{"id": "1348607", "url": "https://cs.wikipedia.org/wiki?curid=1348607", "title": "Vatikánská observatoř", "text": "Vatikánská observatoř\n\nVatikánská observatoř je astronomická observatoř a středisko vědeckého výzkumu katolické církve, které patří governatorátu Městského státu Vatikán. Provoz observatoře řídí Tovaryšstvo Ježíšovo. Od 18. září 2015 je jejím ředitelem Guy Consolmagno.\nPůvodně patřila Římské koleji, později byla přestěhována do Castel Gandolfa v Itálii a byla rozšířena o dalekohled Vatican Advanced Technology Telescope na observatoři Mount Graham.\n\nKatolická církev se o astronomii zajímá dlouhodobě a jedním z důvodů jsou například Velikonoce, které jsou pohyblivým svátkem a jejichž datum se vypočítává pro každý rok. Astronomická pozorování byla důležitá i pro zavedení gregoriánského kalendáře.\n\nPředchůdcem Vatikánské observatoře byla Věž větrů (italsky nebo ). O výstavbě této observatoře rozhodl papež Řehoř XIII. v roce 1576\na dostavěna byla v roce 1580.\nChristopher Clavius pak v této věži provedl astronomická pozorování, která byla podkladem pro vydání gregoriánského kalendáře Řehořem XIII. v roce 1582.\n\nClavius však se svým pozorováním pokračoval na Římské koleji, stejně tak i další jezuité, kteří tam pracovali. Římská kolej však neměla vlastní observatoř a pozorování tak byla prováděna z oken či chodeb koleje. V 18. století začal svatý stolec podporovat astronomii systematicky a k tomuto účelu založil na Římské koleji observatoř. V roce 1786 se začala stavět téměř 40 metrů vysoká pozorovací věž a o rok později v ní byly umístěny menší přístroje. V roce 1804 přivezl Pius VII. z Francie větší refraktor a přesné kyvadlové hodiny a později pořídil ještě další vybavení.\nNa Věži větrů byla v roce 1789 obnovena astronomická pozorování,\nkterá řídil Mons. Filippo Luigi Gilii (1756–1821). Po jeho smrti byla astronomická pozorování na Věži větrů ukončena a přístroje byly umístěny do observatoře na Římské koleji. V letech 1827-1870 byla provozována ještě třetí observatoř Capitol.\n\nV roce 1850 se ředitelem koleje stal jezuita Angelo Secchi, který nechal vybudovat novou observatoř na střeše kostela svatého Ignáce z Loyoly na Martově poli. Secchi se proslavil zejména rozdělením hvězd podle spektrální klasifikace. Během jeho působení získala Vatikánská observatoř mezinárodní uznání. V rámci sjednocení Itálie v roce 1870 byl Řím obsazen italskými vojáky a Římská kolej připadla do vlastnictví Itálie. Secchi byl tak uznávaný, že jemu osobně i ostatním jezuitům bylo dovoleno v práci pokračovat, ale po Secchiho smrti v roce 1878 byli ostatní jezuité vyhnáni, observatoř uzavřena a v roce 1923 úplně zanikla.\n\nO obnovu observatoře se zasloužil Francesco Denza, který v roce 1888 umístil ve Věži větrů meteorologické a seismické přístroje v rámci jejich jubilejní výstavy a papeži Lvovi XIII. přednesl návrh na obnovení astronomických pozorování na této věži. Francesco Denza také usiloval o účast v projektu fotografického mapování hvězdné oblohy, který později dostal název Carte du Ciel.\n\nNová observatoř byla vybudována na takzvané Leoniánské věži o výšce 20 m a tloušťce stěn 4,5 m, která tvoří součást leonských hradeb a od Věže větrů je vzdálená 400 m. Prvním ředitelem Vatikánské observatoře byl v roce 1891 jmenován Francesco Denza. Oficiálně byla observatoř obnovena 14. března 1891, když Lev XIII. za tímto účelem vydal motu proprio s názvem . Ještě toho roku byl na Leoniánské věži instalován základní přístroj observatoře, dvojitý astrograf s průměry objektivů 0,33 m a 0,20 m, určený pro zmíněnou fotografickou přehlídku oblohy Carte du Ciel. Pořizováním snímků byl pověřen Giuseppe Lais, který s prací započal v roce 1894. Ve stejném roce zemřel Francesco Denza a observatoř zůstala bez ředitele až do roku 1898, kdy byl ředitelem jmenován španělský augustián Angelo Rodriguez. Ten se ovšem věnoval pouze meteorologii, takže se astronomie začala na observatoři rozvíjet až po příchodu dalšího ředitele Johanna Georga Hagena v roce 1906.\n\nV roce 1921 dokončil Giuseppe Lais práci na tisícovce fotografických desek pro tu část hvězdného katalogu, která byla přiřazena Vatikánské observatoři, a přitom pořídil asi polovinu snímků potřebných pro hvězdné mapy. Proměřením poloh a jasností hvězd na snímcích se v letech 1910 až 1921 zabývaly tři řádové sestry z Istituto di Maria Bambina v Římě, které celkem dvakrát proměřily uvedené údaje pro více než 481 tisíc hvězd. Hvězdný katalog byl postupně publikován v deseti svazcích mezi léty 1921-28. Vatikánská observatoř se tak ocitla na 5. místě mezi světovými observatořemi, které ukončily úspěšně svou práci na tomto obřím projektu.\n\nJohann Georg Hagen se kromě práce na Carte du Ciel proslavil také vydáním Atlasu proměnných hvězd a výzkumem temných mračen v Mléčné dráze. Za jeho působení se mezinárodní povědomí o Vatikánské observatoři výrazně rozšířilo. V observatoři se postupně shromáždila rozsáhlá sbírka meteoritů, která dosáhla počtu 1 022 vzorků ze 449 meteoritů o celkové hmotnosti 130 kg.\n\nObservatoř na tomto místě zůstala 40 let, než se kvůli rozvoji veřejného osvětlení zhoršily pozorovací podmínky. Po Hagenově smrti v roce 1930 se tak pro observatoř začalo hledat nové místo, které by nebylo tak ovlivněné světelným znečištěním.\n\nV roce 1930 se novým ředitelem observatoře stal Johan Stein. Papež Pius XI. navrhl, že by se observatoř mohla přemístit do papežského letního sídla v Castel Gandolfu, které leží 25 km jihovýchodně od Říma v nadmořské výšce 430 m. Johan Stein ověřil, že je tam vhodná obloha k pozorování a v roce 1932 se tak přímo na střeše paláce mohlo začít se stavbou dvou kopulí s novými přístroji od německé firmy Carl Zeiss AG. V jedné kopuli s průměrem 8,5 m byl pro vizuální pozorování pořízen refraktor o průměru objektivu 0,4 m s ohniskovou vzdáleností 6 m a ve druhé kopuli s průměrem 8 m byl umístěn dvojitý astrograf s refraktorem o průměru objektivu 0,4 m s ohniskovou vzdáleností 2,4 m a reflektorem s průměrem zrcadla 0,6 m.\nK astrografu byl navíc připojen spektrograf pro účel astrofyzikálních výzkumů. Při observatoři vznikla také astrofyzikální laboratoř, která zkoumala spektra prvků a molekul a její spektrální atlasy nalezly široké uplatnění. Papež Pius XI. observatoř slavnostně otevřel 29. září 1935.\n\nV roce 1942 byl z Vatikánu do Castel Gandolfa převezen i astrograf určený pro přehlídku oblohy Carte du Ciel.\nBěhem druhé světové války byly od září 1943 do června 1944 cennější přístroje odmontovány a ukryty, protože hrozilo jejich zničení leteckým bombardováním. Po válce se podařilo dokončit mapování oblohy pro přehlídku Carte du Ciel. Poslední snímky hvězdné mapy byly pořízeny v roce 1953 a publikace všech 540 desek o rozměru 26 x 26 cm byla skončena v roce 1955.\n\nPo smrti Johana Steina v roce 1951 byl jeho nástupcem v roce 1952 jmenován Daniel O'Connell, který se proslavil výzkumem zákrytových dvojhvězd. V roce 1957 byla v Castel Gandolfu dokončena instalace širokoúhlé Schmidtovy komory se zrcadlem o průměru 0,98 m, korekční deskou o průměru 0,65 m a s ohniskem 2,4 m. Schmidtova komora byla využívána asi 20 let k výzkumu vývoje hvězdokup pomocí hvězdné spektroskopie a polarimetrie. Po odchodu O'Connella do důchodu v roce 1970 se ředitelem observatoře stal Patrick Treanor, který nechal observatoř vybavit novými pomocnými přístroji pro pozorování i zpracování měření. Patrick Treanor také začal vytvářet mapu světelného znečištění v Itálii, protože stále rostoucí světelné znečištění začalo rušit pozorování i v Castel Gandolfu. Po jeho smrti v roce 1978 se však jeho nástupcem stal Američan George Coyne, který předtím působil v Arizoně.\n\nGeorge Coyne zprostředkoval spolupráci Vatikánské observatoře a Arizonskou univerzitou v Tucsonu, která provozuje Stewardovu observatoř. Arizona má příznivé podmínky pro astronomická pozorování a tyto podmínky chrání zákonem. V roce 1987 byla založena Nadace Vatikánské observatoře, která dostala za úkol postavit pro Vatikánskou observatoř nový dalekohled - Vatican Advanced Technology Telescope (VATT). Dalekohled VATT byl vystavěn na observatoři Mount Graham a první vědecká pozorování na něm začala v roce 1995.\n\n\n"}
{"id": "1348623", "url": "https://cs.wikipedia.org/wiki?curid=1348623", "title": "Vasilij Krylov", "text": "Vasilij Krylov\n\nVasilij Nikolajevič Krylov, rusky Василий Николаевич Крылов (2. ledna 1947 – 17. února 2018) byl ruský biolog, doktor věd, zasloužilý profesor na Nižněnovgorodské státní univerzitě N. I. Lobačevského (NNGU). V letech 1991—2016 byl vedoucím katedry fyziologie a biochemie NNGU a od roku 1997 byl předseda Ruské centrální apiterapeutické rady. \n\nVasilij Krylov studoval na Nižněnovgorodské státní univerzitě biologii (studium ukončil v roce 1970) a posléze získal i doktorát v oboru biologie (DrSc.)\n\n"}
{"id": "1348637", "url": "https://cs.wikipedia.org/wiki?curid=1348637", "title": "Freedom Fighters: The Ray", "text": "Freedom Fighters: The Ray\n\nFreedom Fighters: The Ray je americký animovaný webový seriál, natočený na motivy komiksů vydavatelství DC Comics. Zveřejněn byl v letech 2017–2018 na CW Seed, internetové platformě televize The CW. Celkem vzniklo ve dvou řadách 12 dílů. Seriál je součástí fikčního světa a franšízy Arrowverse, jako hosté se ve \"Freedom Fighters: The Ray\" objevila řada postav ze seriálů Arrowverse, které namluvili titíž herci. Naopak postava Raye, ztvárněná hercem Russellem Toveym, který ji dabuje v animovaném seriálu, hostovala v seriálech \"The Flash\" a \"Legends of Tomorrow\".\n\nRay Terrill je veřejný obhájce a gay, žijící v Tulse se svými rodiči. Jeho kamarádem a spolupracovníkem je John Trujillo, pracuje s nimi i Jenny Knight. Díky mezidimenzionálnímu portálu získá Ray od svého protějšku z paralelního vesmíru, tzv. Země-X ovládané nacisty, superhrdinské schopnosti na bázi světla. Tamní Ray byl totiž i s Johnem, Jenny a dalšími členem tzv. Freedom Fighters, bojovníků, kteří se vzepřeli nacistické nadvládě.\n\n\n"}
{"id": "1348638", "url": "https://cs.wikipedia.org/wiki?curid=1348638", "title": "Liberty Professionals Accra F.C.", "text": "Liberty Professionals Accra F.C.\n\nLiberty Professionals Accra F.C. je ghanský fotbalový klub, který sídlí v hlavním městě Ghany Accra. Byl založen v roce 1996 obchodníky Felixem Ansongem a Alhaji Sly Tettehem. Jeho stadion Carl Reindorf Park se nachází ve čtvrti Dansoman, má kapacitu 2 000 lidí a je pojmenován po anglicko-ghanském spisovateli Carlu Reindorfovi. Klub má mládežnické akademie ve třech zemích: Keňa, Togo a Ghana. Hraje nejvyšší ghanskou soutěž Ghana Premier League.\nOdchovanci\n\nMichael Essien\n\nEmmanuel Antwi\n\nDaniel Agyei\n\nWilliam Amamoo \n\nJohn Paintsil\n\nDerek Boateng\n\nAnthony Obodai\n\nSulley Muntari\n\nKwadwo Asamoah\n\nAsamoah Gyan\n\nMohammed Rabiu\n"}
{"id": "1348647", "url": "https://cs.wikipedia.org/wiki?curid=1348647", "title": "Zlomené srdce", "text": "Zlomené srdce\n\nZlomené srdce je „scénická symfonie“ o čtyřech obrazech českého skladatele Zdeňka Folprechta na vlastní libreto čerpané ze staré orientální pohádky. Premiéru měla 18. ledna 1936 ve Slovenském národním divadle v Bratislavě.\n\nZdeněk Folprecht působil v meziválečném období jako dirigent Slovenského národního divadla v Bratislavě. Zde měla roku 1940 premiéru jeho první opera \"Lásky hra osudná\" podle bratří Čapků. Pod dalších rozsáhlejších dílech, \"Hymnu vzkříšení\" (1929) a cyklu písní s doprovodem orchestru \"Ztracenou dolinou\" (1934), se k práci pro jeviště vrátil ve svém díle \"Zlomené srdce\".\n\nŽánr \"Zlomeného srdce\" je těžké vymezit. V SDN ho nastudoval operní soubor a je uváděn v encyklopediích opery i baletu. Dobová recenze navíc vyzdvihuje vztah k melodramu a rozvíjení Fibichova odkazu, současně však upozorňuje, že těžiště díla je v rozsáhlých orchestru, který jednak účinkuje sám v předehře a rozsáhlých mezihrách, jednak podmalovává mluvené slovo (které je však redukováno na několik zhuštěných vět) nebo tanec či pantomimu. Sólisté nejsou zpěváci, ale činoherci nebo tanečníci, zpěv je vyhrazen jen sboru.\n\nKritik a muzikolog Gracian Černušák v recenzi pro \"Lidové noviny\" Folprechtovo druhé hudebně dramatické dílo chválí: „Skladatel […] vytvořil zde dílo čisté a půvabné, působící účinně právě svou inspirační spontánností, jeho harmonické cítění je bohaté, kultivované a mnohotvárné, instrumentace je svěží a barvitá, […]“.\n\nV prvním nastudování ve Slovenském národním divadle bylo \"Zlomené srdce\" hráno (v premiéře) s jednoaktovou operou \"Samum\" vídeňského skladatele Fredericka Blocka (1899–1945). Z představitelů Černušákova recenze vyzdvihuje tanečnici a choreografku Věru Sladkou a členy jejího baletního studia. Jedinou další inscenaci uvedlo v době druhé světové války České divadlo v Olomouci, jež tehdy hrálo v Novém divadle v Hodolanech. O uvedení se zasloužil dirigent olomoucké opery Karel Nedbal, Folprechtův přítel a ve 30. letech 20. století spolupracovník v SND. Premiéra se konala 1. října 1943 v kombinaci s operou \"Jarní jitro\" Václava Kálika a dílo bylo přijato olomouckým obecenstvem příznivě – více než \"Lásky hra osudná\", již tam Nedbal uvedl v roce 1940.\n\nOdehrává se v pohádkovém orientu, v říši mladého krále Salomdhiho.\n\n(1. obraz) Ve ztemnělém posvátném háji nastává půlnoc a Král zahajuje obřad na počest mocného božstva, „Posvátného Měsíce“. Slavnost začíná tancem žen, vyvrcholením pak má být lidská žertva. Kněží přivádějí Dívku oslňující krásy, která má být Měsíci obětována. Dívka se jim vytrhne a prosí Krále o milost; ten se do ní na první pohled zamiluje a zastaví obřad. Dívka je k nevoli kněží osvobozena a propuštěna.\n\n(2. obraz) Dívka o samotě čeká, že za ní Král přijde, ale marně. Pobouření kněží i samotné božstvo-Měsíc se totiž pomstili tím, že na Krále seslali záhadné choroby, které ho připravují o všechnu životní sílu. Král je již na pokraji smrti. Přál by si vidět milovanou Dívku, ale kněží ho stráží a zakazují Dívce vstup do vladařova paláce.\n\n(3. obraz) Dívce krvácí srdce nad osudem mladého Krále, kterého si rovněž zamilovala. Hledá proto radu u velkého mága Purum Navy. Ten dokáže poradit se vším, je totiž již tisíc let stár, a protož ve na světě se opakuje v kruhu, vše již viděl v minulosti, a proto to dokáže předpovědět do budoucnosti. Purum Nava Dívce sděluje, že jen za jedinou cenu může Král nabýt opět zdraví – za cenu Dívčina života.\n\n(4. obraz) Kolem Králova lůžka se shromáždili hvězdopravci, kouzelníci a lékaři z celé říše, nedokáží však jeho neduh zdolat a Králův život se chýlí ke konci, nestane-li se zázrak. Ten přichází, když v poslední chvíli vstupuje Dívka a přináší Králi dar: své vlastní zlomené srdce. Královy choroby okamžitě zmizí, avšak Dívka umírá. Nad ní truchlí Král, zatímco Měsíc vychází a zalévá vše svou bledou září: Dívčinou smrtí byla přerušená oběť dokonána a božský Měsíc je usmířen.\n\nTři flétny, tři hoboje, dva klarinety, tři fagoty, čtyři lesní rohy, tři trubky, tři pozouny, tuba, tympány, bicí souprava, celesta, harfa, klavír, smyčcové nástroje (housle, violy, violoncella, kontrabasy); hudba na jevišti.\n"}
{"id": "1348658", "url": "https://cs.wikipedia.org/wiki?curid=1348658", "title": "The Stage (album)", "text": "The Stage (album)\n\nThe Stage je sedmé studiové album americké metalové skupiny Avenged Sevenfold. Album vyšlo v roce 2016.\n\nAutoři všech skladeb jsou členové kapely, výjimky jsou zmíněny. \n\n"}
{"id": "1348660", "url": "https://cs.wikipedia.org/wiki?curid=1348660", "title": "Blue Air", "text": "Blue Air\n\nBlue Air je nízkonákladová soukromá rumunská letecká společnost. Sídlí v Bukurešti a hlavní leteckou základnu má na zdejším letišti Henriho Coandy. Od roku 2016 je největší aerolinií v zemi dle počtu přepravených pasažérů. Společnost byla založena v roce 2004, kdy také začala operovat první lety. K roku 2017 létá do více než 70 destinací po Evropě a provozuje flotilu 27 letounů.\n\nOd léta 2018 měla začít provozovat sedm linek společně s Jihomoravským krajem pod firmou Blue Air Moravia z brněnského letiště Tuřany.\n\nK prosinci 2017 společnost provozovala různé typy Boeingů 737 s průměrným stářím 20 let.\nV minulosti provozovala společnost následující typy letadel.\n"}
{"id": "1348689", "url": "https://cs.wikipedia.org/wiki?curid=1348689", "title": "RegioSprinter", "text": "RegioSprinter\n\nRegio Sprinter je lehká motorová jednotka, kterou vyvinula a vyráběla firma Siemens-Duewag. Je určena pro rychlou regionální dopravu. Výrobce ji původně označil jako RVT (\"Regional-Verbrennungstriebwagen\", tedy regionální motorový vůz). V Německu je registrována jako řada 654. V České republice jezdí jednotky dopravce Die Länderbahn (v Česku pod hlavičkou \"GW Train Regio\") na trati Sokolov – Kraslice – Klingenthal – (Zwickau), jednotky společnosti GW Train Regio, které byly rekonstruovány v roce 2016 v CZ LOKO, na tratích České Budějovice – Černý Kříž, Číčenice – Nové Údolí, Volary – Strakonice a Karlovy Vary – Mariánské Lázně a jednotky dopravce AŽD na lince U10 Litoměřice - Most po Švestkové dráze.\nJde o tříčlánkovou jednotku lehké konstrukce stavěné podle předpisu pro stavbu a provoz tramvajových drah (BO-Strab). Prostřední díl je usazen na dvounáprvovém podvozku, krajní díly jsou hnací na jednonápravových podvozcích. Spodek skříní je tvořen hliníkovými profily, bočnice jsou hliníkové, ke spodku přišroubované, k nim je přilepena střecha, též hliníková, stejně tak laminátová čela. Motory MAN D 2865 LUH jsou umístěny společně s hydromechanickými převodovkami ZF Ecomat a pomocnými pohony na čelech pod kabinami strojvedoucího. Nízkou pasivní bezpečnost způsobenou velmi lehkou konstrukcí mají kompenzovat výkonné brzdy (hydrodynamická, vzduchová kotoučová a elektromagnetická).\n\nV obou krajních dílech jsou umístěny dveře, mezi oběma dveřmi je jednotka nízkopodlažní (530 mm nad hlavou kolejnic). Jednotky původně nebyly vybaveny WC, nicméně v rekonstruovaných jednotkách GWTR je umístěno bezbariérové vakuové WC, rekonstruované jednotky jsou též vybaveny audiovizuálním systémem, zásuvkami a wi-fi.\n\nJednotky byly dodávány jak s klasickými spřáhly a nárazníky (pro Ruhrtalbahn a LNJ), tak automatickými spřáhly (pro Vogtlandbahn).\nJednoky byly dodány na Ruhrtalbahn a Vogtlandbahn v Německu a Naerumbanen (LNJ) v Dánsku. Jednotky Vogtlandbahn jezdí i na českém území na trati 145 Sokolov - Kraslice - Zwotental (pod hlavičkou GWTR a dále do Zwickau, kde zajíždějí po tramvajových kolejích až do města. \nGW Train Regio nakoupil celkem 15 jednotek od Ruhrtalbahn a Vogtlanbahn, které nechal rekonstruovat v CZ LOKO (viz výše) a provozuje je na trati 149 Karlovy Vary - Mariánské Lázně, a v rámci střediska Šumava (194, 197 a 198).\n\nV jízdním řádu 2019/2020 se tyto stroje objevují na trati 087 a 113 v rámci závazkové dopravy mezi Mostem a Litoměřicemi. Provozuje je společnost AŽD Praha. Tyto vlaky jezdí v hodinovém taktu. \n\nDne 3. května 2018 se jednotka 654.011 na trati 194 nedaleko stanice Křemže čelně srazila s jednotkou německé řady 628 (obě na osobních vlacích GWTR), příčinou srážky bylo projetí navěstidla ve stanici Křemže. Zraněno bylo 14 cestujících, jednotka řady 628 byla poškozena mírně, zato RegioSprinter 654.011 byl poškozen natolik, že byl po nehodě zrušen\n\n"}
{"id": "1348692", "url": "https://cs.wikipedia.org/wiki?curid=1348692", "title": "Josef Líkař", "text": "Josef Líkař\n\nJosef Líkař (12. května 1903 – 30. června 1942 v Praze na Kobyliské střelnicí) byl klempířský mistr, který během Protektorátu Čechy a Morava bydlel se svojí manželkou Marií v domku v Praze na Bílé Hoře, kde měl klempířskou dílnu. Pro odboj Josef Líkař spolu se svým švagrem Václavem Řehákem nejprve vyráběli plechové krabice pro bezpečné uložení zbraní, kterých se odbojáři ilegálně zmocnili. Později přešli na výrobu „cukroví“ (odbojové krycí označení výbušnin a sabotážních strojů) pro podplukovníka Josefa Mašína a jeho zpravodajsko-sabotážní skupinu. Mezi blízkými spolupracovníky Tří králů byla tato dílna známa jako „cukrárna“. Klempířský mistr Josef Líkař byl na jaře roku 1942 zatčen a později (30. června 1942) popraven ve stejný den a na stejném místě jako podplukovník Josef Mašín, plukovník Josef Churavý a další členové a podporovatelé ilegální odbojové organizace Obrana národa.\n\nJosef Líkař se narodil 12. května roku 1903. Vyučil se klempířem. Druhá republika (období od 1. října 1938 do 14. března 1939) jej zastihla v roli živnostníka – klempířského mistra s vlastní klempířskou dílnou a domkem (na adrese Karlovarská 327/45, Praha 6 (Praha 17) Bílá Hora), ve kterém bydlel se svojí manželkou Marií Líkařovou (rozenou Řehákovou).\n\nPodplukovníka Josefa Mašína seznámil poštmistr Jan Drobný s klempířem Josefem Líkařem nejspíše krátce po podepsání Mnichovské dohody a spolupráce započala prakticky ihned v polovině března 1939, kdy se Josef Mašín snažil využít dočasného zmatku, ve kterém německé úřady ještě neměly zaevidované počty o množství zbraní a výbavy armády ČSR. K Josefu Líkaři a jeho práci pro odboj se nakonec postupem doby přidala celá jeho rodina: manželka Marie a její bratři Václav Řehák a František Řehák. (Do odboje se zapojil i přítel Josefa Líkaře – Antonín Steiner, úředník generálního konzulátu ČSR v Istanbulu ve výslužbě.) Podplukovník Josef Balabán navázal kontakt s klempířem Josefem Líkařem a jeho ženou Marií nejspíše prostřednictvím podplukovníka Josefa Mašína ještě během druhé republiky, když se oba (Balabán a Mašín) snažili „opatřit si spolupracovníky, na které by bylo spolehnutí v případě potřeby“.\n\nByli to Josef Líkař a jeho švagr Václav Řehák, kdo pomohli podplukovníku Josefu Mašínovi vyvézt z ruzyňských kasáren (v polovině března 1939) několik kovových beden se zbraněmi a přestěhovat je do Líkařovy dílny. Část zbraní ukryli ve sklepě, část jich zakopali na několika místech. Dům a klempířská dílna na Bílé Hoře sloužil zřejmě jako jeden z největších úkrytů zbraní, zajištěných podplukovníkem Josefem Mašínem. Pro potřeby Tří králů fungovala klempířská dílna jako zbrojnice a zbrojovka. Byt Josefa Líkaře se stal arzenálem této zpravodajsko-sabotážní skupiny. Sklad v krámku paní Marie Líkařové sloužil jako muniční sklad: v bedýnkách od zavařenin se ukrývaly výbušniny, pod podlahou ve sklepě pak pušky a náboje. Marie Líkařová ve své poválečné výpovědi popsala spolupráci svého bratra a manžela s podplukovníkem Josefem Mašínem následovně:\n\nKromě skladování zbraní poskytoval dům a klempířská dílna Josefa Líkaře na Bílé Hoře Třem králům široké technické zázemí pro výrobu a kompletaci sabotážních přístrojů. Toto bylo místo, kde podplukovník Josef Mašín připravil své první \"pekelné stroje\" určené pro sabotážní akce. Tady klempíř Josef Líkař vyráběl plechové krabice na trhaviny, obaly na zápalné nálože i pouzdra na malé bombičky. Klempířská dílna v Praze na Bílé Hoře byla mezi blízkými spolupracovníky Tří králů známa jako \"cukrárna\". Cukrovím se rozuměly výbušniny, které zde vyráběl majitel dílny Josef Líkař se svým švagrem Václavem Řehákem. Kromě toho Josef Líkař a bratr paní Marie Líkařové - Václav Řehák (odbojové krycí jméno \"Fešák\") pracovali pro Tři krále jako spojky a pomocníci.\n\n\n\nKromě \"cukroví\" se v domku u Líkařů (od podzimu 1939) rozmnožovaly (na psacím stroji a cyklostylu), tiskly a skladovaly letáky a ilegální tiskoviny a konala se zde řada konspiračních schůzek. Dokonce se zde tiskla část nákladu ilegálního časopisu V boj (a to až do jara 1942). Některé články do časopisu V boj psal podplukovník Josef Mašín. Marie Líkařová po válce vypověděla, že v rámci spolupráce s rodinou Líkařovou a Řehákovou:\n\nKlempířský mistr Josef Líkař byl 15. května 1942 zatčen a dne 30. června 1942 (za druhého stanného práva) popraven v pozdních odpoledních hodinách zastřelením na Kobyliské střelnici v Praze. Bylo to na stejném místě a ve stejný den, jako byli popraveni i další členové ilegální organizace Obrana národa a jejich spolupracovníci v odboji: Jiří Zeman, Jan Karel, podplukovník Josef Mašín, plukovník Josef Churavý, major letectva RNDr. Josef Jedlička, ... celkem na 70 osob.\n\nManželka Josefa Líkaře - Marie Líkařová a syn Jindřich Líkař se dožili konce protektorátu. Ještě v květnu 1945 předala Marie Líkařová některé z uschovaných zbraní povstaleckým jednotkám.\n\nKlempířského mistra Josefa Líkaře a rotmistra Václava Řeháka připomíná památník odhalený na Bílé Hoře v květnu roku 2013. Památník se nachází v parčíku mezi kostelem Panny Marie Vítězné a konečnou stanicí tramvaje (smyčka Bílá Hora). Na památníku jsou následující nápisy:\nJOSEF LÍKAŘ VÁCLAV ŘEHÁK / POPRAVENÝCH NACISTY 30.6.1942 / SPOLUPRACOVNÍKŮ pplk. JOSEFA MAŠÍNA, /\npplk. JOSEFA BALABÁNA a kpt. VÁCLAVA MORÁVKA / VOJENSKÉ ODBOJOVÉ ORGANIZACE / OBRANA NÁRODA\n\nJména obou hrdinů jsou též uvedena na pamětních deskách v pietním areálu Kobyliské střelnice v Praze, kde byli dne 30. června 1942 popraveni.\n\n"}
{"id": "1348693", "url": "https://cs.wikipedia.org/wiki?curid=1348693", "title": "Kazimierz Piechowski", "text": "Kazimierz Piechowski\n\nKazimierz Piechowski (3. října 1919 Rajkowy – 15. prosince 2017 Gdaňsk) byl polský politický vězeň nacismu i komunismu a skaut.\n\nPiechowski byl členem skautského hnutí již v roce 1939, což byl i jeden z důvodů, proč byl pronásledován. Zadržen byl nacisty při překročení maďarské hranice, a převezen nejprve do vězení gestapa v Baligrodě. Poté byl poslán do vězení v Sanoku, dále do věznice Montelupich v Krakově. Jeho poslední zastávkou před Osvětimí byla věznice v polské Wiśniczi. Piechowski byl v koncentračním táboře přítomen tomu, když jeho spoluvězeň a katolický kněz Maxmilián Kolbe nabídl sebe místo Franciszka Gajowniczka do cely smrti a zachránil mu tím život.\n\nKvůli práci odklízení těl popravených měl přístup k seznamu nadcházejících poprav. Když zjistil, že jeho přítel Eugeniusz Bendera bude popraven, tak spolu s ním vymyslel plán útěku. Ráno 20. června 1942, přesně dva roky po jeho příchodu do tábora, ukradl spolu s dalšími třemi spoluvězni ve skladu nacistické uniformy, plně se ozbrojili a v nacistickém autě opustili s pozdravy „Heil Hitler“ brány Auschwitzu.\n\nPo útěku se neúspěšně snažil uplatnit na Ukrajině v protinacistickém odboji. Po válce absolvoval technickou univerzitu v Gdaňsku a stal se inženýrem. Komunistickým režimem byl odsouzen na 10 let vězení za členství v polské Zemské armádě, odseděl si 7 let. Po převratu byl uznávanou osobností, věnoval se přednáškám pro studenty, apod. Zemřel 15. prosince 2017 ve věku 98 let.\n"}
{"id": "1348702", "url": "https://cs.wikipedia.org/wiki?curid=1348702", "title": "Krymský most (Moskva)", "text": "Krymský most (Moskva)\n\nKrymský most (rusky \"\") je visutý silniční most v Moskvě. Překlenuje řeku Moskvu, čímž spojuje Krymské náměstí a ulici Krymský val. Je součástí tzv. Sadového kolca. Postaven byl v rámci stalinské přestavby Moskvy roku 1938.\n\nNa místě současného mostu se původně nacházel \"Krymský brod\", pojmenovaný podle blízkého \"Krymského dvora\". V něm přebývali v 16.–17. století poslové a obchodníci z Krymského chanátu. Brod byl poměrně významný, neboť přes něj vedla silnice z Moskvy do Kalugy. Když byl ovšem v letech 1783–1786 nedaleko vystavěn Odvodňovací kanál, hladina řeky Moskvy se v těchto místech zvedla, a bylo tak nevyhnutelné přistoupit ke stavbě mostu.\n\nV roce 1789 byl zbudován první dřevěný pontonový most. Ten byl pouze sezónní, v zimě nebyl na zamrzající řece potřeba a velká voda při jarním tání by jej mohla odnést, instalován byl tedy vždy až později na jaře.\n\nV letech 1872–1873 byl dřevěný most nahrazen stálým kovovým. Příhradová nýtovaná konstrukce byla z obou stran dekorována neogotickými věžičkami, středem vedla tramvajová kolej. Velkou nevýhodou nového mostu byla jeho nedostatečná šířka, vedle tramvajové dráhy se na něj vešly už jenom dva jízdní pruhy.\n\nRoku 1920 proběhla soutěž na návrh tří nových mostů přes řeku Moskvu – Velkého kamenného mostu, Velkého krasnocholmského mostu a Krymského mostu. Žádný projekt se nakonec nedočkal realizace. Téma stavby nového Krymského mostu se znovu otevřelo na počátku 30. let v souvislosti s pracemi na generálním plánu rekonstrukce Moskvy. Ve výběrovém řízení roku 1935 zvítězil kolektiv architekta Alexandra Vasiljeviče Vlasova. Původní most byl před začátkem výstavby provizorně posunut o 50 m níže po proudu řeky, po otevření mostu 1. května 1938 byl demontován.\n\nV říjnu 1941, když se německá armáda blížila k Moskvě, byl most podminován a připraven k vyhození do povětří.\n\nTyp konstrukce, kterou použili inženýr Boris Petrovič Konstantinov a architekt Alexandr Vasiljevči Vlasov, není příliš častý. Pylony vysoké 28,7 m stojí zvlášť a nejsou spojené. Přes pylony jsou nataženy 297 m dlouhé řetězy. Celková hmotnost kovových konstrukcí je 10 tisíc tun, zhotoveny byly ve východoukrajinském Kramatorsku.\n\nŽelezobetonové nájezdy k mostu jsou obloženy žulou a uvnitř jsou umístěny garáže. Z mostu na nábřeží je možno sejít po schodištích.\n"}
{"id": "1348710", "url": "https://cs.wikipedia.org/wiki?curid=1348710", "title": "Girart de Roussillon", "text": "Girart de Roussillon\n\nGirart de Rousillion, také Gérard II. nebo Girard de Vienne (asi 810, Rousillon, Vienne - asi 879, Avignon) byl francouzský velmož, pařížský hrabě, hrabě z Vienne, vévoda z Lyonu a správce Dolního Burgundska (Provence).\n\nGirart de Roussillon se narodil kole roku 810 v Roussilonu (část města Vienne) jako syn pařížského hraběte Lothara I., jehož titul zdědil roku 837. Po smrti franského krále Ludvíka I. roku 840 podporoval jeho syna Lothara I. v boji proti jeho bratrům Ludvíkovi Němci a Karlovi II. Holému. Po Lotharově porážce v bitvě u Fontenoy-en-Puisaye roku 841 přišel o titul pařížského hraběte a následoval Lothara do Aix-en-Provence, kde byl jmenován palatinem a kde se roku 843 oženil se sestrou Lotharovy manželky Bertou z Toursu. Roku 844 přijal titul vévody z Lyonu, se kterým byla spojena ochrana země proti saracénům. Roku 855 se stal správcem Dolního Burgundska (Provence) a v této funkci pokračoval i za vlády krále Lothara II. Roku 859 založil ve Vézelay klášter (pro jehož nezávislost získal ochranu papeže Mikuláše I.) a roku 863 opatství v Pothières.\n\nPo smrti Lothara II. roku 869 si Ludvík Němec a Karel II. Holý jeho království rozdělili. Girart s tím nesouhlasil a vzbouřil se. Ztratil své tituly i majetek a prchl do Vienne. Zde byl několik měsíců Karlem obléhán a nakonec musel kapitulovat. Karel připojil Vienne i Lyon ke svému království a Girart odešel se svou ženou do Avignonu, kde oba dožili. Berta zemřela roku 873 a on kolem roku 879.\nPostava Giratra de Rousillon se stala předlohou pro postavu rytíře vystupujícího v několika \"chansons de geste\". V eposu \"Aspremont\" z \"Karolínského (královského) cyklu\" je nazýván Girart de Fraite, a přestože je ve sporu s Karlem Velikým, ochrana křesťanství dočasně zvítězí nad tímto nepřátelstvím.\n\nPopis tohoto nepřátelství je obsahem \"Písně o Girartovi de Roussilon\" z \"Cyklu Doona Mohučského\". Zde je Girart synem bratra Doona Mohučského Drogona a jako takový je bratrancem Ajmonda z Dordone a tedy příbuzný Renauda de Montauban a jeho tří bratrů. Mezi jeho další příbuzné patří například kouzelník Maugis d'Aigremont, rytíř Ogier Dánský nebo Huon de Bordeaux. Historické údaje jsou však v písni natolik deformované, že v roli krále vystupuje dokonce Karel Martel,\n\nDalším eposem, založeným na postavě Giratra de Rousillon je \"Girart de Vienne\" od žakéře z Champagne Bertranda de Bar-sur-Aube. Epos popisuje konflikt hraběte Girarta s Karlem Velikým a je řazen do \"Cyklu Viléma Oranžského\". V tomto eposu je Girart jedním ze čtyř synů Garina z Monglane a tedy strýcem Aymerho de Narbonne (otce Viléma Oranžského) a také strýcem Oliviera a Rolanda.\n\nGirart též vystupuje v \"Písni o Rolandovi\", kde je jedním z dvanácti paladinů Karla Velikého a padne v bitvě v pyrenejském průsmyku Roncevaux.\n\n"}
{"id": "1348711", "url": "https://cs.wikipedia.org/wiki?curid=1348711", "title": "Sośnicowická stezka", "text": "Sośnicowická stezka\n\nSośnicowická stezka (č. 7114) je černě značená pěší trasa v Polsku, Slezském vojvodství.\n\nTrasa vede hlavně vesnickými, polními cestami, loukami. Převýšení je asi 57 m. Nejnižší bod je na počátku trasy za obci Trachy, nejvyšší v km 11,27.\n\n\n"}
{"id": "1348714", "url": "https://cs.wikipedia.org/wiki?curid=1348714", "title": "Marsovská dopravní infrastruktura", "text": "Marsovská dopravní infrastruktura\n\nElon Musk a SpaceX navrhli vývoj marsovské dopravní infrastruktury, aby byla usnadněna kolonizace Marsu. Koncept zahrnuje plně znovupoužitelnou nosnou raketu, automatické nákladní lodě, pilotované lodě a využití zdrojů dostupných na Marsu pro výrobu paliva (ISRU). SpaceX má za cíl vyslat první pilotovanou výpravu k rudé planetě v roce 2024.\n\nOd října 2017 je klíčovým prvkem infrastruktury raketa BFR, přezdívaná též jako \"„Big Falcon Rocket“\" nebo \"„Big Fucking Rocket“\". Jedná se o dvoustupňovou raketu, u které druhý stupeň tvoří samotná kosmická loď schopná letu k Marsu. Aby bylo dosaženo velkého užitečného zatížení, je loď nejprvne vynesena na nízkou oběžnou dráhu Země, kde je pomocí několika nákladních lodí dotankována a až poté se vydá k Marsu. Po přistání na Marsu je loď dotankována palivem vyrobeným přímo na místě, aby se mohla vrátit zpět na Zemi. Předpokládaná nosnost BFR k Marsu je minimálně 100 tun.\n\nSpaceX zamýšlí soustředit své zdroje na přepravní část kolonizace Marsu, včetně návrhu Sabatierovy jednotky, která bude nasazena na Marsu, aby syntetizovala metan a tekutý kyslík jako raketové pohonné látky z atmosférického oxidu uhličitého a vodního ledu. Muskův plán tak předpokládá, že se do kolonizace zapojí další subjekty, ať už státní, nebo soukromé.\n\nJiž v roce 2007 se Elon Musk vyjádřil, že kolonizace Marsu je jeho osobní cíl, ačkoliv tuto myšlenku měl už v roce 2001 a z tohoto důvodu v roce 2002 založil SpaceX. Kusé informace o koncepci mise byly uvolňovány mezi lety 2011 a 2015 a předpokládaly první let nejdříve v roce 2020. Upřesněné plány z roku 2016 počítaly s prvními lidmi na Marsu nejdříve v roce 2025.\n\nV rozhovoru z roku 2011 Musk uvedl, že doufá, že v příštích deseti až dvaceti letech vyšle lidi na povrch Marsu. Na konci roku 2012 uvedl, že si představuje kolonii čítající desítky tisíc lidí, přičemž by první kolonisté měli dorazit nejdříve v roce 2020.\n\nVlastní vývoj začal před rokem 2012, kdy SpaceX navrhla raketový motor Raptor, který má být hlavním motorem jak pro raketu, tak i pro kosmickou loď na cesty k Marsu. Vývoj raketového motoru je jednou z nejdelších dílčích vývojových prací na nové raketě.\n\nV říjnu 2012 musel Musk vypracoval podrobný plán na dvoustupňovou opakovaně použitelnou raketu s nosností výrazně vyšší, než jsou nosnosti Falconu 9, nebo Heavy, na jejichž vývoj SpaceX vynaložila několik miliard amerických dolarů. Musk ale naznačil, že o něm až do roku 2013 nebude veřejně mluvit. V červnu 2013 Musk uvedl, že veřejné obchodování s akciemi SpaceX nezačne dříve, než začnou pravidelné lety na Mars.\n\nV srpnu 2014 média spekulovala, že počáteční letové zkoušky nosné rakety by mohly přijít už v roce 2020, nicméně, jakoukoliv kolonizaci v blízké budoucnosti neočekávala.\n\nV lednu 2015 Musk uvedl, že doufá, že do konce roku 2015 zveřejní „úplně novou architekturu“ systému pro kolonizaci Marsu. Plány se ale do prosince 2015 změnily a oznámení se přesunulo na rok 2016. V lednu 2016 Musk řekl, že doufá, že architekturu popíše na 67. mezinárodní astronautické konferenci v září 2016. Musk v červnu 2016 uvedl, že první bezpilotní let MCT (\"Mars Colonial Transporter\") je plánován v roce 2022 a o dva roky později by mohl letět již pilotovaný MCT. V polovině září 2016 Musk poznamenal, že už dál nebude používat název MCT, protože systém by mohl létat i „daleko za Mars“ a že je potřeba vymyslet nové jméno. Jako nové jméno se začalo používat ITS (\"Interplanetary Transport System\" - \"Meziplanetární dopravní systém\").\n\nNa Mezinárodním astronautickém kongresu 27. září 2016 Elon Musk odprezentoval podstatné podrobnosti o návrhu ITS, včetně rozměrů, konstrukčních materiálů, počtu a typu motorů, nosnosti a o infrastruktuře, kterou bude třeba vybudovat na Zemi i na Marsu. Musk také představil vizi, kdy by se do kolonizace Marsu mělo zapojit více soukromých a státních organizací, které by využívaly představený systém dopravy, který by měl být díky výrazně nižším nákladům dostupnější pro co nejširší okruh zájemců. Představil také potenciální možnost použít ITS pro dopravu i na jiná místa Sluneční soustavy, včetně měsíců Jupitara a Saturnu.\n\nNa konferenci o rok později Musk představil novou menší verzi ITS, která zároveň získala nové jméno BFR. Menší verze měla být snadněji realizovatelná. Nosnost 150 tun na nízkou oběžnou dráhu, v případně dotankování i dál, by byla ale pořád nejvyšší v historii. Aktualizovány byly i informace o samotných motorech Raptor, které budou mít menší tah, než se původně předpokládalo a na nosiči jich bude také méně. Realizaci BFR by mělo pomoci i využití k vynášení nákladu na nízkou oběžnou dráhu Země, zásobování ISS, lety k Měsíci, případně i doprava cestujících na velké vzdálenosti na Zemi.\n\nV září roku 2018 uspořádalo SpaceX tiskovou konferenci, na které vystoupil Elon Musk, ředitel SpaceX, a Jusaku Maezawa, který se má stát prvním turistou, který obletí Měsíc. Na konferenci zaznělo jen pár novinek ohledně vývoje BFR. Výška celé rakety vzrostla na 118 metrů, na vesmírné lodi přibyla dvě polohovatelná zadní křídla, plus třetí pro zajištění symetrie, protože v křídlech jsou umístěné přistávací nohy. Nově se nemluví o nosnosti 150 tun, ale o nosnosti minimálně 100 tun na LEO, po dotankování i na Mars. V roce 2023 by měla BFR dopravit Jusaku Maezawa, který zaplatil tuto cestu kolem Měsíce, a dalších až osm umělců, které Maezava vybere a cestu jim zaplatí, aby mohli vytvořit umělecká díla s měsíční tematikou. Let nese název dearMoon.\n\nNávrhy SpaceX týkající se Marsu se v průběhu let měnily a bylo o nich k dispozici jen velice málo informací. Jasno do toho vnesla až konference v roce 2016, kde byly představeny důležité části systému dopravy na Mars.\n\nArchitektura představená v roce 2016 se skládá z několika prvků, které jsou podle Muska klíčové k tomu, aby bylo možné kolonizaci Marsu uskutečnit:\n\nSpaceX uvedl, že je třeba zcela nový super těžký nosič, který bude zcela znovupoužitelný a bude tvořen prvním stupněm a druhým stupněm, který bude zároveň tvořit i kosmickou loď. Současná verze představená v roce 2017 počítá se čtyřmi částmi, které budou tvořit BFR: první stupeň BFR, kosmická loď, tanker a verze pro vynášení satelitů.\n\nPrvní stupeň je navrhnutý tak, aby umožnil vynášení minimálně 100 tun na LEO v plně znovupoužitelném režimu. Návrh z roku 2017 měl nosnost až 150 tun na LEO v plně znovupoužitelném režimu, případně až 250 tun, pokud by první stupeň nepřistával. Původní návrh z roku 2016 počítal s nosností 300 tun v plně znovupoužitelném režimu, případně 550 tun bez znovupoužitelnosti.\n\nVšechny části nosného systému budou poháněny motory Raptor, které používají kombinaci metanu a kyslíku. Palivové nádrže by měly být samotlakovací, tím, jak se bude rozpínat palivo. To umožní vynechat tlakovací plyn, jako který se běžně používá helium.\n\nCelý nosič je plně znovupoužitelný a využívá technologie vyvinuté a používané u raket Falcon 9 a Falcon Heavy.\n\nKosmická loď má hlavní konstrukci tvořenou uhlíkovými vlákny a je poháněna motory Raptor. Původní návrh počítal s devíti motory, ale současný návrh z roku 2017 má jen šest motorů.\n\nPrvní lety k Marsu by měly sloužit hlavně k dopravě materiálu s malou posádkou. Doba přeletu k Marsu by měla být 80 až 150 dní v závislosti na startovacím okně. Energii budou dodávat solární panely, které v původním návrhu z roku 2016 měly produkavat až 200 kW. Tepelný štít tvoří materiál PICA 3.0, který by měl umožňovat znovoupoužitelnost. Při přistání na Marsu by mělo být maximálně využito brždění o atmosféru a použití motorů by mělo přijít až v závěru přistávacího manévru.\n\nPočáteční testy lodi by mohly začít nejdříve na konci roku 2019 a to ještě bez použití prvního stupně a případně i bez tepelného štítu.\n\nKlíčovým prvkem návrhu BFR je kosmická loď sloužící pouze k dopravě paliva. Tato loď se na nízké oběžné dráze Země spojí s již předem vynesenou pilotovanou, nebo nákladní lodí a dotankuje ji. K plnému dotankovaní k cestě na Mars bude třeba pět tankovacích letů, ale díky znovupoužitelnosti by i na takovou operaci mohl stačit jeden tanker, protože by po každém dotankování vstoupil zpět do atmosféry, přistál, byl natankován a spojen s prvním s stupněm a znovu odstartoval.\n\nV počáteční fázi by se jako tanker měla používat klasická nákladní verze, která ale neponese žádný náklad. Později by měla být vytvořena verze lodě určená čistě pro dopravu paliva.\n\nDalší důležitou součástí, která má zajistit snížení nákladů na lety k Marsu je vybudování a provoz zařízení na povrch Marsu, které bude vyrábět a skladovat pohonné hmoty potřebné pro návrat lodě zpět na Zemi. Technologii k výrobě paliva by měla nést hned první loď, která se k Marsu vydá a později by mělo docházet k postupnému rozšiřování.\n\nJako zdroj by měly sloužit velké zásoby oxidu uhličitého z atmosféry a vody z podpovrchového ledu. Suroviny budou zpracovány pomocí elektrolýzy a Sebatierovým procesem, jejímž výsledkem bude molekulární kyslík (O2) a metan (CH4), který bude pro snadnější skladování zkapalněn.\n\n"}
{"id": "1348715", "url": "https://cs.wikipedia.org/wiki?curid=1348715", "title": "Scink smaragdový", "text": "Scink smaragdový\n\nScink smaragdový či dasie smaragdová (\"Lamprolepis smaragdina\") je malý druh ještěra z čeledi scinkovitých. Žije v deštných lesích na Filipínách, Tchaj-wanu a Nové Guineji. Dorůstá délky 25 cm a aktivní je přes den. Zbarvení kůže je smaragdově zelené s hnědým ocasem. Samce od samice lze odlišit díky podle zesíleného kořene ocasu a podle žluté až oranžové zvětšené šupiny na spodu zadních nohou. Je to častý chovaný druh scinka. Samice klade pod kůrou stromů 5–6 vajec.\n\n"}
{"id": "1348720", "url": "https://cs.wikipedia.org/wiki?curid=1348720", "title": "Pralesnička Vanzoliniova", "text": "Pralesnička Vanzoliniova\n\nPralesnička Vanzoliniova (\"Ranitomeya vanzolinii\") je druh pralesničky z rodu Ranitomeya. Byl pojmenován po brazilském vědci Paulo Vanzolinim. Žije v amazonských pralesích v Brazílii, Peru a pravděpodobně i v Bolívii.\n\nDospělé pralesničky Vanzoliniovy dorůstají asi 16,7 až 19 mm. Pralesnička Vanzoliniova je černá, na těle má žluté tečky a na nohách modrou mřížku. Během pářícího období vydávají samci hlasitý klokotavý zvuk. Na rozdíl od jiných druhů pralesniček se rodiče vracejí, aby krmili svá mláďata. Oplodněné vajíčko dají do malé kaluže, často na rosu na listech bromélie. Z vajec se později vylíhnou pulci, a jejich rodiče během doby jejich dospívání tvoří pár.\n\nZtráta životního prostředí a nelegální prodej zpúsobuje snižování populace.\n"}
{"id": "1348722", "url": "https://cs.wikipedia.org/wiki?curid=1348722", "title": "Střelný prach (seriál)", "text": "Střelný prach (seriál)\n\nStřelný prach (v anglickém originále Gunpowder) je britský historický třídílný miniseriál vysílaný na podzim roku 2017 televizní stanicí BBC One v hlavní roli s hercem Kitem Haringtonem. Příběh seriálu se odehrává v 17. století v Anglii a pojednává o Spiknutí střelného prachu, kdy se skupina katolických šlechticů pod vedením Roberta Catesbyho neúspěšně pokusila o vraždu tehdejšího krále Jakuba I. Harington hraje právě Catesbyho, přičemž se jedná o jeho přímého předka z matčiny strany.\n\n\n"}
{"id": "1348735", "url": "https://cs.wikipedia.org/wiki?curid=1348735", "title": "Vražda v Orient expresu", "text": "Vražda v Orient expresu\n\nVražda v Orient expresu může označovat:\n\n"}
{"id": "1348736", "url": "https://cs.wikipedia.org/wiki?curid=1348736", "title": "Nikola Nováková", "text": "Nikola Nováková\n\nNikola Nováková (* 9. října 1975 Praha) je česká malířka, dcera české spisovatelky Alexandry Berkové a malíře Vladimíra Nováka.\n\nV letech 1991-1995 studovala Výtvarnou školu Václava Hollara v Praze a poté v letech 1995–2002 vystudovala UMPRUM, atelier malby Prof. Pavla Nešlehy. Se svým manželem, Francouzem Roger Henri Merie-Joseph Sauvage, Marquis de Brantes mají děti a zrekonstruovali bývalé JZD na Křivoklátsku, nyní Château Novak, kde nabízejí ubytování.\n\nSamostatné výstavy:\nGalerie Gema, Praha\nGalerie Nostalgická myš, Šemánovice (spolu s Klárou Stodolovou)\n\n\n\n\n\nKolektivní výstavy:\n\n\n\n\nTypický Obraz, Woxart v Galerii Mánes, Praha (katalog)\n1. Salon mladých umělců, Galerie Rozehnal, Praha\n\n\n\n"}
{"id": "1348742", "url": "https://cs.wikipedia.org/wiki?curid=1348742", "title": "Stezka Gliwické země", "text": "Stezka Gliwické země\n\nStezka Gliwické země (č. 7065) je červeně značená pěší trasa v Polsku, Slezském vojvodství.\n\nTrasa vede ve střední části podél jezera Dzierżno Duże, Hlivického průplavu a východní části jezera Pławniowice. V Poniszowicích je dřevěný kostel sv. Jana Křtitele z roku 1499.\n\n\n"}
{"id": "1348746", "url": "https://cs.wikipedia.org/wiki?curid=1348746", "title": "Godfrey Rampling", "text": "Godfrey Rampling\n\nGodfrey Lionel Rampling (14. května 1909 Londýn – 20. června 2009 Bushey) byl britský atlet. Vyhrál britské mistrovství na 440 yardů v letech 1931 a 1934, na Hrách Britského impéria v roce 1934 získal zlatou medaili v běhu jednotlivců na 440 yardů i ve štafetě 4×400 y. Na Letních olympijských hrách 1932 skončil s britskou štafetou 4×400 m na druhém místě v evropském rekordu, na Letních olympijských hrách 1936 byl členem vítězné štafety (běžel druhý úsek, kromě něj tým tvořili Freddie Wolff, Bill Roberts a Godfrey Brown). V individuálních závodech na OH 1932 a 1936 skončil v semifinále.\n\nAbsolvoval vojenskou akademii ve Woolwichi a v letech 1929–1958 sloužil v britské armádě u dělostřelectva, dosáhl hodnosti podplukovníka. Po odchodu do výslužby byl tajemníkem golfového klubu ve Stanmore. Jeho dcera Charlotte Rampling se prosadila jako filmová herečka, získala Řád britského impéria. Zemřel ve spánku krátce poté, co oslavil sté narozeniny. \n\n"}
{"id": "1348751", "url": "https://cs.wikipedia.org/wiki?curid=1348751", "title": "Srbská říše", "text": "Srbská říše\n\nSrbská říše () je historiografický termín pro říši na Balkánském poloostrově, která vyvstala ze středověkého Srbského království. Založena byla roku 1346 králem Štěpánem Dušanem, známým jako „silný“ a který výrazně území státu rozšířil. Prosazoval také srbskou církev pravoslavného patriarchátu. Jeho syn a nástupce Štěpán Uroš V. však o většinu území přišel a s jeho smrtí roku 1371 se Srbská říše definitivně rozpadla. Někteří z nástupců Štěpána V. se v některých částech Srbska do roku 1402 prohlašovali za císaře (cary).\n"}
{"id": "1348752", "url": "https://cs.wikipedia.org/wiki?curid=1348752", "title": "Jan Smrtka", "text": "Jan Smrtka\n\nJan Smrtka (16. května 1854 Rychnov nad Kněžnou – 7. dubna 1899 Rychnov nad Kněžnou) byl starosta obce, starosta okresu a právník.\n\nVystudoval rychnovské gymnázium. Po jeho ukončení studoval práva v Praze. Krátce působil v Hradci Králové a Ústí nad Orlicí. V roce 1881 se vrátil do Rychnova. V roce 1886 se stal předsedou kanceláře nově vzniklé Městské spořitelny. V témže roce se stal náměstkem obecního starosty a v roce 1891 se sám stal starostou. Funkci vykonával až do své smrti roku 1899. V letech 1891–1894 byl starostou okresu. \n\nZasloužil se o výstavbu rychnovsko-solnické železniční dráhy v roce 1893. Její zkratka RSMD – rychnovsko-solnická místní dráha byla vysvětlována i jinak – Rychnov Smrtkovu má dráhu. Za jeho působení byla také dokončena výstavba budovy nemocnice, zřízen sirotčinec, otevřena Odborná tkalcovská škola, vystavěn nový vodovod atd. \n\nZa rozkvět města obdržel Řád Františka Josefa I.\n"}
{"id": "1348753", "url": "https://cs.wikipedia.org/wiki?curid=1348753", "title": "Makuchova lávka", "text": "Makuchova lávka\n\nMakuchova lávka je mostek pro pěší a cyklisty přes potok Botič v Praze 10 Vršovicích. Nachází se asi 100 metrů jižně od mostu ve Vršovické ulici. Propojuje ulice Ukrajinská a Přípotoční u křížení s ulicí K Botiči. Stavba trvala tři měsíce, lávka byla otevřena 18. prosince 2017. Cena nového mostu činila sedm milionů Kč.\n\nLávka byla otevřena jako bezejmenná. Na podnět Úřadu vlády České republiky rozhodla 17. května 2018 Rada hlavního města Prahy o pojmenování \"Makuchova lávka\" na počest Vasyla Makucha, který se v listopadu 1968 v Kyjevě sebeupálil na protest proti sovětské okupaci Československa. Při výběru jména hrálo roli i to, že lávka navazuje na Ukrajinskou ulici, a název tak souvisí s lokalitou.\n\nMost je dlouhý 24 m a 3 až 5 m široký. Výška lávky nad hladinou Botiče je 4,8 m a stavební výška činí 80 cm. Nosnou konstrukci tvoří čtyři ocelové nosníky, které jsou spřaženy železobetonovou konstrukcí. Po obou stranách mostovky je ve výšce 1,3 m umístěno ocelové zábradlí. Protiskluzový povrch mostovky tvoří izolaci. Upraven je také terén v okolí lávky. Břehy pod mostem jsou zpevněny kamennou dlažbou uloženou do betonu. Přístupové komunikace jsou provedeny v zámkové dlažbě, uložené do štěrkového lože. Dlažba je na určených místech opatřena varovnými naváděcími prvky pro nevidomé.\n"}
{"id": "1348760", "url": "https://cs.wikipedia.org/wiki?curid=1348760", "title": "Gmina Rudziniec", "text": "Gmina Rudziniec\n\nGmina Rudziniec je vesnická gmina v okrese Gliwice, ve Slezském vojvodství. V letech 1975–1998 byla pod administrativou Katovického vojvodství.\n\nSídlo gminy je obec Rudziniec.\n\nGmina se nachází v západní části okresu Gliwice. Sousedí s městem:\na gminami:\n\nNa území gminy se nacházejí tyto vesnice:\n\nStarostenské vesnice:\n\nPodle údajů z roku 2016 gmina zaujímala 24,18 % území okresu Gliwice a měla rozlohu 159,1 km, z toho bylo:\nTerén je kopcovitý. Nejvyšším vrchem je kopec Góry Widowskie 242 m n. m.\n\nGminou protéká řeka Kłodnica a vede Hlivický vodní kanál. Na území gminy se nacházejí jezera Mały a Duży Zbiornik (Pławniowice) a Dzierżno Duże (Rzeczyce).\n\nV gmině Rudziniec žije 9,2 % obyvatelstva okresu Gliwice.\nNa území gminy Rudziniec se nacházejí pět mateřských školek (Rudziniec, Rudno, Pałwniowice, Słupsko a Kleszczów) a osm základních škol (Rudziniec, Rudno, Pałwniowice, Kleszczów, Bojszów, Poniszowice,Bycina a Chechło) a gymnázium Jana Pavla II (Rudziniec).\n\n\nGminou procházejí turistické trasy:\n\nGminou prochází železnice Opole - Katowice a Katowice - Kędzierzyn-Koźle s železniční stanicí Rudziniec-Gliwicki.\n\nGminou Rudziniec vede silnice evropského významu, dálnice, státní a vojvodské silnice.\n\n\n\n\n\nÚzemím gminy Rudziniec vede Hliwický průplav se zdymadlem v Rudzinci, s dvojicí dvoukomorových zdymadel, rozdíl hladin je 6,25 m. Komory zdymadla jsou dlouhé 71,80 m a široké 12,00 m.\n"}
{"id": "1348766", "url": "https://cs.wikipedia.org/wiki?curid=1348766", "title": "Modrásek obecný", "text": "Modrásek obecný\n\nModrásek obecný (\"Plebejus idas\") je druh denního motýla z čeledi modráskovitých (\"Lycaenidae\"). Rozpětí jeho křídel je 25 až 32 mm. Samci mají modrá křídla s úzkými tmavými lemy. Samice jsou hnědé a na zadních křídlech mají oranžové příkrajní skvrny, které jsou více či méně výrazné. Na rubu zadních křídel mají obě pohlaví při vnějším okraji oranžový pruh a černé příkrajní skvrny, které jsou pokryté modrými šupinami. Motýl je velmi podobný dalším druhům rodu Plebejus. Samci modráska obecného se od samců modráska černolemého (\"Plebejus argus\") odlišují především užšími tmavými lemy. Od modráska podobného (\"Plebejus argyrognomon\") se dá modrásek obecný s jistotou odlišit pouze podle kopulačních orgánů.\n\nMotýl je rozšířený od Pyrenejského poloostrova přes celou Evropu, Asii až po Severní Ameriku. V České republice se v minulosti vyskytoval hlavně v nižších polohách a pahorkatinách. V současné době je jeho výskyt potvrzen jen z vřesovišť v severních Čechách (bývalý vojenský výcvikový prostor Ralsko) a na střední a jižní Moravě. Obývá sušší stanoviště jako jsou vřesoviště, paseky a okraje lesních cest, písčiny, pískovny a lomy.\n\nŽivnými rostlinami modráska obecného jsou kručinka chlupatá (\"Genista pilosa\"), jetel luční (\"Trifolium pratense\"), tolice dětelová (\"Medicago lupulina\"), janovec metlatý (\"Cytisus scoparius\"), úročník bolhoj \"(Anthyllis vulneraria)\", komonice bílá (\"Melilotus albus\"), čičorka pestrá (\"Securigera varia\"), štírovník růžkatý (\"Lotus corniculatus\") a vřes obecný (\"Calluna vulgaris\"). Samice klade vajíčka jednotlivě na živné rostliny. Mladé housenky zprvu vytvářejí okénkovité požerky na listech. Později je konzumují celé. Tento druh modráska je obligátně myrmekofilní. Jeho housenky a kukly vyžadují pravidelnou péči od mravenců rodu (\"Lasius\") a (\"Formica\"). V nižších polohách a v teplejších oblastech je motýl dvougenerační (bivoltinní) a jeho dospělce lze pozorovat od června do července a od srpna do září. Ve vyšších polohách a v chladnějších oblastech je motýl jednogenerační (monovoltinní) s letovou periodou od července do srpna. Přezimuje vyvinutá housenka ve vajíčku.\n\nV České republice patří modrásek obecný mezi kriticky ohrožené druhy. Motýla ohrožuje především zarůstání vhodných stanovišť.\n\n"}
{"id": "1348768", "url": "https://cs.wikipedia.org/wiki?curid=1348768", "title": "Josef Kalis", "text": "Josef Kalis\n\nJosef Kalis (19. března 1850 Hořice – 16. července 1920 Rychnov nad Kněžnou) byl starosta Rychnova nad Kněžnou (1884-1890) a právník, příležitostný básník a autor cestopisu.\n\nNarodil se v rodině hořického hodináře Jana Kalise a jeho manželky Anny, rozené Říhové.\nStudoval na rychnovském gymnáziu a poté v Praze na právnické fakultě. Následně pracoval na finanční prokuratuře v Praze. V roce 1879 přišel do Rychnova nad Kněžnou a otevřel si zde advokátní kancelář. Dne 4. září 1879 se oženil s o rok starší vdovou po řediteli cukrovaru Terezií Gleichmannovou, rozenou Vaňournou.\n\nV letech 1884-1890 byl starostou Rychnova nad Kněžnou. Zasloužil se o zřízení Městské spořitelny.\n\nZajímal se o dějiny a psával různé studie nejen z historie města. Jeho básně a cestopisná práce byly publikovány vlastním nákladem, případně v regionálních časopisech a novinách. Např. báseň o Bratrské borovici ve Lhotce.\n\nVlastním nákladem vydal:\n\nJiný vydavatel:\n\n"}
{"id": "1348769", "url": "https://cs.wikipedia.org/wiki?curid=1348769", "title": "Otevřený závěr", "text": "Otevřený závěr\n\nOtevřený závěr je konstrukční prvek využívaný u automatických zbraní. Po natažení zbraně je závěr zachycen v zadní pozici a komora je prázdná. Po stisku spouště je závěr uvolněn a tlačen vpřed silou pružiny. Závěr po cestě nabere náboj ze zásobníku, zasune jej do komory a po uzamčení dojde k odpálení. Po výstřelu a odemčení závorníku se závěr opět pohybuje vzad stlačuje přitom pružinu a vyhazuje prázdnou nábojnici. Dnes se otevřený závěr prakticky používá jen u kulometů. V minulosti se také využíval u samopalů s dynamickým (neuzamčeným) závěrem.\n\nPří déletrvajících dávkách z kulometu dochází k zahřívání hlavně až na kritickou úroveň. Pokud by se do rozžhavené hlavně zasunul náboj může dojít k samovolné iniciaci náboje teplem. To by zapříčinilo samovolnou a nekontrolovatelnou střelbu dávkou až do úplného roztržení hlavně. Tím že otevřený závěr končí každý cyklus v zadní pozici, nemůže dojít k samovolnému výstřelu bez stisknutí spouště.\nStřelba z otevřeného způsobuje menší přesnost zbraně. Po zmáčknutí spouště se pohybuje vpřed hmota závěru, která způsobuje kmitání zbraně. Například u lehčích zbraní jako např. samopal uzi dochází u méně zkušených střelců k podstřelování cíle. Další nevýhodou hlavně u samopalů bylo že v nataženém stavu je otevřené vyhazovací okénko. To způsobovalo že se dostávaly nečistoty do komory a hlavně. Další nevýhodu jsou odlišnosti při zacházení s těmito zbraněmi z hlediska bezpečnosti. Pokud dojde nechtěnému nabití a vzpříčení dvou nábojů v komoře, nesmí se jako první vytáhnou zásobník, jak je obvykle zvykem, ale jako první se musí závěr opětovně zajistit v zadní pozici. V opačném pořadí by došlo k nechtěnému výstřelu.\n"}
{"id": "1348773", "url": "https://cs.wikipedia.org/wiki?curid=1348773", "title": "Lověna 2", "text": "Lověna 2\n\nHlaveň je bez vývrtu a kromě ní je zbraň celá vyrobena z plastu (u novějších typů, u starších převažuje kov).\n\nKvůli použití pístového mechanismu nedosahuje zbraň příliš velké přesnosti ani průraznosti (kvůli nízké úsťové rychlosti), a to ani na malé vzdálenosti. Tím se stala terčem kritiky široké veřejnosti.\n"}
{"id": "1348778", "url": "https://cs.wikipedia.org/wiki?curid=1348778", "title": "Seznam dílů seriálu Průvodce všehoschopného hráče", "text": "Seznam dílů seriálu Průvodce všehoschopného hráče\n\nToto je seznam dílů seriálu \"Průvodce všehoschopného hráče\". Americký akční televizní seriál \"Průvodce všehoschopného hráče\" měl premiéru na stanici Disney XD.\n\n<onlyinclude></onlyinclude>\n"}
{"id": "1348783", "url": "https://cs.wikipedia.org/wiki?curid=1348783", "title": "Římskokatolická farnost Horní Němčí", "text": "Římskokatolická farnost Horní Němčí\n\nŘímskokatolická farnost Horní Němčí je územní společenství římských katolíků v děkanátu Uherský Brod s farním kostelem svatého Petra a Pavla.\n\nPrvní písemná zmínka o obci pochází z roku 1358. První písemná zmínka o existenci kostela v obci pochází z roku 1554, ale má mnohem starší historii. V letech 1556 až 1620 byl nekatolickým. Ke zřízení lokálie došlo v Horním Němčí roku 1751.\n\nRoku 1751 ustanoven v Horním Němčí expozita nivnický. Od stejného roku je známý přehled duchovních správců. V roce 1784 pak byla zřízena lokální kuracie. V roce 1889 byla lokální kuracie povýšena na farnost.\n\nOd července 2010 je administrátorem excurrendo R. D. Mgr. Petr Hofírek.\n\nVe farnosti se konají pravidelně bohoslužby ve farním kostele – v neděli a ve čtvrtek.\n\nNa území farnosti se pravidelně koná tříkrálová sbírka. V roce 2017 se při ní vybralo 25 039 korun.\n\n"}
{"id": "1348804", "url": "https://cs.wikipedia.org/wiki?curid=1348804", "title": "Hryzec horský", "text": "Hryzec horský\n\nHryzec horský (\"Arvicola scherman\") je hlodavec z čeledi myšovití. Oproti příbuznému hryzci vodnímu je menší a vyskytuje se především v horských a podhorských oblastech Alp, Pyrenejí a Karpat.\n\n\nAndorra, Rakousko, Chorvatsko, Česko, Francie, Německo, Maďarsko, Polsko, Portugalsko, Rumunsko, Slovensko, Slovinsko, Španělsko, Švýcarsko, Ukrajina, Itálie\n\nVyhrabává si chodby a nory ne hlubší než 1 metr především na loukách a polích, méně v lesích. Je býložravec, živí se především kořínky a hlízami.\n"}
{"id": "1348806", "url": "https://cs.wikipedia.org/wiki?curid=1348806", "title": "Václav Hradecký (fotbalový trenér)", "text": "Václav Hradecký (fotbalový trenér)\n\nVáclav Hradecký (* 27. září 1948) je český fotbalový trenér.\n\nV české lize působil jako asistent nebo trenér v týmech FK Viktoria Žižkov a Bohemians Praha 1905. Dále působil jako trenér i v FK Brandýs nad Labem, SK Spolana Neratovice, SC Xaverov Horní Počernice, SK Chrudim 1887 a SK Viktorie Jirny. V současné době působí jako hlavní trenér u divizního mužstva FK Brandýs nad Labem. \n\n\n"}
{"id": "1348811", "url": "https://cs.wikipedia.org/wiki?curid=1348811", "title": "Rudolf Ott", "text": "Rudolf Ott\n\nRudolf Alois Franz šlechtic von Ott (2. února 1806 Brno – 31. prosince 1880 Brno) byl moravsko-rakouský právník a politik německé národnosti, v letech 1855–1861 a 1868–1870 starosta Brna.\n\nJeho otec pocházel z Bavorska. V roce 1829 vystudoval práva, o čtyři roky později byl jmenován advokátem. Své praxi se věnoval téměř půl století, k jeho klientům patřila řada významných rodin (Kinští, Mensdorff-Pouilly, Mitrovští, Podstatští-Lichtenštejnové, aj.) i saský král. Roku 1856 získal od bavorského krále Maxmiliána II. šlechtický titul, v roce 1860 se stal rytířem řádu Františka Josefa.\n\nByl členem německé liberální strany, od roku 1851 až do své smrti roku 1880 byl členem brněnského obecního výboru. V letech 1855–1861 a 1868–1870 byl brněnským starostou. Během jeho působení v této funkci se Brno roku 1869 stalo prvním městem v českých zemích, kde začala jezdit koněspřežná tramvaj.\n\nJeho dcera Gabriele se vdala za advokáta a politika Karla Reissiga.\n\n"}
{"id": "1348819", "url": "https://cs.wikipedia.org/wiki?curid=1348819", "title": "Jóachaz (judský král)", "text": "Jóachaz (judský král)\n\nJóachaz (hebrejsky: , \"Jeho'achaz\"), v českých překladech Bible přepisováno též jako Joachaz či Jehoachaz, byl z Davidovské dynastie v pořadí šestnáctý král samostatného Judského království. Jeho jméno se vykládá jako \"„Hospodin podržel“\". Tímto jménem byl též nazýván Jóachazův prapředek, král Achazjáš. Dle názoru moderních historiků a archeologů král Jóachaz vládl v roce 609 př. n. l. Podle kroniky Davida Ganse by však jeho kralování mělo spadat do roku 3316 od stvoření světa neboli do rozmezí let 446–445 před naším letopočtem. Podle údajů v Tanachu kraloval v Jeruzalémě pouhé 3 měsíce.\n\nJóachaz byl synem krále Jóšijáše a jeho ženy Chamútaly, jež byla dcerou Jirmejáše z Libny. Na judský trůn usedl ve svých 23 letech, ale nijak nenavázal na vladařské úspěchy svého otce. Po 3 měsících kralování ho totiž egyptský panovník Neko II. zbavil královského úřadu a odvlekl jej do Egypta jako zajatce. O jeho neblahém osudu se zmiňuje prorok Jeremjáš a ve své knize jej nazývá jménem Šalúm (hebrejsky: , \"Šalum\", doslova \"„Nahrazený“\"), neboť místo něj faraon Neko dosadil na judský trůn jeho staršího bratra Eljakíma.\n\n"}
{"id": "1348821", "url": "https://cs.wikipedia.org/wiki?curid=1348821", "title": "Armand Gamache", "text": "Armand Gamache\n\nVrchní inspektor Armand Gamache je hlavní postavou série detektivních románů kanadské autorky Louise Pennyové. Děj románů se odehrává kolem života vrchního inspektora Armanda Gamache, šéfa oddělení vražd Sûreté du Québec, provincie Quebec. Romány byly nominovány a oceněny řadou cen.\n\nPrvní knihou série byl román \"Zátiší\", vydaný v roce 2005 a získal cenu New Blood Dagger Award, Arthur Ellis Award, a Dilys Award, v roce 2007 Anthony Award, a Barry Award. Všechny následující romány série získaly hlavní ceny pro autory detektivek ve třech zemích. Řada z nich se rovněž ocitlo na seznamu The New York Times Best-Seller.\n\nAutorkou série knih o vrchním inspektorovi Armandu Gamachovi je Louise Pennyová. Než se začala naplno věnovat psaní, pracovala 20 let jako novinářka pro CBC Radio. Původně začala psát historický román, ale vzhledem k potížím s jeho dokončením přešla k psaní detektivních románů.\n\nSérie románů je založena na hlavní postavě vrchního inspektora Armanda Gamache. Příběhy se odehrávají zpravidla ve fiktivní vesničce Three Pines a Gamache vyšetřuje v každém románu nějakou vraždu. Romány jsou psány jako detektivky, které zkoumají vztahy mezi hlavními postavami. Three Pines je fiktivní místo v provincii Quebec, Louise Pennyová vytváří hlavní postavy s využitím historie staré Kanady, aby ukázala jejich osobnost a původ. V sérii románů je zápletka několika z nich situována mimo vesničku Three Pines.\n\nRomány s hlavní postavou vrchního inspektora Armanda Gamache obsahují málo nebo žádný sex nebo násilí a jsou zmiňovány jako laskavá a jemná alternativa k moderní detektivní fikci.\n\nZatím série obsahuje celkem 13 knih, všechny publikovány v Minotaur Books a tištěny v St. Martin’s Press. První kniha byla vydána v roce 2005, zatím poslední v roce 2017. Mimo sérii existuje ještě román s názvem \"The Hangmann\" s inspektorem Gamachem a odehrávající se v Three Pines. Tato kniha není součástí série a je napsána jako jednoduchý příběh pro dospělé, kteří se učí číst anglicky.\n"}
{"id": "1348822", "url": "https://cs.wikipedia.org/wiki?curid=1348822", "title": "Směrnice o elektronické fakturaci", "text": "Směrnice o elektronické fakturaci\n\nSměrnice o elektronické fakturaci při zadávání veřejných zakázek je předmětem Směrnice 55/2014/EU \"(Directive 2014/55/EU)\", která požaduje mj. vytvoření evropské normy pro elektronickou fakturaci, jež bude splňovat alespoň následující kritéria:\n\nSměrnice předepisuje\":\"\n\n\n\nPřipravovaný soubor EN 16931, Elektronická fakturace je povinnou reakcí na Směrnici 55/2014. Soubor sestává z následujících dokumentů:\n\n\n\n\n"}
{"id": "1348826", "url": "https://cs.wikipedia.org/wiki?curid=1348826", "title": "Ri Mjong-hun", "text": "Ri Mjong-hun\n\nRi Mjong-hun ( , anglický přepis: \"Ri Myung-hun\"; * 14. září 1967 Severní Korea), po svém oblíbeném basketbalistovi Michaelu Jordanovi přezdívaný Michael Ri, je bývalý severokorejský basketbalista. Se svou výškou 234 centimetrů byl v jednu dobu nejvyšším mužem světa a jedním z nejvyšších basketbalistů historie. V zápase mezi smíšenými týmy hráčů ze Severní a Jižní Koreje v roce 1999 zaznamenal během 21 minut 26 bodů.\n\nDne 28. prosince 2011 ukázala severokorejská televize záběry z pohřbu Kim Čong-ila, na nichž je mezi vojáky vidět neobvykle vysoká osoba. Objevily se tedy spekulace, že by to mohl být právě Ri Mjong-hun.\n"}
{"id": "1348829", "url": "https://cs.wikipedia.org/wiki?curid=1348829", "title": "Nevinnej", "text": "Nevinnej\n\nNevinnej je první studiové album plzeňské rockové kapely Ortel. Vydané bylo v roce 2007 a obsahuje 9 skladeb napsaných Tomášem Ortelem.\n\n\n"}
{"id": "1348830", "url": "https://cs.wikipedia.org/wiki?curid=1348830", "title": "Alois Získal", "text": "Alois Získal\n\nAlois Získal (4. srpna 1891, Mašovice (u Pelhřimova) – 30. června 1974) byl český jazykovědec, bohemista, zaměřující se především na oblast lexikografie, a také tenorista Křičkova Hlaholu pražského. \n\nAlois Získal nabyl svoje filologické vzdělaní v oboru bohemistiky a germanistiky na Univerzitě Karlově v Praze. Doktorem filozofie v oboru jazykovědy se stal v roce 1916, kandidátskou disertační práci pak obhájil roku 1957.\n\nV roce 1946 se stal prvním ředitelem tehdy nově založeného Ústavu pro jazyk český Akademie věd České republiky (ÚJČ AV ČR), kam přešel – společně mj. s bohemistou a akademikem prof. PhDr. Bohuslavem Havránkem, DrSc. – již z pozice ředitele právě rušící se Kanceláře Slovníku jazyka českého České akademie věd, jejíž vedení převzal roku 1939 od svého předchůdce prof. PhDr. Kvida Hodura (alternativně Quida Hodura).\n\nV roce 1952 jej pak na pozici ředitele ÚJČ AV ČR vystřídal jeho přítel a kolega prof. Bohuslav Havránek.\n\n\n"}
{"id": "1348831", "url": "https://cs.wikipedia.org/wiki?curid=1348831", "title": "Peter Dickinson (skladatel)", "text": "Peter Dickinson (skladatel)\n\nPeter Dickinson (* 15. listopadu 1934 Lytham St Annes, Lancashire) je anglický hudební skladatel, klavírista, muzikolog a spisovatel.\n\nPeter Dickinson se narodil v Lytham St Annes a studoval hru na varhany na Queens' College v Cambridgi. Byl žákem hudebního skladatele a muzikologa Philipa Radcliffa. Od roku 1958 pokračoval ve studiu na Juilliard School v New Yorku u Bernarda Wagenaara Tam se seznámil s díly experimentálních skladatelů, jako byli Henry Cowell, John Cage, a Edgard Varèse. \n\nPo návratu do Anglie v roce 1962 vedl kurzy improvizace a experimentální hudby na \"Koleji sv. Marka a Jana\" (College of St. Mark and St. John) v Chelsea. V letech 1966–1970 přednášel v Birminghamu a roku 1974 se stal prvním profesorem hudby na univerzitě v Keele. Tam vytvořil důležité centrum pro studium americké hudby. V roce 1980 se stal zakládajícím členem \"Asociace profesionálních skladatelů\" (Association of Professional Composers) a o rok později byl jmenován členem Královské společnost umění. Byl rovněž členem představenstva \"Trinity College of Music\" (1984) a \"Královské společnosti hudebníků\" (1985). Od roku 1991 byl vedoucím hudební katedry na Goldsmithově koleji \"University of London\" a konečně od roku 1996 působí v \"Institutu amerických studií\" londýnské university (University of London Institute of United States Studies). Je také předsedou charitativní organizace \"Bernarr Rainbow Trust\", která se zabývá podporou hudební výchovy.\n\nV červenci 1964 se oženil s Bridget Jane Tomkinsonovou, se kterou má dva syny. Jako klavírista často uváděl se svou sestrou, mezzosopraniskou Meriel Dickinsonovou, díla amerického skladatele Charlese Ivese. \n\nJeho hudební skladby obsahují prvky experimentální a aleatorické hudby a jsou srovnávány s díly Stravinského, Ivese a Satieho. Byl silně ovlivněn hudbou Johna Cage, ale i americkou populární hudbou a jazzem. Ve svých muzikologických pracích se zabývá hlavně americkou hudbou. V roce 1964 napsal serii článů o hudební improvizaci.\n\n\n\n\n\n\n\n\n"}
{"id": "1348836", "url": "https://cs.wikipedia.org/wiki?curid=1348836", "title": "Jiří I. z Lichtenštejna-Kastelkornu", "text": "Jiří I. z Lichtenštejna-Kastelkornu\n\nJiří I. z Lichtenštejna-Kastelkornu (kolem roku 1360 v Mikulově – 20. srpna 1419 ve Sporminore) byl tridentský kníže-biskup v letech 1390 až 1419.\n\nJiří z Lichtenštejna-Kastelkornu se narodil kolem roku 1360 v jihomoravském Mikulově jako potomek šlechtického rodu původem z Tyrol. Studoval práva na Vídeňské univerzitě.\n\nV roce 1390 byl jmenován knížetem-biskupem tridentským. Během svého úřadování propojil starou část tridentského hradu Buonconsiglio (Castelvecchio) a Orlí věž (Torre Aquila), kterou nechal přestavět a vyzdobit freskami \"Dvanáct měsíců\" (Ciclo dei Mesi) českého malíře známého jako Mistr Václav. Jeden z portrétů zřejmě zachycuje podobu samotného knížete-biskupa. Byl to zřejmě také on, kdo nechal zbudovat Sokolí věž (Torre Falco).\n\nPokusil se vymanit se z poddaného postavení diecéze vůči Tyrolsku, když neuznal spojenectví, nýbrž jen přímou autoritu císaře.\n\nV téže době však došlo k silné ztrátě biskupské moci vzhledem k městu i venkovu. Daňové zatížení a tyrolské vpády v roce 1407 vyústily v revoltu, při které byl schválen koncept obecních stanov. Lichtenštejn-Kastelkorn doufal v pomoc ze strany Benátské republiky, vzbouřenci však přinutili knížete-biskupa opustit město a za svého lidového vůdce si zvolili Rodolfa Belenzaniho. Bez vnější pomoci však byli 5. července 1409 přemoženi vojsky Fridricha IV. Habsburského.\n\nJiří Lichtenštejn-Kastelkorn měl ovšem s Fridrichem IV. spory, proto se mohl do Tridentu vrátit jen na krátký čas.\n\n5. června 1411 jej vzdoropapež Jan XXIII. jmenoval kardinálem, odmítl však slíbit poslušnost papeži Martinovi V.\n\nV roce 1418 se vrátil do Tridentu, ale v následujícím roce byl opět nucen jej opustit a uchýlit se na hradě ve Sporminore, kde 20. srpna 1419 zemřel.\n\n\n"}
{"id": "1348841", "url": "https://cs.wikipedia.org/wiki?curid=1348841", "title": "Scink šestipruhý", "text": "Scink šestipruhý\n\nScink šestipruhý \"( Chalcides sexlineatus )\" je malý ještěr z čeledi scinkovitých. Dorůstá délky 16 - 18cm, z toho polovina připadá na ocas. Zbarvení je nahnědlé s šesti pruhy, ocas je modrozelený, kůže je lesklá. Rozšířen je pouze na Kanárském ostrově Gran Canaria. Žije samotářsky a většinu dne stráví zahrabaný v písku. Samice kladou 2 - 4 vejce.\n"}
{"id": "1348843", "url": "https://cs.wikipedia.org/wiki?curid=1348843", "title": "Jójakím", "text": "Jójakím\n\nJójakím (hebrejsky: , \"Jehojakim\"), v českých překladech Bible přepisováno též jako Jojakim či Joakim, byl z Davidovské dynastie v pořadí sedmnáctý král samostatného Judského království. Jeho jméno se vykládá jako \"„Hospodin zvedne“\". Tímto jménem byl pojmenován egyptským panovníkem Nékem, jenž ho dosadil na judský trůn místo jeho mladšího bratra Jóachaze. Předtím byl znám pod jménem Eljakím (hebrejsky: , \"Eljakim\", doslova \"„Bůh dává povstat“\"), přepisováno též jako Eliakim. Dle názoru moderních historiků a archeologů král Jójakím vládl asi v letech 608 až 598 př. n. l. Podle kroniky Davida Ganse by však jeho kralování mělo spadat do let 3316–3327 od stvoření světa neboli do rozmezí let 446–434 před naším letopočtem, což odpovídá 11 letům vlády, jak je uvedeno v Tanachu.\n\nJójakím byl synem krále Jóšijáše a jeho ženy Zebúdy, jež byla dcerou Pedajáše z Rúmy. Na judský trůn usedl ve svých 25 letech, ale stejně jako jeho bratr ani on nijak nenavázal na vladařské úspěchy svého otce. Navíc se mu dostalo za to, že se dopouštěl \"„toho, co je zlé v Hospodinových očích“\", ostré a otevřené kritiky od proroků, zejména Jeremjáše. V průběhu jeho vlády se judské království dostalo do područí babylónského krále Nebúkadnesara. V té době je z Jeruzaléma odvedeno do Babylónu množství rukojmí ze vznešených rodin jako například Daniel a další. Když se po nějaké době Jójakím proti Nebúkadnesarovi vzbouřil, bylo judské království napadeno hordami Kaldejců, Aramejců, Moábců a Amónovců. Jójakím byl zajat a odvlečen do Babylónu; podle Josefa Flavia byl popraven. Místo něj na judský trůn usedl jeho syn Jójakín.\n\n"}
{"id": "1348849", "url": "https://cs.wikipedia.org/wiki?curid=1348849", "title": "Rédl", "text": "Rédl\n\nMinisérie Rédl (2018) režiséra Jana Hřebejka je čtyřdílný kriminální thriller České televize, sugestivně líčící atmosféru společnosti, složitě hledající vypořádání se s vlastní minulostí. Děj je zasazen do éry rozdělení Československa: Na sklonku roku 1992 bojuje vojenský prokurátor Roman Rédl (Ondřej Sokol) proti organizovanému zločinu na pozadí odsunu sovětských vojsk z východní Evropy.\n\nAutor předlohy tohoto fiktivního příběhu, scenárista Miro Šifra, propojil reálné události: soudní proces generála Aloize Lorence (seriálový genpor. Josef Ferenc) a stahování sovětských vojsk z území východního Německa přes ČSFR. Seriál, představený 5. listopadu 2018, byl premiérově vysílán od 11. listopadu do 2. prosince 2018 na ČT1. Seriál zaznamenal velký úspěch, byl oceněn na dvou festivalech a obdržel nominaci na ceny Českého lva.\n\nČeskoslovensko v roce 1992: teprve nedávno padl komunistický režim a sovětská okupační armáda se ve spěchu po železnici stahuje zpět do východní Evropy. Vagony odjíždějící ze země jsou napěchovány zbraněmi, náhradními díly, municí a dalšími cennými věcmi. Dva mladí studenti, testující nový železniční sledovací systém, zjišťují, že některé sovětské vagony se cestou na východ v evidenci nepochopitelně ztrácejí. Oba muži se rozhodnou přijít problému na kloub. O několik dní později je jeden z nich nalezen mrtvý a druhý je pravděpodobně na útěku. Nadpraporčík Roman Rédl se s týmem vyšetřovatelů snaží přijít na to, co bylo důvodem k vraždě a kam až sahají nitky zločinu, který možná překračuje hranice Československa až někam daleko na východ.\n\n\n"}
{"id": "1348867", "url": "https://cs.wikipedia.org/wiki?curid=1348867", "title": "Mikuláš z Brna", "text": "Mikuláš z Brna\n\nMikuláš Brněnský či Mikuláš z Brna ( \"Nikolaus Alreim\", též \"Abrein\", \"Nicolò da Bruna\", přelom 12. a 13. století Brno – 12. listopadu 1347 Mikulov) byl v letech 1337–1347 tridentský kníže-biskup.\n\nMikuláš Alreim se narodil v Brně. Stal se nejprve děkanem olomoucké katedrály svatého Václava a kancléřem Karla, moravského markraběte, budoucího českého krále a římského císaře Karla IV.\n\nV lednu 1336 Mikuláš následoval kralevice Karla, jenž byl vyslán do Tyrol (jako poručník dvou nezletilých hrabat, spolu se svým mladším bratrem Janem Jindřichem a jeho manželkou Markétou). V říjnu téhož roku zemřel kníže-biskup tridentský, Jindřich Metský, a 13. července 1338 se Karlovi podařilo získat pro Mikuláše papežské potvrzení, aby se stal Jindřichovým nástupcem. Následujícího roku mu český král Jan Lucemburský jako erb udělil svatováclavskou orlici, která po smrti jeho švagra, posledního přemyslovského krále Václava III. nebyla užívána. Ta se později stala znakem města Trento i celé provincie i pozdějšího regionu Tridentska.\n\nVe svém úřadu knížete-biskupa se Mikulášovi podařilo urovnat svár mezi valdinonskými a valdisolskými rody a znovu získat kontrolu nad panstvími zabranými Castelbarky. Mimo to byl přispěvatelem rozšířeného vydání \"Codexu Vangianus\" (zvaného \"Codex maior\").\n\nIntriky Habsburků s účelem vypudit z Tyrolska Lucemburky (kterým byl Mikuláš věrný), však silně omezily biskupskou moc. V roce 1341 Markéta odmítla svého chotě Jana Jindřicha, jenž se společně s Mikulášem skrýval v Akvileji. O rok později se Markéta vdala za Ludvíka V. Bavorského a jeho otec, Ludvík IV., převzal vládu na biskupským knížectvím.\n\nV roce 1347 Karel, jenž se mezitím stal císařem, znovu převzal kontrolu nad Trentem, a Mikuláš jej dostihl v Bellunu, kde mu císařským výnosem byly zpětně uděleny všechna tridentská manství. Dvě z nich byla na Moravě tam však, v Mikulově, 12. listopadu 1347, Mikuláš zemřel, ještě před tím, než se mu podařilo vrátit se do Tridentska.\n"}
{"id": "1348868", "url": "https://cs.wikipedia.org/wiki?curid=1348868", "title": "Paní jezera", "text": "Paní jezera\n\nKniha Paní jezera (v originále \"Pani Jeziora\") je pátou a poslední částí fantasy ságy o Zaklínači. Napsal ji polský autor Andrzej Sapkowski. V originále vyšla roku 1999, český překlad vyšel o rok později u nakladatelství Leonardo. Prozatím nejnovější vydání vyšlo roku 2017 u stejného nakladateství\n\nYennefer je uvězněna ve Vilgefortzově (čaroděj, který se přidal na stranu Nilfgaardu) sídle. Geralt a jeho skupina pobývá v Toussaintu. Dostali se tam díky Marigoldovi, který měl pletky s vysoce postavenou kněžnou z Toussiantu. Geralt začne dostávat zakázky na zneškodnění netvorů. Pomoc mu nabízí čarodějka Fringilla, která ale jedná na příkaz Lóže a má Geralta co nejdéle udržet v Toussiantu, protože Lóže má s Ciri jiné plány (chtějí ji provdat za jednoho prince, aby měli čarodějkami ovládaný stát) (Podle věštby má Ciriin potomek zničit současný svět a na jeho troskách vystavět nový svět). Geralt při své práci najde tajný vchod, díky kterému se dozví, kde má Vilgefortz sídlo a okamžitě spolu s Regisem, Milwou, Cahirem a Angoulême odjíždí. Marigold zůstává v Toussiantu. Geralt nevěří Fringille, a tak jí dává falešnou informaci.\n\nMezitím se Ciri dostane portálem ve Věži vlaštovky do země elfů. Tam je držena magií, protože elfové ji potřebují jako matku dítěte, které by jim vrátilo jejich bývalou moc. Jednou se dostane ke stádu jednorožců a tam potkává jednorožce, kterého zachránila na poušti v knize Čas opovržení. Díky němu se jí podaří uprchnout a s jeho pomocí se učí přemisťovat se napříč světy a časy. Chce se vrátit do svého vlastního světa ve správné době, ale nedaří se jí to. Po nějakém čase se objeví (už bez jednorožce) u čarodějky Nimue – Paní jezera – a ta jí pomůže dostat se do správné doby. Dostane se do Vilgefortzova sídla, který ji zajme a chce využít Ciriiny schopnosti.\n\nV té době začíná bitva u Brenny – rozhodující střet mezi Nilfgaardem a státy Severu. Současně se Geralt a jeho skupina dostává do Vilgefortzova hradu. Milwu zabije šíp. Geralt osvobodí Yennefer a společně se pouští do boje s Vilgefortzem. Ciri se osvobodí, ale narazí na Bonharta. Cahir se jí pokusí ochránit, ale Bonhart ho zabije. Na následky zranění umírá i Angoulême. Ciri a Bonhart se utkají a nakonec se jí ho podaří zabít. Na Vilgefortze se vrhne Regis, ale čaroděj upíra zabije. V následném souboji Geralt (pomocí amuletu od čarodějky Fringilly Vigo) Vilgefortze porazí. Všichni tři se shledají, ale na hrad dorazí císař Emhyr s vojáky. Geralt pozná, že je to Duny – otec Ciri. Protože Yennefer a Geralt znají jeho totožnost, tak jim navrhne, aby spáchali sebevraždu. Oba přijímají. Emhyr má v úmyslu si vzít Ciri za ženu a zplodit s ní dědice. Nakonec si to rozmyslí a pouze se s Ciri rozloučí a odjede do Nilfgaardu. Ciri zastaví Geralta a Yennefer při pokusu o sebevraždu.\n\nBitvu u Brenny vyhrají státy severu a uzavřou s Nilfgaardem mír. Geralt spolu s Marigoldem jede do Rivie, kde se potká se starými přáteli – Zoltanem a Yarpenem. Yennefer dostává příkaz od Lóže, aby přivedla Ciri. Původní plán Lóže – provdat Ciri za prince – se neuskuteční, kvůli následným událostem. Čarodějky z Lóže po hlasování pustí Ciri na setkání s Geraltem do Rivie. Mezitím si Geralt a jeho přátelé povídají v hospodě. V městě mezitím vypuká pogrom na nelidi. Geralt se je vydává bránit, ale při tom ho sedlák probodne vidlemi. Do toho přijíždí Ciri, Yennefer a Triss. Triss se povede rozehnat kouzly dav, Yennefer se pokouší oživit Geralta, ale vyčerpáním umírá. Ciri se povede spolu s jednorožcem, který se objeví je oživit a odveze je do jiného světa. Sama se přenese do jiného světa – do doby Artušovských legend. \n\n"}
{"id": "1348871", "url": "https://cs.wikipedia.org/wiki?curid=1348871", "title": "Kalendářní cykly", "text": "Kalendářní cykly\n\nKalendářní cykly jsou periodicky se opakující období vypočtená na základě astronomických pozorování a sloužící pro vytváření různých kalendářů. \n\nStřídání dne a noci, měsíčních fází nebo ročních období probíhá každé s jinou peridou a časově se vůči sobě posouvají. Kalendářní cykly jsou různá období, po kterých dojde s větší či menší nepřesností k souběhu těchto astronomických cyklů. Příkladem takového kalendářního cyklu je cyklus běžných a přestupných let, který se liší u solárních a lunisolárních kalendářů. Některé cykly jsou složené a vzikají protnutím odlišných kratších cyklů s periodou jejich nejmenšího společného násobku.\n\nNejkratším kalendářním cyklem závislým jen na délce dne je pravidelné střídání dnů v týdnu. Nejrozšířenější je týdenní cyklus dlouhý sedm dní, který běží naprosto pravidelně bez ohledu na začátky měsíců či roků. Tato pravidelnost byla zachována i při gregoriánské reformě kalendáře, kdy bylo z kalendáře vypuštěno 10 dní, pořadí dnů v týdnu však zůstalo zachováno.\n\nV solárních kalendářích je pevná délka roku 365 dní, což je o přibližně o 1/4 dne méně než je délka tropického roku cca 365,2422 dne, který uběhne mezi dvěma jarními rovnodennostmi. Pro vyrovnání délky roku je obvykle každý čtvrtý rok přestupný s 366 dny. S cyklem přestupných let musí počítat výpočty a další cykly týkající se dat solárního kalendáře.\n\nPřísně pravidelný čtyřletý cyklus tří běžných a jednoho přestupného roku má juliánský kalendář. Tento krátký a pravidelný cyklus má výhodu, že se s ním poměrně snadno počítá. Jeho nevýhodou je nepřesnost, která s lety narůstá a přibližně každých 128 let naroste odchylka od tropického roku o jeden den.\n\nGregoriánský cyklus, kterého užívá gregoriánský kalendář používá přesnější korekci pomocí přestupných roků, trvá 400 let a má přesně 146 097 dní, což dělá přesně 20 871 týdnů. Je to dáno tím, že některé roky (1700, 1800, 1900, 2100, 2200) na rozdíl od juliánského kalendáře nejsou přestupné a tím je pravidelnost krátkého cyklu narušena. Odchylka mezi délkou gregoriánského roku a délkou oběhové periody Země naroste za 5000 let na 1 den.\n\nSluneční kruh (solární cyklus) je spojení týdenního cyklu a cyklu přestupných let u solárního kalendáře, ve kterém se pravidelně opakuje pořadí roků, kterým na stejné datum připadá stejný den v týdnu. K označení těchto roků se používala tzv. \"nedělní písmena\", která abecedním pořadí odpovídají datu první neděle v novém roce. Solární cyklus tedy odpovídá cyklu, v němž se opakuje sekvence (posloupnost) nedělních písmen. \n\nJuliánský solární cyklus je 28letý cyklus juliánského kalendáře. Každý rok může začínat v jednom ze sedmi dnů týdne (například nedělí). Běžný rok trvá 52 týdnů a 1 den, proto se den v týdnu každý rok posune o jeden den a cyklus, kdy rok začíná stejným dnem v týdnu, by se opakoval každých 7 let. Protože je však každý čtvrtý rok juliánského kalendáře o jeden den delší přestupný rok, dochází každý čtvrtý rok k posunu o dva dny. Pořadí roků podle dne v týdnu se proto opakuje v cyklu dlouhém 28 let (7×4).\n\nPro gregoriánský kalendář je vlivem dlouhého cyklu přestupných let délka tohoto cyklu prodloužena na 7 × 400 = 2800 let. Z praktických důvodů se proto nadále používal sluneční cyklus 28 let doplněný korekcí obou kalendářů podle toho, do jakého staletí rok spadal.\n\nMěsíční či lunární cyklus označuje periodu, po které dochází k souběhu délek roku s fázemi Měsíce.\n\nMetonův měsíční cyklus (neboli \"Enneadecaeteris\" = devatenáctice) je společných násobkem tropického roku a synodického měsíce. 19 slunečních roků (= 6939,602 dne) dosti přesně odpovídá 235 lunárních měsíců (= 6939,688 dne). Rozdíl činí asi 2 hodiny, což vydá na plný den (24 hodin) každých 219 roků.\n\nTento cyklus zavedl okolo roku 432 př. n. l. řecký astronom Metón Athénský. Je také použita v židovském kalendáři, odkud byla převzata pro výpočet data Velikonoc. Je zajímavé, že Homér v Odyseji nechává Odyssea, aby se vrátil ke své Penelopě přesně devatenáct let poté, co opustil svou rodnou Ithaku. \n\nV typickém lunisolárním kalendáři má většina lunárních roků 12 měsíců, ale některé roky mají jeden měsíc navíc. Tento nadpočetný měsíc se nazývá interkalární nebo embolismický (česky: hrudný) měsíc. V každé Metonově 19 letém cyklu je zařazeno 7 interkalárních měsíců. V babylonském, židovském a atickém kalendáři mají 3., 6., 8., 11., 14., 17., a 19. rok Metonova cyklus po 13 měsících. Metonův cyklus zahrnuje dva méně přesné subcykly a to „osmici“ (\"Octaeteris\") s 8 lety = 99 lunací (s odchylkou pětina dne za rok) a „jedenáctici“ s 11 lety = 136 lunací (s odchylkou sedminy dne za rok).\n\nMetonův cyklus sám o sobě je subcyklem správnější periody 334 let = 4131 lunací s odchylkou 1/11598 dne za rok. Meton aproximoval svůj cyklus v celkové délce 6940 dnů 125 dlouhými měsíci (po 30 dnech) a 110 krátkými měsíci (po 29 dnech).\n\nKallippův cyklus je čtyřnásobkem Metonova cyklu (4 x 19 = 76 let) minus jeden den. Trvá 27 759 dní a 940 lunací a rozdíl mezi 76 ročním oběhy Slunce a 940 lunacemi vydá na plný den jednou za 553 let. Kallippův cyklus začal letním slunovratem roku 330 př. n. l. a byl užit například v Ptolemaiově Almagestu, kde jsou Timocharisova pozorování přiřazena 47. roku Kallippova cyklu (283 př. n. l.) na základě toho, že osmého Anthesterionu byly Plejády zakryty Měsícem.\n\nKallippův kalendář původně užíval jména měsíců z athénského kalendáře, ale pozdější astronomové jako Hipparchos dávali přednost jiným kalendářům včetně kalendáře egyptského. Ptolemaiův Almagest poskytuje některé přepočty mezi Kallipovým a egyptským kalendářem – například, že 8. anthesterion 47. roku Kallippova cyklu je ekvivalentní 29. athyru 465. roku od nastolení Nabonassara králem Assyrie (26. února 747 př. n. l..)\n\nHipparchos objevil kolem r. 125 př. n. l. potřebu další opravy kalendáře. Zjistil, že rovnodennost se oproti Kallipovu cyklu posouvá o půl dne za 150 let. Navrhl tedy cyklus, který je o den kratší než čtyřnásobek cyklu Kallipova, takže trvá 304 (76 x 4)let = 3760 (940 x 4) lunací = 111 035 dnům. Hipparchovy opravy nebylo nikdy využito – zřejmě proto, že Řecko se v roce 146 př. n. l. dostalo pod nadvládu Říma, a Římané neměli pro matematiku příliš pochopení.\n\nNovojuliánský (Milankovičův) cyklus přestupnosti (vkládání dne 29. února) v ročnících končících na dvě nuly trvá 900 let. Byl navržen v roce 1923 profesorem bělehradské univerzity Milutinem Milankovičem. \n\nZatímco v gregoriánském kalendáři se z jinak nepřestupných roků se dvěma nulami na konci stává přestupným každý čtvrtý po třech nepřestupných, v novojuliánském se stanou přestupnými vždy střídavě čtvrtý (po 3 nepřestupných) a pak pátý (po 4 nepřestupných). Dva přestupné roky se dvěma nulami se tak opakují v cyklu 900 let , ostatních 7 těchto roků jsou nepřestupné a v gregoriánském jsou dva přestupné roky se dvěma nulami v cyklu 800 let (a zbylých 6 roků je nepřestupných). Vyznačíme-li nepřestupné netučně a přestupné tučně, jsou nepřestupnými / přestupnými roky podle periody\nNovojuliánská perioda (2 přestupné roky století z 9) vystihuje dobu oběhu Země kolem Slunce (délku slunečního roku) s chybou 1 celého dne za 43 500 let (zatímco gregoriánský cyklus má chybu 1 celý den již za 5000 let). Do roku 2399 má ovšem lidstvo dost času na rozhodnutí, zda převede gregoriánský kalendář na kalendář novojuliánský (rozdíl mezi oběma nastává až k únoru 2400).\n\nSóthidská perioda (Veliký rok) trvá 4 x 365 = 1460 let. Je to doba, za kterou se datum podle egyptského kalendáře (s neměnnou délkou roku 365 dní) vrátí do stejného dne z hlediska ročního období. Za tu dobu uplynulo 1461 egyptských roků (= 1460 roků juliánských).\n\nV roce 1583 vydal francouzský učenec Joseph Scaliger učené pojednání s názvem „Nové dílo o zdokonalení letopočtu“, ve kterém navrhoval uvádět místo dat a roků pořadí dnů v tzv. dnech juliánské periody, přičemž počátek této periody stanovli na 1. leden roku 4713 př. n. l. Jedna Scaligerova perioda trvá 7980 let, což je součin 28letého slunečního kruhu (období potřebné k tomu, aby se pořadí dnů v měsíci vrátilo ke stejnému pořadí dnů v týdnu), 19letého (Metonova) měsíčního kruhu a 15leté indikce (bylo v Římské říši období, po jehož uplynutí se vybírala mimořádná daň a byla znovu vyměřena pravidelná daň. (28 × 19 × 15 = 7980).- \nDatum libovolného kalendáře lze přepočítat na dny této juliánské periody – označované jako juliánské dny – J. D.. Židovský letopočet začíná podle našeho kalendáře 7. října 3761 př. n. l., což je 347998. den juliánské periody a značíme jako 347 998 J.D.\nPodobně počátek křesťanské éry (1. ledna roku 1) se podle Scaligera zapíše jako 1 721 058 J. D. Scaligerovy juliánské dny si oblíbili zejména astronomové.\n"}
{"id": "1348878", "url": "https://cs.wikipedia.org/wiki?curid=1348878", "title": "Hřebenatka svatojakubská", "text": "Hřebenatka svatojakubská\n\nHřebenatka svatojakubská (též \"hřebenatka jakubská\", \"Pecten jacobaeus\", anglicky \"pilgrim's shell\") je druh mlže obývající Středozemní moře. Žije při mořském dně v hloubce do 200 metrů, může také plavat na kratší vzdálenosti pomocí vypuzovaní vody. Živí se planktonem, který filtruje z mořské vody. Dosahuje velikosti okolo 13 cm. Lastura má okrové až červenohnědé zbarvení, má tvar vějíře a je zbrázděna čtrnácti až šestnácti paprskovitě se rozbíhajícími žebry. Spodní polovina schránky je vydutější a světleji zbarvená než horní. Je hermafrodit, období rozmnožování nastává v květnu a červnu.\n\nTento druh je zřejmě endemickým obyvatelem Středozemního moře, může však být konspecifický s hřebenatkou kuchyňskou (\"Pecten maximus\"), rozšířenou od severního Norska po západní Afriku. Oba druhy jsou si podobné, mají však některé odlišné znaky.\n\nMaso hřebenatek je díky své jemné oříškové chuti oblíbeným pokrmem středomořské kuchyně, živočichové se loví pomocí vlečných sítí, bývají také chováni uměle. Upravují se na másle, se zeleninou, šafránovým rizotem nebo jako sašimi, kromě masa se konzumují také jikry. Podle archeologických nálezů byly hřebenatky lidskou potravou od pravěku, již Aristoteles uvádí recept na jejich pečení na roštu s octem a solí.\n\nLastura hřebenatky je atributem svatého Jakuba Staršího. Podle legendy vydávaly ostatky tohoto světce takovou záři, až se pod jedním rytířem splašil kůň a skočil do moře; jezdce se podařilo vylovit živého a na znamení zázračné záchrany bylo jeho brnění pokryto hřebenatkami. Hřebenatka je odznakem věřících na Svatojakubské cestě: poutníci při sobě nosili lastury jako nádoby na pití, dvojice lastur také symbolizovala lásku k Bohu i lásku k bližnímu.\n\nMušli sv. Jakuba měl ve svém papežském erbu Benedikt XVI., je vyobrazena na obraze Botticelliho \"Zrození Venuše\"; hřebenatku kuchyňskou (anglicky \"St James shell\", \"great shell\") má ve znaku ropná společnost Royal Dutch Shell.\n\nPrvní fosilní nálezy tohoto druhu pocházejí z počátku pliocénu.\n\n"}
{"id": "1348879", "url": "https://cs.wikipedia.org/wiki?curid=1348879", "title": "Mukaiyamova aldolová adice", "text": "Mukaiyamova aldolová adice\n\nMukaiyamova aldolová adice je organická reakce, druh aldolové reakce mezi silylenoletherem a aldehydem nebo mravenčanem. Reakci objevil Teruaki Mukaiyama roku 1973. Jeho volba reaktantů umožňuje překříženou aldolovou reakci aldehydu s ketonem nebo s jiným aldehydem bez bez samokondenzace aldehydu a je proto často používána v organické syntéze.\n\nMukaiyamova aldolová adice je adice enolsilanů na karbonylové sloučeniny řízená Lewisovou kyselinou. Lze při ní použít sloučeniny s různými organickými skupinami. Na následujícím obrázku je znázorněna zásaditá verze (R = H) bez přítomnosti chirálních katalyzátorů:\n\nVzniká racemická směs enantiomerů. Pokud jsou použity Z- nebo E-enolsilany, vzniká směs čtyř produktů, která obsahuje dva racemáty:\n\nTypickou reakcí tohoto typu je reakce silylenoletheru cyklohexanonu s benzaldehydem. Při pokojové teplotě poskytuje směs threo (63 %) a erythro (19 %) β-hydroxyketonu a exocyklického enonu. V původní reakci byla Lewisova kyselina (zde chlorid titaničitý) použita ve stechiometrickém množství, ovšem existuje i čistě katalytický systém. Reakce je také optimalizována pro asymetrické syntézy.\n\nNíže je zobrazen reakční mechanismus pro R = H:\n\nV této reakci je jako Lewisova kyselina použit chlorid titaničitý (TiCl). Nejprve Lewisova kyselina aktivuje aldehydovou skupinu, poté následuje tvorba vazby uhlík-uhlík mezi enolsilanem a aktivovaným aldehydem. Následným odštěpením chlorsilanu vzniká produkt 1. Požadovaný produkt, racemická směs látek 2 a 3, se získá jeho reakcí s vodou.\n\nTypickou reakcí mezi dvěma ketony je reakce acetofenonu jako enolu s acetonem:\n\nKetonové reakce tohoto typu probíhají za vyšších teplot.\n\nMukaiyama použil pro syntézu taxolu dvě aldolové adice, jednu z nich s ketensilylacetalem a přebytkem bromidu hořečnatého:\n\na druhou s aminovým chirálním ligandem a triflátovým katalyzátorem:\n\nVyužívání komplexů chirálních Lewisových kyselin a Lewisových zásad v asymetrickém katalytickém procesu je nejrychleji se rozvíjející oblastí použití Mukaiyamovy aldolové reakce.\n"}
{"id": "1348891", "url": "https://cs.wikipedia.org/wiki?curid=1348891", "title": "Visage (videohra)", "text": "Visage (videohra)\n\nVisage je nezávislá survival horor videohra, kterou vyvíjí společnost SadSquare Studio. Hra je duchovním nástupcem videohry \"P.T\". \"Visage\" byla projektem na Kickstarteru či Steam Greenlightu.\n\nHra se bude odehrávat v obrovském domě, ve kterém se staly strašné věci. Hráči budou postupně prožívat fragmenty minulosti, které je co nejvíce vyděsí. Každý z těchto fragmentů pomůže hráči pochopit temnou minulost domu. Ti budou svědky smrti všech lidí v domě, přičemž každá smrt má svou vizi, \"visage\".\n\n\"Visage\" je vyvíjena od ledna 2015, přičemž její oznámení proběhlo v září 2015. Od ledna do března 2016 byla hra financována na Kickstarteru. Vydání je stanoveno na rok 2018.\n\nPodobně jako u videohry \"Allison Road\" je i u této hry prvotním cílem duchovní nástupce zrušeného projektu \"Silent Hills\". Studio SadSquare se inspirovalo několika hororovými hrami, mezi nimi například i \"P.T.\"\n\n"}
{"id": "1348902", "url": "https://cs.wikipedia.org/wiki?curid=1348902", "title": "Esteban Ocon", "text": "Esteban Ocon\n\nEsteban Ocon (* 17. září 1996 Évreux) je francouzský pilot Formule 1, který v sezóně 2019 působí jako testovací pilot týmu Mercedes. V roce 2015 se stal mistrem světa v sérii GP3. Ve Formuli 1 debutoval za tým Manor v roce 2016.\n\nV roce 2014 se Ocon poprvé svezl ve voze Formule 1 týmu Lotus při pátečním volném tréninku před Velkou cenou Abú Zabí. \nV první polovině sezóny 2016 působil jako rezervní pilot týmu Renault.\n\nDne 10. srpna 2016 bylo oznámeno, že Ocon od Velké ceny Belgie nahradí Ria Haryanta v týmu Manor. Jeho nejlepším umístěním bylo dvanácté místo při Velké ceně Belgie.\n\nDne 10. listopadu 2016 tým Force India oznámil, že podepsal s Oconem víceletou smlouvu. Za tým poprvé nastoupil při Velké ceně Austrálie, kde skončil na desátém místě. V dalších dvou závodech dojel také na posledním bodovaném desátém místě. Ve Velké ceně Ruska a při Velké ceně Španělska vylepšil své dosavadní umístění, když skončil na sedmém a pátém místě. Při Velké ceně Monaka skončil na nebodovaném dvanáctém místě. Jeho pravidelné umístění na bodech přerušila až Velká cena Brazílie, kde po kolizi s Romainem Grosjeanem musel odstoupit. V poslední Velké ceně Abú Zabí skončil na osmém místě. V sezóně získal 87 bodů a obsadil celkové 8. místo. \n\nV prvním závodě sezóny skončil na dvanáctém místě. Při Velké ceně Bahrajnu dosáhl poprvé na body, když dojel na desátém místě. Ve Velké ceně Belgie startoval na třetím místě. Závod dokončil na šestém místě. Po Velké ceně USA byl diskvalifikován kvůli překročení průtoku paliva. Ve Velké ceně Brazílie narazil do vedoucího Maxe Verstappena, když se ho pokusil předjet o kolo zpět. Za tento manévr dostal desetisekundový trest a skončil na čtrnáctém místě. V sezóně získal 49 bodů a obsadil celkové 12. místo. V další sezóně 2019 ho v týmu nahradil kanadský závodník Lance Stroll. \n\nV sezóně 2019 působí jako rezervní jezdec týmu Mercedes.\n\nDne 29. srpna 2019 bylo oznámeno, že Ocon podepsal s týmem Renault dvouletou smlouvu počínaje rokem 2020. V týmu nahradí Nica Hülkenberga.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n"}
{"id": "1348906", "url": "https://cs.wikipedia.org/wiki?curid=1348906", "title": "Stoffel Vandoorne", "text": "Stoffel Vandoorne\n\nStoffel Vandoorne (* 26. března 1992 Kortrijk) je belgický automobilový závodní jezdec, který v sezóně jezdil za stáj McLaren ve Formuli 1. V současnosti působí jako jezdec ve Formuli E.\n\nV roce 2013 se Vandoore připojil k juniorskému programu týmu McLaren. V sezóně 2014 byl rezervním jezdcem týmu McLaren.\n\nJeho první závod ve Formuli 1 byl jako náhradník za Fernanda Alonsa, který kolidoval při Velké ceně Austrálie s Estebanem Gutiérrezem. Před tímto prvním závodem se kvalifikoval na 12. místě a v samotném závodě skončil na 10. místě před Jensonem Buttonem a stal se rezervním jezdcem, který získal body při prvním závodě. Toto se naposledy povedlo Sebastianovi Vettelovi v roce 2007 při Velké ceně USA.\n\nDne 3. září 2016 před Velkou cenou Itálie stáj McLaren oznámila, že Jenson Button v roce 2017 nebude závodit a Stoffel Vandoorne ho ve stáji nahradí a tím se jeho týmovým kolegou stane Fernando Alonso. Na body dosáhl pouze v Maďarsku, Singapuru a Malajsii. Nízká spolehlivost vozu způsobila několik odstoupení. Dne 23. srpna 2017 bylo oznámeno, že bude ve stáji McLaren závodit i v sezóně 2018. V sezóně získal 13 bodů a skončil na 16. místě.\n\nV prvním závodě v Austrálii Vandoore skočil na devátém místě. Body získal také ve Velké ceně Bahrajnu a ve Velké ceně Ázerbájdžánu. Avšak po úspěšném začátku přišla řada závodu bez zisku jediného bodu. To přerušila až Velká cena Mexika, kde skončil na osmém místě. Po Velké ceně Itálie bylo oznámeno, že Vandoore po skončení sezóny s týmu odejde. V sezóně získal 12 bodů a skončil na 16. místě.\n\nDne 15. října 2018 bylo oznámeno, že se pro sezónu 2018/19 Vandoore připojí k týmu HWA Racelab. Jeho týmovým kolegou se stal Gary Paffett. První závod v Ad Diriyah se konal tři týdny po skončení sezóny Formule 1. Jeho nejlepším umístěním bylo třetí místo při EPrix Říma. Celkově získal 35 bodů a obsadil 16. místo. \n\nDne 11. září 2019 bylo oznámeno, že v sezóně 2019/20 bude jezdit za nový tým Mercedes-Benz EQ Formula E Team po boku Nycka de Vriesa. V úvodním dvojzávodě sezóny, který se konal v Ad Diriyah obsadil v obou závodech třetí místo. Ve třetím závodě v Santiagu se po startu z devátého místa propracoval až na šestou pozici a posunul se na první pozici celkového pořadí. \n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n\n"}
{"id": "1348909", "url": "https://cs.wikipedia.org/wiki?curid=1348909", "title": "Agnès Martin-Lugand", "text": "Agnès Martin-Lugand\n\nAgnès Martin-Lugand (* 1979 Saint-Malo, Francie) je francouzská spisovatelka a psycholožka.\n\nNarodila se ve francouzském přístavním městečku Saint-Malo. Už od dětství se chtěla stát spisovatelkou, ale osud byl jiný. Stala se dětskou psycholožkou. Šest let pracovala na klinice a po narození syna zůstala v domácnosti. V té době napsala svůj první román \"Šťastní lidé čtou a pijou kávu\" (\"Le gens heureus lisent et boivent du café\", 2013), který nejdřív vydala na internetu a mezi literárními bloggery zaznamenal okamžitě úspěch. Krátce poté vyšel v renomovaném francouzském nakladatelství Michel Lafon. Kniha byla přeložena do několika jazyků (češtiny, ruštiny, polštiny, němčiny, španělštiny, italštiny, turečtiny, korejštiny). V červnu 2014 jí vyšel druhý román \"Entre mes mains le bonheur se faufile\". V srpnu 2015 pak pokračování románu \"Šťastní lidé čtou a pijou kávu\" pod názvem \"Šťastní lidé mají šťastný život\" (\"La vie est facile, ne t'inquiète pas\"). V roce 2016 román \"Lituji, čekají mě…\" (\"Désolée je suis attendue\"). V roce 2016 \"Merci la maîtresse, nouvelle dans 13 à table\". V roce 2017 \"J'ai toujours cette musique dans la tête\".\n\nJe vdaná, má dvě děti.\n\nPodle její první knihy se natáčí i film, na nějž získal práva v roce 2015 americký producent Harvey Weinstein (společnost TWC).\n\n\n\n"}
{"id": "1348911", "url": "https://cs.wikipedia.org/wiki?curid=1348911", "title": "Snímání z kříže (Rubens)", "text": "Snímání z kříže (Rubens)\n\nSnímání z kříže je obraz vlámského malíře Petera Paula Rubense, pocházející pravděpodobně z let 1611–1614.\n\nObraz dnes tvoří protipól triptychu \"Vztyčení kříže\" v antverpské katedrále Panny Marie. Malíř Peter Paul Rubens zde měl podle přání zadavatele, bratrstva arkebuzírů, vytvořit triptych k poctě sv. Kryštofa. Podle církevních dogmat té doby však musel být centrální osobou triptychu Kristus, v tomto případě byla vybrána scéna snímání z kříže. \"Svatý Kryštof s Ježíškem\" jsou pak vyobrazeni na vnějších křídlech obrazu. Na vnitřních křídlech obrazu jsou výjevy \"Navštívení Panny Marie\" a \"Představení Krista v chrámu\". Tato do značné míry obsahově i výtvarně nesoudržná témata jsou propojena latinským jménem Christophoros, t.j. ten, kdo nese Krista. Centrální obraz \"Snímání z kříže\" tak výtvarně zcela nekoresponduje s otevřenými bočními křídly na rozdíl od triptychu \"Vztyčení kříže\". Přestože se jedná o barokní dílo, jsou v něm silné reminiscence na benátské malířství, použití světla připomíná římské Caravaggiovy obrazy. Velká duchovní i malířská síla díla byla inspirací pro další generace malířů.\n\nObraz byl po svém dokončení instalován v antverpské katedrále Panny Marie, kde je vystaven dodnes. Naopak triptych \"Vztyčení kříže\" byl původně umístěn v antverpském kostele sv Valburgy. Po jeho zboření byl přemísten do katedrály a oba obrazy tak vytvořily protějšek.\n\nObraz má diagonální kompozici, obdobně jako \"Vztyčení kříže\", směr diagonály je všah obrácen a pohyb směřuje směrem dolů.\n\nV souladu s textem \"Bible, Evangeliem sv. Jana\", jde o výjev komorní, kterého se účastnili pouze Kristovi nejbližší. Ze \"Vztyčení kříže\" jsou na obrazu ve spodní části důstojná Panna Marie a apoštol Jan, který zachytává sunoucí se tělo. Ve tvářích dvou mladistvě půdobících Marií se zračí hluboké pohnutí. Vousatí muži v horní části obrazu (Josef z Arimatie a Nikodém) uvolňují zmučené Kristovo tělo. To však v souladu s barokním iluzionismem nepadá dolů, ale jako by se snášelo do připraveného světlého plátna. Prudce ozářené tělo Krista vytváří diagonální kompozici, která je umocněna protaženou levou paží a pohybem zúčatněných postav. Celý výjev je dále zdůrazněn světlým plátnem, do kterého mrtvé tělo klesá, krvavými ranami a skvrnami. Působivý kontrast vytváří bledost Kristova těla (což koresponduje s tváří Panny Marie) a živým odstínem pleti ostatních postav plátna.\n\n"}
{"id": "1348927", "url": "https://cs.wikipedia.org/wiki?curid=1348927", "title": "Out of Exile", "text": "Out of Exile\n\nOut of Exile je druhé studiové album americké alternativě-rockové skupiny Audioslave. Album vyšlo v roce 2005.\n\n"}
{"id": "1348933", "url": "https://cs.wikipedia.org/wiki?curid=1348933", "title": "Ranitomeya", "text": "Ranitomeya\n\nRanitomeya (česky pralesnička) je rod pralesniček, patřící do podčeledi Dendrobatinae. Jedná se o nejpočetnější rod pralesniček, do kterého se řadí 16 druhů. Pralesničky tohoto rodu žijí v západní Brazílii, východním Peru a severní Bolívii.\n\nV roce 2006 bylo přeřazeno do rodu \"Ranitomeya\" mnoho druhů pralesniček dříve řazených do rodů \"Dendrobates\", \"Minyobates\" a \"Phyllobates\". V roce 2011 Brown & kol., na základě studií dalších vědců, kteří předpokládali, že rod \"Ranitomeya\" tvoří dva odlišné klady, vytvořili pro dvanáct druhů tohoto rodu nový genus \"Andinobates\".\n\nDruhy rodů \"Ranitomeya\" a \"Andinobates\" se odlišují od pralesniček rodu \"Dendrobates\" tím, že jsou obvykle menší, mají více než dvě barvy a vypadají z určitých úhlů pohledu leskle. Rody \"Ranitomeya\" a \"Andinobates\" se od sebe odlišují především rozšířením; pralesničky rodu Ranitomeya žijí na jihozápadě amazonských pralesů, zatímco pralesničky rodu \"Andinobates\" žijí v severních Andách blízko ke Střední Americe.\n\nNejvětší druhy měří maximálně 21 mm. Tyto žáby jsou pestrobarevné, se žlutou, červenou či zelenou horní částí těla, výraznou barvu má i hrdlo. Hřbet je obvykle hladký nebo zrnitý. Hlava je většinou užší než tělo. Na prstech mají pralesničky rodu \"Ranitomeya\" prstní disky.\n\nMnoho zástupců rodu \"Ranitomeya\" je ohroženo kvůli ztrátě životního prostředí nebo nelegálnímu obchodu.\n\nMimo druhy rodu Andinobates existuje celkem 16 popsaných druhů pralesniček rodu Ranitomeya:\n"}
{"id": "1348936", "url": "https://cs.wikipedia.org/wiki?curid=1348936", "title": "Ansprand", "text": "Ansprand\n\nAnsprand (657 - červen 712 Pavia) byl krátce v roce 712 králem Langobardů. Původně byl vévodou v Astii a regentem mladého krále Liutperta. Byl poražen turinským knížetem Raginpertem v bitvě u Novary a během následných bojů o dědictví v roce 702 utekl do exilu ke dvoru bavorského vévody Theudeberta.\n\nZ roce 711 se vrátil s velkou armádou, ke které se připojilo mnoho mužů z Benátek. Následně se utkal v bitvě u Pavie s králem Aripertem II., kterého porazil. Král z bitvy utekl do svého hlavního sídla, kde se snažil shromáždit svůj poklad a v noci přejít do Galie, ale při útěku se utopil v řece Ticino. Následně byl Ansprand uznán panovníkem. Na trůn byl dosazen v březnu v roce 712, ale již v červnu téhož roku zemřel. Na trůn nastoupil jeho jediný přeživší syn Liutprand. \n"}
{"id": "1348938", "url": "https://cs.wikipedia.org/wiki?curid=1348938", "title": "Píseň o Girartovi de Roussillon", "text": "Píseň o Girartovi de Roussillon\n\nPíseň o Girartovi de Rousillion (kolem 1180, \"La chanson de Girart de Roussillon\") je jeden z francouzských středověkých hrdinských eposů, tzv. \"chansons de geste\". Píseň pochází z Burgundska a je napsána ve francouzsko-okcitánském nářečí. Je řazena do \"Cyklu Doona Mohučského\" a jejím námětem je vzpoura Girarta proti králi Karlovi. Od ostatních písní cyklu se ale liší tím, že vzpoura vazala je považována za nepřijatelnou a zásahem Boha se obrátí v kajícnost a pokoru.\n\nV písni je Girart synem bratra Doona Mohučského Drogona a jako takový je bratrancem Ajmonda z Dordone a tedy příbuzný Renauda de Montauban a jeho tří bratrů. Mezi jeho další příbuzné patří například kouzelník Maugis d'Aigremont, rytíř Ogier Dánský nebo Huon de Bordeaux.\n\nPostava Girarta de Roussilon vznikla na základě života hraběte a vévody Girarta de Roussilon, který se skutečně vzbouřil proti králi Karlovi II. Holému. Historické údaje jsou však v písni natolik deformované, že v roli krále vystupuje dokonce Karel Martel, ačkoliv podle písně \"Aspremont\" by mělo jít o Karla Velikého.\n\nPříběh Girarta de Roussillon je obsahem několika rukopisů. Nejstarším z nich je \"chanson de geste\" vzniklá kolem roku 1180 v desetislabičných asonujících verších, která vycházela z latinského hagiografického spisu \"Vita nobilissimi comitis Girardi de Rossellon\" z přelomu 11. a 12. století. Na základě písně napsali v alexandrínech v letech 1330 až 1349 mniši z opatství v Pothières (které skutečný Girart založil roku 863) \"Román o Girartvi de Roussillon\". Ten se stal roku 1447 zdrojem románu v próze od Jeana Wauquelina.\n\nAby se odměnil králi Karlovi a hraběti Girartovi za ochranu Říma proti Saracénům, určí řecký císař Karlovi za manželku svojí starší dceru Bertu a Giradovi mladší Elissentu. Karlovi se však líbí Elissenta více a vynutí si ji, ačkoliv Elissenta Girarta miluje. V náhradu zbaví Girartovo panství vazalských povinností kromě svobodné honitby v okolí Roussillonu. Elissenta daruje Giirartovi prsten a Berta se stane Girartovou chotí.\n\nProblém nastane když Karel neupozorní Girarta, že pořádá v jeho lesích hon a později chce, aby mu Girart složil poklonu. To Girart prudce odmítne a dojde ke střetnutí, které přeroste ve válku, ač sám Bůh projeví svou vůli po míru a sežehne Karlovu i Girartovu korouhev. Nakonec Girart zradou podlehne a prchne s Bertou do Argonnského lesa, kde se dvacet dva let živí jako uhlíř a Berta jako švadlena. Potká také poustevníka, který se mu snaží vysvětlit, že příčinou války s Karlem je jeho pýcha, kterou mu do srdce vkládá Satan.\n\nNakonec v něm pohled na turnaj probudí touhu po královském dvoře, odejde se svou ženou do Orléansu, kde se nechá podle prstenu poznat královně Elissentě, která mu zprostředkuje smír s králem. Bůh zlomí jeho pýchu a Girart se zaváže postavit za vypálené kláštery nové, aby se v nich mniši modlili za jeho pána Karla.\n\n"}
{"id": "1348939", "url": "https://cs.wikipedia.org/wiki?curid=1348939", "title": "Márta Demeter", "text": "Márta Demeter\n\nMárta Demeter (* 6. březen 1983, Budapest) je maďarská politička a politoložka, poslankyně Zemského shromáždění v 7. volebním období (2014–2018).\n\nV roce 2001 odmaturovala na Corvin Mátyás Gimnázium v Budapešti. Poté studovala na Gábor Dénes Főiskola obor bezpečnostní organizace. V roce 2014 získala diplom v oboru politologie na Zsigmond Király Egyetem. Od roku 2014 pokračuje ve studiu bezpečnostních a obraných studií na Nemzeti Közszolgálati Egyetem.\n\nOd roku 2010 byla členkou levicové Maďarské socialistické strany a také členkou předsednictva strany v budapešťském XIV. obvodu Zugló.\n\nV parlamentních volbách 2014 kandidovala na 23. místě celostátní kandidátky středo-levicové aliance s názvem Összefogás. Byla zvolena poslankyní a stala se členkou parlamentní frakce MSZP. V lednu 2017 však ze strany i parlamentní frakce vystoupila s odůvodněním: „\"že MSZP ve skutečnosti nechce porazit Viktora Orbána a hraje pouze o (své vlastní) přežití\"“. Strana i část bývalých kolegů požadovali po Mártě Demeter, aby se vzdala poslaneckého mandátu. Ona tak však neučinila a působila jako nezávislá poslankyně až do 1. září 2017, kdy vstoupila do parlamentní frakce zeleného hnutí Politika může být jiná (LMP). Ale členkou tohoto politického hnutí se stala až v prosinci téhož roku.\n\nV parlamentních volbách 2018 kandiduje na 7. místě celostátní kandidátky LMP.\n\n\n"}
{"id": "1348942", "url": "https://cs.wikipedia.org/wiki?curid=1348942", "title": "Kukmák cizopasný", "text": "Kukmák cizopasný\n\nKukmák cizopasný \"(Volvariella surrecta)\", též kukmák příživný, je nejedlá cizopasná houba rostoucí na čirůvkovitých houbách. Byl zařazen do Červeného seznamu ohrožených hub. Podle ekologie je uváděn jako jednoduše určitelná houba.\nKukmák cizopasný je 70–120 mm vysoká cizopasná houba rozkládající čirůvkovité houby. Průměr klobouku, vejčitěho až plochého tvaru, se pohybuje mezi 20–100 mm. Třeň je vláknitý s laločnatou pochvou. Je vysoký 30–90 mm a široký 5–20 mm. Dužnina je bílá, nevýrazné vůně a chuti, která po doteku hnědne.\n\nKukmák příživný roste od srpna do listopadu. Vyskytuje se hojně na plodnicích strmělky mlženky \"(Clitocybe nebularis)\", případně na jiných čirůvkovitých houbách.\n\nKukmák cizopasný je parazitoid čirůvkovitých hub. Vybírá si především velké strmělky, které mají velké klobouky, což prospívá jeho myceliu (podhoubí). Plodnici čirůvkovité houby odčerpává živiny, ta se následně začne deformovat a zastavovat růst a posléze odumírá.\n\nL. Hagara - V. Antonín - J. Baier, \"Houby\". Aventinum 2005\n\n"}
{"id": "1348948", "url": "https://cs.wikipedia.org/wiki?curid=1348948", "title": "Mlhovina Dvoušroubovice", "text": "Mlhovina Dvoušroubovice\n\nMlhovina Dvoušroubovice je emisní mlhovina v souhvězní Hadonoše, blízko centra naší Galaxie. Má tvar dvou propletených spirál, podobný tvaru molekuly DNA. Byla objevena Spitzerovým dalekohledem (v infračerveném oboru spektra). Zatím pozorovaná část má délku asi 80 světelných let a nachází se asi 300 světelných let od středu Galaxie a 25 000 světelných let od Země.\n\nHvězdy na snímku jsou jasné v infračerveném oboru, jsou to hlavně červení obři a veleobři. Jiné hvězdy jsou příliš slabé na to, aby se objevily i na takto citlivém snímku.\n\nMá se za to, že byla zkroucena magnetickou torzí. Považuje se za nepřímý důkaz, že magnetické pole v centru Galaxie je extrémně silné, více než tisíckrát silnější než v okolí Slunce. Objevitelé navrhují hypotézu, že tato mlhovina je zkroucena torzní magnetickou vlnou šířící se podél indukčních čar.\n\nDalší možné vysvětlení je, že se jedná o dvojici stejně orientovaných elektrických proudů, vázaných do stabilní konfigurace dvoušroubovice. Šroubovice je typický tvar plazmatu s elektrickým proudem (tzv. Birkelandův proud). Občas se vyskytují v párech. Ve větší vzdálenosti se přitahují díky podélné složce elektrického proudu, zatímco na malé vzdálenosti se odpuzují díky azimutální složce.\n"}
{"id": "1348952", "url": "https://cs.wikipedia.org/wiki?curid=1348952", "title": "Katarze (rozcestník)", "text": "Katarze (rozcestník)\n\nSlovo katarze může znamenat: \n\n"}
{"id": "1348953", "url": "https://cs.wikipedia.org/wiki?curid=1348953", "title": "Brothers of Metal", "text": "Brothers of Metal\n\nBrothers of Metal je švédská heavymetalová hudební skupina založená v roce 2012. Debutové album vydala v roce 2017 pod názvem \"Prophecy of Ragnarök\". Skupina je tvořena celkem osmi hudebníky, z toho třemi vokalisty; dvěma zpěváky a jednou zpěvačkou. Texty se zabývají tématikou Vikingů, do jejichž podoby se členové skupiny také stylizují.\n\n\n"}
{"id": "1348960", "url": "https://cs.wikipedia.org/wiki?curid=1348960", "title": "Haec sancta", "text": "Haec sancta\n\nHaec sancta je historicky používaný název dekretu, který vydal Kostnický koncil 6. dubna 1415. Obsahuje postulát, který deklaruje nadřazenost Koncilu nad papežem.\n\nText dekretu je v podstatě součástí akt 5. zasedání Kostnického rady, které se konalo dne 6. Dubna 1415. \"Ve jménu svaté a nerozdílné Trojice – Otec, Syn a Duch Svatý. Amen.Tato svatá Kostnická konference \"(Haec sancta synodus Constantiensis)\" , který představuje obecný ekumenický koncil, který se sešel v Duchu Svatém k slávě Boha všemohoucího, k dokončení jeho aktuální schizmu, sjednotit Boží církev a zreformoval její hlava a končetiny – v dobré víře, nestranně a rozhodně, dosáhnout jednoty a obnovy církve Boží, objednávky, poskytuje, řeší a prohlašuje následující:Po prvé, že to v Ducha Svatého zákonně shromážděny konference, což je obecné rady a zastupuje bojující katolickou církev, má svou plnou moc (\"potestas\") bezprostředně od Krista. Proto je každý, jakéhokoliv stavu a hodnosti, i kdyby to byl papež, je povinen uposlechnout: ve věcech víry, překonání rozkolu a reforma hlavu a končetiny z této Boží církev.Dále prohlašuje, že nikomu, každého povolání, stavu a hodnosti, i kdyby to byl papež, který v těchto věcech tvrdohlavě odmítá podstoupit předpisy, ustanovení a nařízení, této svaté synody nebo jiné legitimní souhrnné rady, s výhradou příslušných trest a musí být potrestán, kromě případu, kdy bylo nutné použít jiné vhodné opatření.\"Znění aktů 5. zasedání Kostnické rady dále plynule pokračuje reštrikčnými opatření proti proti papežovi Jan XXIII.\n\n\n\n"}
{"id": "1348962", "url": "https://cs.wikipedia.org/wiki?curid=1348962", "title": "Seznam dílů seriálu Bob a Bobek – králíci z klobouku", "text": "Seznam dílů seriálu Bob a Bobek – králíci z klobouku\n\nToto je seznam dílů seriálu \"Bob a Bobek – králíci z klobouku\". Celkem vzniklo 91 dílů seriálu (a jeden díl speciální), což jej řadí mezi české večerníčkové seriály s největším počtem dílů. Od 40. dílu (prvního dílu čtvrté řady) se seriál uvádí pod názvem \"Bob a Bobek na cestách\",\ni když v úvodních titulcích tento název najdeme až od 75. dílu (první díl sedmé řady).\n\nV tomto článku se nedodržuje původní televizní řazení do vysílacích řad ani pořadí jednotlivých dílů, místo toho je využito dělení a řazení podle vydání na DVD - stejné pořadí se později ustálilo při televizních reprízách. \n\nVšech 91 dílů seriálu bylo vydáno na DVD, jenom speciální díl uveřejněn nebyl. Vydání na DVD už bylo více, obsahem a obrázkem na přebalu se neliší, rozdíl je jenom v pojmenování \ntitulu a v číslování, zmatky vnáší zejména pojmenování pozdějších sérií a jejich číslování opět od jedničky. V případě stejnojmenných titulů s rozdílným obsahem je uvedena poznámka.\n\n"}
{"id": "1348969", "url": "https://cs.wikipedia.org/wiki?curid=1348969", "title": "Srbský despotát", "text": "Srbský despotát\n\nSrbský despotát () byl v první polovině 15. století středověký srbský státní útvar. Ačkoli se bitva na Kosově poli z roku 1389 obecně považuje za konec středověkého Srbska, tak tento despotát, nástupce srbské říše a moravského Srbska, přežil dalších sedmdesát let a předtím, než byl roku 1459 dobyt osmanskými Turky, zažil kulturní a politickou renesanci. I po dobytí nadále existoval v exilu v Uhersku až do poloviny 16. století. Pavle Bakić byl posledním srbským despotou, který byl uznán jak osmanskou, tak habsburskou říší.\n"}
{"id": "1348972", "url": "https://cs.wikipedia.org/wiki?curid=1348972", "title": "Ivo Novák (herec)", "text": "Ivo Novák (herec)\n\nIvo Novák (* 21. března 1967 Ostrava) je český herec, dabér a pedagog.\n\nNarodil se dne 21. března 1967 v Ostravě. Jeho manželka je Claudia Vaseková , kterou si vzal v roce 1993. V letech 1985 až 1989 studoval herectví na pražské DAMU. Ovládá anglický, ruský a polský jazyk. V divadle Pod Palmovkou začal hrát v roce 1989. V roce 1991 nastoupil do Středočeského divadla. Od roku 1994 do současnosti je na volné noze. Hostoval v divadlech Bez zábradlí, Ta Fantastika, Divadlo Radoslava Brzobohatého, Karlín. Je kytaristou skupiny Condurango herečky Báry Hrzánové. Příležitostně skládá scénickou hudbu. Vyučuje hru na kytaru.\n\nOd roku 1993 v dabingu propůjčil svůj hlas desítkám postav v seriálech a filmech.\n\nNapříklad:\n\nfilm Mupeti (2011) kde namluvil a nazpíval žabáka Kermita\n\namerický animovaný seriál Simpsonovi- Cletus Spuckler, Squeaky-Voiced Teenager (Jeremy) (1994-doposud)\n\nkreslený seriál SpongeBob\n\nseriál Gilmorova děvčata , kde dabuje postavu maskota Kirka, kterou ztvárnil herec Sean Gunn\n\nseriál Lovci duchů, postavu Isaac , kterou hraje herec Peter Maco\n\nHraje v mnoha zahraničních filmech, které se natáčí v České republice. Také si zahrál ve filmech s českou produkcí.\n\nNapříklad:\n\nNáhrdelník\n\nMísto nahoře\n\nZdivočelá země\n\nSametoví vrazi\n\nPolicie Modrava\n\nDoktoři z Počátků\n\nČeské století – Velké bourání TGM\n\nFatherland\n\nDune\n\nChildren of Dune\n\nNapoleon\n\nDoctor Zhivago\n\nBídníci\n\nMartin Luther\n\nIlusionist\n\nYoung Hannibal\n\nHannibal – Zrození (2007)\n\nMission Impossible 4\n\nBorgia\n\nSerena\n\nHidden In Silence (1996)\n\nKněžna Libuše (2009)\n\nSimpsonovi ve filmu (Cletus Spucler, Squeaky-Voiced Teenager) (2007)\n\n"}
{"id": "1348973", "url": "https://cs.wikipedia.org/wiki?curid=1348973", "title": "SV Transvaal", "text": "SV Transvaal\n\nSport Vereniging Transvaal je fotbalový klub ze surinamského hlavního města Paramaribo. Byl založen v roce 1921 na střední škole Hendrikschool, hraje na André Kamperveen Stadionu, klubové barvy jsou zelená a bílá. Získal devatenáct titulů mistra Surinamu (1925, 1937, 1938, 1950, 1951, 1962, 1965, 1966, 1967, 1968, 1969, 1970, 1973, 1974, 1990, 1991, 1996, 1997 a 2000) a je po SV Robinhood druhým nejúspěšnějším klubem v zemi. Vítězem poháru byl v letech 1996, 2002 a 2008. Jako jediný surinamský tým vyhrál v letech 1973 a 1981 Ligu mistrů CONCACAF, finalistou byl v letech 1968, 1974, 1975 a 1986. Podle Mezinárodní federace fotbalových historiků a statistiků byl SV Transvaal ve 20. století pátým nejlepším klubem konfederace CONCACAF.\n\n"}
{"id": "1348976", "url": "https://cs.wikipedia.org/wiki?curid=1348976", "title": "IndieWire Critic's Poll", "text": "IndieWire Critic's Poll\n\nIndieWire Critic's Poll je každoroční žebříček, uveřejněný internetovou stránkou IndieWire, který hodnotí americké a mezinárodní filmy a vybírá nejlepších deset v patnácti kategoriích. Vítězové jsou voleni podle kritiků IndieWire. Žebříček se začal zveřejňovat v roce 2006.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1348978", "url": "https://cs.wikipedia.org/wiki?curid=1348978", "title": "Hydrogenfosforečnan", "text": "Hydrogenfosforečnan\n\nHydrogenfosforečnan (HPO) je jeden z aniontů odvozených od kyseliny trihydrogenfosforečné.\nHydrogenfosforečnan tvoří soli (přesněji hydrogenosoli), které vznikají při neúplné neutralizaci kyseliny fosforečné zásadou nebo kovem).\n\nHydrogenfosforečnan je konjugovanou kyselinou fosforečnanového aniontu (PO).\n\nKonjugovanou kyselinou hydrogenfosforečnanu je dihydrogenfosforečnan (HPO) neboli dihydrogenfosfát; dihydrogenfosforečnan je konjugovanou bází kyseliny fosforečné(HPO).\n\nHydrogenfosforečnan vzniká při hydrolýze difosfátu (PP neboli PO)\n\nnebo hydrolýzou dihydrogenfosforečnanu:\n\n"}
{"id": "1348982", "url": "https://cs.wikipedia.org/wiki?curid=1348982", "title": "Stanislav Medřík (odbojář)", "text": "Stanislav Medřík (odbojář)\n\nStanislav Medřík (1897 - 5. května 1942 v KT Mauthausenu) byl zaměstnán jako člen finanční stráže a jeho pracoviště se nacházelo (na \"potravní čáře\") v jinonickém akcízu. Při zátahu na jinonický akcíz (v noci ze 3. října 1941 na 4. říjen 1941) byl Stanislav Medřík zatčen gestapem spolu s ostatními. Brzy po svém zatčení byl ale propuštěn. Jeho zatčení bylo výsledkem nešťastné shody náhod. Vyšetřovatelé mu nemohli totiž nic dokázat, protože on byl v akcízu ve službě. (Akcíz byla městská celnice, kde se tehdy platila daň z dovozu zboží do hlavního města.) Asi za dva týdny po zátahu na ilegální vysílačku Spartu I byl ale opět zatčen, a to zřejmě pro udání, že skutečně pracuje pro odboj a že nedovoleně přechovává zbraně (Deset pistolí včetně nábojů měl původně ukryté v králíkárně. Tam šlo gestapo při domovní prohlídce najisto. Nic ale nenalezlo, protože je Stanislav Medřík včas přemístil do suché žumpy, kde ovšem gestapo zbraně nehledalo). Nejprve byl Stanislav Medřík vězněn na Pankráci. Odtud jej přesunuli do Terezína, a když tam začali Němci budovat ghetto, převezli ho do Mauthausenu. Dne 8. května 1942 obdržela jeho manželka a tehdy dvanáctiletý syn Zdeněk zprávu, že jejich otec v Mauthausenu dne 5. května 1942 zemřel.\n\nPamětní deska (z černého mramoru) věnovaná pěti obětem přepadení jinonického akcízu je nyní majetkem Dopravního podniku hl. m. Prahy. Původně se nacházela na budově akcízu v Řeporyjské ulici číslo popisné 55. Od roku 1988 se nacházela v opěrné zdi stanice metra Nové Butovice. Z tohoto nedůstojného místa byla v roce 2001 se souhlasem Obvodního úřadu pro Prahu 5 přemístěna do předsíně budovy Sokola (Butovická 33/100, Praha 5 – Jinonice). Na desce je text:\n\nDne 3. října 2014 byl na veřejném prostranství (bulváru) poblíž stanice metra Nové Butovice v Praze 13 slavnostně odhalen nový pískovcový pomník (GPS souřadnice ) z dílny akademického sochaře Milana Váchy s bronzovou pamětní deskou připomínající tragické události zátahu gestapa na jinonický akcíz v noci z 3. na 4. října 1941. Nová pamětní deska obsahuje (obdobně jako ta původní, umístěná v budově TJ Sokol Jinonice) jména pěti odbojářů - hrdinů protinacistické odbojové skupiny ÚVOD (Ústředního vedení odboje domácího) z pražských Jinonic, kteří od ledna roku 1941 až do začátku října 1941 poslali zpravodajské centrále do Londýna asi 8,5 tisíce zašifrovaných radiových depeší. Na nové pamětní desce je (kromě jmen odbojářů) také reliéf dnes již neexistující budovy - jinonického akcízu, ze kterého radiové depeše až do osudné noci ilegálně odesílali. \nNa nové pamětní desce je text:\n\n"}
{"id": "1348983", "url": "https://cs.wikipedia.org/wiki?curid=1348983", "title": "Kristin Danielsen", "text": "Kristin Danielsen\n\nKristin Danielsen je norská orientační běžkyně. V roce 1970 na Mistrovství světa v orientačním běhu v Eisenachu získala dvě bronzové medaile, jednu v individuální soutěži a jednu ve štafetovém běhu, následně na Mistrovství světa v orientačním běhu 1974 ve Silkeborgu získala stříbrnou medaili ve štafetovém běhu. \n"}
{"id": "1348984", "url": "https://cs.wikipedia.org/wiki?curid=1348984", "title": "Pławniowice (vodní nádrž)", "text": "Pławniowice (vodní nádrž)\n\nJezero Pławniowice je vodní nádrž na území gminy Rudziniec v okrese Gliwice v Slezském vojvodství v Polsku. Rozkládá se mezi obcemi Niewiesze a Pławniowice. Je jednou z vodních nádrží v okrese Gliwice, které vznikly rekultivací pískoven, které dodávaly základkový písek do blízkých polských uhelných dolů ve Slezsku.\n\nVodní nádrž vznikla na místě těžby písku, který se zde těžil od roku 1962 do 1969. Písek sloužil jako hydraulická základka v polských uhelných dolech. Po ukončení těžby bylo srovnáno dno pískovny a zabezpečeny břehy budoucího jezera. Rekultivována pískovna byla zatopena Toszeckým potokem. K rekreačním účelům bylo otevřeno v roce 1974. Severní části jezera jsou zalesněny, jižní a jihovýchodní části jsou určeny k rekreačním účelům.\n\nNázev nádrže je podle vesnice Pławniowice a společně s okolním územím je veřejně přístupným rekreačním místem. Rozloha jezera je 250 ha a je rozděleno na dvě části na velkou a malou nádrž (východně Mały Zalew nebo Małe Pławniowice). Do vodní nádrže vtéká Toszecký potok. Z jezera je voda odváděná pławniowicko-kłodnickým kanálem do řeky Kłodnice. V blízkosti se nachází Hlivický průplav (jižní část).\n\nU jezera se nacházejí dvě hlavní pálže: v jižní části v blízkosti Pławniowic a v jihovýchodní části jezera v blízkosti vesnice Niewiesze. Kromě těchto hlavních pálží jsou i menší především soukromé. Kolem jihozápadní části jezera (vzdálenost asi 50 m) vede dálnice A4, ze které se lze dostat na malou pláž u hráze, ze které vytéká jezerní voda do řeky Kłodnice.\n\nV Pławniovicích je zámek, palácový a parkový komplex. Na východ od jezera se nacházejí jezera Małe a Duźe Dzierżno. V Poniszowicích je dřevěný kostel sv. Jana Křtitele z roku 1499.\n\nTuristické trasy:\nV jezero se stalo nejen místem rekreačním, ale i místem vhodným pro rybáře. V jezeře lze z ryb lovit kapry, okouny, candáty, tlouště a plotice. Je zde populace raků.\n"}
{"id": "1348988", "url": "https://cs.wikipedia.org/wiki?curid=1348988", "title": "Michal Horáček (orientační běžec)", "text": "Michal Horáček (orientační běžec)\n\nMichal Horáček (* 1977) je český orientační běžec. S českým týmem získal bronzovou medaile v \"štafetách\" v roce 2001 na Mistrovství světa v orientačním běhu.\n\nSvětový pohár běžel v roce 1998 a 2000.\n\n"}
{"id": "1348992", "url": "https://cs.wikipedia.org/wiki?curid=1348992", "title": "Country Sisters", "text": "Country Sisters\n\nCountry Sisters je česká dívčí hudební skupina hrající především country hudbu. Pod názvem Country Sisters skupina vystupuje od roku 1986, předtím vystupovala pod názvem \"Jizerská Protěž\". \n\nSkupina byla založena v roce 1972 v Jablonci nad Nisou Soňou Kociánovou, která ve skupině působí dodnes. Kromě ní se dívčí členové skupiny mění. Zpěv v angličtině a ovládání jednoho světového jazyka je ve skupině podmínkou. Skupina má za sebou víc jak dva tisíce koncertů v různých zemích Evropy a také v zámoří. Nejvíce vystupují v zemích střední Evropy a také ve Francii, Švýcarsku a Německu. Při vystoupení v Singapuru v roce 1995 dostali nabídku na vystoupení na největším australském country festivalu v Tamworthu, kterého se účastnily v roce 1999. V roce 2006 a 2007 vystoupili na festivalu v Merrit Mountain v Kanadě. Kromě těchto míst vystoupili také v Grónsku.\n\nV jejich repertoáru jsou kromě klasické country hudby, také tradicionály, bluegrass, gospel či rock. Používanými nástroji ve skupině jsou kromě klasické kytary také basová kytara, klavír, klávesnice, housle a akordeon a bubny. V roce 2003 skupina získala cenu \"Country Live Act 2003\" udílenou časopisem \"Country Circle Magazine\". Od svého založení se ve skupině vystřídalo třicet pět hudebníc, včetně devíti zpěváček, čtyř houslistek, čtyř basistek, pěti klavíristek a pět kytaristek. Do roku 2017 vydali 11 hudebních alb. Jedna z písní Leonarda Cohena, Hallelujah byla při příležitosti setkání, nazpívána všemi minulými i současnými členy skupiny.\n\n\n\n \n"}
{"id": "1348993", "url": "https://cs.wikipedia.org/wiki?curid=1348993", "title": "Walking in the Air", "text": "Walking in the Air\n\nPíseň Walking in the Air (česky \"Procházka vzduchem\") složil v roce 1982 Howard Blake pro animovaný film \"Sněhulák\" (\"The Snowman\") natočený podle stejnojmenné obrázkové knihy Raymonda Briggse z roku 1978 v režii Dianne Jacksonové.\n\nFilm líčí dobrodružství malého chlapce s oživlým sněhulákem, se kterým letí za severní polární kruh.\n\nVe filmu zpívá píseň sborista chóru katedrály sv. Pavla tehdy třináctiletý Peter Auty. V jeho podání byla vydána ještě v roce 1985 a 1987.<br>V roce 1985 nazpíval novou verzi pro televizní reklamu čtrnáctiletý velšský zpěvák Aled Jones. Tato verze si získala velkou popularitu a v britské hitparádě dosáhla na 5. místo. Tato popularita a fakt, že se jméno Petra Autyho neobjevilo v titulcích filmu, způsobily, že většina posluchačů považovala Aleda Jonese za původního interpreta.\n\nJiž v roce 1983 se objevily první coververze, a to:\n\nV dalších letech se stala píseň velmi oblíbenou u nejrůznějších interpretů napříč žánry. Do roku 2017 ji natočilo více než 40 různých interpretů.<br>vybraná provedení:\n\n"}
{"id": "1348999", "url": "https://cs.wikipedia.org/wiki?curid=1348999", "title": "Balada (rozcestník)", "text": "Balada (rozcestník)\n\nBalada může znamenat:\n\n\n\n"}
{"id": "1349001", "url": "https://cs.wikipedia.org/wiki?curid=1349001", "title": "Buřina jablečníkovitá", "text": "Buřina jablečníkovitá\n\nBuřina jablečníkovitá (\"Chaiturus marrubiastrum\") je okolo půl metru vysoká planě rostoucí rostlina, jediný druh rodu buřina. V minulosti byla součásti rodu srdečník (\"Leonurus\"), z kterého byla vydělena pro své odlišnosti; např. nemá v korunní trubce prstenec chlupů a nemá chromozomové číslo n = 9, ale n = 12.\n\nRostlina je původní druh v mnoha zemích střední, jižní a východní Evropy a dále v Asii na Sibiři, severním Kavkazu, ve Střední Asii i severní Číně. Druhotně se rozšířila do severních oblasti Evropy a do Severní Ameriky.\n\nV České republice se vyskytuje hlavně na teplých místech v planárním a kolinním stupni na jižní a střední Moravě. V Čechách se sice také objevuje, zvláště v Polabí a na severozápadě, tam však není původním druhem a její výskyt je pouze druhotný. Ojediněle roste i na severu Moravy, kde navazuje na výskyt v polském Slezsku.\n\nRoste na hlinitých nebo jílovitých půdách s dostatkem vápníku, které mohou být i mírně zasolené. Objevuje se na nížinných loukách a pastvinách, po okrajích lesů i podél cest, stejně jako na rumištích a dalších místech narušených lidskou činností. Vyskytuje se na plném slunci i v polostínu, v závislosti na úrodnosti půdy a množství vláhy se jednotlivé rostliny mohou značně lišit ve své výšce. Ploidie druhu 2n = 24. Listy jsou hořké a proto nebývá spásána býložravci.\n\nJednoletá nebo dvouletá bylina s odspodu ostře větvenou lodyhou, vysokou 30 až 80 cm, vyrůstající z dlouhého, tenkého kořene. Lodyha je chlupatá, přímá a téměř čtyřhranná a porůstá vstřícnými, křížmostojnými listy s krátkým řapíky. Čepele listů jsou téměř okrouhlé, 2 až 6 cm dlouhé a 1 až 3 cm široké, po obvodě hrubě vroubkované, na konci špičaté, svrchu lysé a naspodu slabě chlupaté. Výše na lodyze přecházejí listy v listeny podobného tvaru.\n\nDlouhé, přerušované květenství je tvořeno několika lichopřesleny, které jsou navzájem 3 až 5 cm vzdálené. Bývají tvořeny deseti a více drobnými, oboupohlavnými, do 7 mm velkými narůžovělými květy, které mají kratičké stopky vyrůstající z paždí úzkých listenů. Květ je tvořen zvonkovitým, asi 5 mm dlouhým, světlezeleným kalichem s pěti trojúhelníkovitými lístky a přímou trubkou. Koruna je dvoupyská, bledě růžová, její horní pysk je vejčitý, skloněný a menší než třílaločný spodní. V květu jsou čtyři tyčinky s nitkami o stejné délce a pestík se čtyřdílným semeníkem a dvoulaločnou bliznou.\n\nV červenci a srpnu kvete současně několik květů ve více lichopřeslenech, opylovány jsou hmyzem. Plody jsou hnědé, ostře trojhranné, asi 2 mm dlouhé tvrdky.\n\nPočetní stavy buřiny jablečníkovité, byliny bez zjevného ekonomického významu, stále klesají a rostlina se stává v české krajině vzácnější a vzácnější. Byla proto na podporu záchrany zařazena v \"Červeném seznamu cévnatých rostlin České republiky, třetí vydání\" mezi silně ohrožené druhy (C2b).\n\n"}
{"id": "1349016", "url": "https://cs.wikipedia.org/wiki?curid=1349016", "title": "Neutrální osa", "text": "Neutrální osa\n\nNeutrální osa (zkracováno jako NO či N.O.) je osa v ohýbaném prvku (nosníku, desce), která není v podélném směru namáhána ani tlakem ani tahem. Pokud se jedná o souměrné, izotropické a rovinné (dosud neprohnuté) těleso, pak se neutrální osa nachází v jeho geometrickém středu. Mechanické napětí, které je v neutrální ose nulové, pak roste na obě strany – na jedné straně vzniká napětí tahové, na druhé straně pak tlakové (u pružného a izotropního materiálu je toto napětí úměrné vzdálenosti od neutrální osy).\n\n\n"}
{"id": "1349019", "url": "https://cs.wikipedia.org/wiki?curid=1349019", "title": "Národní stadion (Bukurešť)", "text": "Národní stadion (Bukurešť)\n\nNárodní stadion je fotbalový stadion v Bukurešti. Otevřen byl v roce 2011 a pojme 55 634 diváků. Své zápasy zde hraje rumunská fotbalová reprezentace a kluby FC Steaua București a FC Dinamo București.\n\n"}
{"id": "1349021", "url": "https://cs.wikipedia.org/wiki?curid=1349021", "title": "Celní kriminální úřad", "text": "Celní kriminální úřad\n\nCelní kriminální úřad (ZKA, německy \"Zollkriminalamt')\" je centrálou německé vyšetřovací služby, jejímž hlavním úkolem je stíhání a prevence středního, těžkého a organizovaného zločinu. Úřad koordinuje a řídí vyšetřování prováděné osmi podřízenými celními pátracími úřady a jejich 24 pobočkami. V případech zvláštního významu může Celní kriminální úřad provádět vyšetřování sám.\n\nSoučástí Celního kriminálního úřadu je také Centrála pro prověřování finančních transakcí (Financial Intelligence Unit - FIU).\n\nCelní kriminální úřad je jako Ředitelství VIII součástí Generálního ředitelství cel, vyššího spolkového úřadu v působnosti Spolkového ministerstva financí.\n\nSvé hlavní sídlo má Celní kriminální úřad v Kolíně nad Rýnem v Severním Porýní-Vestfálsku. Mimo to sídlí také v Berlíně, Weidenu v Horní Falci, Frankfurtu nad Odrou, Wiesbadenu, Bonnu, Münsteru a Linnichu.\n\nPředchůdcem Celního kriminálního úřadu byl Celní kriminální institut (Zollkriminalinstitut) založený v roce 1952.\n\nPrávním základem pro celní pátrací službu a tím také pro Celní kriminální úřad, je zákon o celní pátrací službě (Zollfahndungsdienstgesetz - ZFdG). Zákon upravuje oprávnění a kompetence pro provádění celní pátrací služby a v rámci těchto kompetencí umožňuje mimo jiné také přístup k informacím z telekomunikačního a poštovního provozu, a to za účelem včasného zjištění poznatků závažného protiprávního jednání. Příslušníci Celního kriminálního úřadu jsou v postavení vyšetřovatelů státního zastupitelství, ale nejsou policisty podle služebního zákona (Bundesbeamtengesetz - BBG).\n\nDalší oprávnění Celního kriminálního úřadu pak vyplývají z právních předpisů upravujících výkon jednotlivých kompetencí (např. zákon o vnějších hospodářských vztazích (Außenwirtschaftsgesetz - AWG), zákon o Celní správě (Zollverwaltungsgesetz - ZollVG) nebo Celní kodex Evropské unie).\n\nCelé Generální ředitelství cel je podle §1 zákona o Finanční správě (Finanzverwaltungsgesetz - FVG) spolkovým finančním úřadem v postavení vyššího spolkového úřadu.\n\n\n\n\nNárodní centrála pro příjem, sběr a vyhodnocování hlášení o neobvyklých a podezřelých finančních transakcích v rámci boje proti\n\nFIU je organizačně samostatná a pracuje v rámci svých odborných úkolů a oprávnění nezávisle (§ 27 odst. 2 zákona proti praní špinavých peněz (Geldwäschegesetz - GwG)). FIU je samostatně fungujícím úřadem uvnitř Celního kriminálního úřadu, který sám o sobě není činný v oblasti trestního stíhání.\n\nMezinárodní název: Regional Intelligence Liaison Office for Western Europe (RILO-WE)\n\nVzdělávání celních úředníků pro celní pátrání a jejich další školení probíhá z největší části u samotného Celního kriminálního úřadu.\n\nPrezident celního kriminálního úřadu je zařazen do platové třídy B6 a viceprezident do platové třídy B3.\n\nOd svého založení v roce 1992 měl celní kriminální úřad čtyři prezidenty a tři viceprezidenty.\n\n\n"}
{"id": "1349022", "url": "https://cs.wikipedia.org/wiki?curid=1349022", "title": "Andorra (rozcestník)", "text": "Andorra (rozcestník)\n\nAndorra může označovat:\n\n"}
{"id": "1349041", "url": "https://cs.wikipedia.org/wiki?curid=1349041", "title": "Předoperační vyšetření", "text": "Předoperační vyšetření\n\nPředoperační vyšetření se provádí před plánovanými i akutními operačními zákroky. Cílem je zhodnocení zdravotního stavu nemocného, jeho způsobilosti k operačnímu výkonu, posouzení stupně operačního rizika a navržení léčebně diagnostického postupu k optimalizaci orgánových funkcí a navržení optimálního operačního a anesteziologického postupu. Provádí ho praktický lékař pro dospělé, praktický lékař pro děti a dorost nebo internista. Lze doplnit o vyšetření specialistou.\n\n\nKomplexní vyšetření celého těla s důrazem na srdce a plíce, změření tlaku, výpočet BMI, natočení EKG.\n\n\nNejpoužívanější je hodnocení ASA(American society of anesthesiologists), které provede vyšetřující lékař na základně anamnézy a vyšetření.\n\n\n"}
{"id": "1349043", "url": "https://cs.wikipedia.org/wiki?curid=1349043", "title": "Parma sevanská", "text": "Parma sevanská\n\nParma sevanská (\"Barbus goktschaicus\"; Kessler, 1877) je nedravá sladkovodní ryba z čeledi kaprovitých. Žije v jezeře Sevan (v turečtině \"Gökçe\") a v některých jeho přítocích. Je endemitem Arménie a je zanesena v Červeném seznamu Arménie jako zranitelná..\n\n"}
{"id": "1349044", "url": "https://cs.wikipedia.org/wiki?curid=1349044", "title": "Bihor (pohoří)", "text": "Bihor (pohoří)\n\nPohoří Bihor (rumunsky Munții Bihorului) se nalézá na západě Rumunska. Je známé především jako oblast s bohatým výskytem krasových jevů.\n\nPohoří Bihor je součástí horského celku Apuseni v rumunských Západních Karpatech. Na severu hraničí s pohořím Vlădeasa, na východě s pohořími Gilăului a Muntele Mare, na jihu s pohořím Trascău a Metaliferi, západní hranicí je pohoří Codru-Moma.\nPohoří Bihor má dvě části. První je krystalického původu, nachází se tu poloniny a nejvyšší vrchol Cucurbăta Mare (1849 m n. m.) Druhá část je vápencová a jejím středem je náhorní planina Padiș, známá také jako \"království karpatského krasu\". Zde se na nepříliš velké rozloze nachází všechny známé krasové jevy.\n\nV knize Karpatské hry Miloslav Nevrlý popisuje bihorský Padiș následujícími slovy:\n\n„ ...\"nikde v Rumunsku není skvělejší říše vod, které se propadají do země, a vod, které z ní vyvěrají, vod, které mizí v jeskyních a kdesi z jiných opět vytékají. Ovce spásají smaragdovou trávu závrtů a do slepých dolin vtékají potoky, ale ven nemohou: na jejich koncích se v bahnitých nálevkách krouživě propadají do podzemí. Skalními tunely teče Teplý Someš a chladná Galbena, Žlutá řeka. Stametrů hluboká trojpropast Ponorných hradů: vody se řítí do tmy, do hlubin padají i přízračná zelenavá světla propadlých stropů.“\"\n\n"}
{"id": "1349050", "url": "https://cs.wikipedia.org/wiki?curid=1349050", "title": "Bihor", "text": "Bihor\n\nMůže se jednat oː\n"}
{"id": "1349051", "url": "https://cs.wikipedia.org/wiki?curid=1349051", "title": "Arnošt Schaff", "text": "Arnošt Schaff\n\nArnošt Schaff, též Ernest Schaff byl františkán činný v českých zemích a české řádové provincii sv. Václava v druhé polovině 17. století. V letech 1665 až 1666 řídil olomoucký františkánský klášter sv. Bernardina jako jeho kvardián. Na provinční řádové kapitule v březnu 1669 v Praze v klášteře u P. Marie Sněžné byl jmenován českým provinčním definitorem - členem čtyřčlenného provinčního definitoria podílejícího se a vedení provincie. V roce 1672 pak byl kvardiánem kláštera v Kroměříži. \n\nArnošt Schaff byl lektorem teologie na klášterních studiích františkánů v Praze u P. Marie Sněžné. Současně vyučoval teologii na pražském arcibiskupském semináři, jako v téže době další františkán – Antonín Brouček. Spolu s Broučkem se Schaff autorsky podílel na učebnici skotistické filozofie \"Domus Sapientiae : Doctoris Subtilis, Joannis Duns Scoti\", zkráceně zvané \"Domus Sapientiae Scoti\" vytištěné v arcibiskupské tiskárně v Praze roku 1663.\n\nPodle provinčního nekrologia českých františkánů měl jistý „Ernest Schaff, lektor a definitor“ zemřít 13. prosince 1785 v Brně. Mohlo jít o dalšího řeholníka shodného jména, spíše však se jedná o překlep či nesprávné čtení pramene.\n"}
{"id": "1349055", "url": "https://cs.wikipedia.org/wiki?curid=1349055", "title": "Dmitrij Borodin", "text": "Dmitrij Borodin\n\nDmitrij Borodin (* 10. února 1972) je bývalý ruský fotbalista, záložník.\n\nV české lize hrál za Bohemians Praha. Nastoupil v 6 ligových utkáních. Dal 2 ligové góly.\n\n\n"}
{"id": "1349056", "url": "https://cs.wikipedia.org/wiki?curid=1349056", "title": "Jójakín", "text": "Jójakín\n\nJójakín (hebrejsky: , \"Jehojachin\"), v českých překladech Bible přepisováno též jako Joakin, Joachin či Jehojakin, byl z Davidovské dynastie v pořadí osmnáctý král samostatného Judského království. Jeho jméno se vykládá jako \"„Hospodin napřimuje“\", \"„Hospodin podepírá“\", případně \"„Hospodin připraví“\". Byl znám také pod jménem Konjáš (hebrejsky: , \"Konjahu\"), přepisováno též jako Koniáš, jež má tentýž význam jako předchozí, a také pod jménem Jekonjáš (hebrejsky: , \"Jechonja\", doslova \"„Upevňuje Hospodin“\"), přepisováno též jako Jekoniáš či Jechoniáš. Dle názoru moderních historiků a archeologů král Jójakín vládl v roce 597 př. n. l. Podle kroniky Davida Ganse by však jeho kralování mělo spadat do roku 3327 od stvoření světa neboli do rozmezí let 435–434 před naším letopočtem. Podle údajů v Knihách kronik kraloval v Jeruzalémě pouhé 3 měsíce a 10 dnů.\n\nJójakín byl synem krále Jójakíma a jeho ženy Nechušty, jež byla dcerou Elnátana z Jeruzaléma. Na judský trůn usedl ve svých 18 letech, přičemž zřejmě již od svých 8 let figuroval jako spoluvládce svého otce, ale stejně jako jeho otec se dopouštěl \"„toho, co je zlé v Hospodinových očích“\". Za jeho samostatné vlády byl Jeruzalém obléhán babylónským vojskem. Poté, co k obléhanému městu dorazil i samotný král Nebúkadnesar, Jójakín \"„vyšel ke králi babylónskému, on i jeho matka, jeho služebníci, velitelé i dvořané.“\" Nebúkadnesar vzal z města všechny cennější věci a zajal všechny obyvatele urozenějšího původu včetně krále Jójakína – ty odvedl do Babylónu. Mezitím Nebúkadnesar na judský trůn dosadil Jójakínova strýce Matanjáše, jemuž změnil jméno na Sidkijáš.\n\nAčkoliv měl Jójakín v Babylóně status zajatce, nalezené babylónské tabulky svědčí o tom, že dostával, on i jeho rodina, zaopatřovací příděly přímo od královského dvora. Po smrti Nebúkadnesara jeho nástupce Evíl-merodak dokonce Jójakínovi projevoval zvláštní přízeň.\n\n"}
{"id": "1349058", "url": "https://cs.wikipedia.org/wiki?curid=1349058", "title": "Sbohem a šáteček", "text": "Sbohem a šáteček\n\nSbohem a šáteček je\n"}
{"id": "1349062", "url": "https://cs.wikipedia.org/wiki?curid=1349062", "title": "Ara šedolící", "text": "Ara šedolící\n\nAra šedolící, nazývaný také ara horský (\"Primolius couloni\") je papouškovitý pták náležící do rodu \"Primolius\". Popsal jej Philip Lutley Sclater roku 1876. Sdílí blízkou příbuznost s dalšími ptáky z rodu: arou žlutokrkým (\"Primolius auricollis\") a marakanou (\"Primolius maracana\").\nAra šedolící obývá oblast o rozloze asi 555 000 km rozprostírající se mezi Bolívií (severozápad), Brazílií (západ) a Peru (východ). K životu dávají tito papoušci přednost okrajům zdejších lesů například v blízkosti řek, žít mohou rovněž u bažin a přizpůsobili se i životu v blízkosti lidského osídlení. Lze je nalézt jak v oblastech položených ve vyšší nadmořské výšce až o 1 550 metrech, tak v nížinatých částech areálu.\nTento středně velký druh papouška měří asi 41 cm a váží 207 až 294 gramů. Tělo je zbarveno odstíny zelené, která na spodní straně ocasu a křídel přechází do žlutozelené. Vrchní strana křídel je mimo zelené doplněna o modré znaky a barva vrchní strany ocasu se pohybuje mezi hnědou a červenou. Nad tímto zbarvením těla vyniká modrá hlava s šedým obličejem, který nepokrývá peří. Zobák je šedý, střední velikosti, oči u dospělců žluté, u mladých exemplářů šedivé. Jedná se společně s délkou ocasu a barvou zobáku o rozlišovací znaky, pomocí kterých lze jinak podobně zbarvené mladé ptáky odlišit od dospělců.\n\nO chování ary šedolícího nebylo zjištěno dostatečné množství informací. Bylo objeveno, že je geofágem − konzumuje hlínu, což je u ptáků velmi neobvyklé, skladba běžné potravy však nebyla zjištěna. Je krmen semeny, zeleninou (například mrkev), ovocem jako jablky či hruškami či listy. Ozývá se zvuky „graaa” a tvoří malé skupinky o dvou až třech ptácích. Období rozmnožování připadá pravděpodobně na říjen až duben. Samice klade do hnízda mezi třemi až čtyřmi vejci, na nichž sedí asi 26 dní, ze kterých se poté vylíhnou mláďata. Ta jsou okolo dubna viděna v přítomnosti dospělých.\n\nMezinárodní svaz ochrany přírody považuje tento druh za zranitelný taxon s malou (maximálně okolo 70 000 jedinců) klesající populací. Problémem je převážně obchod s těmito ptáky společně s nízkým reprodukčním potenciálem; naopak hrozba ztráty přirozeného prostředí byla k roku 2017 stále poměrně malá. Úmluva o mezinárodním obchodu s ohroženými druhy volně žijících živočichů a rostlin zařazuje tento druh do první přílohy a jsou navržena některá ochranná opatření, například výzkum velikosti populace či přesvědčování místních obyvatel k ochraně tohoto ptáka.\n\n"}
{"id": "1349068", "url": "https://cs.wikipedia.org/wiki?curid=1349068", "title": "Šlomo Jehuda Rappaport", "text": "Šlomo Jehuda Rappaport\n\nŠlomo Jehuda Rappaport, také Salomon Judah Leib Rapoport (1. června 1790 Lvov - 16. října 1867 Praha) byl židovský učenec, pražský a český zemský rabín. \n\nVyrostl v židovské rodině ve Lvově, kde získal základy židovského vzdělání. V tomto městě také nastoupil do svého prvního zaměstnání jako výběrčí daní venkovských řezníků. Roku 1810 se oženil s Franziskou Freide Hellerovou (1788-1842), se kterou měl dvě dcery, Taube (*1814), Kateřinu (*1821) a syna Jákoba, který se stal rabínem v Brodech. Svůj literárně tvůrčí a kritický talent uplatnil psaním vlastních veršů a statí. Roku 1824 napsal pro časopis \"\"Bikkure ha'Ittim\"\" článek o nezávislosti židovských kmenů v Arábii a Abyssinii. V témže periodiku publikoval roku 1829 první ze svých studií o dějinách židovských kmenů ve středověku, která vyvolala ohlas a získala mu entuziastické podporovatele, jako byl italský mecenáš S. D. Luzzatto. Brzy poté roku 1832 přišel o zaměstnání a jen díky svým přátelům Zunzovi a Luzzattovi mohl získat post rabína v Berlíně nebo v Itálii, avšak podmínkou byl univerzitní diplom. Díky místní podpoře se stal nejprve superintendentem a roku 1837 rabínem v Ternopilu. Roku 1840 byl jmenován pražským rabínem a následně také zemským rabínem českých zemí. \nRodina bydlela v Židovském Městě pražském, v domě čp.230/V na nároží Masné ulice, zbořeném při asanaci.\n\nV náboženském projevu byl orthodoxní podle Zachariáše Frankela. \nNapsal mj. spisy:\n\n"}
{"id": "1349076", "url": "https://cs.wikipedia.org/wiki?curid=1349076", "title": "Czerwone Stawki Gąsienicowe", "text": "Czerwone Stawki Gąsienicowe\n\nCzerwone Stawki Gąsienicowe nebo také Czerwone Stawy Gąsienicowe je soubor dvou ledovcových jezer nacházejících se v horní části Gąsienicowe doliny ve Vysokých Tatrách v Polsku. Jezera leží v nadmořské výšce 1693 m a 1695 m na horním okraji pásma kosodřeviny. Severně od nich se nachází jezero Kurtkowiec.\n\n\n\n"}
{"id": "1349089", "url": "https://cs.wikipedia.org/wiki?curid=1349089", "title": "Austin Film Critics Association", "text": "Austin Film Critics Association\n\nAustin Film Critics Association je organizace založená v roce 2005, skládající se ze skupiny profesionálních filmových kritiků a novinářů z Austinu v Texasu. Každoročně předává na konci roku ceny Austin Film Critics Association Award těm nejlepším filmům z předchozího roku vytvořených v Austinu nebo režisérům z Austinské oblasti.\n\n\n\n"}
{"id": "1349091", "url": "https://cs.wikipedia.org/wiki?curid=1349091", "title": "Bára Zmeková", "text": "Bára Zmeková\n\nBára Zmeková (* Praha) je česká písničkářka. Vyrůstala ve Vršovicích. Hraje na klavír, na koncertech ji doprovází kontrabasista a bubeník. V roce 2013 vyhrála první ročník talentové soutěže 1Man2Play, díky čemuž poté vystoupila na festivalu Colours of Ostrava. Na podzim pak s podporou časopisu \"Full Moon\" vydala svoje debutové album \"Ještě kousek\", na kterém pracovala ve studiu Jámor u Ondřeje Ježka už od počátku roku. Na albu kromě doprovodné kapely vystupuje i řada hostů včetně Lenky Dusilové. \n\n\nVlastní verzí písničky \"Svítá, Marie\" se podílela na albu \"Hommage à Jiří Bulis\" (2015).\n\n"}
{"id": "1349098", "url": "https://cs.wikipedia.org/wiki?curid=1349098", "title": "Tunel Mrke", "text": "Tunel Mrke\n\nTunel Mrke (v srbské cyrilici Тунел Мрке) je budovaný dálniční tunel v Černé Hoře. Dlouhý je okolo 800 m. Proražen byl 11. prosince 2017, jako třetí na stavbě dálnice E763, po tunelu Jabučki krš a tunelu Klopot.\n\nTunel začíná na 6. kilometru dálnice v geograficky nejnáročnějším úseku Mateševo–Uvač–Smokovac. Tvoří jej dvě tunelové trouby o délce 800 a 829 m. Každá z nich je 4,7 m vysoká a 3,5 m široká. Ražba stavby byla zahájena v prosinci 2016; stavební práce na obou portálech byly zahájeny nicméně už 11. června 2016. Ražba tunelu probíhala z jediného portálu, a to z jižního směru. Byla použita Nová rakouská tunelovací metoda. Celkové finanční náklady na výstavbu tunelu jsou plánovány ve výši 10 696 132,44 EUR.\n\nTunel je jedním z řady, které se nacházejí na první černohorské dálnici E763, spojující města Bar a Boljare. Tunel nese název podle stejnojmenné vesnice, která se nachází v údolí řeky Morača. Byl ražen ve vápencové skále. Na jeho výstavbě pracovali dělníci z Čínské lidové republiky ze společnosti China Road and Bridge Corporation.\n\n"}
{"id": "1349099", "url": "https://cs.wikipedia.org/wiki?curid=1349099", "title": "Mravenčík bělovousý", "text": "Mravenčík bělovousý\n\nMravenčík bělovousý (\"Biatas nigropectus\") je zpěvný pták obývající oblast Atlantického lesa na jihu Brazílie a v argentinské provincii Misiones do nadmořské výšky 1200 m. Žije skrytě v houštinách bambusu \"Guadua\", jeho potravou jsou mravenci a další hmyz. \n\nDosahuje délky 18 cm a váhy 25–35 g. Tělo je zbarveno olivově hnědě, samec má černou hlavu a hruď, jen přes bradu a krk se táhne široký bílý pruh. Na hlavě má také chocholku z peří, kterou v rozčilení vztyčuje.\n\nMravenčík bělovousý je jediným druhem rodu \"Biatas\". Vzhledem k ubývání přirozeného životného prostředí je klasifikován jako zranitelný taxon, přežívá zejména v národních parcích. Celkový počet jedinců se odhaduje na maximálně deset tisíc.\n\n"}
{"id": "1349111", "url": "https://cs.wikipedia.org/wiki?curid=1349111", "title": "Dorothy Stratten", "text": "Dorothy Stratten\n\nDorothy Stratten, rodným jménem Dorothy Ruth Hoogstraten, (28. února 1960, Vancouver, Britská Kolumbie - 14. srpna 1980, Los Angeles) byla kanadská modelka a herečka.\n\nDorothy Stratten se narodila ve Vancouveru nizozemským přistěhovalcům. Měla sestru jménem Louise. Studovala školu Centennial High School v Coquitlam a v roce 1978 zde odmaturovala. Nejprve si přivydělávala jako servírka a později se stala tváří časopisu \"Playboy\". V roce 1980 se stala Playmate roku. Zahrála si i v několika filmech. Jedinou hlavní roli dostala ve sci-fi snímku \"Galaxina\" z roku 1980. Dále účinkovala ve snímcích \"A všichni se smáli\" (1981), \"Americathon\" (1979) nebo v seriálu \"Fantasy Island\" (1977). V roce 1979 se provdala za Paula Snidera.\n\nŽivot Dorothy Stratten předčasně skončil poté, co jí zastřelil její manžel Paul Snider. Dorothy se s Paulem chtěla rozvést, ale Paul si to nepřál. Paul zatáhl Dorothy do ložnice a přivázal jí k posteli. Znásilnil ji,poté ji střelil do obličeje,s jejím mrtvým tělem měl ještě jednou pohlavní styk a poté Paul obrátil zbraň proti sobě.\nO Dorothy bylo natočeno několik dokumentů,objevila se na obalu programu kanadské baseballové ligy a zpěvák Bryan Adams jí věnoval píseň „The Best Was Yet to Come“. Podobně se zachovala i kapela Red Hot Chilli Peppers,která o Dorothy složila píseň Californication. Je pohřbena na hřbitově Westwood Village Memorial Park Cemetery v Los Angeles.\n\n"}
{"id": "1349116", "url": "https://cs.wikipedia.org/wiki?curid=1349116", "title": "Gaston Aumoitte", "text": "Gaston Aumoitte\n\nGaston Achille Louis Aumoitte (19. prosince 1884 Hanoj – 30. prosince 1957 Sainte-Foy-la-Grande) byl francouzský hráč kroketu. Ve věku patnácti let se zúčastnil kroketového turnaje v Boulogneském lesíku, který byl součástí Letních olympijských her 1900 (bylo to poprvé a naposledy, co byl tento sport zařazen na olympijský program). Získal dvě zlaté olympijské medaile: v soutěži jednotlivců s jednou koulí a v soutěži dvojic společně s Georgesem Johinem.\n"}
{"id": "1349118", "url": "https://cs.wikipedia.org/wiki?curid=1349118", "title": "Bouřlivé dny", "text": "Bouřlivé dny\n\nBouřlivé dny (v anglickém originále Days of Thunder) je americký sportovní film z roku 1990. Režisérem filmu je Tony Scott. Hlavní role ve filmu ztvárnili Tom Cruise, Nicole Kidman, Robert Duvall, Michael Rooker a Cary Elwes.\n\nFilm byl nominován na Oscara v kategorii nejlepší zvuk. Získal dále jedno ocenění a jednu nominaci.\n\n"}
{"id": "1349119", "url": "https://cs.wikipedia.org/wiki?curid=1349119", "title": "Luďa Klusáková", "text": "Luďa Klusáková\n\nLuďa Klusáková (* 21. září 1950) je česká historička působící v Ústavu světových dějin Filozofické fakulty Univerzity Karlovy.\n\nLuďa Klusáková přišla na svět do rodiny diplomata Milana Klusáka a profesorky ekonomie Zoe Svobodové-Klusákové. Jejím dědečkem byl prezident ČSSR arm. gen. Ludvík Svoboda. \n\nJako středoškolačka jevila zájem o velkém množství humanitních oborů jako umění, kultura, literatura a jazyky. Poslední dva roky středoškolského studia absolvovala na mezinárodní škole při OSN. Škola byla bilingvní (angličtina, francouzština) a dle slov Klusákové umožňovala individuální tvorbu studijního programu.\n\nPo střední škole byla přijata na Filozofickou fakultu UK, kde v letech 1968–1973 absolvovala obory historie a francouzština. Během studia se začala specializovat hlavně na sociální dějiny novověku. Studium zakončila magisterskou zkouškou roku 1973.\n\nPo absolutoriu nastoupila jako odborná asistentka do Archivu Univerzity Karlovy, roku 1978 přešla na katedru obecných dějin FF UK, kde roku 1988 dosáhla docentury.\n\nVědecky se specializuje na evropská města v procesu modernizace.\n\n"}
{"id": "1349120", "url": "https://cs.wikipedia.org/wiki?curid=1349120", "title": "Sidkijáš", "text": "Sidkijáš\n\nSidkijáš (hebrejsky: , \"Cidkijahu\", případně , \"Cidkija\"), v českých překladech Bible přepisováno též jako Cidkiáš, Sedechiáš, Sedekjáš či Sedekiáš, byl z Davidovské dynastie v pořadí devatenáctý a zároveň poslední král samostatného Judského království. Jeho jméno se vykládá jako \"„(Má) spravedlnost (je) Hospodin“\". Toto jméno mu dal babylónský král Nebúkadnesar, který sesadil z judského trůnu jeho předchůdce a zároveň synovce Jójakína a dosadil jej místo něj. Předtím byl Sidkijáš známý pod jménem Matanjáš, (hebrejsky: \"Matanja\", doslova \"Dar Hospodinův\"), přepisováno též jako Mataniáš či Mattanja. Dle názoru moderních historiků a archeologů král Sidkijáš vládl asi v letech 596 až 586 př. n. l. Podle kroniky Davida Ganse by však jeho kralování mělo spadat do let 3327–3338 od stvoření světa neboli do rozmezí let 435–423 před naším letopočtem, což odpovídá 11 letům vlády, jak je uvedeno v Tanachu.\n\nSidkijáš byl synem krále Jóšijáše a jeho ženy Chamútaly, jež byla dcerou Jirmejáše z Libny. Na judský trůn usedl ve svých 21 letech, ale stejně jako před ním jeho bratr Jójakím a poté jeho synovec Jójakín se i on v královské pozici dopouštěl \"„toho, co je zlé v Hospodinových očích“\". Nedbal na varování proroka Jeremjáše a přidal se na stranu osnovatelů spiknutí proti králi Nebúkadnesarovi, jež bylo zřejmě vedeno faraónem Chofrou. Při trestné výpravě babylónského krále byly nakonec prolomeny hradby Jeruzaléma a město vypleněno. Sidkijáši se sice podařilo uprchnout, ale brzy byl dopaden a zajat na Jerišských pustinách. Byl přiveden do Ribly k Nebúkadnesarovi, který nechal před jeho očima popravit jeho syny. Poté byl Sidkijáš oslepen a v řetězech odveden do žaláře v Babylóně, kde zemřel. Mezitím babylónské vojsko dokonalo zkázu Jeruzaléma. Nejen, že město i s Chrámem vypálilo, ale úplně zbořilo jeho hradby. Téměř všichni zbylí obyvatelé Judského království byli odvedeni do babylónského zajetí. V zemi byla ponechána pouze část chudiny pod správou Gedaljáše, který zastával svůj úřad správce v Mispě.\n\n"}
{"id": "1349121", "url": "https://cs.wikipedia.org/wiki?curid=1349121", "title": "Flirtování (film)", "text": "Flirtování (film)\n\nFlirtování (v anglickém originále Flirting) je australský dramatický film z roku 1991. Režisérem filmu je John Duigan. Hlavní role ve filmu ztvárnili Noah Taylor, Thandie Newton, Nicole Kidman, Felix Nobis a Josh Picker.\n\n\n"}
{"id": "1349124", "url": "https://cs.wikipedia.org/wiki?curid=1349124", "title": "Mozart a neštovice", "text": "Mozart a neštovice\n\nV roce 1767 Vídeň zasáhla epidemie pravých neštovic. V té době bylo skladateli Wolfgangu Amadeu Mozartovi jedenáct let. Nakažení neštovicemi byli v ohrožení života, malý Wolfgang však nemoc překonal. Tento text se zabývá neštovicemi v době, kdy se Wolfgangův otec, Leopold Mozart roku 1764 rozhodl nedat své děti očkovat, průběh nemoci u Wolfganga, a její důsledky.\n\nV 18. století byly neštovice smrtelná choroba, která se často objevovala v epidemiích a zahubila či znetvořila miliony lidí. 18. století bylo z hlediska této nemoci pro Evropu obzvláště těžkým obdobím. Vlivem rostoucí urbanizace došlo ke koncentraci lidí, což umožňovalo nemoci šířit se rychleji, přičemž účinná obrana před neštovicemi – očkování byla objevena teprve na konci století.\n\nOčkování mohlo přinést imunitu před neštovicemi, avšak procedura sebou přinášela značné riziko, že i zdravý jedinec po očkování mohl na neštovice zemřít. Proto se mnoho rodičů rozhodlo své děti neočkovat, než se vědomě vystavit nebezpečí, že by své děti takto mohli zabít, a raději podstoupili riziko možné nákazy neštovicemi z okolí.\n\nMozartova životopiskyně Ruth Halliwellová v tomto ohledu připomíná dopis, který Leopold Mozart 22. února 1764 ohledně neštovic napsal svému domácímu a příteli Lorenzi Hagenauerovi:\nV Mozartově době medicína zaznamenala jen slabý pokrok v boji proti nemoci. Přibližně ve druhé dekádě 18. století se v evropských zemích objevila nová metoda očkování původem z Asie. Očkování nebylo stejné jako vakcinace, která později dokázala vymýtit nemoc. U očkovaných šlo spíše o zmírnění příznaků s přežívajícím virem neštovic v těle.\n\nZ pohledu moderní doby, kdy je většina dětí chráněna před mnoha záludnými nemocemi vakcinací, se může zdát snadné povrchně odsoudit Leopolda, že jednal šíleně, když spoléhal na Boží vůli, přestože v té době již byl k dispozici prostředek, který mohl jeho děti ochránit. Nicméně v době Leopoldovo života nebylo zdaleka průkazné, že je očkování prospěšné, jeho poznámka může být tedy vnímána jako odvolání na víru v záležitosti neřešitelného dilematu.\n\nPro postižené bylo onemocnění neštovicemi strašné. Ian a Jenifer Glynn píší:\nMíra úmrtnosti byla nejvyšší zejména u dětí. Avšak i ti, kteří neštovice přežili, byli často poznamenáni fyzicky. V mnoha případech došlo až k oslepnutí. Fyzické projevy nemoci byly děsivé, jak pro pacienty, tak pro ošetřovatele: pokožka pacientů se pokryla velkými, nateklými vředy, které často zanechávaly zřetelné jamky na pokožce těch, kdo nemoc přežili.\n\nMozartovi (Wolfgang, otec Leopold, matka Anna Marie a starší sestra Nannerl) se na cestu ze Salcburku do Vídně vydali 11. září 1767. Pobývali zde již dříve, v roce 1762, při předvádění talent obou dětí. V té době zde zakončili svou \"velké turné\" po Evropě, při kterém vystupovali v Anglii, Francii a jinde, a doufali v dosažení většího věhlasu (i příjmů) v hlavním městě Rakouského císařství. Plánovaná svatba 16leté arcivévodkyně Marie Josefy, dcery císařovny Marie Terezie, plánovaná na 14. října, byla příslibem množství oslav a tudíž příležitostí pro mnoho hudebníků.\nV té době Vídeň zasáhla vlna neštovic. 28. května téhož roku na nemoc zemřela také milovaná druhá manželka císaře Josefa II., Marie Josefa Bavorská. Také jeho matka, císařovna Marie Terezie se nakazila, ta však nemoc překonala. Budoucí císařská nevěsta Marie Josefa se neštovicemi nakazila v říjnu a nemoci podlehla den po datu ohlášené svatby, 15. října.\n\nMozartovi si pronajímali několik místností v domě zlatníka Johanna Schmaleckera, a poté, co všechny tři Schmaleckerovy děti ochořely neštovicemi, byli vyděšení. 17. října znepokojený Leopold nejprve opustil Schmalackerův dům jen s Wolfgangem. O šest dní později (23. října), celá rodina odjela z města.\n\nVydali se směrem na sever, projeli Moravou a jejich první zastávkou bylo Brno, kde pobývali u hraběte Františka Antonína, bratra kardinála Wolfganga Hanibala ze Schrattenbachu a též knížete-arcibiskupa Zikmunda Kryštofa ze Schrattenbachu, Leopoldova zaměstnavatele v Salcburku. Hrabě Schrattenbach je pozval, aby uspořádali koncert, avšak Leopold, hnán \"vnitřním nutkáním,\" chtěl pokračovat dále, a tak rodina již dva dny nato pokračovala dále na sever do Olomouce. Zde se 26. října u Wolfganga projevily první příznaky neštovic. Vzhledem k inkubační době nemoci (přibližně 12 dní), je zřejmé, že se nakazil ještě ve Vídni.\n\nLeopold se na radu svého dávného známého, hraběte Leopolda Antonína Podstatského, děkana olomoucké katedrály a rektora Olomoucké university. Leopold znal hraběte Podstatského, ještě z doby, kdy hrabě působil v Salcburku. Poté, co hrabě usoudil, že Wolfgang vykazuje příznaky neštovic, trval na tom, aby se Mozartovi usídlili v jeho domě, a zařídil pro Wolfganga vynikající péči od svého osobního lékaře, dr. Josepha Wolffa.\n\nLeopold později píše:\nZnepokojující symptom Wolfgangovy nemoci, který není z Leopoldova dopisu zřejmý, byla dočasná slepota. V dopise z mnohem pozdější doby (1800), Wolfgangova sestra Nannerl píše:\nAčkoli oslepnutí bylo častým průvodním jevem neštovic, oftalmolog Richard H. C. Zegers se domnívá, že Mozartovy příznaky nepředstavovaly skutečné oslepnutí, ale bylo způsobeno spíše zasažení očních víček vřídkovitou vyrážkou.\n\n10. listopadu se již Wolfgang cítil lépe, ale neštovice propukly nyní u Nannerl, která promarodila tři týdny. Mozartovy děti však již byly v bezpečí, neboť po překonání nemoci je již dotyčná osoba imunní. Jak píše Leopold, u obou dětí zůstaly patrné malé jizvičky, nebyly však nikterak významné.\n\nWolfgang po dobu rekonvalescence, kdy musel šetřit oči, trávil čas učením karetních triků a šermováním.\n\nMozartovi bojem s neštovicemi strávili celé čtyři měsíce mimo Vídeň. Tam se nakonec vrátili a 19. ledna 1768 byli přijati u císařského dvora. Císařovna, jež do té doby kvůli neštovicím ztratila tři děti, hovořila s Frau Mozartovou o nemoci.\n\nZbytek cesty nebyl příliš úspěšný. Leopold si císařovu letmou poznámku zjevně vyložil nesprávně jako závaznou výzvu, aby Wolfgang zkomponoval operu. Tak začal Wolfgang psát operu \"La finta semplice\", která však nebyla vlivem intrik zpěváků a hudebníků nakonec ve Vídni provedena. \"La finta semplice\" byla nakonec poprvé ucedena v Salcburku, po příjezdu Mozartových 5. ledna 1769.\n"}
{"id": "1349125", "url": "https://cs.wikipedia.org/wiki?curid=1349125", "title": "Navždy a daleko", "text": "Navždy a daleko\n\nNavždy a daleko (v anglickém originále Far and Away) je americký dramatický film z roku 1992. Režisérem filmu je Ron Howard. Hlavní role ve filmu ztvárnili Tom Cruise, Nicole Kidman, Thomas Gibson, Robert Prosky a Barbara Babcock.\n\n"}
{"id": "1349126", "url": "https://cs.wikipedia.org/wiki?curid=1349126", "title": "Můj život", "text": "Můj život\n\nMůj život (v anglickém originále My Life) je americký dramatický film z roku 1993. Režisérem filmu je Bruce Joel Rubin. Hlavní role ve filmu ztvárnili Michael Keaton, Nicole Kidman, Bradley Whitford, Rebecca Schull a Michael Constantine.\n\n"}
{"id": "1349127", "url": "https://cs.wikipedia.org/wiki?curid=1349127", "title": "Revelations (album, Audioslave)", "text": "Revelations (album, Audioslave)\n\nRevelations je třetí a poslední studiové album americké alternativě-rockové skupiny Audioslave. Album vyšlo v roce 2006.\n\n"}
{"id": "1349132", "url": "https://cs.wikipedia.org/wiki?curid=1349132", "title": "Wyżni Czerwony Stawek", "text": "Wyżni Czerwony Stawek\n\nWyżni Czerwony Stawek nebo Czerwony Stawek Zachodni (případně s označením Staw) je ledovcové jezero ve skupině Gąsienicowých Stawů ve Vysokých Tatrách v Polsku. Je jedním ze dvojice Czerwoných Stawků Gąsienicowych nacházejících se na jihovýchodě spodního patra její západní části, nazývané Dolina Zielona Gąsienicowa, přičemž druhým je Niżni Czerwony Stawek. Má rozlohu 0,2670 ha a je 78 m dlouhé a 52 m široké. Dosahuje maximální hloubky 1,5 m a objem vody v něm činí 1440 m³. Leží v nadmořské výšce 1694,6 m.\n\nJezero má protáhlý tvar ve směru ze severozápadu na jihovýchod. Jihovýchodně od plesa se zvedá práh, nad nímž se nachází vyšší patro Zieloné Gąsienicowe doliny s Długim a Zadnim Stawem Gąsienicowym. Na severovýchodě leží za několikametrovým pruhem kosodřeviny Niżni Czerwony Stawek a na severozápadě se o pár metrů níže nachází pleso Kurtkowiec.\n\nNa jihozápadním konci do jezera ústí potok ze Skrajného Żlebu a voda odtéká průtokem ze západního konce plesa na sever do Kurtkowce. Rozměry jezera v průběhu času zachycuje tabulka:\n Modrá turistická značka vede několik metrů od jeho severního břehu. Jezero je přístupné:\n\n\n"}
{"id": "1349133", "url": "https://cs.wikipedia.org/wiki?curid=1349133", "title": "Dizionario biografico degli italiani", "text": "Dizionario biografico degli italiani\n\nDizionario biografico degli italiani (zkr. DBI, \"Italský biografický slovník\") je 88svazkový biografický slovník sestavovaný Italským encyklopedickým institutem. Editace probíhá od roku 1960, dosud nebyl dokončen. Předpokládaný rozsah je přibližně 40 000 životopisů s bohatou bibliografií o významných osobách italského původu či na území Itálie působících.\n\n"}
{"id": "1349134", "url": "https://cs.wikipedia.org/wiki?curid=1349134", "title": "Michael z Korutan", "text": "Michael z Korutan\n\nMichael z Korutan (-1534), latinsky Michael a Carinthia, německy Michael von Kärnten, byl původem německý františkán a kronikář působící v české františkánské provincii.\nPodle svého přídomku pocházel Korutan, patrně z nějakého méně známého města. Od 20. let 16. století je doloženo jeho působení zmíněné provincie. Jako možná formálně neustanovený sekretář či v podobné funkci však setrvával již okolo roku 1510, kdy začal psát níže zmíněnou kroniku. V letech 1522 až 1524 jej prameny uvádí jako provinčního kustoda a současně člena čtyřčlenného řídícího sboru provincie – definitoria.\nRoku 1523 vyzval Michaela z Korutan provinciál František z Bavor, aby vyřešil situaci se dvěma jemnickými františkány, kteří konvertovali k luteránství, odmítali katolickou liturgii a skrze kázání šířili novou konfesi. Jednalo se o Benedikta z Plzně, jenž mohl být potenciálně totožný s hymnografem Klimentem Bosákem a snad též Bernardem z Radenberka. Umlčet řeholní konvertity, nejspíš formou klášterního vězení, se však Michaelovi nepodařilo. Bratr Benedikt dál pokračoval dál v hlásání luteránského učení, tentokrát v jindřichohradeckém františkánském klášteře. Zřejmě další pokus učinil Michael z Korutan roku 1524, kdy byl kromě provinčního kustoda rovněž kvardiánem konventu v Bechyni. Rozhodl se pro razantnější řešení, aby neposlušného bratra izoloval v znojemském klášterním vězení. Spolu s dalšími bechyňskými františkány a s ozbrojeným doprovodem z domovského města násilně přepadl jindřichohradecký klášter. Zatímco stíhanému kazateli se podařilo uprchnout, byli ostatní hradečtí řeholníci celou posádkou zajati. Skandál následně řešili nejen bechyňští rychtáři Jan II. ze Šternberka (†1528), Jindřich VII. z Rožmberka (†1526), nebo místní pán Adam I. z Hradce, ale i sám král Ludvík. Jak zřejmě přímo sám Michael popisuje v níže zmíněné kronice, byl na úprku spolu s dalšími již v blízkosti Bechyně zajat a zavřen do temné kobky. S pomocí dalších lidí však uprchl.\nZa zmínku stojí, že ani zmíněná násilná akce v Bechyni, řízená z velké části Michaelem z Korutan, jež jistě nezůstala v utajení mezi ostatními řeholníky, mu neubrala na popularitě mezi řeholníky shromážděnými na provinčních kapitulách. Na nejbližší následující v červnu 1524 v Kadani se sice Michael ani František z Bavor nedostavili z obavy před možným zatčením světskými pány, konkrétně Adamem z Hradce, přesto zde byl Michael znovu zvolen provinčním kustodem, přesněji „kustodem kustodů“ a současně kustodem nově zřízené moravské františkánské kustodie. Michaelova popularita i přes jeho kontroverzní kroky naznačuje, jak velkou existenční hrozbu již v té době františkáni v Lutherově reformaci spatřovali. Na následující kapitule v září 1526 v plzeňském klášteře byl Michael z Korutan zvolen přítomnými bratřími na další dva roky provinciálem (provinčním ministrem). Situace v řádu ale nadále nebyla jednoduchá. Na další provinční kapitule v říjnu 1528 v Jemnici vypukl blíže nespecifikovaný spor mezi Michaelem jakožto dosavadním provinciálem a vizitátorem ze zahraniční provincie. Příčinou snad byla stále masivní konverze bratří k luterství nebo snad též používané praktiky vůči nim. Přes svůj tvrdší postup pro nekatolíkům nebo snad právě pro něj byl bratr Michael na této kapitule opět kustodem kustodů pro léta 1528 až 1531. Nato byl podruhé zvolen provinciálem v srpnu 1531 v Brně a hned nato potřetí na následující řádové kapitule roku 1533 v Kadani. Měl být rovněž vyslancem k papeži a jiným světským „knížatům“, zřejmě rovněž pro informování nebo přimlouvání se v záležitostech šířící se reformace. Českou františkánskou provincii tak řídil až do následujícího roku 1534, kdy se ovšem již srpnové kapituly v Horažďovicích nedočkal. 4. srpna 1534 františkán Michael z Korutan zemřel, patrně v bechyňském nebo plzeňském klášteře. Pozdějšími františkánskými dějepisci byl charakterizován jako „velmi vytrvalý řeholní disciplíně a dokonalý ve [svých] názorech.“\nMichael z Korutan je považován za autora první části kroniky františkánů observantů \"Chronica Fratrum Minorum de Observancia Provincie Bohemie\", která zachycuje události v řádu od 15. století a skrze další přispěvatele až do roku 1741. Bratr Michael kroniku sepisoval v letech 1510/1511 až 1521 (strana 1-237), po něm pokračovali do roku 1553 dva další anonymní písaři (s. 238-438) a následují doplňky ze 17. a první poloviny 18. století (s. 348-453). Rukopis vznikal ve slezském a moravském prostředí (Vratislav a Olomouc). Jako hlavní pramen k obecným dějinám františkánské observance posloužila Michaelovi z Korutan kronika italského observanta Bernardina z Akvily, pro starší vývoj českého prostředí pak mimo jiné rukopis „De novella plantatione Provincie Austrie, Bohemie et Polonie“ sepsaný po roce 1505 Eberhardem Ablauffem de Rheno.V kronice je popsán bouřlivý rozvoj františkánské observance v italských provinciích v první polovině 15. století, Kapistránova kazatelská mise ve střední a východní Evropě (1451–1456), založení českého observantského vikariátu (1452) a jeho nejstarší dějiny. Velice zevrubně kniha popisuje především jednání provinčních kapitul a v podstatě tak představuje neoficiální akta českého observantského vikariátu a provincie, jejíž obsah byl definitory oficiálně kontrolován. Jako interní řádový materiál, či snad také pro uvedené informace ohledně aktivit františkánů proti luteránství, jež mohly bratřím ze strany šlechty i měšťanů uškodit, neměla být kniha přístupná světským osobám. Počátek textu na první straně uvozuje iniciála P s rostlinnými motivy se zlatými koulemi. Tvarování a styl jejího akantu odpovídá soudobým františkánským rukopisům Slezska, Moravy a Čech z počátku 16. století.\n\nKroniku jako cenný pramen zejména raného vývoje františkánů v českých zemích uchovával ještě přinejmenším počátkem 30. let 20. století Provinční archiv českých františkánů v konventu u P. Marie Sněžné v Praze. Za nejasných okolností následně rukopis skončil v sbírce plzeňského arciděkana a sběratele Aloise Černého (1890–1964). V pozůstalosti jej získala zřejmě sběratelova příbuzná Marie Černá, od níž kroniku v roce 1971 odkoupilo Národní muzeum.\n\nDle textů kroniky a svých často ironických glos se Michael z Korutan ve františkánském řádu „zřetelně stavěl na stranu antiintelektuálů, kteří ve vzdělání viděli hrozbu pro františkánskou observanci.“ Například posléze neúspěšné snahy založit v české provincii centrální řádové provinční studium Michael lakonicky okomentoval, že by bylo „v rozporu s úmyslem našich svatých otců.“ Z jazykového hlediska byl Michael Němec. Soudobé nacionálně motivované spory mezi německými, polskými a italskými františkány hodnotí celkem střízlivě, zato konfliktům mezi Čechy a Němci věnuje ve svém textu zásadní místo a stavěl se na německou stranu.\n\n"}
{"id": "1349136", "url": "https://cs.wikipedia.org/wiki?curid=1349136", "title": "Zemřít pro…", "text": "Zemřít pro…\n\nZemřít pro… (v anglickém originále To Die For) je americko-kanadsko-britský filmový thriller z roku 1995. Režisérem filmu je Gus Van Sant. Hlavní role ve filmu ztvárnili Nicole Kidman, Matt Dillon, Joaquin Phoenix, Casey Affleck a Illeana Douglas.\n\n\nFilm byl dále nominován na cenu BAFTA, získal dalších 6 ocenění a 11 nominací.\n\n"}
{"id": "1349140", "url": "https://cs.wikipedia.org/wiki?curid=1349140", "title": "Dendera", "text": "Dendera\n\nDendera je obec v egyptském guvernorátu Kená, ležící na levém břehu Nilu 60 km severně od Luxoru. Patří k nejvýznamnějším archeologickým nalezištím v Egyptě a je vyhledávanou turistickou atrakcí.\n\nMěsto bylo založeno již v předdynastické době, nazývalo se \"Iunet\" nebo \"Tareret\" (doslova „Paní božského pilíře“, z toho vzniklo řecké \"Tentyra\" a arabské \"Dendera\"). Bylo správním sídlem šestého nomu Horního Egypta (nom Krokodýla) a centrem kultu bohyně Hathor. Dochoval se chrámový komplex o rozloze 40 000 m² obehnaný hradbou z nepálených cihel, ležící přes dva kilometry jihovýchodně od novodobého městečka; hlavní chrám zasvěcený Hathoře byl na starších základech postaven za vlády Ptolemaia II. Stavební činnost pokračovala i za římské nadvlády, jak o tom svědčí menší svatyně bohyně Isis a brána z doby císaře Traiana. V areálu se nachází posvátné jezírko a mnoho menších staveb jako jsou mastaby a mammisi.\n\nVýznamnou památkou starověké astronomie je Denderský zvěrokruh z 1. století př. n. l., jehož originál je uložen v pařížském Louvre. Předmětem dohadů je reliéf v Hathořině chrámu, který podle jedné verze znázorňuje hada a lotosový plod, podle druhé žárovku, což vede ke spekulacím, že staří Egypťané již znali elektrické osvětlení.\n\nDendera patřila k prvním centrům kopské církve, působil zde svatý Pachomios. Pod názvem \"Tentyris\" je titulární diecézí římskokatolické církve.\n\n"}
{"id": "1349143", "url": "https://cs.wikipedia.org/wiki?curid=1349143", "title": "Paulin z Lemberka", "text": "Paulin z Lemberka\n\nPaulin z Lemberka, též Paulin z Löwenbergu, či Löwenberku, někdy nesprávně uváděný jako Paulin ze Lvova byl slezský německý františkán a kněz činný v 70. až 90. letech 15. století. Jeho přídomek (z Lemberka) nemusí odkazovat na místo narození, ale na místo dřívějšího působiště. V dolnoslezském městě Lwówek Śląski (německy Löwenberg) existoval již od 13. století konvent františkánů patřící do saské provincie, kteří, podobně jako observanti usilovali v průběhu 15. století o reformaci svého řádu. Paulin zde hypoteticky mohl pobývat, ale později se připojil k františkánské větvi observantů. Do roku 1475 působil jako kvardián kláštera františkánů observantů ve Vratislavi. V březnu 1475 byl spolu s dalšími františkány vyslán k osídlení nově založeného kláštera v Nyse. Současně bratr Paulin působil ve vedení českého františkánského vikariátu (od roku 1517 provincie), zejména jako definitor - člen čtyřčlenného poradního sboru (definitoria), jímž byl v letech 1473/74, 1475/76, 1478/79, 1480/81. Po delší přestávce byl opět zvolen definitorem léta 1489 až 1491, kdy první rok byl zároveň provinčním diskretem a kvardiánem v Lehnici. Následně byl pro léta 1492/1493 zvolen přímo do čela českého františkánského vikariátu jako jeho provinční vikář.\n\nJako zástupce vikariátu - provinční diskret byl Paulin spolu s tehdejším provinčním vikářem Antonínem z Lipska vyslán na generální řádovou kapitulu roku 1490 do italského Urbino, kde se řešily spory mezi českými a německými františkány v českém vikariátu. I po návratu do vlasti se pak podílel na řešení národnostní sporů v konkrétních klášterech, například v Tachově. Také o tři roky (1493) později cestoval Paulin jako provinční vikář spolu s Ludvíkem z Pruska na generální kapitulu františkánů do Florencie kvůli národnostním sporům. Na této kapitule Ludvík předložil shromážděným teologům svůj spis „Trilogium animae“, jeho jehož vytištění Paulin následně zajistil. Roku 1496, tři roky po dokončení knihy, již po smrti Ludvíka z Pruska zaslal významný františkánský teolog, filozof a právník Ludovico della Torre (Ludvík z Turre, † 1502) zmíněný spis Paulinovi s velkou pochvalou a oceněním. Po získání podpory generálního vedení řádu se Paulin z Lemberka obrátil 10.2.1496 z Brna dopisem na moravského rodáka Mikuláše Glassbergera, tehdy zpovědníka ve františkánském klášteře v Norimberku, aby se postaral o vydání díla. Glassberger následně zajistil vytištění u místního prestižního tiskaře Antona Kobergera v roce 1498.\n"}
{"id": "1349145", "url": "https://cs.wikipedia.org/wiki?curid=1349145", "title": "Seznam zemětřesení v Česku", "text": "Seznam zemětřesení v Česku\n\nČeská republika je klidnější seismickou oblastí, ale dochází zde k otřesům v Karlovarském kraji. V Moravskoslezském kraji naopak vznikají důlní zemětřesení. Za další seismicky aktivní území by se dala považovat oblast pod Krušnými horami a Trutnovský výběžek. Toto je seznam zemětřesení v České republice:\n"}
{"id": "1349147", "url": "https://cs.wikipedia.org/wiki?curid=1349147", "title": "Zdeněk Bergman", "text": "Zdeněk Bergman\n\nZdeněk Bergman je jméno více osobností: \n\n"}
{"id": "1349151", "url": "https://cs.wikipedia.org/wiki?curid=1349151", "title": "Obština Trăn", "text": "Obština Trăn\n\nObština Trăn ( \"Община Трън\") je bulharská jednotka územní samosprávy v Pernické oblasti. Leží v západním Bulharsku, podél hranic se Srbskem, v Trănské kotlině a v jejích okolních pohořích. Správním střediskem je město Trăn, kromě něj zahrnuje obština 51 vesnici. Žije zde přes 3 tisíce stálých obyvatel.\n\nV obštině žije 3 257 stálých obyvatel a včetně přechodně hlášených obyvatel 3 823. Podle sčítáni 1. února 2011 bylo národnostní složení následující:\n"}
{"id": "1349152", "url": "https://cs.wikipedia.org/wiki?curid=1349152", "title": "Silnice II/484 (Slovensko)", "text": "Silnice II/484 (Slovensko)\n\nSilnice II/484 je silnice II. třídy na Slovensku v okrese Čadca. Její délka je 10,389 km a spojuje Českou republiku a Turzovku.\n\nII/484 začíná na státní hranici s Českou republikou, kde navazuje na tamější silnici II/484. V Klokočově se kříží se silnicí III/2026, v Turzovce opět se silnicí III/2020. Silniční komunikace končí na křižovatce s II/487.\n\n"}
{"id": "1349156", "url": "https://cs.wikipedia.org/wiki?curid=1349156", "title": "Javier Gomá", "text": "Javier Gomá\n\nJavier Gomá Lanzón (* 1965 Bilbao) je španělský spisovatel, filosof, právník, autor tetralogie příkladnosti a dramatického monologu. Účastnil se akademických debat s mysliteli, jako jsou Fernando Savater, Alain Finkielkraut, Zygmunt Bauman nebo Michael J. Sandel, pro něž je Gomá „vynikající myslitel, který zpochybňuje některé hlavní předpoklady současné anglo-americké filozofie“. Je také ředitelem Nadace Juana Marche.\n\nZískal doktorát v oboru filosofie, diplomy má také z oborů klasická filologie (1988) a práva (1992). Po studiích se stal právníkem v nejvyšším poradním orgánu španělské vlády, Státní radě založené již Karlem V. roku 1526. V současné době řídí Nadaci Juana Marche (Fundación Juan March), dle španělské ústavy jednu z nejdůležitějších nadací pro přírodní a humanitní vědy ve Španělsku.\n\nSvé filozofické dílo shromáždil ve dvou sbírkách: \"Tetralogie příkladnosti\" a \"Světská filozofie\". Je také autorem \"Naučené naivity\" a \"Obrazu tvého života\". Napsal dramatický monolog \"Neutěšitelný\", který otiskl španělský deník El Mundo a jenž byl uveden ve španělském Národním dramatickém centru. Za své první dílo \"Nápodoba a zkušenost\" získal v roce 2004 Národní cenu za esej.\n\nJe patronem hlavní madridské operní scény Teatro Real a divadla Teatro Abadía v Madridu. V roce 2012 a v roce 2014 ho ve španělské verzi časopisu Foreign Policy zařadili mezi padesát nejvlivnějších iberoamerických intelektuálů. Za své knihy získal několik ocenění, zúčastnil se nepočítaně konferencí v mnoha španělských a zahraničních institucích a pravidelně přispívá do novin, kulturních příloh a rozhlasu.\n\nSvé stěžejní filozofické myšlenky zpracoval do dvou zásadních kompilací:\n\nToto stěžejní dílo bylo vydáváno v průběhu deseti let mezi roky 2003 a 2013. Gomova „tetralogie příkladnosti“ je odpovědí na něco, čím se zabýval již o dvacet let dříve v raném mládí. V tomto citlivém věku jej naprosto uchvátilo starověké Řecko, což ho vedlo k vymyšlení vzoru příkladnosti. Byla jím „idea celistvosti“, jejímž vyjádřením byl posedlý a zabýval se jím téměř třicet let, během nichž odpromoval v oboru klasické filologie a filozofie, dokončil doktorské studium práv a začal pracovat. Veškeré tyto niterní pocity se rozhodl zpracovat filozoficky, v oboru, který Gomá považuje za odvětví literatury.\n\nA. Prvním dílem, za který navíc dostal národní cenu za esej, byla \"Nápodoba a zkušenost\" (\"Imitación y experiencia,\" 2003). V ní Gomá položil základy obecné teorie příkladnosti složené z pragmatické a metafyzické části. Na tyto základy poté navázal v dalších třech dílech. Co je to bytí? Osobní příklad. Jak jej poznáme? Nedosáhneme jej abstrahováním, naopak vychází z praxe – z opakování a nápodoby. Tato prozíravost je naprostým středobodem jeho filozofického rozjímání.\n\nB. Druhým dílem je \"Achilles v gyneceu\" (\"Aquiles en el gineceo\", 2007), v němž se táže, proč si Achilles místo nesmrtelnosti a života v obležení žen vybral válečné pole, na kterém zemřel. Achilles si vybral smrtelnost, protože to je cena, kterou je třeba zaplatit, aby se mohl stát skutečně jedinečnou bytostí a zasloužil si tak titul nejlepšího muže. My všichni ostatní se také vydáváme na cestu z gynecea do Troje a stejně jako Achilles se musíme naučit být smrtelní, abychom mohli být jedineční. Nicméně jedinečnost a smrtelnost si nemůžeme zajistit sami, jsou výsadami obce, jež je uděluje pouze vznešenému občanovi, který napodobuje transcendentální rozhodnutí mytického hrdiny, paradigma lidské příkladnosti.\n\nC. S obcí je spojena následující kniha titulovaná \"Veřejná příkladnost\" (\"Ejemplaridad pública\", 2009), ve které se vydává směrem politické filozofie určené soudobým dějinám kultury, tedy demokracii. Autor zde navrhuje ideál rovnostářské a zesvětštěné příkladnosti pro veřejnost jakožto organizační princip demokracie. Gomá je přesvědčen, že v dnešní post-nihilistické době, v níž už autoritářství a nátlak nejsou jednotící silou, je pouze přesvědčivá síla ctnostné příkladnosti utvářející občanské zvyky schopna podnítit opravdovou emancipovanost občana. Dohromady tvoří tyto tři zmíněné knihy trilogii životní zkušenosti. \n\nD. Tetralogii uzavírá díl \"Potřebné, ale nedosažitelné\" (\"Necesario pero imposible\", 2013). Je to touha po zcivilizování nekonečna. Dle Gomy je svět k jedinci, jemuž byla do vínku dána bezvýhradná důstojnost, ale zároveň je předurčený k nedůstojné smrti, strukturálně nespravedlivý. Je tedy naprosto přirozené, že moderní já zpochybňuje, že by po konečné zkáze a úpadku byla lidskost schopna přetrvat. Proti vší zkušenosti se ovšem rodí naděje v individuálním přežití, které se snaží ve filozofii, jež se tomuto tématu od Kanta nevěnovala, nastolit v díle \"Potřebné, ale nedosažitelné\".\n\n\"Světská filozofie. Sbírka mikroesejů\" (\"Filosofía mundana. Microensayos completos\", 2016). Jedná se o sbírku 63 mikroesejů, které vzcházely především ve významných španělských periodikách, především v deníku \"El País\", ale také v novinách \"La Vanguardia\". Na jejich základě vyšly knihy \"Vše za tisíc\" (\"Todo a mil\", 2012) a \"Více info na vrátnici\" (\"Razón: portería\", 2014). K těmto dvěma publikacím přibylo ještě dalších 6 esejů a všechny byly souborně vydány ve \"Světské filozofii\".\n\nTyto dvě kompilace následovala kniha \"Obraz tvého života\" (\"La imagen de tu vida\", 2017), kterou tvoří tři eseje o posmrtné příkladnosti – \"Lidské přetrvání\" (\"Humana perduración\"), \"Obraz tvého života\" (\"La imagen de tu vida\") a \"Cervantes. Obraz jeho života\" (\"Cervantes. La imagen de su vida\"), a dramatický monolog \"Neutěšitelný\" (\"Inconsolable\"), jejž napsal po smrti otce.\n\nSvé eseje a přednášky shromáždil v díle \"Naučená naivita\" (\"Ingenuidad aprendida\", 2011) a v \"Podkladech pro estetiku\" (\"Materiales para una estética 2013\"). Společně s Carlosem Garcíou Gualem a Fernandem Savaterem je autorem \"Hodně štěstí\" (\"Muchas felicidades\", 2014).\n\nByl hlavním redaktorem kolektivního díla \"Živit se uměním, literaturou a hudbou\" (\"Ganarse la vida en el arte, la literatura y la música\", Galaxie Gutenberg, 2010).\n\nZ jeho odborné zkušenosti s řízením nadací se zrodila kniha \"Dopis španělským nadacím a podobné eseje\" (\"Carta a las fundaciones españolas y otros ensayos del mismo estilo\", 2014).\n\nNapsal také dramatický monolog \"Neutěšitelný\" (\"Inconsolable\"), jenž měl premiéru 28. června 2017 v hlavním sále divadla María Guerrero v Madridu (v Národním dramatickém centru) v režii Ernesta Caballera de las Heras. Roli ztvárnil Fernando Cayo. Neutěšitelný byl vydán v nezkrácené verzi rok předtím, v neděli 24. července 2016, v novinách \"El Mundo\".\n\nJednu z Gomových klíčových prací, text \"Praxe následování\", vydal v překladu českého hispanisty, docenta Josefa Forbelského, časopis \"Reflexe\" . Javier Gomá navštívil i Prahu. V knihovně Václava Havla vedl 7. listopadu 2017 konferenci o jeho světské filozofii, u jejíž příležitosti publikovaly Lidové noviny jak rozhovor s filozofem, tak jeho článek \"Filozofie jako konceptuální literatura\".\n"}
{"id": "1349160", "url": "https://cs.wikipedia.org/wiki?curid=1349160", "title": "Live at the Budokan (album, Bryan Adams)", "text": "Live at the Budokan (album, Bryan Adams)\n\n"}
{"id": "1349162", "url": "https://cs.wikipedia.org/wiki?curid=1349162", "title": "Obština Breznik", "text": "Obština Breznik\n\nObština Breznik () je bulharská jednotka územní samosprávy v Pernické oblasti. Leží v západním Bulharsku, v Breznické kotlině a v jejích okolních pohořích. Správním střediskem je město Breznik, kromě něj zahrnuje obština 34 vesnice. Žije zde přes 5 tisíc stálých obyvatel.\n\nV obštině žije 5 354 stálých obyvatel a včetně přechodně hlášených obyvatel 6 144. Podle sčítáni 1. února 2011 bylo národnostní složení následující:\n"}
{"id": "1349168", "url": "https://cs.wikipedia.org/wiki?curid=1349168", "title": "Pavol Kopp", "text": "Pavol Kopp\n\nPavel Kopp (* 27. prosince 1978, Kláštor pod Znievom) je slovenský sportovní střelec, reprezentující Slovensko na Letních olympijských hrách 2012 v disciplínách vzduchová pistole na 60 m, libovolná pistole. Je členem klubu SKP Bratislava. Jeho trenérem je Ivan Némethy.\n\n\n\n"}
{"id": "1349184", "url": "https://cs.wikipedia.org/wiki?curid=1349184", "title": "Lamela (Zenica)", "text": "Lamela (Zenica)\n\nLamela je neformální název pro obytný blok, který se nachází v bosenském městě Zenica. Stavba je vysoká 101 m a vznikla ve stylu brutalismu. Mezi místním obyvatelstvem nosí přezdívku \"Zenički Empajer\" podle Empire State Building v New Yorku. Nejvyšší část budovy má 27 pater.\n\nStavba vznikla podle návrhu sarajevského architekta Slobodana Jovandiće. Tvoří jej šest vzájemně propojených celků, které mají různou výšku. Nejvyšší část má celkem 25 bytů (podle původního plánu se mělo jednat o 30, nicméně z technických důvodů byla tato část snížena). Celkem má dům k dispozici 232 bytů. V přízemí se nacházejí prostory pro jednotlivé obchody a kanceláře. Výstavba objektu probíhala v polovině 70. let a z technických důvodů docházelo k jejímu neustálému zpožďování (především se jako technicky náročné ukázalo zavedení vodovodu do nejvyšších pater). Budova byla dokončena v roce 1976. \n"}
{"id": "1349185", "url": "https://cs.wikipedia.org/wiki?curid=1349185", "title": "Pavel Hrach", "text": "Pavel Hrach\n\nPavel Hrach (* 19. prosince 1947 Praha) je český typograf, grafický designér, tvůrce písma a pedagog.\n\nStudoval v letech 1963–1967 na SPŠ grafické v Praze. Následně pokračoval na VŠUP v Praze mezi roky 1972–1978 v oboru knižní tvorba a písmo v ateliéru Milana Hegara a Františka Muziky. Po studiích (1979–1983) nastoupil jako výtvarný redaktor Lidového nakladatelství v Praze a v letech 1985–1991 vedl výtvarnou redakci Čs. spisovatele. Mezi roky 1992–1999 byl jedním z uměleckých ředitelů studia Typo+.\n\nŽije a pracuje v Praze.\n\nGraficky upravoval knihy (A. S. Puškin: \"Piková dáma a jiné prózy\", M. Bulgakov: \"Bílá garda\" aj. Dále se podílel na grafickém a výtvarném řešení velké i malé řady edice Trojka Lidového nakladatelství Praha. V letech 1990–1996 působil také jako pedagog na SPŠ grafické v Praze, kde od roku 2012 opět učí. Byl mnohokrát oceněn v soutěži Nejkrásnější knihy roku. Mimo knižní a užité grafiky se věnuje také známkové tvorbě.\n\n\n\n\n\n\n"}
{"id": "1349188", "url": "https://cs.wikipedia.org/wiki?curid=1349188", "title": "Supermarine 545", "text": "Supermarine 545\n\nSupermarine 545 byl britský projekt nadzvukového stíhacího letounu z poloviny 50. let 20. století.\n\nSupermarine 545 byl pokračováním typu Supermarine Swift, který byl zamýšlen jako námořní stíhačka podle požadavků Air Ministry F.105D2. Měl srpkovitě tvarované křídlo a předpokládala se schopnost letu nadzvukovou rychlostí. Pohonnou jednotku představoval proudový motor Rolls-Royce Avon s přídavným spalováním, s eliptickým vstupem vzduchu, s centrálním kuželem, na špici trupu. Vstupní ústrojí představovalo největší viditelný rozdíl mezi typem 545 a jeho předchůdcem, který měl vstupy vzduchu do motoru na bocích trupu.\nV únoru 1952 byly na základě kontraktu č. 6/Acft/7711 objednány u společnosti Supermarine dva exempláře. První, nesoucí sériové číslo \"XA181\", byl v Hursley Park hotov, ale před zrušením zakázky 25. března 1956 nedošlo k jeho záletu. Objednávka druhého stroje, \"XA186\", byla zrušena předtím než došlo k zahájení jeho stavby.\n\nPrototyp typu 545 byl společností Supermarine po dokončení v polovině 50. let uskladněn, a později byl koncem 50. let darován College of Aeronautics na letišti Cranfield v Bedfordshiru. Zde byl užíván jako pomůcka při výuce studentů leteckého inženýrství, a v roce 1967 byl sešrotován.\n\nÚdaje podle \"The British Fighter since 1912\"\n\n"}
{"id": "1349196", "url": "https://cs.wikipedia.org/wiki?curid=1349196", "title": "Fokker T.VIII", "text": "Fokker T.VIII\n\nFokker T.VIII byl nizozemský dvoumotorový průzkumný a torpédový plovákový letoun vyvinutý koncem 30. let 20. století, který za druhé světové války sloužil v nizozemských, britských a německých vzdušných silách. Letoun původně vznikl na objednávku Nizozemského námořního letectva, které jej plánovalo užívat v domácích vodách i v Nizozemské východní Indii.\nVarianta T.VIII W/G byl středoplošník s třídílným trupem oválného průřezu, složeným ze špice z lehké slitiny, dřevěné střední části a ocasních ploch z ocelových trubek potažených plátnem. \nDvounosníkové křídlo mělo bakelitová žebra a překližkový potah.\n\nVerze T.VIII W/M měla ocasní plochy i křídlo zkonstruovaná z lehké slitiny. Přistávací zařízení sestávalo z dvou nerezových duraluminových plováků, z nichž každý byl rozdělen na šest vodotěsných oddílů, a obsahoval pomocnou palivovou nádrž.\n\nPo prvním letu v roce 1938 byl typ zařazen do sériové výroby, a do nizozemských služeb vstoupilo jedenáct kusů. V době německého vpádu do Nizozemska bylo devět letounů evakuováno na základny ve Francii, odkud 22. června 1940 přelétly do Spojeného království, kde se staly základem 320. (nizozemské) peruti Coastal Command Royal Air Force operující z Pembroke Dock v jižním Walesu. Nedostatek náhradních dílů však znamenal, že letouny byly posléze vyřazeny. Mezitím němečtí okupanti nechali dokončit rozestavěné T.VIII ve Fokkerově továrně a po jejich testování v Travemünde je začali provozovat v Egejském a Černém moři při průzkumných, záchranných a protiponorkových operacích.\n\nV časných hodinách 6. května 1941 čtyři muži (příslušníci Nizozemské armádní letecké brigády poručík Govert Steen a desátník Evert Willem Boomsma, technik firmy Fokker Wijbert Lindeman a poručík nizozemské armády Jan Beelaerts van Blokland) přeplavali k Fokkeru T.VIII W označenému KD+GQ, zakotvenému v přístavu Minervahaven v amsterdamské zátoce IJ. Za úsvitu se jim podařilo vzlétnout (Steen byl bývalý pilot stíhacích letounů a tento typ předtím nikdy nepilotoval) a doletět do Anglie, kde se jim podařilo vyhnout britské protiletadlové palbě a přistát v Broadstairs v Kentu. Beelaerts van Blokland a Lindeman zde vstoupili do exilové Brigády Princezny Ireny, jejímž velitelem se Beelaerts van Blokland stal během operací v Normandii, zatímco Steen se stal příslušníkem 129. peruti RAF, s níž podnikl 79 operací, předtím než byl 5. června 1942 sestřelen a zabit.\n\n\n\nÚdaje platí pro variantu T.VIII W/G\n\n\n\n"}
{"id": "1349198", "url": "https://cs.wikipedia.org/wiki?curid=1349198", "title": "Fokker C.I", "text": "Fokker C.I\n\nFokker C.I byl německý průzkumný dvouplošník vyvíjený koncem první světové války. Jednalo se v podstatě o zvětšený stíhací letoun Fokker D.VII, upravený na dvoumístný stroj a poháněný motorem BMW IIIa o výkonu 185 hp (135 kW). Typ byl původně vyvíjen pro potřeby německé \"Luftstreitkräfte\", ale u ní již do služby nevstoupil. Anthony Fokkerovi se po skončení války podařilo části rozestavěných letounů propašovat z Německa.\n\nPrototyp, označený V.38, byl zkoušen ve Schwerinu, a okamžitě zařazen do sériové výroby. Po uzavření příměří v Compiègne další výroba a vývoj pokračovala v Nizozemsku.\n\nFokker C.I nejprve vstoupil do služby v Nizozemsku, které v únoru 1919 objednalo 16 kusů. Sovětský svaz zakoupil 42 exemplářů. \n\nTyp sloužil jako průzkumný a cvičný, a poslední C.I opustil službu až v roce 1936.\n\n\n\n\n\n\n"}
{"id": "1349210", "url": "https://cs.wikipedia.org/wiki?curid=1349210", "title": "Přímotažný závěr", "text": "Přímotažný závěr\n\nPřímotažný závěr je konstrukční prvek používaný u opakovacích pušek. K nabití zbraně stačí pohyb napínací pákou dozadu a vpřed. Na rozdíl od rozšířenějších variant opakovacích pušek s otáčivým odsuvným závěrem není potřeba otočit napínací páku o přibližně 90°kolem podélné osy pro odemčení závěru. Přímotažný závěr má zpravidla delší chod, protože část pohybu vzad je potřebná na odemčení závěru.\n\nPřímotažný závěr umožňuje vyšší rychlost střelby, ale je složitější. Hlavní nevýhodu je, že u těchto zbraní častěji dochází k zaseknutí prázdné nábojnice v hlavni. To je zapříčiněno roztažením nábojnice teplem a jejímu \"přilepení\" ke stěnám hlavně. Otočný výsuvný závěr, před vyhozením nábojnici pootočí kolem podélné osy a poskytuje střelci také větší páku pro uvolnění nábojnice. Například v bojích během první světové války se stávalo, že vojáci rakousko-uherské armády vyzbrojení puškou Mannlicher 1895 museli na závěr dupat a by uvolnili zaseknutý závěr a tím riskovali zanesení nečistot do komory zbraně.\n\nPřímotažný závěr je často použit u sportovních malorážek např. pro biatlon, zde se používá uzamčení pomocí kloubového závěru jako u pistole P 08 ale otočeného o 90° kolem podélné osy.\n"}
{"id": "1349220", "url": "https://cs.wikipedia.org/wiki?curid=1349220", "title": "Balaton (Sosnowiec)", "text": "Balaton (Sosnowiec)\n\nBalaton je vodní nádrž na území Sosnovce v části Sosnowiec Porąbce, ve Slezském vojvodství v Polsku. Je vodních nádrží, která vznikla rekultivací hliniště a sloužila rekreačním účelům.\n\nVodní nádrž vznikla na místě hliniště cihelny dolu Kazimierz-Julius. Po ukončení těžby bylo hliniště zatopeno, byl vybudován rekreační areál a předán v roce 1968 k rekreačním účelům. Správu vykonával důl Klimotów a následně KWK Czerwone Zagłębie.\n\nVodní nádrž má rozlohu 10 ha a je postupně zanášeno. V letech 1994–2002 byla průměrná rychlost usazování 80 mm / rok.\nV letních měsících je využíváno obyvateli města a hlavně rybáři.\n"}
{"id": "1349223", "url": "https://cs.wikipedia.org/wiki?curid=1349223", "title": "Antonio Rossi", "text": "Antonio Rossi\n\nAntonio Rossi (* 19. prosince 1968 Lecco) je bývalý italský reprezentant v rychlostní kanoistice. Závodil od roku 1982, v roce 1988 se stal členem klubu Gruppi Sportivi Fiamme Gialle. Na Letních olympijských hrách 1992 získal s Bruno Dreossim bronzovou medaili v závodě deblkajaků na 500 metrů, na Letních olympijských hrách 1996 vyhrál závod jednotlivců na 500 m a závod dvojic na 1000 km (jeho spolujezdcem byl Daniele Scarpa), na Letních olympijských hrách 2000 vyhrál deblkajak na kilometrové trati spolu s Beniaminem Bonomim a na Letních olympijských hrách 2004 obsadili Rossi a Bonomi druhé místo. Na Letních olympijských hrách 2008, kde byl vlajkonošem italské výpravy, skončil s čtyřkajakem na čtvrtém místě. Je také mistrem světa v závodě K2 na 1000 metrů v letech 1995, 1997 a 1998 a mistrem Evropy z roku 1997.\n\nJeho manželka Lucia Micheli rovněž reprezentovala Itálii v rychlostní kanoistice na olympiádě, mají dva syny. Od roku 2009 je radním pro mládež a sport v regionu Lombardie. Je členem předsednictva Italského národního olympijského výboru a velkodůstojníkem Řádu zásluh o Italskou republiku. Je věřícím katolíkem, v roce 2000 byl zástupcem sportovců při audienci u papeže Jana Pavla II. u příležitosti Svatého roku.\n"}
{"id": "1349235", "url": "https://cs.wikipedia.org/wiki?curid=1349235", "title": "Starý palác (Bělehrad)", "text": "Starý palác (Bělehrad)\n\nStarý palác (srbsky Стари двор/Stari dvor) je palác v centru srbské metropole Bělehradu. Sloužil jako královské sídlo dynastie Obrenovićů. V současné době se zde nachází Skupština Bělehradu (zastupitelstvo). Palác se nachází na rohu ulic \"Kralja Jovana\" a \"Dragoslava Milanovića\" na Andrićevě venci. Palác byl ve své současné podobě dokončen v roce 1884 a je kulturní památkou.\n\nSídlo vládnoucí dynastie srbské monarchie vzniklo na místě starší rezidence, která zde byla vybudována v první polovině 19. století a později byla známá pod názvem \"Stari konak\". \n\nPo Berlínském kongresu se Srbsko stalo samostatným státem a proto byla na pořadu dne otázka výstavby reprezentativního sídla pro vládnoucí rod. Přípravu na výstavbu sídla poté urychlilo plánované vyhlášení království, které se uskutečnilo v roce 1882. Stavbu připravil tehdejší projektant Aleksandar Bugarski. Palác měl být třídílný; centrální část měla sloužit pro pobyt vladaře a měla se nacházet v místě Starého konaku. Z pravé strany se měl nacházet blok určený pro následníka trůnu a levé křídlo mělo sloužit pro státní návštěvy. Nakonec však bylo z celkové koncepce realizováno pouze levé křídlo. Pravé křídlo vybudováno bylo jako tzv. Nový palác o tři desetiletí později. \n\nPo vyvraždění dynastie Obrenovićů v roce 1903 byla budova Starého paláce poničena. Stavba i přesto ale sloužila jako oficiální rezidence dynastie Karađorđevićů. Ti po první světové válce, kdy byl Bělehrad několikrát bombardován a palác dále poničen, nařídili jeho rekonstrukci. Stavební práce byly zahájeny roku 1921 a dokončeny do dubna 1922. Na stavbu dohlíželi představitelé Ministerstva výstavby a financí a dvorní umělec Uroš Predić. Byl zcela přepracován interiér a nakoupen nový nábytek z Vídně a Lyonu. Ve stejnou dobu byl dokončen i Nový palác a Starý palác získal své původní určení, tedy stal se místem pro příjem zahraničních hostů a diplomatů. \n\nDalší obnova paláce se uskutečnila v letech 1930 a 1931 pod dohledem architekta Dragomira Tadiće. Veškeré fasády a dekorativní plastiky objektu byly nahrazeny. Na výměnu dohlížel architekt Svetomir Lazić. V roce 1941 byl palác opět poškozen při bombardování. Zničen byl celý jeden roz stavby a těžce strádal také interér paláce. Po roce 1945 byla Jugoslávie prohlášena republikou a palác tak ztratil svoji funkci. Po rekonstrukci, která se uskutečnila v letech 1947 až 1949 změnila stavba nejen svůj účel, ale byla rovněž změněna její fasáda. Novou navrhl známý modernistický architekt Dragiša Brašovan. Odstraněny byly různé monarchistické symboly, jako např. kupole s královskými korunami. Slavnostní sál doplnily vitráže s motivy republiky a partyzánského boje. Kromě Đorđeviće a Brašovana se na přestavbě paláce podíleli i někteří další architekti, jako např. Bratislav Stojanović, Milan Minić, Slobodan Mihailović nebo Momčilo Belobrk. \n\nPalác sloužil až do druhé světové války jako sídlo vládnoucí dynastie, po roce 1903 jako oficiální rezidence krále, kde byly přijímány různé návštěvy. Občas se zde uskutečnila i různá jiná setkání. V letech 1919 a 1920 zde zasedala Skupština Království Srbů, Chorvatů a Slovinců. Po skončení druhé světové války zde sídlilo Předsednictvo Lidové skupštiny, Vláda FNRJ a Svazová výkonná rada. Od roku 1961 slouží palác pro potřeby samosprávy města. Od roku 1983 je kulturní památkou.\n"}
{"id": "1349248", "url": "https://cs.wikipedia.org/wiki?curid=1349248", "title": "Mířkov (hradiště)", "text": "Mířkov (hradiště)\n\nMířkov je pravěké hradiště u stejnojmenné obce v okrese Domažlice. Nachází se v nejvýchodnější části Sedmihoří na vrcholu Malého křakovského vrchu, tři kilometry severovýchodně od vesnice.\n\nPodle malého archeologického výzkumu Jaroslava Bašty a Dary Baštové se v pozdní doby halštatské na vrcholu Malého křakovského vrchu nacházelo hradiště. Datování umožnil nález souboru 285 keramických zlomků. V okolí jedné sondy bylo také nalezeno množství strusky, které na místě dokládá slévání kovů (pravděpodobně mědi).\n\nS rozlohou přibližně 0,5 hektaru patří hradiště na Malém křakovském vrchu k nejmenším v západních Čechách. Nachází se na vrcholové plošině s rozměry přibližně 70 × 50 metrů obehnané kamenným valem. Opevnění využívá přirozené skalní útvary a balvany. Původní vstup do hradiště se nejspíše nacházel v úžlabině mezi dvěma skalami na západní straně plošiny.\n\n"}
{"id": "1349250", "url": "https://cs.wikipedia.org/wiki?curid=1349250", "title": "Beninská říše", "text": "Beninská říše\n\nBeninská říše byla předkoloniální říše, která existovala mezi 12. a 19. stoletím a rozkládala se na dnešním území jižní Nigérie. Tato říše byla jednou z nejstarších a nejvyspělejších států západní Afriky. Původní lidé a zakladatelé Beninské říše byli tzv. lidé Edo. Obyvateli byla říše zpočátku nazývána Igodomigodo, až později Beninská říše.\n"}
{"id": "1349251", "url": "https://cs.wikipedia.org/wiki?curid=1349251", "title": "Spenglerův pohár 2017", "text": "Spenglerův pohár 2017\n\nSpenglerův pohár 2017 byl 91. ročníkem turnaje hokejových klubů, který probíhal od 26. do 31. prosince 2017 ve švýcarském Davosu. Účastnilo se ho šest celků (pět evropských klubů a výběr Kanady složený z hokejistů hrajících v evropských ligách), které byly rozděleny do dvou skupin po třech. Jedna byla pojmenovaná po Richardu Torrianim, druhá po Hansi Cattinim. Ve skupinách se celky utkaly systémem každý s každým. Druhý z první skupiny se následně utkal ve čtvrtfinále se třetím ze druhé skupiny a naopak. Vítězové těchto dvou soubojů postoupili do semifinále, v němž narazili na vítěze základních skupin. Vítězové semifinále se utkaly ve finále. Vítězem turnaje se stal Tým Kanady, který zvítězil potřetí v řadě.\n\n\nVšechny časy zápasů jsou uvedeny ve středoevropském letním čase (SELČ).\n\n"}
{"id": "1349253", "url": "https://cs.wikipedia.org/wiki?curid=1349253", "title": "644 (číslo)", "text": "644 (číslo)\n\nŠest set čtyřicet čtyři je přirozené číslo. Římskými číslicemi se zapisuje DCXLIV a řeckými číslicemi χμδ. Následuje po čísle šest set čtyřicet tři a předchází číslu šest set čtyřicet pět.\n\n644 je:\n\n"}
{"id": "1349263", "url": "https://cs.wikipedia.org/wiki?curid=1349263", "title": "Balkanorománské jazyky", "text": "Balkanorománské jazyky\n\nBalkanorománské jazyky (balkánské románské jazyky) jsou podskupinou románských jazyků, kterými se mluví na Balkáně. Vyvinuly se z vulgární latiny. Patří sem rumunština, dalmatština a jazyky jim podobné.\n\n†=\"mrtvý jazyk\"\n\nBalkanorománské jazyky byly silně ovlivněny dalšími jazyky Balkánu:\n\nBalkanorománskými jazyky mluví přibližně:\n"}
{"id": "1349268", "url": "https://cs.wikipedia.org/wiki?curid=1349268", "title": "Obština Kovačevci", "text": "Obština Kovačevci\n\nObština Kovačevci () je bulharská jednotka územní samosprávy v Pernické oblasti. Leží v západním Bulharsku, v údolích řeky Struma a jejích přítoků a v okolních pohořích. Správním střediskem je ves Kovačevci, kromě ní zahrnuje obština 9 vesnic. Žije zde zhruba tisíc stálých obyvatel.\n\nV obštině žije 1 049 stálých obyvatel a včetně přechodně hlášených obyvatel 1 246. Podle sčítáni 1. února 2011 bylo národnostní složení následující:\n"}
{"id": "1349271", "url": "https://cs.wikipedia.org/wiki?curid=1349271", "title": "Dřínová (Drahanská vrchovina)", "text": "Dřínová (Drahanská vrchovina)\n\nDřínová, též Bukovinec, je vrchol o nadmořské výšce 524 metrů nacházející se v Drahanské vrchovině na východní části katastru Křtin v okrese Blansko. Je rozvodím tří potoků: Křtinský potok, Zemanův žleb a bezejmenného potoka s pramenem pod Březovou alejí.\n\nK Dřínové přístup značený není. Nachází se asi 1200 metrů od centra městyse Křtiny. \n\nKolem Dřínové se nachází několik různých vrcholů:\n\nDřínová není původní jméno vrcholu. Dříve se kopec nazýval Bukovinec nebo Bukovský kopec. Není jasné, podle čeho dostal své nové jméno, neboť žádné dříny zde nerostou. Vrchol se stejným názvem je navíc i u Adamova a je na něm zbudována Alexandrova rozhledna.\n\n"}
{"id": "1349274", "url": "https://cs.wikipedia.org/wiki?curid=1349274", "title": "Jan Vančura", "text": "Jan Vančura\n\nJan Vančura (* 4. dubna 1947 Praha) je český zpěvák, textař a kytarista, dlouholetý člen hudební skupiny Rangers – Plavci. Dnes koncertuje s vlastní skupinou Plavci, která je jednou z nástupnických skupin skupiny Rangers.\n\nNarodil se v Praze. V mládí navštěvoval hudební školu ve Voršilské ulici v Praze. Před působením ve skupině Rangers, krátce působil společně s Miroslavem Říhoškem ve skupině \"Říhošvančbeat\". V roce 1964 oba skupinu opustili a přešli k nově založené skupině Rangers. Díky jeho vysoce postavenému hlasu ve skupině získal pozici zpěváka. V roce 1967 a 1968 se skupinou vyhrál na festivalu folkové hudby Porta. Nejvíce se spolu se skupinou proslavil v 70. letech 20. století, kdy koncertovali nejen po Československu, ale vystoupili i v Buenos Aires a na Kubě. V roce 1987 skupinu Rangers z rodiných důvodů opustil. Po sametové revoluci se krátce věnoval podnikání. V roce 2003 stále častěji znovu vystupoval se skupinou Rangers, zprvu jako host, ale po tragické smrti Milana Dufka v Kolumbii, kde koncertovali, se rozhodl vrátit do skupiny jako plnohodnotný člen. Spolu s Mirkem Říhoškem svými hity navázali na úspěšná 70. léta 20. století.\n\nV únoru roku 2013 se rozhodl ze skupiny Rangers odejít a založit skupinu Plavci. Dnes působí na české scéně několik variant skupiny Rangers. V posledních letech spolupracuje s harmonikářem Máriem Bihárim, Jakubem Rackem a také Irenou Budweiserovou. Jeho nejznámějšími písněmi jsou \"Král silnic, Zvedněte kotvy, 500 mil, Rákosí, Pole s bavlnou, Láska je věc kouzelná, Vysočina, Modrý měsíc\" aj.\n\nV mládí se potýkal s alkoholem. Byl několikrát ženatý, se svou poslední ženou Evou se seznámil v roce 1994, kdy měl vážné zranění po automobilové nehodě, žijí spolu dodnes. Mají spolu dva syny, Jakuba a Jonáše. Z předchozích manželství má ještě jednoho syna Jana.\n\n"}
{"id": "1349275", "url": "https://cs.wikipedia.org/wiki?curid=1349275", "title": "Saab 2000", "text": "Saab 2000\n\nSaab 2000 je dvoumotorový turbovrtulový regionální dopravní letoun. Vyráběla ho švédská firma Saab mezi roky 1992 až 1999, do provozu se dostalo 63 letounů tohoto typu. Byl navržen tak, aby uvezl 50 až 58 cestujících při cestovní rychlosti 665 km/h a doletu 2700 km. Jde o nástupce menšího letounu Saab 340, který má například trup stejné šířky. První let se konal 26. února 1992.\n\nÚdaje podle\n"}
{"id": "1349279", "url": "https://cs.wikipedia.org/wiki?curid=1349279", "title": "Zámek v Kostelci nad Orlicí", "text": "Zámek v Kostelci nad Orlicí\n\nEvropsky významná lokalita Zámek v Kostelci nad Orlicí se nachází v prostoru zámeckého parku v Kostelci nad Orlicí a tvoří ji sklepní prostory a prostor nad sklepem zámeckého skleníku. Předmětem ochrany je zde kriticky ohrožený netopýr vrápenec malý (\"Rhinolophus hipposideros\"). Jeho biotopem je pak starý sklep pod zámeckým skleníkem, který slouží jako zimoviště. Naopak prostor nad sklepem skleníku je biotopem pro letní kolonie. Kromě vrápence malého se v EVL Zámek v Kostelci nad Orlicí vzácně vyskytují i další druhy netopýrů jako netopýr černý (\"Barbastella barbastellus\"), netopýr ušatý (\"Plecotus auritus\"), netopýr brvitý (\"Myotis emarginatus\"), netopýr velký (\"Myotis myotis\"), netopýr severní (\"Eptesicus nilssoni\") či netopýr řasnatý (\"Myotis naterreri\"). EVL spravuje Krajský úřad Královéhradeckého kraje.\n\n"}
{"id": "1349283", "url": "https://cs.wikipedia.org/wiki?curid=1349283", "title": "Jezero Chechło-Nakło", "text": "Jezero Chechło-Nakło\n\nJezero Chechło-Nakło (také Jezero Nakło-Chechło) je vodní nádrž na území gminy Świerklaniec v okrese Tarnowskie Góry v Slezském vojvodství v Polsku. Rozkládá se na hranici starostenských vesnic Świerklaniec a Nakło Śląskie. Je vodní nádrží, která vznikla rekultivací pískovny.\n\nVodní nádrž vznikla na místě těžby písku, který se zde těžil v šedesátých letech 20. století. Po ukončení těžby v roce 1968 byla pískovna rekultivována a zatopena, po několika letech vniklo bezodtokové jezero. K rekreačním účelům bylo otevřeno v roce 1974.\n\nRozloha jezera je 90,3 ha. Průměrná hloubka 1,7 m, objem 1,5 milionů m vody. Jezero je napájeno srážkovou vodou a čtyřmi podzemními prameny. Z východní části jezera vede malé koryto, kterým odtéká přebytek vody z jezera. V létě je koryto vyschlé. Uprostřed jezera je ostrov, který není udržován, je zarostlý rákosem.\n\nKolem jezera se nacházejí různá rekreační zařízení a kempinky, půjčovny kajaků, lodí a vodních kol.\n\nJezero je charakteristické písčitými plážemi v severní a jižní části jezera. V západní části se nachází malá ohrazená pláž pro naturisty. Břehy jsou písčité, travnaté a porostlé rákosem. Kolem jezera vede asfaltová cesta a rozprostírají se borovicové a smíšené lesy, které zaujímají plochu kolem 300 ha.\n\nV blízkosti jezera vede vojevodská silnice č. 908 (Tarnowskie Góry–Częstochowa), v její blízkosti vede úzkokolejná dráha Górnośląskie Koleje Wąskotorowe (GKW) na trase Bytom–Jezero Nakło-Chechło–Miasteczko Śląskie.\n\n\n"}
{"id": "1349289", "url": "https://cs.wikipedia.org/wiki?curid=1349289", "title": "Ondřej z Brna (františkán)", "text": "Ondřej z Brna (františkán)\n\nOndřej z Brna byl moravský františkán činný v 2. polovině 15. století. O jeho životě nevíme téměř nic, byl však řádovým písařem. Pro potřeby olomouckého nebo brněnského kláštera františkánů observantů opsal misál. Drobný papírový kodex (21x14 cm) bez jakékoli výzdoby – iluminací byl doplňkem k svazku s mešním kánonem (v této knize chybí). Rukopisný misál psaný bratrem Ondřejem je dokladem důrazu na řeholní chudobu v období rané františkánské observance záhy po misijní cestě Jana Kapistrána po střední Evropě, když běžně se liturgické knihy psaly na nákladnějším pergamenu, kaligrafickým písmem a alespoň se základní výzdobou dle finančních možností zadavatele. Kniha vznikla snad záhy po roce 1451, ne později než roku 1472. Papír pro rukopis koupili řeholníkům olomoučtí měšťané bratři Hofkircherové, přinejmenším později (počátkem 17. století) však kniha byla ve františkánském kostele sv. Bernardina v Brně za hradbami města.\n"}
{"id": "1349290", "url": "https://cs.wikipedia.org/wiki?curid=1349290", "title": "Ondřej z Brna", "text": "Ondřej z Brna\n\nJméno Ondřej z Brna označuje nebo označovalo více osob:\n"}
{"id": "1349292", "url": "https://cs.wikipedia.org/wiki?curid=1349292", "title": "Rádžkot", "text": "Rádžkot\n\nRádžkot () je město v Indii. Přesněji v Gudžarátu, jednom z indických svazových států. Leží ve vnitrozemí Káthijávárského poloostrova a k roku 2011 měl bezmála 1,3 miliónu obyvatel, čímž byl čtvrtým nejlidnatějším gudžarátským městem po Ahmadábádu, Suratu a Vadodará.\n\nV letech 1620–1948 byl Rádžkot hlavním městem knížecího státu stejného jména.\n"}
{"id": "1349295", "url": "https://cs.wikipedia.org/wiki?curid=1349295", "title": "Beloreck", "text": "Beloreck\n\nBeloreck (, – \"Beloret\") je město v Baškortostánu v Ruské federaci. Při sčítání lidu v roce 2010 měl bezmála sedmdesát tisíc obyvatel.\n\nBeloreck leží v oblasti Jižního Uralu na řece Belaji, levém přítoku Kamy.\n\nOd Ufy hlavního města republiky, je Beloreck vzdálen přibližně 250 kilometrů jihovýchodně. Z Ufy vede do Belorecku železniční trať, která dále pokračuje do Magnitogorsku.\n\nBeloreck vznikl v roce 1762 jako dělnické sídlo u nově založené železárny. Městem je od roku 1923.\n\n"}
{"id": "1349310", "url": "https://cs.wikipedia.org/wiki?curid=1349310", "title": "Obština Radomir", "text": "Obština Radomir\n\nObština Radomir () je bulharská jednotka územní samosprávy v Pernické oblasti. Leží v západním Bulharsku, v Radomirské kotlině a okolních pohořích (Verila, Vitoša, Koňavska planina). Správním střediskem je město Radomir, kromě něj zahrnuje obština 31 vesnici. Žije zde téměř 17 tisíc stálých obyvatel.\nV obštině žije 16 974 stálých obyvatel a včetně přechodně hlášených obyvatel 19 769. Podle sčítáni 1. února 2011 bylo národnostní složení následující:\n"}
{"id": "1349322", "url": "https://cs.wikipedia.org/wiki?curid=1349322", "title": "David Březina (lední hokejista)", "text": "David Březina (lední hokejista)\n\nDavid Březina (* 19. února 1993 Pardubice) je český lední hokejista hrající na pozici útočníka. Podle jiných zdrojů ovšem pochází z Pelhřimova.\n\nV mládežnických a juniorských letech hrával za Dynamo Pardubice. Jiné zdroje uvádějí, že v mládí hrál za Pelhřimov. Ve svých věkových kategoriích také Českou republiku reprezentoval na mezinárodních turnajích. Před sezónou 2013/2014 přešel mezi juniory Jihlavy a v tomto celku poprvé nastoupil i za muže. Jeden zápas během ročníku 2013/2014 navíc odehrál za Jindřichův Hradec. Od sezóny 2014/2015 patřil ke stálým členům mužstva jihlavské Dukly, za níž nastupoval na konci ročníků 2015/2016 a 2016/2017 také v barážích mezi extraligou a první ligou. V sezóně 2015/2016 odehrál dále ještě osm zápasů za SKLH Žďár nad Sázavou. Jihlava sice v baráži v roce 2017 uspěla a postoupila do nejvyšší soutěže, nicméně Březina změnil klub a stal se členem kádru tehdejšího nováčka první ligy, klubu VHK ROBE Vsetín.\n"}
{"id": "1349326", "url": "https://cs.wikipedia.org/wiki?curid=1349326", "title": "David Březina", "text": "David Březina\n\nDavid Březina je jméno a příjmení, které má více nositelů:\n\n"}
{"id": "1349349", "url": "https://cs.wikipedia.org/wiki?curid=1349349", "title": "Římskokatolická farnost Všechovice", "text": "Římskokatolická farnost Všechovice\n\nŘímskokatolická farnost Všechovice je územní společenství římských katolíků s farním kostelem Nejsvětější Trojice v děkanátu Hranice. \n\nPrvní písemná zmínka o obci pochází z roku 1281, kdy se připomíná Dobroslav ze Všechovic. Farní kostel Nejsvětější Trojice je významnou barokní stavbou a památkou obce. S přispěním tehdejšího vlastníka Všechovic Václava Arnošta Želeckého z Počenic byl postaven v letech 1756–1757. O stavební materiál se postarali biskup Maxmilián Hamilton a arcibiskup Antonín Theodor Colloredo-Waldsee.\n\nOd prosince 2010 je farářem R. D. Mgr. Ing. Vratislav Kozub.\nVe farnosti se pravidelně̟ koná tříkrálová sbírka. V roce 2017 se vybralo 89 697 korun.\n\n"}
{"id": "1349350", "url": "https://cs.wikipedia.org/wiki?curid=1349350", "title": "Bóg się rodzi", "text": "Bóg się rodzi\n\nBóg się rodzi (původním názvem Pieśń o Narodzeniu Pańskim) je jedna z nejznámějších a nepopulárnějších polských koled.\n\nAutorem textu je Franciszek Karpiński; publikován byl ve sbírce \"Pieśni nabożne\" z roku 1792. Byla zpívána na různé melodie, v současnosti se ustálilo použití polonézové melodie nejistého původu. Text odkazující na prolog Janova evangelia (\"„...Slovo se stalo tělem...“\") s mnohými oxymorony uzavírá prosba o požehnání vlasti. Je proto v Polsku vnímána i jako národní píseň.\n"}
{"id": "1349361", "url": "https://cs.wikipedia.org/wiki?curid=1349361", "title": "Gekončík africký", "text": "Gekončík africký\n\nGekončík africký je středně velký ještěr z čeledi gekonovitých ( Gekkonidae ). V České republice je to častý chovaný druh gekona.\n\nDorůstá délky 20 - 24cm. Je to hezky zbarvený ještěr s krásnýma očima, kůže je béžově hnědá s tlustými tmavě hnědými pruhy. Ocas je kratší než tělo a je tlustý a robustní. V zajetí se můžou často vyskytnout i barevné mutace.\n\nObývá západní Afriku : od Senegalu až po severní Kamerun.\n\nGekončík africký obývá savany řídce porostlé se skalními puklinami, kde je přes den zalezlý a teprve v noci vylézá za potravou.\n\nV přírodě se živí hmyzem a jeho larvy. V zajetí mu podáváme cvrčky, švábi, myší holata a červi.\n\n \n"}
{"id": "1349366", "url": "https://cs.wikipedia.org/wiki?curid=1349366", "title": "Závora (pohoří)", "text": "Závora (pohoří)\n\nPásmo Závora (polsky Zawory, německy Qualischer Riegel) je geomorfologická jednotka, která je součástí Janovických kuest Polické stupňoviny. Jde o plochý hřbet s výškou 550 až 715 metrů. Dle polských pramenů je Závora severní součástí Stolových hor. Závora leží na hranici úmoří Severního a Baltského moře, nachází se částečně v České republice a částečně v Polsku.\n\nZávora se nachází v severovýchodních Čechách a jižním Polsku, je rovnoběžná s Radvanickou vrchovinou a Jestřebími horami.\n\nZávora je pokryta převážně lesem, je charakterizována kopci s plochým povrchem a strmými úbočími. Na polské straně k ní patří také několik izolovaných vrchů v údolí říčky Zadrna. Na úbočích jsou místy pískovcové skály. \n\nTo, co polští geografové považují za Závoru, jsou v českém pojetí vlastně Janovické a Zdoňovské kuesty, nicméně v Čechách odpovídá Závora pouze Janovickým kuestám Polické stupňoviny. Totožné bylo chápání i původního německého obyvatelstva, které nazývalo Závoru Chvalečskou závorou (Qualischer Riegel). Závora tvoří částečný oblouk kolem Adršpašsko-teplických skal.\n\nNejvyšší vrchol pohoří je Róg 715 m n. m.\n\nNejvyšší vrcholy pohoří vč. Zdoňovských kuest:\n\nNa polské straně jsou to vrcholy:\n\n\nNa české straně:\n\n"}
{"id": "1349369", "url": "https://cs.wikipedia.org/wiki?curid=1349369", "title": "Gekončík", "text": "Gekončík\n\nGekončík je označení pro několik rodů ještěrů:\n\n"}
{"id": "1349382", "url": "https://cs.wikipedia.org/wiki?curid=1349382", "title": "Milan Babić", "text": "Milan Babić\n\nMilan Babić (alternativně , ; 26. února 1956, Kukar, Socialistická republika Chorvatsko, Jugoslávie – 5. března 2006, Haag) byl srbský představitel jednostranně vyhlášeného státu Republika Srbská krajina, odsouzený v červnu roku 2004 Mezinárodním trestním tribunálem pro bývalou Jugoslávii (ICTY), sídlícím v nizozemském Haagu, ke 13 létům odnětí svobody. \n\nPoté co byl Babić odsouzen k nepodmíněnému trestu odnětí svobody ve výši 13 let za útlak a podílnictví na etnických čistkách, spočívajících ve vyhánění obyvatelstva jiného nežli srbského původu z Republiky Srbská krajina, nacházející se geograficky na území Chorvatska, spáchal na počátku března roku 2006 v cele sebevraždu.\n\n"}
{"id": "1349394", "url": "https://cs.wikipedia.org/wiki?curid=1349394", "title": "Dóra Dúró", "text": "Dóra Dúró\n\nDóra Dúró, (nejdříve příjmení poté křestní jméno), (* 5. březen 1987, Szentes) je maďarská politoložka, národně radikální politička, poslankyně Zemského shromáždění v 6., 7. a 8. volebním období za Hnutí za lepší Maďarsko (Jobbik). V letech 2007 až 2014 tisková mluvčí Jobbiku, v období 2015 až 2016 místopředsedkyně parlamentní politické frakce Jobbiku, od roku 2014 předsedkyně parlamentního výboru pro kulturu. Od června 2018 první místopředsedkyně Hnutí Naše vlast.\n\nNarodila se roku 1987 ve městě Szentes v župě Csongrád v tehdejší Maďarské lidové republice do rodiny zvěrolékaře, v pořadí jako druhé dítě. Do svých 18 let žila na venkově, byla žačkou obecných škol v v obci Csépa (župa Jász-Nagykun-Szolnok), Döbrököz (župa Tolna) a ve městě Dombóvár (župa Tolna). V roce 2005 odmaturovala na Illyés Gyula Gimnázium v Dombóváru.\n\nRoku 2010 získala titul v - tehdy ještě v pětiletém - oboru politologie na budapešťské Univerzitě Loránda Eötvöse (ELTE). Ale již dříve se zabývala maďarským národním radikalismem (Kuruc.info, Maďarská garda, László Németh). V politologickém studiu pokračovala na Budapesti Corvinus Egyetem (BCE) až do narození prvního potomka roku 2011.\n\nVedle rodné maďarštiny ovládá také angličtinu, italštinu a němčinu.\n\nV lednu 2006 spoluzakládala místní stranickou organizaci Jobbiku v budapešťském X. obvodu Kőbánya, v roce 2008 se po sňatku přestěhovala do XI. obvodu Újbuda, kde byla později zvolena místopředsedkyní místní stranické organizace. Od roku 2007 pracovala na žádost Gábora Vona jako tisková referentka Jobbiku, a tehdy se stala členkou i centrálního volebního štábu tohoto hnutí. V roce 2008 se stala předsedkyní stranického výboru pro vzdělávání a kulturu. Ve stejném roce s manželem založila Knihovnu Dénese Csengeye v budově Jobbiku v V. obvodu Belváros-Lipótváros.\n\nRoku 2009 byla zvolena celostátní tiskovou mluvčí Jobbiku. Ve volbách do Evropského parlamentu téhož roku kandidovala za Jobbik, ale až na \"nezvolitelném\" 19. místě z 22 kandidátů/mandátů celkem. Hnutí tehdy dosáhlo prvního významného volebního úspěch, kdy se 14% získalo 3 mandáty v EP. Jedním ze zvolených europoslanců byl Zoltán Balczó, pro kterého Dóra Dúró pracovala jako pověřená mluvčí v Maďarsku.\n\nV parlamentních volbách 2010 kandidovala za Jobbik v 15. jednomandátovém volebním obvodu v XI. obvodu Újbuda v Budapešti. S výsledkem 6,55% skončila na 4. místě. Kandidovala také na 17. místě župní obvodní kandidátky Budapešti, ale nakonec získala poslanecký mandát z 29. místa na celostátní kandidátní listině Jobbiku. Ve věku 23 let byla nejmladším poslancem Zemského shromáždění v 6. volebním období (2010—2014). Stala se členkou parlamentního výboru pro vzdělávání, vědu a vývoj.\n\nV parlamentních volbách 2014 kandidovala v 6. jednomandátovém volebním obvodu v VIII. obvodu Józsefváros a s výsledkem 13,31% skončila na 3. místě. Poslanecký mandát získala zvolením ze 4. místa na celostátní kandidátní listině Jobbiku. I v 7. volebním období (2014—2018) byla nejmladším poslancem. Stala se předsedkyní parlamentního výboru pro kulturu. Od roku 2015 do prosince 2016 působila také jako místopředsedkyně parlamentní politické frakce Jobbiku.\n\nJe vdaná, s manželem (Előd Novák) žijí ve městě Budaörs v aglomeraci hlavního města Budapest a mají tři potomky: Hunóra Kincső Novák (* 2011), Bottyán János Novák (* 2013), Nimród Nándor Novák (* 2014).\n\nSňatek uzavřela v roce 2008 ve Skalním kostele Patronky Maďarské (Magyarok Nagyasszonya sziklatemplom) v Budapešti. Její manžel Előd Novák, kterého poznala již dříve v Jobbiku, byl v parlamentních volbách 2010 a 2014 také zvolen poslancem maďarského parlamentu, takže až do roku 2016, kdy Előd Novák z poslaneckého mandátu odstoupil, spolu tvořili jediný poslanecký manželský pár (od roku 1990 byly v každém volebním období v maďarském parlamentu poslanecké manželské páry, v jeden čas dokonce pět manželských dvojic).\n\n\n"}
{"id": "1349396", "url": "https://cs.wikipedia.org/wiki?curid=1349396", "title": "Textilní sorbenty", "text": "Textilní sorbenty\n\nSorbenty jsou nerozpustné látky, které absorbují nebo adsorbují tekutiny a plyny. Absorbenty jsou materiály, které mohou vstřebávat jiné látky do sebe a při tom se nadouvat (zvětšit o 50 % nebo i víc). Adsorbenty sbírají okolní látky na vlastní povrch. \n\nSorbenty se dají rozdělit do kategorií: \nDosud (do roku 2017) známé komerční sorbenty se vyrábějí z největší části z velmi jemných vláken (průměr pod 10 µm) polypropylenu jako netkané textilie.\n\nZákladní sorbenty vyráběné zpravidla technologií melt-blown (s nízkou pevností) se často zpevňují ultrazvukem (příp. jako kompozit spojením s textilií vyrobenou technologií spunbond), proplétáním nebo lisováním horkým kalandrem. \n\nFinální výrobky mají formu rohoží, plachetek, koberců, hadic apod. \n\nV obchodě se rozeznávají tři druhy (rozdílně barvených) textilních sorbentů:\n\n\nNa začátku 21. století uniká ročně do světových moří asi 6 milionů tun ropných látek (z toho cca 15 % při katastrofálních havariích). Podíl sorbentních textilií na odstraňování škod v mořských vodách není známý. Statistika prodeje sorbentních rohoží udává pro rok 2017 celosvětový obrat 125 milionů USD (řádově 20 000 tun sorbentů). \n\nRozsah znečištění zemních ploch ropnými výrobky není veřejně známý. \n"}
{"id": "1349403", "url": "https://cs.wikipedia.org/wiki?curid=1349403", "title": "Muž v hlavní roli", "text": "Muž v hlavní roli\n\nMuž v hlavní roli (v anglickém originále The Leading Man) je britský dramatický film z roku 1996. Režisérem filmu je John Duigan. Hlavní role ve filmu ztvárnili Jon Bon Jovi, Anna Galiena, Lambert Wilson, Thandie Newton a Barry Humphries.\n\n"}
{"id": "1349411", "url": "https://cs.wikipedia.org/wiki?curid=1349411", "title": "Rasim Delić", "text": "Rasim Delić\n\nRasim Delić (alternativně , ; 4. února 1949, Čelić – 16. dubna 2010, Sarajevo) byl bosenský generál, odsouzený Mezinárodním trestním tribunálem pro bývalou Jugoslávii (ICTY), sídlícím v nizozemském Haagu, ke 3 létům odnětí svobody. \n\nRasim Delić byl v Haagu obviněn pouze v jednom bodu obžaloby, a to že jako velitel bosenských muslimů věděl a hlavně vůbec připustil mučení bosensko-srbských vojáků. Bylo mu vytýkáno, že nedokázal v roce 1995 zabránit zlému počínání mudžahedínů, a to konkrétně v obci Livade a Kamenici (). \n\nZemřel dne 16. dubna 2010 ve věku 61 let ve svém domě v Sarajevu.\n\n"}
{"id": "1349416", "url": "https://cs.wikipedia.org/wiki?curid=1349416", "title": "Dragomir Tadić", "text": "Dragomir Tadić\n\nDragomir Tadić (v srbské cyrilici Драгомир Тадић) byl srbský doktor věd architektury a univerzitní profesor.\n\nNarodil se v roce 1893. Studoval architekturu v Drážďanech. Na začátku první světové války nastoupil do srbské armády a účastnil se stažení srbského vojska na Korfu v roce 1915 až 1916 jako kaplan. \n\nPo skončení konfliktu odešel do Turína, kde pokračoval ve svých studiích a získal doktorát. Poté se vrátil do Království Srbů, Chorvatů a Slovinců a nakonec se stal profesorem Školy architektury (\"Architektonska škola\"), která byla založena v roce 1924. Měl projektovat královský palác v Miločeru, ale nakonec byl pro práci vybrán jiný architekt. Sám se podílel nicméně na rekonstrukci Starého paláce v centru Bělehradu. Tadić vyprojektoval celkem 151 kostelů, včetně kostela na Voždovaci v Bělehradě. Navrhl také portál botanické zahrady Jevremovac v Bělehradě. Za druhé světové války padl jako příslušník jugoslávské armády do německého zajetí. Později uprchl do Velké Británie. Po skončení války odmítl vstup do Svazu komunistů Jugoslávie a dál se věnoval projektům obnovy různých církevních staveb. \n"}
{"id": "1349417", "url": "https://cs.wikipedia.org/wiki?curid=1349417", "title": "Peacemaker (film, 1997)", "text": "Peacemaker (film, 1997)\n\nPeacemaker (v anglickém originále The Peacemaker) je americký akční film z roku 1997. Režisérkou filmu je Mimi Leder. Hlavní role ve filmu ztvárnili George Clooney, Nicole Kidman, Marcel Iures, Aleksandr Baluev a Rene Medvešek.\n\n"}
{"id": "1349418", "url": "https://cs.wikipedia.org/wiki?curid=1349418", "title": "Magická posedlost", "text": "Magická posedlost\n\nMagická posedlost (v anglickém originále Practical Magic) je americká filmová komedie z roku 1998. Režisérem filmu je Griffin Dunne. Hlavní role ve filmu ztvárnili Sandra Bullock, Nicole Kidman, Goran Visnjic, Stockard Channing a Dianne Wiest.\n\n"}
{"id": "1349428", "url": "https://cs.wikipedia.org/wiki?curid=1349428", "title": "Úkryt", "text": "Úkryt\n\nÚkryt (v anglickém originále Panic Room) je americký dramatický film z roku 2002. Režisérem filmu je David Fincher. Hlavní role ve filmu ztvárnili Jodie Foster, Kristen Stewart, Forest Whitaker, Dwight Yoakam a Jared Leto.\n\n"}
{"id": "1349433", "url": "https://cs.wikipedia.org/wiki?curid=1349433", "title": "Jindřich Vobořil (úředník)", "text": "Jindřich Vobořil (úředník)\n\nJindřich Vobořil (* 29. září 1966 Brno) je český odborník na drogovou problematiku, od června 2010 do července 2018 národní protidrogový koordinátor, člen ODS.\n\nVystudoval pedagogiku \"a teologii\" na Cyrilometodějské teologické fakultě Univerzity Palackého v Olomouci, později absolvoval postgraduální studium aplikované psychologie na John Moores University v Liverpoolu.\n\nPřed nástupem do funkce národního protidrogového koordinátora (ve funkci vystřídal Kamila Kalinu) působil jako výkonný místopředseda Rady vlády pro koordinaci protidrogové politiky nebo jako předseda a vrchní ředitel Sdružení Podané ruce.\n\nV květnu 2018 oznámil, že ke konci července téhož roku odejde z funkce národního protidrogového koordinátora. Oficiálním důvodem jsou osobní důvody (žije v Brně, má děti, do Prahy musí dojíždět a stěhovat se dle svých slov nehodlá). Média však také poukázala na jeho neshody s bývalým ministrem financí ČR a pozdějším premiérem ČR v demisi Andrejem Babišem. Na začátku srpna 2018 pak kritizoval svou nástupkyni Jarmilu Vedralovou.\n\nJe členem ODS. Ve volbách do Evropského parlamentu v květnu 2019 kandidoval na 20. místě kandidátky ODS, ale nebyl zvolen.\n"}
{"id": "1349437", "url": "https://cs.wikipedia.org/wiki?curid=1349437", "title": "Aldaria", "text": "Aldaria\n\nAldaria je projekt powermetalové opery norského skladatele a kytaristy Freda Hovda. Ten na skladbách pro první album \"Land of Light\" pracoval několik let, deska nakonec vyšla na jaře roku 2017. Podílela se na ní spousta zpěváků; například Fabio Lione, Todd Michael Hall, Rick Altzi, Tommy Johansson a další, a dalších hudebníků. Debutové album bylo kritiky přijato kladně, některými recenzenty bylo srovnáváno také s velmi úspěšnými prvními dvěma alby projektu Avantasia.\n\n"}
{"id": "1349442", "url": "https://cs.wikipedia.org/wiki?curid=1349442", "title": "Live at College Street Music Hall May 26, 2017", "text": "Live at College Street Music Hall May 26, 2017\n\nLive at College Street Music Hall May 26, 2017 je koncertní album americké hudební skupiny Animal Collective. Vydáno bylo bez předchozího oznámení dne 21. prosince 2017, a to přes internetovou stránku Bandcamp. Veškeré finanční prostředky vydělané na prodeji nahrávky byly darovány neziskové organizaci Direct Relief. Záznam pochází z koncertu, který kapela odehrála dne 26. května 2017 v sále College Street Music Hall v connecticutském městě New Haven.\n\n\n"}
{"id": "1349459", "url": "https://cs.wikipedia.org/wiki?curid=1349459", "title": "Medicejové: Vládci Florencie", "text": "Medicejové: Vládci Florencie\n\nMedicejové: Vládci Florencie (anglicky Medici: Masters of Florence, italsky I Medici) je italsko-britský televizní drama seriál o rodu Medici odehrávající se v 15. století ve Florencii. První série obsahující osm dílů měla premiéru v říjnu 2016 a pojednává o bratrech Cosimovi (Richard Madden) a Lorenzovi (Stuart Martin), kteří po smrti svého otce Giovanniho (Dustin Hoffman) přebírají zodpovědnost za vedení jejich rodu. Druhá série se odehrává o dvacet let později, přičemž pojednává o Cosimově vnukovi Lorenzu I.\n\n"}
{"id": "1349471", "url": "https://cs.wikipedia.org/wiki?curid=1349471", "title": "7. ročník udílení AACTA International Awards", "text": "7. ročník udílení AACTA International Awards\n\n7. ročník udílení AACTA International Awards se konal 5. ledna 2018 v hotelu The Avalon v Hollywoodu v Los Angeles. Gala večer moderoval Daniel MacPherson. Nominace byly vyhlášeny 13. prosince 2017.\n\n"}
{"id": "1349472", "url": "https://cs.wikipedia.org/wiki?curid=1349472", "title": "Trny &amp; Žiletky", "text": "Trny &amp; Žiletky\n\nTrny & Žiletky je česká hudební skupina z Vyškova, založená v roce 2016. Tříčlenná nonkonformní metalová formace vydala v dubnu 2017 debutní eponymní album u společnosti Redblack. Jejich debut je kombinací tvrdých kytar a hutné atmosféry. \n\nSeskupení získalo ocenění Objev roku České rockové ceny Břitva za rok 2017. \n\n\n\n\n"}
{"id": "1349479", "url": "https://cs.wikipedia.org/wiki?curid=1349479", "title": "V1 (televizní stanice)", "text": "V1 (televizní stanice)\n\nVýchodočeská televize V1 je regionální televizní stanice působící v Královéhradeckém a Pardubickém kraji. Signálem pokrývá většinu východních Čech.\n\nVysílá prostřednictvím Multiplexu 4 z vysílačů Hradec Králové – Chlum, Pardubice – Slatiňany, Svitavy – Hřebečov, Ústí n. O. – Andrlův Chlum, Náchod – Dobrošov, Kutná Hora – rozhledna.\n\nStanice zahájila vysílaní 15. srpna 2012, a to prostřednictvím Multiplexu 3 z vysílačů Černá hora, Krásné, Ještěd a Kamenná Horka. Vstupem tehdy nové celoplošné stanice Prima Max do tohoto multiplexu se V1 musela 12. listopadu 2015 přesunout do Regionální sítě 8. V této síti televize vysílala z vysílačů Hradec Králové – Hoděšovice a Pardubice – TKB, její pokrytí se tak oproti multiplexu 3 značně zmenšilo na města Hradec Králové a Pardubice a jejich blízké okolí. Další přesun televize V1 se konal 1. ledna 2018. Tentokrát do Multiplexu 4. Přesunem do této vysílací sítě se pokrytí zvýšilo opět na většinu východních Čech, oproti třetímu multiplexu však chybí pokrytí některých oblastí např. na Trutnovsku. Vysílač Trutnov – Šibeniční vrch totiž v multiplexu 4 jako regionální stanici vysílá severočeskou televizi rtm plus.\n\nOd 5. dubna 2018 vysílá V1 také v DVB-T2 Přechodové síti 13. V této síti vysílala V1 po nějakou dobu ve vysokém rozlišení.\n\nStanice je dostupná také u poskytovatelů IPTV a kabelové televize Sledovanitv.cz, UPC, Magnalink, NejTV, KT Sezemice, KT Žacléř, KT Ústí nad Orlicí, Omegatech Lanškroun a KT Česká Třebová. Sledovat TV V1 je možné i přímo na webových stránkách televize.\n\nTelevize V1 vysílá z těchto vysílačů Multiplexu 4 a Přechodové sítě 13:\n\nTelevize V1 v minulosti vysílala z těchto vysílačů:\n\nVysílač Pardubice – Krásné později zvýšil výkon Multiplexu 3 na 50 kW, k tomu ale došlo 15.6.2016, tedy již po přesunu V1 do Regionální sítě 8.\n\nVysílač Pardubice – TKB byl později přeladěn na kanál 27, k tomu ale došlo 1.1.2018, tedy již po přesunu V1 do nového multiplexu.\n"}
{"id": "1349489", "url": "https://cs.wikipedia.org/wiki?curid=1349489", "title": "Lavaux", "text": "Lavaux\n\nLavaux [\"lavó\"] je vinařská oblast rozkládající se ve švýcarském kantonu Vaud, na severním pobřeží Ženevského jezera. Od roku 2007 jsou zdejší terasovitě upravené svahy součástí světového kulturního dědictví UNESCO. Vinařská oblast je přibližně vymezena městem Lausanne na západě a hradem Chillon na východě a jejich plocha přesahuje výměru 800 hektarů. Terasovitá pole na slunných jižních svazích tu začala vznikat ve 12. století, kdy byla tato oblast pod kontrolou benediktinských a cisterciáckých klášterů, nicméně víno se zde pěstovalo již v období starověkého Říma.\n\nZdejší vína jsou zahrnuty do programu Appellations d'origine contrôlée (AOC, ochranného označení původu zboží ve Francii a Švýcarsku) s registrovanými označeními Lutry, Villette, Epesse, Calamin Grand Cru, Dézaley Grand Cru, St-Saphorin, Chardonne a Vevey-Montreux. Pěstují se zde mimo jiné odrůdy Chrupka bílá, Chardonnay, Rulandské bílé, Gamay a Rulandské modré. AOC je vymezeno na území 10 obcí (Bourg-en-Lavaux, Chardonne, Chexbres, Corseaux, Corsier-sur-Vevey, Jongny, Lutry, Puidoux, Rivaz, Saint-Saphorin).\n"}
{"id": "1349517", "url": "https://cs.wikipedia.org/wiki?curid=1349517", "title": "Čachtická paní (opera)", "text": "Čachtická paní (opera)\n\nČachtická paní je opera o třech dějstvích českého skladatele Miloše Smatka na libreto, které napsali český spisovatel Quido Maria Vyskočil a Elena Krčmáryová-Smatková, která ho rovněž převedla do slovenštiny. Premiéru měla \"Čachtická paní\" 13. května 1931 ve Slovenském národním divadle.\n\nPo \"Kováři Wielandovi\" Jána Levoslava Belly – vzniklém ovšem na německé libreto – a po \"Detvanovi\" Viliama Figuše-Bystrého je opera Miloše Smatka \"Čachtická paní\" z roku 1931 považována za třetí slovenskou operu. Miloš Smatek, až právě na tuto operu skladatel především lehké hudby (operety, filmová hudba), byl sice Čech a na Slovensku ani nepůsobil, ale libreto, byť naskicované zkušeným českým spisovatelem Quido Mariou Vyskočilem, sepsala Smatkova manželka Elena Krčmáryová ve slovenštině.\n\nLibretisté sestavili ze známé krvavé, jen zčásti o skutečné události opřené pověsti příběh spíše mozaikovitý, přičemž každé ze tří dějství má výrazně odlišnou charakteristiku, jež se promítla i do Smatkovy hudby. První je především lyrické, sestávající především z vyznání lásky a apostrof volnosti, většinu druhého zabírá nepříliš originální folklórní rekonstrukce svatby na slovenské vesnici, zatímco krvavá historie se soustředí do třetího aktu, který je hudebně pojednán ryze veristicky.\n\nKritika neupírala Smatkově práci zručnost i talent, zejména v instrumentaci, problémy s nepřiléhavým zpěvním partem shledávala hlavně u titulní postavy. Celkově však považovala jeho operu z hlediska umělecké hodnoty „naveskrz problematickou“, jak pro libreto plné „nevkusu a lidově krvavé banality“, tak pro skutečnost, že skladateli „naprosto chybuje primérní cit pro formový princip opery“. Podle vzpomínek tehdejšího šéfa bratislavské opery Karla Nedbala byla \"Čachtická paní\" „obratně udělaná rutinérská práce, která k řešení problému slovenské opery nepřispěla“.Divadlo vypravilo operu velmi pečlivě a prvotní přijetí publikem bylo nadšené, přesto \"Čachtická paní\" z repertoáru brzy zmizela. Miloš Smatek se ani k slovenské tematice, ani k opernímu žánru už ve své tvorbě nevrátil.\n\nSmatkova opera vznikla ještě před vydáním nejznámějšího zpracování čachtické pověsti, románu \"Čachtická paní\" Joža Nižnánského (1932), a až na poslední akt nevychází ani ze starší tragédie Jonáše Záborského. Ta byla naopak podkladem pro moderní operní zpracování – operu \"Bátoryčka\" Ilji Zeljenky\" (1996).\n\nJanko se vrátí z dalekých krajin o svého horského domova právě ve chvíli, kdy jeho snoubenku Evičku násilně objímá maďarský gróf (I. dějství).\n\nPanští drábi přicházejí zrušit povolení sňatku Janka s Evičkou v druhém jednání, když byly předvedeny všechny svatební zvyky na slovenské dědině a průvod se ubírá do kostela. Evička je odvlečena na zámek, Janko se probouzí ze svého poranění, aby si zavolal účinnou pomoc.\n\nV třetím dějství přichází ušlechtilý palatín Juraj Thurzo potrestat krutovládu Čachtické paní, Alžběty Báthoryčky, jež vraždí slovenské dívky, aby se v jejich krvi omlazovala – ovšem pozdě, když již byla Evička, s nutnou dávkou hrůzy, usmrcena v železné panně. Modlitba nad přinesenou mrtvolou uzavírá dílo.\n"}
{"id": "1349520", "url": "https://cs.wikipedia.org/wiki?curid=1349520", "title": "Lanová dráha Špindlerův Mlýn – Pláň", "text": "Lanová dráha Špindlerův Mlýn – Pláň\n\nLanová dráha Špindlerův Mlýn – Pláň je osobní sedačková visutá lanová dráha v Krkonoších značky Leitner se šestimístnými sedačkami. Je provozovaná Skiareálem Špindlerův Mlýn. Spojuje Svatý Petr ve Špindlerově Mlýně s horní stanicí Pláň poblíž vrcholu Přední Planiny. Za 5,4 minuty překonává převýšení 441 m a délku 1579 m. Funguje celosezónně, přičemž v létě jezdí jen určité časové úseky. Maximální dopravní rychlost je 4,89 m/s (17,6 km/h).\n\nPrvní lanovka zde vznikla v roce 1947, jednalo se o dráhu o délce 1055 m z Transporty Chrudim s pevným uchycením jednomístných sedaček, jednu z prvních sedačkových lanovek v Československu. Až do roku 1958 ji provozovaly Československé státní dráhy. V letech 1963 až 1964 pak byla modernizována a prodloužena na celkovou délku 1391 m. V roce 1987 byla nahrazena dvousedačkovou lanovkou od podniku Tatrapoma, délka dosáhla 1612 m. Již v roce 1992 zde byla vybudována nová, výkonná čtyřsedačková lanovka systému Doppelmayr, první toho druhu v zemi. Současná dráha byla postavena v roce 2015, šestimístné vyhřívané sedačky kryje modrá „bublina\".\n\n\n"}
{"id": "1349522", "url": "https://cs.wikipedia.org/wiki?curid=1349522", "title": "Good Music", "text": "Good Music\n\nGood Music je páté studiové album americké rockové skupiny Joan Jett and the Blackhearts. vydáno bylo 9. prosince roku 1986 a na jeho produkci se podíleli Kenny Laguna, Thom Panunzio, John Aiosa, Mark S. Berry, Larry Smith a Reggie Griffin. Původně se mělo jmenovat \"Contact\" podle závěrečné písně, avšak nedlouho před vydáním byl název změněn. Kromě autorských písní se na desce nachází také několik coververzí, například od kapel The Beach Boys, The Modern Lovers a The Jimi Hendrix Experience.\n\n\n\n"}
{"id": "1349525", "url": "https://cs.wikipedia.org/wiki?curid=1349525", "title": "Pralesnička Lehmannova", "text": "Pralesnička Lehmannova\n\nPralesnička Lehmannova (\"Oophaga lehmanni\") je kriticky ohrožený druh pralesničky z rodu \"Oophaga\". Jedná se o endemický druh v Kolumbii, kde žije v malé úzké oblasti na západě kolem moře. Přirozené životní prostředí této pralesničky jsou podhorské tropické deštné pralesy. Pralesnička Lehmannova je ohrožená především kvůli ztrátě životního prostředí a nelegálnímu prodeji, a podle IUCN je kriticky ohroženým druhem. Pralesnička Lehmannova byla pojmenována po kolumbijském biologovi Federicu Carlosu Lehmannovi.\n\nPralesnička Lehmannova má hladkou kůži a aposematické zbarvení, které varuje predátory, že je jedovatá. Existují červené, oranžové a žluté mutace této pralesničky. Pralesnička Lehmannova je černá nebo až temně hnědá a má oranžové pruhy po celém těle. První prst je kratší než ten druhý a samci na nich mají stříbrné špičky. Pralesnička dorůstá do velikosti 31 až 36 mm.\n\nPralesnička Lehmannova je velmi podobná pralesničce ohnivé (\"Oophaga histrionicus\"), se kterou může být křížena, a existuje stále probíhající debata, zda se skutečně jedná o různé druhy nebo ne. Existují rozdíly ve volání samců mezi severními a jižními populacemi.\n"}
{"id": "1349526", "url": "https://cs.wikipedia.org/wiki?curid=1349526", "title": "Spáleniště", "text": "Spáleniště\n\nSpáleniště je místo, kde hořelo dřevo nebo jiné organické látky. Během toho došlo k obohacení půdy popelem a zplodinami hoření (zbytky zuhelnatělého dřeva, dehet aj.) Tento proces způsobuje změny chemismu substrátu, které vytvářejí prostor pro tzv. anthrakofilní druhy organismů.\n\nV řádu hašení ohně vydaném císařem Josefem II. bylo nařízeno, že „K spáleništi mají se zvláštní strážní ustanoviti, kteří pozor dají, aby skrze skryté jiskry oheň zase neobživil, a znova hořeti nepočalo.“\n\nNejrozsáhlejší přirozená spáleniště vznikají po lesních požárech, v menší míře po požárech vřesovišť nebo na vyschlých rašeliništích. Ve střední Evropě jsou v současnosti přírodní katastrofy o takovém rozsahu spíše řídké. Z hlediska stanovištních nároků organismů je nahrazují stará ohniště po lesních dělnících a turistech.\n\nLesní požáry zničí nejen makrovegetaci, ale mají vliv i na mikrovegetaci v půdě. Přesto není půda prohřáta do velké hloubky; při teplotě 600 °C těsně nad povrchem půdy dosahuje teplota 1 centimetr pod povrchem pouze kolem 80 °C. Protože se kořeny řady rostlin a podhoubí mnohých hub nacházejí hlouběji, může řada organismů požár přežít (typickým zástupcem pokračujícím v růstu po požáru je rostlina hlístník hnízdák) a změny ve skladbě vegetace, která se následně na spáleništi objeví, jsou především důsledkem chemických změn v substrátu.\n\nNa spáleništích se za určitou dobu po dohoření začínají objevovat tzv. anthrakofilní organismy neboli anthrakobionti. Růst těchto organismů, které mají obvykle specifické stanovištní nároky, bývá podpořen zprvu změnou chemismu (dochází k neutralizaci huminových kyselin vlivem alkalických popelovin) a následně obohacením dusíkem (činnost nitrifikačních bakterií je podpořena alkalickou půdní reakcí). Spáleniště je proto příhodné pro organismy preferující alkalickou půdní reakci (např. některé kalcifyty) a později nitrofilní druhy.\n\nProces sukcese spáleniště rozdělil M. Moser do čtyř kategorií:\n\nK nástupu nitrofilních rostlin dochází obvykle po 2–3 letech od požáru. Objevuje se například vrbka úzkolistá (\"Epilobium angustifolium\"), ostružiník maliník (\"Rubus idaeus\"), divizna malokvětá (\"Verbascum thapsus\").\n\nMoser rozdělil houby do čtyř skupin podle jejich vztahu ke spáleništím:\n\n"}
{"id": "1349533", "url": "https://cs.wikipedia.org/wiki?curid=1349533", "title": "Kyselina ketodeoxyoktulózonová", "text": "Kyselina ketodeoxyoktulózonová\n\nKyselina ketodeoxyoktulózonová (též kyselina 3-deoxy--\"manno\"-okt-2-ulózonová) je osmiuhlíkatá cukerná kyselina (přesněji ulózonová kyselina), která je využívána bakteriemi k syntéze lipopolysacharidů. Předpona -\"manno\" značí, že čtyři chirální centra mají stejnou konfiguraci jako u -manózy.\n"}
{"id": "1349539", "url": "https://cs.wikipedia.org/wiki?curid=1349539", "title": "Meglenorumunština", "text": "Meglenorumunština\n\nMeglenorumunština (meglenorumunsky \"Vlăhește\") je románský jazyk (nebo dialekt rumunštiny), kterým se mluví v několika vesnicích v regionu Almopia (Moglena), který se nachází na řecko-severomakedonské hranici. Také jím mluví několik emigrantů v Rumunsku a malá skupina lidí v Turecku. Patří mezi ohrožené jazyky.\n\nMeglenorumunština se řadí mezi balkanorománské jazyky. Někteří lingvisté ji klasifikují jako dialekt rumunštiny, dialekt arumunštiny, smíšeninu rumunštiny a arumunštiny nebo jako samostatný jazyk. Byla silně ovlivněna jihoslovanskými jazyky.\n\nMluvčí meglenorumunštinny sami sebe identifikují jako Valachy.\n\n"}
{"id": "1349544", "url": "https://cs.wikipedia.org/wiki?curid=1349544", "title": "William Congreve", "text": "William Congreve\n\nWilliam Congreve (24. ledna 1670 Bardsey, West Yorkshire, Anglie – 19. ledna 1729, Londýn) byl anglický básník, dramatik a politik.\n\nWilliam Congreve se narodil 24. ledna 1670 v obci Bardsey na okraji Leedsu. Jeho rodiče byli William Congreve (1637–1708) a Mary rozená Browningová (1636?–1715). Rodina se v roce 1672 přestěhovala do Londýna. O dva roky později se rodina stěhovala znovu, tentokrát do irského přístavního města Youghal, kde otec sloužil u Královské irské armády.\n\nCongreve strávil dětství v Irsku, kde se jeho otec usadil za vlády Karla II. Po absolvování \"Kilkenny College\", kde se setkal s Jonathanem Swiftem, studoval na \"Trinity College\" v Dublinu. Poté se zapsal ke studiu práv na Inns of Court v Londýně, ale více se věnoval literatuře a divadlu. Pod pseudonymem \"Cleophil\" vydal v roce 1692 svou prvotinu, \"Incognita: or, Love and Duty reconcil'd\". Práce sedmnáctiletého mladíka si získala značnou pozornost. Stal se žákem Johna Drydena, se kterým se setkal na schůzkách literárních kruhů, které se konaly v kavárně \"Will's\" v Covent Garden District v Londýně. Dryden podporoval Congreveho dílo po celý život. Psal také bezplatně úvody k některým jeho publikacím.\n\nWilliam Congreve zformoval anglickou komedii charakteristickou hojným užíváním satiry a svěžími dialogy. Congreve dosáhl popularity okolo roku 1693, kdy napsal některé z nejznámějších anglických her z období Restaurace. Tato doba se vyznačovala i tím, že ženské role začínaly být hrány ženami. Jednou z nejoblíbenějších hereček Congreveho společnosti byla Anne Bracegirdleová, která účinkovala v mnoha ženských hlavních rolích jeho her.\n\nSvou první hru, \"The Old Bachelor\", napsal, aby se zabavil během rekonvalescence. Premiéra se konala v roce 1693 v Theatre Royale, Drury Lane a byl to jednoznačný úspěch. Hrála se po dobu dvou týdnů. Jeho druhá hra, \"The Double-Dealer\", již tak úspěšná nebyla. Do svých třiceti let napsal celkem čtyři komedie, včetně \"Love for Love\" (premiéra 30. dubna 1695 v divadle Lincoln's Inn Field), která byla téměř stejně dobře přijata jako jeho prvotina. Nepříliš úspěšná byla další komedie \"The Way of the World\" (premiéra v březnu 1700). Dnes však je považována za mistrovské dílo a často hrána. Naopak tragedie \"The Mourning Bride\" (1697) byla ve své době mimořádně populární, dnes však je téměř zapomenuta. V důsledku jeho úspěchu na literárním poli získal funkci jednoho z pěti komisařů pro licencování fiakristů.\n\nCongreveho divadelní kariéra byl úspěšná, ale krátká. V letech 1693–1700 napsal pouze pět divadelních her. Částečně to bylo způsobeno i změnou vkusu obecenstva, které se odvracelo od lechtivých komedií, které byly jeho doménou. Začal převládat názor, že Congreveho komedie ohrožují morálku společnosti. Je to zřejmé i z kritiky, kterou publikoval Jeremy Collier pod názvem \"A Short View of the Immorality and Profaneness of the English Stage\" (Krátký pohled na nemorálnost a zrůdnost anglické scény). Congreve odpověděl statí: \"Amendments of Mr. Collier's False and Imperfect Citations\" (Dodatky k falešným a nepřesným citacím pana Colliera). Pro divadlo pak ještě napsal dvě operní libreta a překládal díla Molièrova.\n\nByl členem literárně-politického klubu whigů Kit-Kat Club a svou aktivitu postupně přesouval od literatury k politice. Král Jiří I. jej jmenoval do politické funkce na Jamajce. I tam pokračoval v literární činnosti, ale jeho styl se výrazně změnil. Psal poesii a překládal díla Homérova, Juvenalova, Ovidiova a Horatiova.\n\nJiž v roce 1710 trpěl dnou a šedým zákalem. Koncem září 1728 utrpěl dopravní nehodu, při níž byl zraněn. Na následky zranění zemřel v Londýně v lednu 1729. Byl pohřben ve Westminsterském opatství.\n\n\n\n"}
{"id": "1349545", "url": "https://cs.wikipedia.org/wiki?curid=1349545", "title": "VD 17", "text": "VD 17\n\nVD 17 (\"Verzeichnis der im deutschen Sprachraum erschienenen Drucke des 17. Jahrhunderts\", čili \"Seznam tisků, vydaných v německém jazykovém prostoru v 17. století\") je označení pro retrospektivní národní bibliografii německých tisků v období 1601–1700. Bibliografie navazuje na VD 16 (16. století) a zatím se připravuje následující VD 18. Se soupisem začala Deutsche Forschungsgemeinschaft v roce 1996. V současnosti (prosinec 2017) obsahuje záznamy 299 597 vydání (titulů) z více než 700 000 exemplářů.\n\n"}
{"id": "1349552", "url": "https://cs.wikipedia.org/wiki?curid=1349552", "title": "Gabriel Švédský", "text": "Gabriel Švédský\n\nPrinc Gabriel, vévoda z Dalarny (* 31. srpna 2017 Danderyd, Stockholm) je švédský princ, syn prince Karla Filipa Švédského a princezny Sofie, vévodkyně z Värmlandu, zároveň je šestým vnoučetem a čtvrtým vnukem švédského krále Karla XVI. Gustava a švédské královny Silvie. Jeho starším bratrem je princ Alexandr, vévoda ze Södermanlandu. Od narození je šestým v pořadí linie následnictví švédského trůnu. \n\nNarodil se 31. srpna 2017 v 11:24 v nemocnici Danderydu nedaleko Stockholmu. Celé jméno prince je Gabriel Carl Walther, k tomu 4. září 2017 získal od krále Karla XVI. Gustava věcný titul vévody z Dalarny.\n\nPrinc Gabriel byl pokřtěn 1. prosince 2017 v kapli paláce Drottningholm. Za kmotry mu byli princezna Madeleine Švédská, otcův bratranec Thomas de Toledo Sommerlath, Sara Hellqvistová, přítel jeho otce Oscar Kylberg a Carolina Pihlová.\n\n"}
{"id": "1349553", "url": "https://cs.wikipedia.org/wiki?curid=1349553", "title": "Veronika Součková", "text": "Veronika Součková\n\nVeronika Součková (* 15. srpna 1971 Praha) je česká zpěvačka, v současnosti členka skupiny Spirituál kvintet.\n\nV mládí studovala na Konzervatoři Jaroslava Ježka u Jany Brýdové. Zpívala ve skupinách hrajících renezanční, balkánskou či ruskou hudbu. V roce 2011 dostala nabídku spolupráce se skupinou Spirituál kvintet, kde posléze nahradila zpěvačku Irenu Budweiserovou. Paralelně se Spirituál kvintetem v současnosti zpívá tradiční irskou hudbu ve skupině Marw.\n"}
{"id": "1349554", "url": "https://cs.wikipedia.org/wiki?curid=1349554", "title": "Himálajská sůl", "text": "Himálajská sůl\n\nHimálajská sůl, nebo též růžová sůl (anglicky \"himalayan salt\", \"pink salt\"), je kamenná sůl (halit) těžená v pákistánském Pandžábu. Díky obsahu malého množství sloučenin železa má charakteristickou růžovou barvu. Prodejci bývá prezentována jako zdravá potravina.\n\nKoncentrace soli poblíž Khewry v Pandžábu byla údajně odhalena již kolem roku 326 př. naším letopočtem, kdy se jednotky vedené Alexandrem Velikým, zastavily, aby tam odpočívaly. Vojáci si všimli, že jejich koně olizují slané skály. Od té doby byla pravděpodobně těžena, ale první záznamy o těžbě pocházejí až od kmene Janjua kolem roku 1200.\n\n97,5-98,3 % většiny těchto solí tvoří chlorid sodný (NaCl, běžná kuchyňská sůl). Jen Kohatská a Khallarská obsahují NaCl méně (92, nebo 84 %), \"chybějící\" sůl je nahrazena převážně sírany (síranové ionty SO nahrazující chloridové Cl) a jimi vázanou vodou.\n\n2-3 mg/g vápník (ionty Ca, calcium). Tzn. v 1 gramu těchto solí je asi čtyřsetina až třísetina doporučené denní dávky 800 mg vápníku. Jen Kohatská a Khallarská obsahují vápníku více (1,75 a 0,9 %), ale i tato množství jsou z výživového hlediska zanedbatelná.\n\n0,9-1,6 mg/g hořčík (ionty Mg, magnézium). Jen Khallarská obsahuje 1,26 % Mg a v 1 g je tak 12,6 mg Mg. Vzhledem DDD 300-400 mg jsou tato množství zanedbatelná.\n\n0,02-8 mg/g draslík (ionty K). Vzhledem k DDD cca 5 gramů je toto množství zcela zanedbatelné.\n\n2,4-11,6 mg železo - Vzhledem k DDD 14 mg je tak Fe jedinou příměsí těchto solí, kterou může člověk při solení získat v množství blízkém doporučenému.\n\n0,7-2 mg/g zinek Tzn. v 1 gramu těchto solí je asi dvacetina až sedmina DDD 15 mg.\n\n0-0,3 mg/g měď Tzn. v 1 gramu těchto solí měď není, nebo maximálně třetina až šestina DDD 1-2 mg.\n\n0,19-0,34 µg/g chrom Tzn. v 1 gramu těchto solí je množství Cr zanedbatelné k doporučeným 150-300 µg denně.\n\n0,02-0,1 µg/g olovo Předepsané limity olova v různých potravinách se pohybují v rozsahu 0,1 až několik mg/kg, takže osolení 1 kg potravin jedním gramem takovéto soli představuje z pohledu těchto doporučení zanedbatelné riziko.\n\nNahradí-li člověk běžnou průmyslově zpracovanou kuchyňskou sůl touto solí, nezíská navíc významná množství užitečných látek, ani látek škodlivých. Ale jsou dva možné problémy:\n\n\n"}
{"id": "1349556", "url": "https://cs.wikipedia.org/wiki?curid=1349556", "title": "Obština Pernik", "text": "Obština Pernik\n\nObština Pernik () je bulharská jednotka územní samosprávy v Pernické oblasti. Leží v západním Bulharsku, v Pernické a Breznické kotlině a okolních pohořích. Správním střediskem je město Pernik, kromě něj zahrnuje obština 1 město a 16 vesnic. Žije zde necelých 90 tisíc stálých obyvatel.\n\nKromě výše uvedených jsou v Perniku samosprávné čtvrti (kvartály) Bela Voda, Cărkva, Iztok a Kalkas.\nV obštině žije 86 973 stálých obyvatel a včetně přechodně hlášených obyvatel 100 986. Podle sčítáni 1. února 2011 bylo národnostní složení následující:\n"}
{"id": "1349561", "url": "https://cs.wikipedia.org/wiki?curid=1349561", "title": "HMAS AE1", "text": "HMAS AE1\n\nHMAS AE1 byla ponorka australského královského námořnictva třídy \"E\". Byla první ze dvou ponorek této třídy postavených pro Austrálii. Její sesterskou lodí byla ponorka HMAS AE2. Za první světové války se AE1 účastnila obsazení Německé Nové Guiney. Dne 14. září 1914 však beze stopy zmizela. Byla to první za světové války ztracená australská válečná loď a zároveň první ztracená spojenecká ponorka. Vrak se podařilo nalézt roku 2017 na třináctý pokus poblíž ostrova vévody z Yorku.\n\nPonorku postavila britská loděnice Vickers v Barrow-in-Furness. Kýl byl založen 14. listopadu 1911, dne 22. května 1913 byla ponorka spuštěna na vodu a 28. února 1914 přijata do služby na základně v Portsmouthu.\n\nPonorka byla vyzbrojena čtyřmi 533mm torpédomety. Pohonný systém tvořily dva osmiválcové diesely o výkonu 1750 hp pro plavbu na hladině a elektromotory o výkonu 550 hp napájené bateriemi pro plavbu pod hladinou. Nejvyšší rychlost dosahovala 15 uzlů na hladině a 10 uzlů pod hladinou.\n\nV březnu 1914 ponorka vyplula do Austrálie, přičemž Sydney dosáhla 24. května 1914. Tehdy se jednalo o nejdelší plavbu uskutečněnou ponorkou. Po vypuknutí první světové války se AE1 zapojila do operací proti německým koloniím v Pacifiku. Účastnila se obsazení Německé Nové Guiney, včetně pádu Rabaulu dne 13. září 1914. Druhý den AE1 beze stopy zmizela s celou posádkou. Naposledy poblíž města Kokopo komunikovala s torpédovkou HMAS \"Parramatta\" (D55).\n\nPrvní pokusy o vypátrání vraku AE1 proběhly roku 1976. Dlouho však byly neúspěšné. Úspěch se dostavil až na třináctý pokus. V prosinci 2017 se výzkumné lodi MV \"Fugro Equator\" podařilo AE1 lokalizovat poblíž ostrova vévody z Yorku. Vrak leží v hloubce 300 metrů.\n"}
{"id": "1349562", "url": "https://cs.wikipedia.org/wiki?curid=1349562", "title": "Nikolaj Arťomov", "text": "Nikolaj Arťomov\n\nNikolaj Michajlovič Arťomov, rusky Николай Михайлович Артёмов (24. ledna 1908 Tula – 2. prosince 2005) byl ruský fyziolog, vysokoškolský pedagog, doktor věd, emeritní profesor na Nižněnovgorodské státní univerzitě N. I. Lobačevského (NNGU). V letech 1943—1974 byl vedoucím katedry fyziologie a biochemie člověka a živočichů NNGU. Roku 1972 se stal profesorem. Roku 1941 vydal knihu \"Včelí jed\" (\"Bee venom, its physiological properties and therapeutic use\") v vydavatelství Ruské akademie věd (Akademie věd SSSR).\nRoku 1931 zakončil biologickou fakultu Moskevské státní univerzity. \n\n"}
{"id": "1349568", "url": "https://cs.wikipedia.org/wiki?curid=1349568", "title": "Obština Samokov", "text": "Obština Samokov\n\nObština Samokov () je bulharská jednotka územní samosprávy v Sofijské oblasti. Leží v západním Bulharsku, v Samokovské kotlině a okolních pohořích (Verila, Vitoša, Sredna gora, Rila). Správním střediskem je město Samokov, kromě něj zahrnuje obština 27 vesnic. Žije zde necelých 35 tisíc stálých obyvatel.\n\nV obštině se v místě nachází vrchol Musala (\"Мусала\"), nejvyšší bod Bulharska a celého Balkánu.\n\nV obštině žije 34 233 stálých obyvatel a včetně přechodně hlášených obyvatel 39 151. Podle sčítáni 1. února 2011 bylo národnostní složení následující:\n\n"}
{"id": "1349570", "url": "https://cs.wikipedia.org/wiki?curid=1349570", "title": "Alžběta Sicilská (1310–1349)", "text": "Alžběta Sicilská (1310–1349)\n\nAlžběta Sicilská ( \"Isabella d'Aragona o di Sicilia\", \"Elisabeth von Sizilien\" či \"Isabel von Aragon\", 1310 – 1349) byla bavorská vévodkyně.\n\nNarodila jako dcera sicilského krále Fridricha II. a Eleonory, dcery neapolského krále Karla II.\n27. června 1328 byla provdána za Štěpána, devítiletého syna císaře Ludvíka IV. Bavora. První potomek se vzhledem k ženichově nízkému věku narodil až roku 1337. V říjnu 1347 Štěpán společně s bratry zdědil bavorské vévodství. Alžběta zemřela v roce 1349 v Landshutu a byla pohřbena ve Frauenkirche.\n"}
{"id": "1349575", "url": "https://cs.wikipedia.org/wiki?curid=1349575", "title": "Kostel svatého Klementa Římského (Miedżna)", "text": "Kostel svatého Klementa Římského (Miedżna)\n\nKostel svatého Klementa Římského (polsky: \"Kościół św. Klemensa Papieża\") je historický římskokatolický dřevěný kostel v obci Miedżna, gmina Miedżna, okres Pszczyna, Slezské vojvodství a náleží k děkanátu Miedżna, arcidiecéze katowické, je farním kostelem farnosti sv. Klementa Římského v obci Miedżna. Kostel je obklopen hřbitovem a\n\nDřevěný kostel je zapsán v seznamu kulturních památek slezského vojvodství pod číslem 450/65 z 14. prosince 1965 a je součástí Stezky dřevěné architektury v Slezském vojvodství.\n\nPrvní zmínky o farnosti pocházejí z roku 1325. V letech 1598–1628 byla farnost protestantská. Kostel byl postaven na místě původního dřevěného kostela v roce 1721. Kostel byl v roce 1859 přestavěn, byla prodloužena loď. Z tohoto důvodu sanktusník není nad rozhraním kněžiště a lodi. Další přestavba byla provedena v roce 1859. V šedesátých letech byla provedena rozsáhlá oprava a konzervátorské práce.\n\nKostel svatého Klementa Římského je jednolodní orientovaná dřevěná stavba roubené konstrukce zakončená kněžištěm. Na severní straně kněžiště se nachází sakristie. V západní ose průčelí lodi je přisazena věž s čtvercovým půdorysem nahoru zužujícím se profilem štenýřové konstrukce. Na věži je posazeno zvětšené zvonové patro s cibulovitou báni, která je zakončena osmibokou lucernou. Stěny věže jsou bedněny šindelem. Kostel má sedlovou střechu, nad středem lodi je sanktusník s lucernou ukončenou cibulovou střechou. Střecha je krytá šindelem. Kolem kostela jsou otevřené soboty. Stěny kostela nad sobotami jsou bedněny deskami, v sobotách jsou nekryté. Boční vchody do lodi jsou kryté cibulovou střechou.\n\nV lodi je plochý strop s imitací kazetového stropu. Interiér je barokní. Hlavní oltář je pozdně barokní z první poloviny 18. století s obrazem svatého Klementa Římského se sochami sv. Petra a sv. Pavla. Boční oltář je zdoben obrazem z 18. století matky Boží s dítětem. Kruchta s varhany je podepřena čtyřmi dřevěnými sloupy. Ambona je z 18. století je zdobena malbami svatých evangelistů a Krista. Ve východním okně kněžiště je kopie gotické vitráže se scénou ukřižování, originál se nachází v Arcidiecézním muzeu v Katovicích.\n\nV roce 1859 byly pořízeny tři zvony svatý Jacek (sv. Hyacint), nejsvětější Panna Marie, svatý Jozef.\n\nKostel se nachází uprostřed vesnice, je ohrazen dřevěnou okradou se dvěma brankami a je obklopen hřbitovem.\n\n"}
{"id": "1349577", "url": "https://cs.wikipedia.org/wiki?curid=1349577", "title": "Americký filmový institut", "text": "Americký filmový institut\n\nAmerický filmový institut (anglicky \"American Film Institute\") je filmová organizace, která vzdělává filmaře a oceňuje je cenou \"American Film Institute Award\". Institut se skládá z členů komunit filmu, zábavy a obchodu. Prezidentem společnosti je Bob Gazzale (od října roku 2014). Byl založen v roce 1965 a skládal se z 22 členů, včetně herce Gregoryho Pecka a Sidneyho Poitiera. Každoročně se předávají ceny \"AFI Awards\", které oceňují filmové a televizní počiny loňského roku. Vítězové jsou oznámeni v prosinci a v lednu se koná oficiální předání cen. Pouze v roce 2001 se ceremoniál vysílal na stanici CBS a předávalo se několik cen, kvůli malé sledovanosti se instituce rozhodla přejít zpátky k formátu vyhlášení pouze nejlepších filmů a nejlepších televizních programů.\n"}
{"id": "1349579", "url": "https://cs.wikipedia.org/wiki?curid=1349579", "title": "Mejtský", "text": "Mejtský\n\nPříjmení Mejtský má více nositelů:\n\n"}
{"id": "1349580", "url": "https://cs.wikipedia.org/wiki?curid=1349580", "title": "Zapalička největší", "text": "Zapalička největší\n\nZapalička největší (\"Tordylium maximum\") je dvouletá, téměř tří čtvrtě metru vysoká bylina kvetoucí v průběhu léta drobnými, bílými květy sestavenými do okolíků. Tato bylina typicky \"mrkvovitého\" vzhledu je jediným druhem z nevelkého rodu zapalička, který v české krajině roste. Je bez valného ekonomického významu a navíc je poměrně vzácná. V ČR se vyskytuje jen ojediněle a je v považována za rostlinu ohroženou vyhynutím.\n\nDruh je rozšířený zejména v Evropě, nejvíce v oblasti Mediteránu a jeho severní hranice areálu vede mj. jižní Moravou a Slovenskem. Směrem na východ areál dále sahá přes Rusko a Turecko až do oblastí Kavkazu a do Střední Asie.\n\nV České republice je původním druhem pouze na jihu Moravy, kde se roztroušeně vyskytuje v oblastech okolo dolního toku Dyje a Pavlovských vrchů. Ojedinělé nálezy zapaličky největší ve středních a východních Čechách jsou následek druhotného zavlečení.\n\nJe považována za rostlinu dvouletou a hemikryptofyt, ojediněle však vyklíčí brzy na jaře a za příznivých klimatických i půdních podmínek dokáže tentýž rok vyrůst,vytvořit semena a jako monokarpická rostlina i zahynout.\n\nVyskytuje se nejčastěji na plochách s nezapojenou vegetací a v místech, kde je půda mělká, suchá, vápnitá a přitom na živiny bohatá. Objevuje se na dobře osvětlených kamenitých a křovinatých stráních, mezích mezi polí, ve vinicích i podél lučních a lesních cest. Ploidie druhu je 2n = 20.\n\nDvouletá, jasně zelená bylina s přímou, štětinatě chlupatou lodyhou vysokou 50 až 100 cm vyrůstající z vřetenovitého, do široka větveného kořene. Dutá, hranaté, hluboce rýhovaná, v horní polovině bohatě větvená lodyha je porostlá řapíkatými, vejčitými, jednoduše zpeřenými listy mívající dvě až čtyři jařma vejčitých, hrubě pilovitých lístků.\n\nNa koncích lodyh vyrůstají drobné, bílé květy sestavené do květenství složených okolíků tvořených pěti až patnácti okolíčky, četné listeny jejich obalů i obalíčků jsou úzké a kopinaté. Pětičetné květy jsou převážně oboupohlavné a jen vtroušeně mezi nimi rostou květy samčí. Kališní lístky jsou kopinaté a korunní obsrdčité, hluboce dvoudílné, uvnitř bílé a vně slabě narůžovělé. Jeden až dva okrajové květy v okolíčku mívají okvětní lístky nápadně asymetricky zvětšené. Květy rozkvétají nejčastěji v červnu nebo červenci a bývají opylovány hmyzem přilétajícím za nektarem.\n\nPlody jsou dvounažky složené ze dvou, asi 6 mm dlouhých, elipsovitých, hnědozelených, jednosemenných plůdků s křídlatým lemem usnadňující anemochorii.\n\nZapalička největší roste v České republice na severní hranici rozšíření druhu a nebyla zde příliš hojná ani v minulosti. Na ochranu před jejím úplným vyhynutím je ve \"Vyhlášce MŽP ČR č. 395/1992 Sb. ve znění vyhl. č. 175/2006 Sb.\" a také v \"Červeném seznamu cévnatých rostlin České republiky\" z roku 2012 zařazena mezi kriticky ohrožené druhy (§1, C1t).\n\n"}
{"id": "1349583", "url": "https://cs.wikipedia.org/wiki?curid=1349583", "title": "Kain (rozcestník)", "text": "Kain (rozcestník)\n\nJméno Kain může mít různé významy:\n\n"}
{"id": "1349584", "url": "https://cs.wikipedia.org/wiki?curid=1349584", "title": "František Mandík", "text": "František Mandík\n\nFrantišek Mandík (5. května 1890, Praha - 3. října 1941) byl za první světové války příslušníkem československých legií v Itálii a po návratu do vlasti pracoval jako úředník na ministerstvu. Za protektorátu se spolu se svojí manželkou Marií zapojil do protiněmeckého odporu. Kromě ilegální odbojové organizace Kapitán Nemo pomáhal i členům vojenské podzemní organizace Obrana národa jakož i členům Ústředního vedení odboje domácího. Z bytu manželů Mandíkových v Horní ulici v Praze Nuslích vysílali radiotelegrafisté operující na radiostanicích Sparta I a II. Avšak spolupráce s radistou Františkem Peltánem ze zpravodajsko-sabotážní skupiny Tři králové se Mandíkům stala osudnou. Zaměření radiostanice německou odposlechovou službou a následný zátah (28. června 1941) vyústil v zatčení Františka Mandíka i jeho manželky Marie Mandíkové. Zatimco Marie byla vězněna do konce druhé světové války v KT v Ravensbrücku (ale válku přežila), František byl za odbojovou činnost odsouzen k trestu smrti a popraven zastřelením 3. října 1941 v Ruzyňských kasárnách v Praze.\n\nNarodil se v rodině strojníka z Buben (v té době již Praha VII) Josefa Mandíka (* 1860 – 1910) a jeho manželky Františky, rozené Žákové (1860–??). Rodina žila v Bubnech, František Mandík byl jejich jediný syn. Učil se pekařem, pracoval jako zřízenec státní dráhy.\n\nPo vypuknutí první světové války byl František Mandík povolán do rakousko-uherské armády a sloužil zde v hodnosti vojína. Do zajetí padl dne 19. listopadu 1915 u San Michel. Do československých legií v Itálii se přihlásil 17. dubna 1917 v Padule. V legiích byl zařazen k 33. pěšímu pluku. Legie opustil (byl demobilizován) k 7. únoru 1923 s hodností desátníka. Po návratu do vlasti pracoval František Mandík jako úředník na Ministerstvu obrany a později působil v Památníku národního osvobození. Po nastolení Protektorátu Čechy a Morava, když Němci Památník na Vítkově uzavřeli, byl František Mandík přeložen na Ministerstvo školství. František Mandík za protektorátu bydlel se svojí manželkou Marií Mandíkovou v rohovém domě v Praze 4 Nuslích (na adrese: Horní 1466/10, 140 00 Praha 4 - Nusle). Jeho koníčkem byl chov holubů (holubářství) a rovnou z práce chodíval do Božetěchovy ulice, kde měl holubník. (vzdálenost obou míst: ulic Horní a Božetěchovy je něco málo přes jeden kilometr.) Pod zdánlivou maskou všední rodiny Mandíkových se ale ukrývaly nelegální aktivity.\n\nManželé Mandíkovi působili v ilegální odbojové organizaci Kapitán Nemo. Ta byla založena krátce po 15. březnu 1939 doktorem Karlem Nejedlým. Ten původně pracoval jako zaměstnanec šifrovacího oddělení ministerstva zahraničních věcí. Ilegální organizace Kapitán Nemo se orientovala na zpravodajskou činnost. Opírala se o síť spolupracovníků, kteří byli dislokováni v ústředních úřadech, zbrojovkách, mezi zaměstnanci pošt a v řadách příslušníků protektorátní policie. Kromě sběru dat podzemní organizace Kapitán Nemo zajišťovala rovněž útěky osob za hranice protektorátu, distribuovala (kolportovala) ilegální tiskoviny a všemožně pomáhala rodinám vlastenců, kteří byli pronásledováni gestapem.\n\nO odvaze a odhodlanosti manželů Františka a Marie Mandíkových svědčí fakt, že po zatčení správce kostela svatého Václava ve Vršovicích, kde se v sákristii scházelo vedení pražské organizace Kapitán Nemo, poskytli svůj byt na nějaký čas k ilegálním schůzkám vedení této pražské pobočky.\n\nV bytě Marie a Františka Mandíkových se od začátku německé okupace ukrývali a pracovali odbojáři a konaly se zde schůzky představitelů ilegálních organizací: Obrana národa (ON) a ÚVOD. Docházel sem například generál Bedřich Homola nebo plukovník Josef Churavý.\n\nFrantišek Mandík se podílel i na ilegálním vysílání radiostanic Sparta I. Bylo to v době, kdy jejich radiotelegrafista Jindřich Klečka (po útěku z pražských Hodkoviček dne 7. května 1941) krátce našel azyl v bytě u Mandíků.\n\nDne 14. května 1941 přišel k Mandíkům (s plukovníkem Josefem Churavým) štábní kapitán Václav Morávek. Plukovník Josef Churavý (odbojové krycí jméno \"Vlk\") vyjednal u Mandíků pro štábního kapitána Václava Morávka a radiotelegrafistu četaře Františka Peltána možnost umístit zde ilegální vysílačku Sparta II určenou pro radiové spojení domácího odboje s Londýnem. Z bytu tedy od 25. června roku 1941 vysílali radista Sparty II František Peltán a štábní kapitán Václav Morávek.\n\nV sobotu 28. června 1941 se v bytě u Mandíků zastavil (již poněkolikáté v uplynulých čtyřech dnech) plukovník Churavý. Nikdo z přítomných netušil, že právě toho dne byla Peltánova ilegální vysílačka SPARTA II zaměřena funkabwehrem. Po odchodu plukovníka Josefa Churavého a štábního kapitána Václava Morávka od Mandíků došlo k obsazení Horní ulice gestapem. Radiotelegrafista František Peltán duchapřítomně na poslední chvíli unikl z obklíčení a vyhnul se zatčení v přestrojení za železničáře, ale manželé Mandíkovi byli gestapem zatčeni právě v okamžiku, kdy spalovali radiové depeše. Při důkladné domovní prohlídce byla zamaskovaná vysílačka v kufříku objevena v úkrytu na balkoně, který patřil Mandíkům.\n\nJeště téhož dne večer (v sobotu 28. června 1941) se sešel štábní kapitán Václav Morávek s Františkem Peltánem v krejčovském salonu na Vinohradech u Magdy Rezkové.\n\nFrantišek Mandík byl popraven za odbojovou činnost dne 3. října 1941 (ve stejný den a na stejném místě jako byl popraven podplukovník Josef Balabán) při prvním stanném právu v 16,15 hodin v jízdárně Ruzyňských kasáren v Praze. Marie Mandíková byla až do konce druhé světové války vězněna v KT v Ravensbrücku jako číslo 8028 na bloku číslo 8, ale druhou světovou válku přežila (společně s ostatními ženami z okolí radiostanic Sparta I a Sparta II).\n\nNa pamětní desce je nápis:\n\"V TOMTO DOMĚ, V BYTĚ / MARIE A FRANTIŠKA / MANDÍKOVÝCH / SE UKRÝVALI A PRACOVALI / VÝZNAMNÍ ILEGÁLNÍ / PRACOVNÍCI ORGANIZACE / – OBRANA NÁRODA - / ŠKPT. V. MORÁVEK / RADISTA F. PELTÁN // 28.6. 1941 BYLI MANŽELÉ / MANDÍKOVI ZATČENI, / KDYŽ PŘEDTÍM UMOŽNILI / ÚTĚK OBĚMA VYSÍLAJÍCÍM. // FRANTIŠEK MANDÍK /\nBYL ZA ODBOJ. ČINNOST / DNE 3. 10. 1941 POPRAVEN.\"\n\n\n"}
{"id": "1349593", "url": "https://cs.wikipedia.org/wiki?curid=1349593", "title": "Mistrovství světa v házené mužů 2017", "text": "Mistrovství světa v házené mužů 2017\n\nMistrovství světa v házené mužů 2017 představovalo 25. ročník mužského světového šampionátu v házené, který probíhal mezi 11. až 19. lednem 2017 v osmi francouzských městech. Turnaj, na němž startovalo dvacet čtyři reprezentačních týmů ve čtyřech základních skupinách, organizovala Mezinárodní házenkářská federace. Francie již mužská mistrovství světa pořádala v letech 1970 a 2001.\n\nPošesté v historii se mistrem světa stalo francouzské družstvo, když navázalo na vítězství z let 1995, 2001, 2009, 2011 a 2015. Francouzští obhájci titulu ve finále porazili Norsko, zejména díky přesvědčivému výkonu ve druhé polovině. Bronzovou medaili vybojovali Slovinci po vítězství nad dalším balkánským týmem z Chorvatska. Výběry Norska a Slovinska si tak odvezly vůbec první cenné kovy ze světových šampionátů mužů.\n\nNa prosincovém Mistrovství světa v házené žen 2017 pak v boji o zlato porazila také Francie reprezentaci Norska.\n\nFrancie získala pořadatelství světového šampionátu 15. prosince 2011 na zasedání rady Mezinárodní házenkářské federace v São Paulu během konání MS v házené žen. Hostitelem mužských šampionátů světa již byla v letech 1970 a 2001. V hlasování tak porazila druhého uchazeče z evropského kontinentu, Dánsko. Třetím zájemcem o konání se původně stalo Norsko, které však nedoručilo oficiální přihlášku na vedení IHF ve stanoveném termínu.\n\nFrancouzská kandidatura za dějistě konání nejdříve zahrnovala města Bordeaux, Dunkerk, Lyon a Nanterre namísto Albertville, Brestu, Met a Rouenu. Také avizované Aix-en-Provence bylo odhlášeno pro neschopnost včasného splnění technických parametrů haly.\n\nŠampionát probíhal v osmi arénách francouzských měst Paříž, Rouen, Nantes, Albertville, Montpellier, Lille, Brest a Mety.\nTurnaje se zúčastnilo dvacet čtyři družstev. Francie měla místo zajištěno automaticky z titulu pořadatelského státu. Vzhledem k tomu, že byla zároveň úřadujícím mistrem světa, jemuž také příslušelo místo bez nutnosti kvalifikace, přešlo toto automatické pozvání na úřadujícího vicemistra světa z Kataru. Zbylých dvacet dva týmů se na šampionát probojovalo díky nejlepším umístěním v kontinentálních mistrovstvích, včetně nástavbové evropské kvalifikace. Jediná divoká karta byla přidělena Norsku.\n\nRozlosování se uskutečněno 24. června 2016 ve francouzské metropoli Paříži.\n\nNa mistrovství světa bylo vybráno 16 dvojic rozhodčích:\n\nProgram organizátoři zveřejnili 23. září 2015. Časy utkání jsou uvedeny ve středoevropském pásmu (UTC+1).\n\n\n\n\n\nTýmy, které nepostoupily ze základních skupin do vyřazovacích bojů o medaile, sehrály turnaj útěchy o Prezidentský pohár, o konečné 17.–24. místo.\n\nZ každé ze čtyř základních skupin postoupily do vyřazovacích bojů první čtyři týmy.\n\nPro umístění týmů na 5.–16. místě, tj. vyřazené osmifinalisty a čtvrtfinalisty, bylo rozhodujícím kritériem počet získaných bodů proti prvním čtyřem týmům šampionátu ze zápasů v základních skupinách.\n\n"}
{"id": "1349596", "url": "https://cs.wikipedia.org/wiki?curid=1349596", "title": "Lenka Hatašová", "text": "Lenka Hatašová\n\nLenka Hatašová (* 26. července 1969 Praha, dle jiných zdrojů ale v Libčicích nad Vltavou) je česká profesionální fotografka, která snímala jak válečné dění, tak tenisové zápasy či pořizuje fotografie veřejně známých osobností pro česká periodika.\n\nDětství a dospívání trávila v Libčicích nad Vltavou. Vystudovala gymnázium v Kralupech nad Vltavou. K fotografování ji přivedl její otec, který byl zaměstnán jako fotograf v Ústavu jaderného výzkumu v Řeži, kde zachycoval průběhy prováděných pokusů a chemických reakcí. Ve své fotografické praxi se Hatašová věnovala jak válečné fotografii, kdy zachycovala okamžiky války v někdejší Jugoslávii, ale účastnila se také tenisových sportovních klání, kdy nasnímala zápasy na Grand Slamech. Na konci devadesátých let 20. století se začala ve své odborné praxi věnovat pořizování portrétů veřejně známých osobností z oblastí politiky, kultury nebo sportu.\n\nZe svých děl připravila několik výstav, například prezentaci svých více než padesáti portrétů nazvanou „V jiném světle“ nebo kolekci fotografií pojmenovanou „Od rozštěpu k úsměvu“.\n"}
{"id": "1349600", "url": "https://cs.wikipedia.org/wiki?curid=1349600", "title": "Nová Bombaj", "text": "Nová Bombaj\n\nNová Bombaj ( – \"Naví Mumbaí\") je město v Indii, přesněji v Maháráštře, jednom z indických svazových států. Byla založena v roce 1971 jako plánované satelitní město Bombaje a k roku 2011 měla přes 1,1 miliónu obyvatel, což z ní dělá největší moderní plánované město na světě. Leží přibližně patnáct kilometrů východně od Bombaje, od kterého je oddělena mořským zálivem, přes který vede silniční i železniční most.\n\nHlavním letiště pro Novou Bombaj je bombajské mezinárodní letiště Čhatrapatího Šivádžího.\n"}
{"id": "1349603", "url": "https://cs.wikipedia.org/wiki?curid=1349603", "title": "Obština Dolna Baňa", "text": "Obština Dolna Baňa\n\nObština Dolna Baňa () je bulharská jednotka územní samosprávy v Sofijské oblasti. Leží v západním Bulharsku, na severních svazích Rily a na jihozápadním úpatí Ichtimanské Sredné gory. Správním střediskem je město Dolna Baňa, kromě něj zahrnuje obština 1 vesnici. Žijí zde přes 4 tisíce stálých obyvatel.\n\nV obštině žije 4 479 stálých obyvatel a včetně přechodně hlášených obyvatel 4 902. Podle sčítáni 1. února 2011 bylo národnostní složení následující:\n"}
{"id": "1349608", "url": "https://cs.wikipedia.org/wiki?curid=1349608", "title": "Obština Kostenec", "text": "Obština Kostenec\n\nObština Kostenec () je bulharská jednotka územní samosprávy v Sofijské oblasti. Leží v západním Bulharsku, na severních svazích Rily a na jihozápadních svazích Ichtimanské Sredné gory. Správním střediskem je město Kostenec, kromě něj zahrnuje obština 1 město a 6 vesnic. Žije zde přes 11 tisíc stálých obyvatel.\n\nV obštině žije 11 393 stálých obyvatel a včetně přechodně hlášených obyvatel 12 900. Podle sčítáni 1. února 2011 bylo národnostní složení následující:\n\n"}
{"id": "1349616", "url": "https://cs.wikipedia.org/wiki?curid=1349616", "title": "Emil Schovánek", "text": "Emil Schovánek\n\nEmil Schovánek, \"křtěný\" Jan Emil (10. září 1885 Praha – 11. července 1947 Praha), byl český akademický malíř.\n\nNarodil se v Libni do rodiny právníka Josefa Schovánka. Po absolvování obecné a střední školy studoval v letech 1903-1909 na pražské malířské akademii. Zprvu navštěvoval tzv. přípravku u prof. V. Bukovace a v dalším studiu pokračoval ve speciálce u prof. V. Hynaise. Během studia obdržel Schovánek Hlávkovo studijní stipendium a po ukončení studia mu bylo v roce 1911 uděleno cestovní stipendium a pobýval v Jugoslávii a Itálii. Roku 1912 se oženil s Pavlínou Baierovou a v následujícím roce pobýval na studijním pobytu v Paříži. V 1913 se mu narodila dcera Pavla, která se rovněž věnovala malování. Od roku 1911 byl členem Jednoty umělců výtvarných v Praze, kde od roku 1928 byl jejím místopředsedou a od roku 1933 pak předsedou. V roce 1915 obdržel cenu Kaňkovy nadace a v roce 1916 výroční cenu České akademie věd a umění.\n\nEmil Schovánek maloval podobizny, žánry, akty, květinová zátiší a moře, která studoval při svých častých pobytech na Jadranu.\n\n"}
{"id": "1349618", "url": "https://cs.wikipedia.org/wiki?curid=1349618", "title": "Obština Ichtiman", "text": "Obština Ichtiman\n\nObština Ichtiman () je bulharská jednotka územní samosprávy v Sofijské oblasti. Leží v západním Bulharsku, v Ichtimanské kotlině a okolních pohořích (Sredna gora). Správním střediskem je město Ichtiman, kromě něj zahrnuje obština 27 vesnic. Žije zde přes 16 tisíc stálých obyvatel.\n\nV obštině žije 16 241 stálých obyvatel a včetně přechodně hlášených obyvatel 18 588. Podle sčítáni 1. února 2011 bylo národnostní složení následující:\n\n"}
{"id": "1349648", "url": "https://cs.wikipedia.org/wiki?curid=1349648", "title": "The Pizza Underground", "text": "The Pizza Underground\n\nThe Pizza Underground je americká hudební skupina, která paroduje experimentální kapelu The Velvet Underground z šedesátých let. Její texty byly pro potřebu této kapely upravené do podoby, v níž se místo různých slov nacházela slova pizza a slova s tímto pokrmem související (např. sýr). Frontmanem kapely byl bývalý dětský herec Macaulay Culkin (kazoo, perkuse, zpěv) a dále v ní působili Matt Colbourn (kytara, zpěv), Phoebe Kreutz (zvonkohra, zpěv), Deenah Vollmer (krabice od pizzy, zpěv) a Austin Kilham (tamburína, zpěv). Nápad na koncept této skupiny pochází z roku 2012, kdy se jednalo o vtip. V listopadu 2013 nahrála demonahrávku. Názvy písní byly také upraveny, například z „I'm Waiting for the Man“ se stala „I'm Waiting for Delivery Man“, z „All Tomorrow's Parties“ pak „All the Pizza Parties“ a „Femme Fatale“ například „Pizza Gal“. V roce 2013 kapela vystupovala na koncertu k poctě Lou Reeda, jednoho ze zakladatelů The Velvet Undeground. Kapele se nedostalo příliš velkého úspěchu, například v roce 2014 byla z jednoho koncertu vypískána. Později kapela vydala koncertní album s názvem \"Live at Chop Suey\". Hudebník John Cale, zakladatel The Velvet Underground, o Culkinově kapele řekl, že je „velmi zábavná“.\n"}
{"id": "1349658", "url": "https://cs.wikipedia.org/wiki?curid=1349658", "title": "Marutové", "text": "Marutové\n\nMarutové jsou skupina védských božstev spojená s hromem, bleskem, deštem a větrem a tvořící družinu boha Indry. Někdy jsou také ztotožňováni s Rudry nebo bývají spojováni s Agnim a Vájuem. Jejich otcem je Rudra, pozdější Šiva a matkou bohyně Pršni. Jindy jsou označováni jako synové Vájua.\n\nV rgvédském hymnu 1.85 jsou Marutové vzýváni takto:\n\nMarutové představují mytickou projekci řadových bojovníků védské Indie tvořících válečnické tlupy či bratrstva. Disponují jistou společenskou nezávislostí vyjadřovanou slovy \"svadhá\" „samospráva“ či \"prijadháma\".\n\nV puránách jsou syny bohyně Diti, jež porodila sedm zárodků a každý z nich Indra rozbil na sedm kusů a tak se zrodilo devětačtyřicet Marutů. Lidová etymologie v souvislosti s tímto příběhem odvozovala jejich jméno do Indrových slov \"rudah má rudah\" „Neplač! Neplač!“.\n\nPodle pozdější tradice sídlí sedm Marutů v každé ze sedmi vesmírných sfér: na Zemi, Slunci, Měsíci, hvězdách, planetách, Polárce a souhvězdí Velké Medvědice.\n"}
{"id": "1349665", "url": "https://cs.wikipedia.org/wiki?curid=1349665", "title": "Trapézový plech", "text": "Trapézový plech\n\nTrapézový plech je druh tvarovaného plechu. Obvykle je vyráběn z hliníkového nebo ocelového plechu, ale i jiných kovových materiálů. Podélné lichoběžníkové (trapezovité) prolisování zvyšuje tuhost v jednom směru, podobně jako vlnitý plech.\n\nOcelový trapézový plech je obvykle žárově pokoven vrstvou zinku nebo aluzinku. Kovové trapézové plechy bývají opařeny některým typem lakované povrchové úpravy. Široká škála barev a typů povrchových úprav poskytuje velký prostor pro nejrůznější architektonická řešení – střechy, fasády a interiéry.\nNěkteré typy kovových trapézových plechů existují s antikondenzační úpravou, případně s perforací pro použití v konstrukcích s požadavkem na akustický útlum.\nOcelové trapézové plechy s vysokým profilem jsou základním konstrukčním prvkem pro velkoplošné krytí, obvyklá tloušťka plechů pro toto použití se pohybuje od 0,50 do 1,25 mm. Střešní plášť se musí optimalizovat vůči konstrukci a pro hledání vhodného profilu a tloušťky plechu pro danou konstrukci se využívají statické tabulky únosnosti trapézů a také jsou k dispozici speciální programy, které tento výpočet usnadňují.\n\nTrapezové plechy se tvarují válcováním nekonečného pásu za studena. Plech prochází několika páry válců a postupně se tvaruje. Povrchová úprava se zpravidla dělá ještě před tvarováním a musí být tak trvanlivá, aby se tvarováním nepoškodila. Vytvarovaný plech se nakonec stříhá na tabule požadovaných rozměrů.\nVýrobce trapézových plechů v České republice jsou např. společnosti SATJAM nebo Lindab.\n\n\n"}
{"id": "1349667", "url": "https://cs.wikipedia.org/wiki?curid=1349667", "title": "The 50th Anniversary Collection: The Copyright Extension Collection, Vol. 1", "text": "The 50th Anniversary Collection: The Copyright Extension Collection, Vol. 1\n\nThe 50th Anniversary Collection: The Copyright Extension Collection, Vol. 1 je kompilační album amerického písničkáře Boba Dylana, které vydala v prosinci 2012 společnost Sony Music Entertainment. Nahrávky pochází z roku 1962 (od ledna do prosince). Důvodem vydání byl fakt, že v roce 2013 by nahrávky v Evropě spadly do public domain. Za účelem ponechání autorských práv vyšlo toto album, a to pouze v Evropě a v limitovaném počtu sto kusů. Na albu se nachází celkem 86 písní. Jsou mezi nimi například demonahrávky, koncertní záznamy z newyorských klubů, kde Dylan začínal, i outtaky z jeho prvního alba \"The Freewheelin' Bob Dylan\". Kromě sta vydaných fyzických nosičů (CD) bylo album možné zakoupit digitálně z hudebníkova webu, ale pouze pro ty, kteří se přihlásí z Německa či Francie.\n\n\n\n\n"}
{"id": "1349679", "url": "https://cs.wikipedia.org/wiki?curid=1349679", "title": "Pavel Socháň – výber z fotografií", "text": "Pavel Socháň – výber z fotografií\n\nPavel Socháň – výber z fotografií je obrazová publikace – mapa 24 reprodukcí fotografií Pavla Socháně formátu 235 x 325 mm. Publikace je doplněna dvanáctistránkovou brožurou se statí Martina Slivky, která je uvedena ve slovenštině a v ruském, anglickém a francouzském překladu. Dále je zde seznam reprodukcí.\n\nNedatované snímky pocházejí patrně především z devadesátých let 19. století. Reprodukce jsou zhotoveny z původních skleněných negativů 13 x 18 cm, které jsou ve sbírkách Slovenského národního muzea v Martině.\n\n"}
{"id": "1349689", "url": "https://cs.wikipedia.org/wiki?curid=1349689", "title": "René Ševěček", "text": "René Ševěček\n\nRené Ševeček (* 17. února 1973 v Havířově) je bývalý český hokejový obránce a trenér.\n\nRodák a odchovanec Havířovského hokeje, hrával mládež pouze za Havířov. Na povinnou vojenskou správu nastoupil v roce 1991 v Táboře. Později se přesunul do Vyškova. Po končení vojenské správy se vrátil zpátky do mateřského týmu, který působil v druhé nejvyšší soutěži. V Havířově hrával dvě sezony, poté přestoupil do extraligového celku HC Vítkovice. Ve Vítkovicím strávil tři a půl sezony, největší úspěch byl pro něho finále playoff proti HC Vsetín (sezona 1996/97). Zahrál si dokonce v evropské hokejové lize 1997/98 a utkání hvězd české extraligy 1998. V průběhu sezony 1998/99 dostal nabídku na hostování z prvoligového celku HC Excalibur Znojemští Orli, kterou přijal. Znojemští Orli usilovali již druhým rokem o postup do nejvyšší soutěže, kterou tentokrát zvládli. Vedení klubu mu nabídlo prodloužení smlouvy, kterou nevyužil. Jeho první zahraniční angažmá bylo v roce 1999, dohodl se s německým týmem Herne Twister. O rok později změnil působiště, nadále působil v nižších německých soutěži, tentokrát v Adendorfer EC. Kvůli zdravotních potíží byl nucen v roce 2001 ukončit hráčskou kariéru.\n\n\n"}
{"id": "1349694", "url": "https://cs.wikipedia.org/wiki?curid=1349694", "title": "Eudokia Komnénovna", "text": "Eudokia Komnénovna\n\nEudokia Komnénovna ( Εὐδοκία Κομνηνή, \"Eudokia Komnēnē\", 1162 – 1203) byla praneteř byzantského císaře Manuela I. Komnena a manželka Viléma VIII. z Montpellieru.\n\nEudokia Komnénovna se narodila kolem roku 1162 jako pátá dcera \"sebastokratora\" Izáka Komnena, třetího syna byzantského císaře Jana II. Komnena. Byla druhým a posledním dítětem z jeho druhého manželství s Irenou Diplosynadenou.\n\nEudokia byla v roce 1174 vyslána Manuelem do Provence, aby se zasnoubila se synem královské aragonské rodiny. Podle příběhu nedůvěryhodného trubadúra byl její plánovaný manžel třetím nejstarším synem krále Alfonse II. Aragonského. Letopisy města Pisa uvádějí, že zamýšlený ženich byl Alfonsův mladší bratr, hrabě Ramon Berenguer IV. Provensálský. Plánovaný sňatek se snažil aragonským a provensálským spojenectvím s byzantským císařem Manuelem I. zmařit vliv císaře Barbarossy. Fridrich I. Barbarossa měl však lenní moc nad hrabětem z Provence, zásnuby překazil a navrhl jako vhodného ženicha Viléma z Montpellieru. Zasnoubení s Ramonem Berenguerem bylo ukončeno nejpozději v roce 1179.\n\nPo značném váhání se Eudokia v roce 1180 provdala za Viléma VIII. z Montpellieru, pod podmínkou (kterou museli odpřisáhnout všichni mužští obyvatelé Montpellieru), že jejich prvorozené dítě, ať už chlapec nebo děvče, zdědí panství Montpellier.\n\nEudokia měla s Vilémem jednu dceru, Marii, narozenou v roce 1182. V dubnu 1187 ji manžel zapudil kvůli Anežce Kastilské. Poté byla držena v benediktinském klášteře Aniane a stala se jeptiškou. Zemřela v roce 1203, krátce před dceřiným třetím sňatkem s králem Petrem II. Aragonským.\n"}
{"id": "1349714", "url": "https://cs.wikipedia.org/wiki?curid=1349714", "title": "Mariana Fernández z Córdoby", "text": "Mariana Fernández z Córdoby\n\nMariana Fernández z Córdoby (1394 – 1431), také známá jako \"Mariana de Ayala Córdoba y Toledo\", byla čtvrtou paní z Casarrubios del Monte v provincii Toledo. Narodila se jako dcera Diega Fernándeze de Córdoba y Carrillo, prvního pána z Baeny, a Inés Ayala y Toledo, třetí paní z Casarrubios del Monte.\n\nMariana se kolem července 1425 provdala za Fadriquea Enríqueze de Mendoza, admirála Kastilie a pána z Medina de Rioseco. Měli spolu jednu dceru, Janu Enríquezovou, která se provdala za Jana II. Aragonského.\n"}
{"id": "1349717", "url": "https://cs.wikipedia.org/wiki?curid=1349717", "title": "Alena Konečná", "text": "Alena Konečná\n\nAlena Konečná, rozená Zabloudilová je česká mistryně světa a světová rekordmanka ve volném potápění na jeden nádech (angl. freediving ) v disciplíně konstantní váha bez ploutví. Mistryně ČR.\n\nOd dětství měla ráda vodu, 10 let závodně plavala. Chvíli provozovala ploutvové plavání. Volné potápění poprvé vyzkoušela na kurzu v Chorvatsku. Kolem roku 2003 vyzkoušela volné potápění na jeden nádech. V roce 2014 se jí narodila dcera Lily. V civilním zaměstnáním je zubní sestřička, instruktorka plavání a freedivingu\nV roce 2003 začala závodit v bazénových disciplínách. V roce 2012 se připravovala v Egyptě na mistrovství světa ve volném potápění.\n\nV červnu 2013 se zúčasnila freedivingových závodů Mediterranean Word Cup 2013 v Myrtos v Řecku. V disciplíně variabilní váha (VWT) dosáhla hloubky 107 m. v čase 2,35 min. Tímto výkonem získala český národní rekord a jako první česká žena zdolala hloubku přes 100 m.\n\nV roce 2013 se zúčasnila závodů v Rakousku na jezeře Attersee. V egyptském Dahabu trénuje a účastní se závodů. Byla účastnicí prvního závodu Into the Blue v Blue Hole v Egyptě.\n\nV Brně v bazénu na Kraví hoře se dne 7.června 2014 konalo Mistrovství ČR ve freedivingu. Zde měla čas 5:47 minut ve statické apnoe (STA).\n\nKolem roku 2015 závodí v disciplínách na oceánech. Alena Konečná je první Češka, která se potopila pod hranici 100 m. Její osobní a český rekord je 109 m. Zadrží dech na 7 minut.\n\nV dubnu 2016 na Bahamách nastoupila do prvních závodů po mateřské dovolené.\n\nJako členka českého družstva, získala na Mistrovství světa týmů v potápění na jeden nádech, který se konal v září 2016 v řeckém městě Kalamata, stříbrnou medaili se ziskem 671,7 bodů. Soutěžilo se ve třech disciplínách. V první disciplíně se Alena Konečná ponořila do hloubky 81 metrů. Druhou disciplínou byla statická apnoe, kde za 6:12 minut si vytvořila svůj osobní rekord. Uplavala 160 metrů ve třetí disciplíně, která byla dynamická apnoe s ploutvemi.\n\nV říjnu 2016 na Mistrovství světa v hloubkových disciplínách freedivingu pokořila světový rekord a získala zlatou medaili v ponoření do hloubky 60 metrů bez pomocí ploutví. Dále získala stříbrnou medaili a český rekord za ponor s monoploutví do hloubky 85 metrů. Druhou stříbrnou medaili na tomto mistrovství získala za ponor do 70 metrů s dvěma ploutvemi.\n\n\n"}
{"id": "1349724", "url": "https://cs.wikipedia.org/wiki?curid=1349724", "title": "Adéla Škrdlová", "text": "Adéla Škrdlová\n\nAdéla Škrdlová (* 16. února 2001 Třebíč) je česká lední hokejistka, \n\nAdéla Škrdlová od roku 2011 hraje za tým mladších žáků SK Horácká Slavia Třebíč, od roku 2014 pak hraje za tým staršího dorostu v chlapeckém týmu. Od roku 2015 působí v HC Cherokees Brno v lize žen – divizi B, do té doby působila v týmu HLC Bulldogs Brno v téže lize a v nižších ligách v celku HC Cherokees.\n\nOd roku 2015 se účastní zápasů české ženské hokejové reprezentace. \n\nV roce 2017 se zúčastnila ženského mistrovství světa v ledním hokeji.\n\n"}
{"id": "1349726", "url": "https://cs.wikipedia.org/wiki?curid=1349726", "title": "Vincenz Robert Widimsky", "text": "Vincenz Robert Widimsky\n\nVincenz Robert Widimsky (27. března 1793 Plzeň – 14. února 1865 Město Albrechtice) byl heraldik a kronikář Albrechtic, původním vzděláním a povoláním lékárník.\n\nVýznamným se stal díky svému životnímu dílu \"Städtewappen des Österreichischen Kaiserstaates\", které vyšlo krátce před Widimského smrtí v roce 1864 v dílech pro Království české, Salzburské vévodství, Slezské vévodství a Štýrské vévodství (část ale zůstala v rukopise). Potřeba mít ucelený přehled znaků souvisí se správní reformou fungující od roku 1850, od té doby na městské znaky dohlíželo rakouské ministerstvo vnitra (a muselo zajistit unikátnost jednotlivých znaků). Zároveň kvůli tomu, že takto ucelený přehled o městských znacích v Rakousku nebyl, je Widimskému také poněkud nadneseně přisuzován titul „zakaldatel komunální heraldiky“. Dílo skutečně komunální (městskou) heraldiku významně ovlivnilo a bylo nekriticky přejímáno až do začátku 20. století. Na díle se negativně projevila jak okolnost, že Widimský byl v oboru autodidakt, tak průkopnický charakter díla (při velkém objemu znaků se v některých případech musel spoléhat na někdy mylná sdělení městských úředníků).\n\n\n"}
{"id": "1349739", "url": "https://cs.wikipedia.org/wiki?curid=1349739", "title": "Okrotice červená", "text": "Okrotice červená\n\nOkrotice červená (\"Cephalanthera rubra\") je vytrvalá teplomilná bylina z čeledi vstavačovitých, jeden ze tří druhů rodu okrotice na českém území a ohrožený druh české květeny.\n\nJe to teplomilná rostlina, rozšířená hlavně ve světlých listnatých lesích, zejména květnatých bučinách, dubohabřinách či doubravách, dále v křovinách a v lesostepních porostech, a to od nížin do hor. Je diagnostickým druhem bučin podsvazu \"Cephalanthero\"-\"Fagenion\" (vápnomilné bučiny). Vyhledává vápenité nebo jiné bazické podloží.\n\nJako jiné orchideje je silně závislá na mykorhize. Z hlediska životní formy je to geofyt, pod zemí tvoří válcovitý oddenek.\n\nTěžištěm výskytu je Evropa, areál sahá v severojižním směru od severu Afriky po jižní Skandinávii, od západní Evropy (Anglie, Francie) po severozápad Íránu a Kavkaz. V ČR se vyskytuje roztroušeně až vzácněː v Čechách například v Českém krasu, na Křivoklátsku, v Českém středohoří, České křídové tabuli a na vápencích mezi Sušicí a Strakonicemi, na Moravě v Moravském Krasu, ve Ždánickém lese, Litenčických vrších, v Bílých Karpatech a ve Chřibech.\n\nDorůstá výšky 30-50 cm. Lodyha je přímá, často zprohýbaná, se střídavými odstálými listy, které jsou tmavě zelené, široce kopinaté, na konci zašpičatělé, lysé.\n\nKvětenstvím je řídký klas, na němž vyrůstá 2 až 10 růžově červených (vzácně i čistě bílých) květů s bílým, červeně lemovaným pyskem bez vyvinuté ostruhy; jejich velikost je 1,5-3 cm. Při květu se zřídkakdy zcela otevírají, častěji zůstávají jen pootevřené. Pylové brylky jsou nafialovělé až namodralé.\n\nPlodem je zelená tobolka obsahující velké množství malých a lehkých semen, která se šíří větrem. Květy i plody jsou hustě žláznatě chlupaté. Dobou květu je konec května až začátek července.\nVe sterilním stavu je možné ji zaměnit za příbuznou okrotici dlouholistou.\n\nV české květeně je okrotice červená zařazena mezi silně ohrožené druhy do kategorie C2. Patří do mezinárodního seznamu druhů chráněných úmluvou CITES.  \n"}
{"id": "1349743", "url": "https://cs.wikipedia.org/wiki?curid=1349743", "title": "Železniční trať Ogulin–Knin", "text": "Železniční trať Ogulin–Knin\n\nŽelezniční trať Ogulin–Knin (chorvatsky Željeznička pruga Ogulin–Knin) se nachází v západní části Chorvatska. Známá je také pod názvem Ličská dráha (chorvatsky Lička pruga). Jednokolejná neelektrizovaná trať představuje jednu z hlavních spojnic centrálního Chorvatska s Dalmácií. Dlouhá je 223,6 km. V chorvatské železniční síti je evidována pod číslem 70.\n\nTrať je vedena z měst Ogulin a Oštarije severojižním směrem. Většinou je vedena v širokých polích, prochází však i horskými průsmyky. Před stanicí Cerovac prochází po severním úpatí pohoří Veliki Crnopac.\n\nVýstavba trati byla předvídána a plánována v dobách existence Rakousko-Uherska, nicméně nebyla nikdy realizována. První návrh na výstavbu železnice spojující Záhřeb se Splitem přes město Knin byl předložen již rakouským ministrem obchodu Berhnardem von Wüllerstorfem v roce 1866. V roce 1904 se uherská vláda zavázala k výstavbě trati. Nedostatek finančních prostředků nicméně způsoboval další oddalování výstavby; probíhala složitá jednání mezi maďarskou vládou a finančními subjekty o tom, jak bude možné poskytnout financování na stavbu trati. Pro monarchii přitom měla klíčový význam, neboť umožňovala spojení přístavu Split se zbytkem země. Výstavbu měly financovat odděleni Předlitasvko i Zalitavsko (neboť trať procházela přes hranici mezi oběma celky mocnářství). Celkové náklady na výstavbu měly dosáhnout 97,5 milionů korun. Firmou, která měla stavební práce provést, byla Grünwald & comp. Schiffer, která disponovala potřebnými zkušenostmi s výstavbou tratí v těžkém a horském terénu.\n\nZahájení stavebních prací bylo ale kvůli sporům v oblasti financování mezi Předlitavskem a Zalitavskem neustále odsouváno. Nakonec byla výstavba zahájena v roce 1913. Práce nicméně přerušila první světová válka; do zahájení konfliktu bylo položeno již 26 km kolejí. Výstavba trati byla dokončena až v době existence Království Srbů, Chorvatů a Slovinců. Trať byla vedena v náročném terénu; nacházela se zde četná stoupání a některé terénní překážky si vyžádaly výstavbu několika mostů i jednadvaceti tunelů. I pro nově vzniklé jugoslávské království však byla stavba trati velmi nákladná. Několikrát musely být stavební práce přerušeny; bylo složité vysoutěžit vhodnou společnost, která by dokázala dokončit stavbu. Slavnostní otevření se uskutečnilo v roce 1925. Jednotlivé úseky byly otevírány v následujícím pořadí:\n\nBěhem Chorvatské války za nezávislost v letech 1991–1995 byla trať těžce poškozena, neboť procházela územím Republiky Srbská krajina. Boje se odehrávaly na samotné trati a ta měla navíc značný strategický význam. Její okolí bylo na několika místech zaminováno. Trať byla po skončení konfliktu přebudována a modernizována. V roce 2014 probíhala rekonstrukce nádraží na trati.\n\n"}
{"id": "1349748", "url": "https://cs.wikipedia.org/wiki?curid=1349748", "title": "Tajfun Tembin", "text": "Tajfun Tembin\n\nTembin byla ničivá tropická cyklóna, která ve druhé polovině prosince 2017 zasáhla filipínský ostrov Mindanao. Bouře na jihu Filipín způsobila záplavy, sesuvy půdy, poruchy dodávek elektřiny a smrt více než 240 lidí. Je tak nejsmrtelnější tropickou cyklónou v Tichém oceánu v roce 2017. Většina obětí pochází z provincií Lanao del Norte a Zamboanga del Norte. Ve městě Piagapo zničila povodeň kolem 40 domů a zabila 10 lidí. Povodně také zničily vesnici Dalama, ve které je potvrzeno 19 mrtvých. Kvůli bouři muselo více než 75 tisíc lidí opustit svoje domovy. U severu Filipín kvůli bouři pravděpodobně ztroskotala loď, na jejiž palubě bylo 257 lidí, z nichž 252 bylo zachráněno a 5 zahynulo. Poté co bouře opustila Filipíny, začala směřovat na jih Vietnamu a dosáhla síly tajfunu. Z oblasti jižního Vietnamu byly evakuovány statisíce lidí. Během své cesty Jihočínským mořem zasáhl tajfun také Spratlyovy ostrovy, ale Vietnam zasáhl pouze jako tropická deprese.\n"}
{"id": "1349775", "url": "https://cs.wikipedia.org/wiki?curid=1349775", "title": "Enya (album)", "text": "Enya (album)\n\nEnya je debutové studiové album irské zpěvačky Enyy. Album vyšlo v roce 1987.\n\n"}
{"id": "1349829", "url": "https://cs.wikipedia.org/wiki?curid=1349829", "title": "František Emanuel Velc", "text": "František Emanuel Velc\n\nFrantišek Emanuel Velc (2. února 1816, Litomyšl – 30. listopadu 1890, Kozlov, pochován v České Třebové) byl český demokrat a vlastenec, vychovatel šlechtických dětí, sekretář pražského Národního výboru v revolučním roce 1848.\n\nVystudoval v Litomyšli na gymnáziu filozofii (1832-1833), potom ve Vídni práva, byl pak vychovatelem ve šlechtických domech a tajemníkem známého mecenáše Antonína Veitha, pána na Liběchově. Po létech služby se vrátil se skrovným výslužným do rodného kraje, ne však do Litomyšle, nýbrž do České Třebové, ke konci života se odstěhoval na samotu v Kozlově.\n\nVelc se stýkal s významnými osobnostmi své doby (Bolzano, Kollár, Rieger, Klácel atd.) a zanechal o této době svědectví ve svých pamětech. Dva svazky těchto pamětí přečetl Alois Jirásek a sepsal podle nich Velcův životopis pod názvem \"Z pamětí samotářových\" (psáno v letech 1906-1907, vyšlo v publikaci \"Rozmanitá prosa – obrázky a studie\" v Ottově nakladatelství ve čtyřech vydáních: 1913, 1914, 1920 a 1922). Jirásek na konci uvádí, že pravděpodobně existoval i třetí svazek, který se ale ztratil.\n\nNa 130 stranách Jirásek vypravuje, jak se o Velcovi dozvěděl a poté popisuje jeho život s velmi četnými citacemi z uvedených pamětí, takže čtenář čte střídavě Jiráska i Velce, aby vyprávění mělo spád. Dozvídá se o vlasteneckém hnutí té doby, o osobnostech, pomluvách, zlomyslnostech i tragických osudech, o špiclování tajných policistů i o lidské obětavosti a ušlechtilosti.\n\nPrvní díl pamětí se zabývá jeho činností před rokem 1848, druhý díl pak popisuje události tohoto revolučního roku.\n\n\n"}
{"id": "1349843", "url": "https://cs.wikipedia.org/wiki?curid=1349843", "title": "Ludhijána", "text": "Ludhijána\n\nLudhijána () je město v Paňdžábu v Indii. S přibližně 1,6 milióny obyvatel je nejlidnatějším městem na území Paňdžábu – hlavní město Čandígarh totiž sdílí Paňdžáb se sousední Harijánou a nepočítá se do jeho území, navíc má jen zhruba milión obyvatel.\n\nLudhijána leží několik kilometrů jižně (tedy na levém břehu) od toku Satludže (přítoku Pandžnadu v úmoří Arabského moře).\n\nLudhijána je železniční křižovatkou a vedou odtud tratě mimo jiné do Džalandharu, Čandígarhu a Ambálá.\n"}
{"id": "1349849", "url": "https://cs.wikipedia.org/wiki?curid=1349849", "title": "Národní park Alas Purwo", "text": "Národní park Alas Purwo\n\nNárodní park Alas Purwo se nachází na poloostrově Blambangan v indonéské provincii Východní Jáva, konkrétně v její jihovýchodní části v blízkosti Balijského průlivu. Název parku znamená \"první\" či \"starobylý les\", podle javánské legendy se z tohoto místa vynořila Země. Oblast má rozlohu asi 434 km a pokrývají ji mangrovové, savanové a monzunové nížinné lesy, nalézají se zde také pláže. Nejvyšší horou je Mount Linggamanis s výškou 322 m.\n\nPark je známý pro svou divokou populaci kopytníků bantengů (\"Bos javanicus\") a také se zde nachází významná surfařská lokalita.\nZ rostlin se v parku vyskytuje např. vrcholák pravý neboli katapa (\"Terminalia catappa\"), kalaba obvejčitá (\"Calophyllum inophyllum\"), lejnice smradlavá (\"Sterculia foetida\"), baringtonie \"Barringtonia asiatica\" či manilkara \"Manilkara kauki\".\n\nPark je rovněž domovinou ohrožených bantengů (\"Bos javanicus\"). V dubnu roku 2004 bylo ve zdejších savanách v oblasti Dadengan, kde hledají během rána a odpoledne potravu, nalezeno pouze 57 těchto kopytníků, přestože předchozí rok staré odhady hovořily o populaci o velikosti 80 až 100 zvířat. Roku 2010 zde však bylo na 80 ha savany objeveno už 73 bantengů, což je velký nárůst i přes ohrožení následkem ztráty biotopu či ze stran pytláků. Ti tato zvířata loví převážně během období sucha na okrajích parku, kdy bantengové chráněnou oblast opouštějí a hledají vodu. Zvířata jsou zabita a jejich maso prodáno.\n\nMezi další druhy zvířat, žijících v parku, patří například dhoulové (\"Cuon alpinus\"), hulmani jávští (\"Trachypithecus auratus\"), pávi zelení (\"Pavo muticus\"), kuři bankivští (\"Gallus gallus\"), karety zelenavé (\"Lepidochelys olivacea\"), pravé (\"Eretmochelys imbricata\") a obrovské (\"Chelonia mydas\").\nBěhem března a listopadu je zdejší pláž Plengkung v zálivu Grajagan (oblast známá jako G-Land) cílem tisíců surfařů. Oblast je považována za nejlepší místo pro surfing v Asii, avšak s velkými sjízdnými vlnami o výšce až pět metrů je určena jen pro zkušené surfaře.\n"}
{"id": "1349853", "url": "https://cs.wikipedia.org/wiki?curid=1349853", "title": "Bučkovy sady", "text": "Bučkovy sady\n\nBučkovy sady \"(Ve Struhách, Sady Willyho Brandta)\" jsou bývalé veřejné sady v Praze 6-Bubenči, které se rozkládaly západně od ulice Chittussiho. Z jihu je ohraničovala ulice Rooseveltova (původně Bučkova) a ze severu ulice Antonína Čermáka. V severní části sadů stojí budovy dvou léčeben (LDN), mateřská škola a tenisové kurty, v západní části jsou rodinné vily. Pouze v jižní části při ulici Rooseveltova zůstal malý park.\n\nRoku 1786 zakoupil Josef Ignác Buček z Heraltic (1741-1821) v Předním Ovenci (Bubeneč) rozsáhlé pozemky se dvory čp. 1 a čp. 6. Uprostřed této nezastavěné a pouze zemědělsky využívané půdy se nacházela roklinka, kterou protékal bezejmenný potok. Svahy roklinky a její okolí inspirovaly nového majitele k založení veřejného parku podle vzoru anglických romantických parků - při úpravách zde vznikly promenádní aleje a klikaté cesty mezi keři a skupinami stromů. Bučkův přítel Josef Emanuel Canal de Malabaila (1745-1826) v té době zakládal na území Vinohrad zahradu Kanálku a další jejich vrstevník baron Jakub Wimmer (1754-1822) dal vzniknou Wimmerovým sadům. V Karlíně Jan Ferdinand ze Schönfeldu (1750-1821) otevřel park Rosenthal (Růžodol).\n\nNa vyvýšeném místě v severovýchodní části sadů stála od roku 1793 empírová vila s výrazným sloupovým portikem, která sloužila pro výletníky jako pohostinství - zahradník v ní prodával občerstvení (smetanu a chléb), uvařil kávu z donesených zrnek a čepoval pivo. Sládek v purkrabském pivovaře František Hamous se roku 1793 dožadoval zastavení „šenku piva v Bučkově zahradě“ z důvodu konkurence. Když roku 1810 koupil Buček hostinec Na seníku, ve kterém se čepovalo purkrabské pivo, důvody ke stížnostem zanikly. Před vilou v místech pozdějších tenisových kurtů byla vyhlídka s květinovými záhony.\n\nPo smrti Bučka jeho dědicové o park zpočátku pečovali. Nejprve se o sady až do října 1837 staral syn Mořic Buček. Po jeho smrti připadl majetek jeho sest­řenici Barboře provdané Schlöchtové a poté je zdědil její syn Jan Schlöcht z Heraltic (36 let starosta Bubenče). Za jeho vlastnictví sady zpustly a zdivočely. Od 90. let 19. století byly pozemky po částech rozprodávány. Továrník Hoyermann zde zřídil továrnu na umělá hnojiva (fosfáty a moučku Tho­masovu, již zaniklo), u ní byla roku 1890 postavena vila čp. 95 (kanadské velvyslanectví, vídeňští architekti Miksch a Niedzelsky, postavil stavitel František Henner). Restaurace „Zur Quelle“ (U prame­ne, stavitel pravděpodobně Henner, přístavby Alois Potůček) vznikla o rok později. Roku 1888 byl v severní části sadů založen nový bubenečský hřbitov a roku 1894 psychiatrická léčebna MUDr. Leopolda Kramera - Kramerovo sanatorium (poté LDN čp. 144). Sanatorium využívalo část sadů se stromy a potůčkem jako terapeutické místo pro vycházky pacientů.\n\nNa většině plochy sadů však byly během první poloviny 20. století postaveny rodinné vily v zahradách (mezi ulicemi Rooseveltova, Terronská a Na Marně). Z cesty Bučkovými pozemky ve směru východ-západ vznikla ulice, v letech 1911 - 1940 zvaná Bučkova (později Rooseveltova).\n\nPramen na jihozápadním konci parku byl zdrojem vody pro první bubenečský vodovod. Terén byl zarovnán a v místech mateřské školy v Terronské ulici stála od roku 1901 bubenečská vodárna. Empírová vila na severním konci parku byla zbořena roku 1937 a nahradila ji novostavba.\n\nZe sadů se dochovala pouze rokle s potůčkem a dvěma prameny a malá parkově upravená plocha. Tato veřejnosti dostupná část bývalých sadů nese od října 2011 jméno bývalého kancléře Spolkové republiky Německo a nositele Nobelovy ceny míru Willyho Brandta.\n\n\n"}
{"id": "1349855", "url": "https://cs.wikipedia.org/wiki?curid=1349855", "title": "Národní park Západní Bali", "text": "Národní park Západní Bali\n\nNárodní park Západní Bali () je národní park nacházející se v oblasti Buleleng na indonéském ostrově Bali a zahrnuje asi 5 % jeho území. Rozloha parku je asi 190 čtverečních kilometrů, z toho pevninu zabírá 158 čtverečních kilometrů a zbytek tvoří moře. Na severu parku se nachází 1 km dlouhá pláž, útes a ostrůvky. Západně od parku se nachází přístav v Gilimanuku a východně od parku vesnice Goris. Z Gilimanuku a Singaraji se lze do parku dostat po silnicích, k dopravě sem je možné využít také trajekt z východojávského města Ketapang.\n\nV parku existuje několik přírodních stanovišť, nacházejí se zde savany, mangrovové, horské a smíšené monzunové lesy a atoly. Ve středu parku se nacházejí čtyři pleistocénní sopky, z nichž největší, Gunung Patas, měří 1 412 metrů nad mořem.\n\nV parku žije asi 160 druhů zvířat, jako banteng (\"Bos javanicus\"), prase divoké (\"Sus scrofa\"), sambar ostrovní (\"Rusa timorensis\"), muntžak sundský (\"Muntiacus muntjak\"), hulman jávský (\"Trachypithecus auratus\"), kaloň malajský (\"Pteropus vampyrus\"), kočka bengálská (\"Prionailurus bengalensis\"), vlaštovka obecná (\"Hirundo rustica\"), rezavohrdlá (\"Hirundo tahitica\") a skalní (\"Cecropis daurica\"), žluva černošíjná (\"Oriolus chinensis\"), straka tmavá (\"Crypsirina temia\"), orlík rudoprsý (\"Spilornis cheela\"), klecho rezavolící (\"Hemiprocne coronata\"), mandelík východní (\"Eurystomus orientalis\"), rýžovník šedý (\"Lonchura oryzivora\"), marabu indomalajský (\"Leptoptilos javanicus\"), ťuhýk královský (\"Lanius schach\"), nesyt bílý (\"Mycteria cinerea\"), ledňáček posvátný (\"Todiramphus sanctus\"), lelek savanový (\"Caprimulgus affinis\"), kareta pravá (\"Eretmochelys imbricata\") či varan skvrnitý (\"Varanus salvator\"). Vyskytuje se zde také kriticky ohrožený pěvec majna Rothschildova (\"Leucopsar rothschildi\") a žili tu i poslední pozorovaní jedinci vyhynulého tygra balijského (\"Panthera tigris balica\").\n\nZ rostlin v parku lze jmenovat druhy \"Pterospermum diversifolium\", antidesmu \"Antidesma bunius\", pukol \"Lagerstroemia speciosa\", santalovník bílý (\"Santalum album\"), tungovník molucký (\"Aleurites moluccanus\"), lejnici smradlavou (\"Sterculia foetida\"), kusumbu \"Schleichera oleosa\", dvojkřídláč \"Dipterocarpus hasseltii\", garcínii \"Garcinia dulcis\", alstonii \"Alstonia scholaris\", dalbergii \"Dalbergia latifolia\" či manilkaru \"Manilkara kauki\".\n"}
{"id": "1349856", "url": "https://cs.wikipedia.org/wiki?curid=1349856", "title": "Argentinské námořní letectvo", "text": "Argentinské námořní letectvo\n\nArgentinské námořní letectvo (oficiálně , zkratkou COAN, „Velitelství námořního letectva“, či zkráceně jen \"Aviación Naval\" - „Námořní letectvo“) je letecká složka Argentinského námořnictva (\"Armada de la República Argentina\"). V jeho rámci tvoří, spolu s velitelstvími hladinových (\"Comando de la Flota de Mar\") a ponorkových sil (\"Comando de la Fuerza de Submarinos\") a námořní pěchoty (\"Comando de la Infantería de Marina\"), námořní součást ozbrojených sil Argentiny.\n\nV době války o Falklandy, jediného konfliktu s cizí mocností v dějinách \"Aviación Naval\", jeho piloti prokázali značnou bojovu připravenost a odvahu, a, navzdory nedostatečným zdrojům a utrpěným těžkým ztrátám, způsobili citelné ztráty britskému operačnímu svazu, ačkoliv mu nebyli schopni zabránit ve znovuobsazení Falkland. \n\nTabulka obsahuje přehled letecké techniky námořního letectva Argentiny v roce 2017 podle Flightglobal.com.\n"}
{"id": "1349857", "url": "https://cs.wikipedia.org/wiki?curid=1349857", "title": "Dassault Étendard VI", "text": "Dassault Étendard VI\n\nDassault Étendard VI byl francouzský prototyp stíhacího letounu původně vyvinutý v rámci soutěže NATO NBMR-1 na standardní taktický stíhací letoun užívající motor Bristol Siddeley Orpheus. Společnost Dassault využila téměř současně vypsaných požadavků Francouzského letectva na nový stíhací bombardér, a vyvíjela paralelně několik variant téhož konceptu pro oba potenciání zákazníky.\n\nLetoun, původně nesoucí označení Mystère XXVI, byl vybrán jako jeden z účastníků soutěže u něhož mělo dojít ke stavbě prototypu, který podstoupí letové testy během nichž bude porovnáván s konkurenčními projekty. Ve zkouškách si vedl dobře, ale výkonnostně jej překonal Fiat G.91, který byl posléze vyhlášen vítězem soutěže.\n\nDalší vývoj tohoto konceptu, Étendard IV, vedl k úspěšnému typu pro Francouzské námořnictvo. Prototypy Étendardu VI dosloužily při vývoji některých jeho systémů. \n\nÚdaje platí pro první prototyp v době zkoušek v průběhu konkurzu NATO\n\n\n"}
{"id": "1349859", "url": "https://cs.wikipedia.org/wiki?curid=1349859", "title": "Dassault Étendard II", "text": "Dassault Étendard II\n\nDassault Étendard II byl francouzský prototyp stíhacího letounu vyvíjený jako následovník rodiny Dassault Mystère. Byl nabídnut k vyzkoušení Francouzskému letectvu, které ale dalo přednost typu Dassault Mirage III.\n\nLetoun, původně označený Mystère XXII, byl vyvíjen v odpověď na požadavek Francouzského letectva na lehký proudový stíhací bombardér. Přibližně ve stejné době NATO vypsalo soutěž NBMR-1, také požadující lehký úderný stíhač, a společnost Dassault pro ni paralelně vyvíjela velmi podobný stroj, Étendard VI.\n\nJediný prototyp Étendardu II, kombinující trup Mirage I a šípová křídla Dassault Super Mystère a poháněny dvěma proudovými motory Turbomeca Gabizo, poprvé vzlétl 23. července 1956, ale ukázal se poněkud podmotorovaným, a neukázal takový příslib jako připravovaná rodina strojů Mirage, a projekt byl brzy opuštěn. Druhý prototyp byl zrušen před prvním vzletem, a ke stavbě třetího, plánovaného pro Francouzské námořnictvo, vůbec nedošlo.\n\nDalším vývojem koncepce Étendardu vznikl Étendard IVM pro \"Aéronavale\".\n\nÚdaje platí pro první prototyp určený pro \"Armée de l'Air\"\n\n"}
{"id": "1349862", "url": "https://cs.wikipedia.org/wiki?curid=1349862", "title": "Christine Adamsová", "text": "Christine Adamsová\n\nChristine Adamsová může být:\n\n"}
{"id": "1349863", "url": "https://cs.wikipedia.org/wiki?curid=1349863", "title": "Vámosatya", "text": "Vámosatya\n\nVámosatya je obec v Maďarsku v župě Szabolcs-Szatmár-Bereg v okrese Vásárosnamény.\n\nMá rozlohu 2429 ha a v roce 2015 zde žilo 556 obyvatel.\n\nPrvní zmínky o farnosti jsou z roku 1321. V roce 1341 byl postaven kostel sv. Jiří.\n\nV obci je dřevěná zvonice postavená v roce 1691 a patří mezi nejstarší a nejvyšší v Maďarsku. Věž je sloupovo-rámové konstrukce, která se směrem dolů rozšiřuje. Konstrukce je štíhlá a vysoká zakončená vysokou a úzkou jehlanovou střechou, která je v nárožích ozdobená malými stejnými věžičkami.\n"}
{"id": "1349870", "url": "https://cs.wikipedia.org/wiki?curid=1349870", "title": "Miroslav Dvořák (herec)", "text": "Miroslav Dvořák (herec)\n\nMiroslav Dvořák (* 14. dubna 1975 Benešov) je český herec, moderátor, zpěvák, výtvarník a pedagog.\n\nV letech 1994–1995 působil v Horáckém divadle v Jihlavě a v letech 1999–2004 v Městském divadle v Mostě. Hostoval v Divadle pod Palmovkou a v Národním divadle v Praze. Nyní je na volné noze. Jeho tvář je známá z televizního seriálu Ordinace v růžové zahradě 2, kde ztvárnil roli lichváře Rudovského. Spolupráce s TV Óčko – hlas Óčka. Kromě činoherního herectví se také věnuje opernímu a operetnímu zpěvu. Mimo jiné několik let koncertoval se sólistkou Hudebního divadla v Karlíně Gallou Macků. V současné době spolupracuje s operní pěvkyní Pavlou Štěpničkovou – operní recitál „Koncert nejen pro pana Mozarta“. Věnuje se uměleckému přednesu, koncertnímu melodramu (člen společnosti Zdeňka Fibicha) a divadlu jednoho herce, za které získal řadu ocenění. Vyučuje jevištní řeč a základy herectví na VOŠ herecké v Praze. V agenturách AHA https://agentura-aha.cz/ a Descartes působí jako lektor rétoriky. Člen divadelní společnosti Indigo Companyhttps://www.indigocompany.cz/. Věnuje se výtvarné činnosti – osobité koláže „Z trhanců a aldipel“, olejomalby. Často se podílí na výtvarné složce inscenací – scéna, kostýmy. Spolupráce s akademickou malířkou Inkou Delevovou. Pořádá pravidelné tematické výstavy.\n\n"}
{"id": "1349872", "url": "https://cs.wikipedia.org/wiki?curid=1349872", "title": "Obština Elin Pelin", "text": "Obština Elin Pelin\n\nObština Elin Pelin () je bulharská jednotka územní samosprávy v Sofijské oblasti. Leží v západním Bulharsku, v Sofijské kotlině, jedné ze Zabalkánských kotlin, mezi pohořími Sredna gora na jihu a Stara planina na severu. Správním střediskem je město Elin Pelin, kromě něj zahrnuje obština 18 vesnic. Žije zde přes 19 tisíc stálých obyvatel.\n\nV obštině žije 19 115 stálých obyvatel a včetně přechodně hlášených obyvatel 21 600. Podle sčítáni 1. února 2011 bylo národnostní složení následující:\n"}
{"id": "1349875", "url": "https://cs.wikipedia.org/wiki?curid=1349875", "title": "Tákos", "text": "Tákos\n\nTákos je obec v Maďarsku v župě Szabolcs-Szatmár-Bereg v okrese Vásárosnamény.\n\nMá rozlohu 1082 ha a v roce 2015 zde žilo 354 obyvatel.\n\nV obci se nachází dřevěný kostel a zvonice postaveny kolem roku 1760. Kostel je sloupovo-rámové konstrukce s proutěnou výplní stěn a hliněnou mazaninou. Kostel je jednolodní obdélného půdorysu, střecha je valbová. V interiéru se nachází řezbářsky zdobená kazatelna. Strop tvoří 58 dekorativních kazet.\n"}
{"id": "1349877", "url": "https://cs.wikipedia.org/wiki?curid=1349877", "title": "Obština Gorna Malina", "text": "Obština Gorna Malina\n\nObština Gorna Malina () je bulharská jednotka územní samosprávy v Sofijské oblasti. Leží v západním Bulharsku, ve třech Zabalkánských kotlinách (Sofijské, Saranské a Kamarské) mezi pohořími Sredna gora na jihu a Stara planina na severu. Správním střediskem je ves Gorna Malina, kromě ní zahrnuje obština 13 vesnic. Žijí zde přes 4 tisíce stálých obyvatel.\n\nVšechna sídla v obštině jsou samosprávná.\nV obštině žije 4 571 stálých obyvatel a včetně přechodně hlášených obyvatel 5 221. Podle sčítáni 1. února 2011 bylo národnostní složení následující:\n"}
{"id": "1349886", "url": "https://cs.wikipedia.org/wiki?curid=1349886", "title": "Carpenter", "text": "Carpenter\n\nCarpenter (angl. tesař) může znamenat:\n\n\n"}
{"id": "1349888", "url": "https://cs.wikipedia.org/wiki?curid=1349888", "title": "Obština Mirkovo", "text": "Obština Mirkovo\n\nObština Mirkovo () je bulharská jednotka územní samosprávy v Sofijské oblasti. Leží v západním Bulharsku, na severu Zlaticko-pirdopské kotliny, jedné ze Zabalkánských kotlin, na jižních svazích Staré planiny a zčásti i na svazích Sredné gory. Správním střediskem je ves Mirkovo, kromě ní zahrnuje obština 5 vesnic. Žijí zde necelé 2 tisíce stálých obyvatel.\n\nV obštině žije 1 965 stálých obyvatel a včetně přechodně hlášených obyvatel 2 175. Podle sčítáni 1. února 2011 bylo národnostní složení následující:\n"}
{"id": "1349892", "url": "https://cs.wikipedia.org/wiki?curid=1349892", "title": "Václav Zajíček", "text": "Václav Zajíček\n\nVáclav Zajíček (4. března 1925 Hodkovice – 8. dubna 1989) byl český grafik a heraldik (kreslíř).\n\nV tiskárně v Hodkovicích (Ahrens) se vyučil litografem, úspěšně složil i příjmací zkoušky na Baťovu školu umění, ovšem z finančních důvodů na školu nenastoupil a nastoupil do tiskárny v Hodkovicích. Roku 1949 uspěl s návrhem loga Supraphonu. Uplatnil se v době „renesance heraldiky“ po roce 1967, kdy se po opětovném vymezení komunální heraldiky otevřela potřeba pro nové kreslíře znaků. Ve své práci se odkazoval zejména k tvůrcům Widimskému, Ströhlovi a Zvolskému. Kreslil znaky např. pro \"Města severních Čech\" (1968), \"Znaky severočeských měst\" V. Rudy (1970). Úspěšně se účastnil soutěží o nové znaky Vratislavic nad Nisou (užíváný od 70. let do roku 2006) a Neštěmice (od roku 1971). Tvořil i drobnou užitou grafiku (ex libris, záložky apod.). V Hodkovicích byl veřejně činný, dlouho předsedou Aktivu památkové péče a ochrany přírody. V jeho šestnácti letech mu byla diagnostikována cukrovka, kvůli které se mu zhoršoval zrak až roku 1984 oslepl a odešel z veřejného života.\n\n"}
{"id": "1349898", "url": "https://cs.wikipedia.org/wiki?curid=1349898", "title": "Obština Zlatica", "text": "Obština Zlatica\n\nObština Zlatica () je bulharská jednotka územní samosprávy v Sofijské oblasti. Leží v západním Bulharsku, ve Zlaticko-pirdopské kotlině, jedné ze Zabalkánských kotlin, a na protilehlých svazích Staré planiny (na severu) a Sredné gory (na jihu). Správním střediskem je město Zlatica, kromě něj zahrnuje obština 3 vesnice. Žije zde zhruba 5 tisíc stálých obyvatel.\nVšechna sídla v obštině jsou samosprávná.\n\nObština je rozdělena na dvě části, mezi nimiž se rozkládá obština Čavdar.\nV obštině žije 5 080 stálých obyvatel a včetně přechodně hlášených obyvatel 5 914. Podle sčítáni 1. února 2011 bylo národnostní složení následující:\n"}
{"id": "1349904", "url": "https://cs.wikipedia.org/wiki?curid=1349904", "title": "Obština Čavdar", "text": "Obština Čavdar\n\nObština Čavdar () je bulharská jednotka územní samosprávy v Sofijské oblasti. Leží v západním Bulharsku, ve Zlaticko-pirdopské kotlině, jedné ze Zabalkánských kotlin, a na severních svazích Sredné gory. Obština je totožná se vsí Čavdar a kromě ní nezahrnuje žádná jiná sídla. Žije zde zhruba tisíc stálých obyvatel.\nObština má jediné sídlo – ves Čavdar.\n\nV obštině žije 1 027 stálých obyvatel a včetně přechodně hlášených obyvatel 1 219 . Podle sčítáni 1. února 2011 bylo národnostní složení následující:\n"}
{"id": "1349905", "url": "https://cs.wikipedia.org/wiki?curid=1349905", "title": "Kronika Ztracené stopy", "text": "Kronika Ztracené stopy\n\nKronika Ztracené stopy je česká kniha, kterou napsal Jaroslav Foglar. Popisuje příběhy klubu Ztracená stopa a zároveň obsahuje návody a rady pro práci v klubech a oddílech. Poprvé byla vydána v roce 1967 vydavatelstvím Naše vojsko v nákladu 40 000 kusů, druhé vydání vyšlo v roce 1970. Další vydání byly až v letech 1991 (Naše vojsko), 1997 (Olympia) a 2007 (Olympia).\n\n\n"}
{"id": "1349909", "url": "https://cs.wikipedia.org/wiki?curid=1349909", "title": "Josef Guttmann", "text": "Josef Guttmann\n\nJosef Guttmann (23. května 1902 Tábor – 9. května 1956 New York) byl československý levicový novinář a politik židovského původu. Jako člen Komunistické strany Československa (KSČ) ostře kritizoval moskevské procesy z 30. let a byl proto vyloučen ze strany.\n\nGuttmann absolvoval Vysokou školu obchodní v Praze a poté byl bankovním úředníkem. Už od mládí byl radikálně levicově orientován, působil v Mezinárodním sdružení marxistických akademiků a v Komsomolu, členem KSČ se stal již roku 1921. Stranicky povýšil na konci 20. let, což byla doba, kdy strana procházela nejen fází tzv. bolševizace, ale také procesem ideologického přizpůsobování oficiální linii KSSS a Kominterny. Stal se jedním z předních funkcionářů strany pod novým vedením Klementa Gottwalda, 2. listopadu 1928 byl přibrán do politbyra, což potvrdil i VI. sjezd KSČ v březnu 1931. Až do svého vyloučení v roce 1933 byl též šéfredaktorem \"Rudého práva\".\n\nV červnu 1932 se českoslovenští komunisté v otázce hodnocení sociální demokracie pokusili odklonit od politiky KSSS, a to zejména kvůli nebezpečí nacismu v Německu. KSČ se začala orientovat na politiku tzv. jednotné fronty proti fašismu, zatímco výkonný výbor Komunistické internacionály už od července 1929 podobné snahy jako podporu tzv. sociálfašismu zakazoval. Guttmann, tehdy již druhý nejmocnější muž ve straně hned po generálním tajemníkovi Gottwaldovi, ostře kritizoval německé komunisty, protože vytvoření takové jednotné fronty se sociálními demokraty zabránili. Komunistická strana Československa se naproti tomu spoléhala na své zkušenosti s československou sociální demokracií, zejména ze společného boje proti nacistům z Henleinovy Sudetoněmecké strany. Na XII. plénu výkonného výboru Kominterny (od 27. srpna do 15. září 1932) tyto rozpory vyvrcholily v konfliktu mezi Guttmannem a Ulbrichtem, který se stal známým jako „Guttmannova aféra“.\n\nGuttmann nejprve ztratil svou pozici ve stranických novinách a v roce 1933 byl jako trockistický odpadlík vyloučen ze strany. Krátce na to se stal ostrým kritikem stalinských moskevských procesů, a to zejména prostřednictvím dvou společně se Závišem Kalandrou sepsaných prací: \"Odhalené tajemství moskevského procesu\" a \"Druhý moskevský proces\". V letech 1937 a 1938 se spolu s Kalandrou také pokusil vydávat alternativní noviny ke stranickému tisku věrnému Stalinovi, nicméně nakonec se rozhodl pro emigraci a v roce 1939 odcestoval do USA, kde poté pracoval jako redaktor českého vysílání amerického rozhlasu. Do Československa se již nevrátil.\n\n\nGuttmann se také soukromě zabýval židovskou historií a genocidou Arménů v Turecku, o níž napsal ve Spojených státech několik pojednání a srovnal ji s šoa.\n\n"}
{"id": "1349913", "url": "https://cs.wikipedia.org/wiki?curid=1349913", "title": "Zsurk", "text": "Zsurk\n\nZsurk je vesnice v Maďarsku v župě Szabolcs-Szatmár-Bereg v okrese Záhony.\n\nMá rozlohu 1517 ha a v roce 2015 zde žilo 743 obyvatel.\n\nVe vesnici se nachází kostel z roku 1891 s dřevěným kazetovým stropem. Před západním průčelím stojí dřevěná zvonice, která byla zbudována kolem roku 1660. Zvonice má konstrukci sloupovo-rámovou a svou štíhlou výškou patří mezi nejvyšší v Maďarsku. Zvonice se směrem nahoru zužuje a je zakončena vysokou štíhlou střechou, která je v nárožích ozdobená malými stejnými věžičkami.\n\nVe zvonici jsou zavěšeny dva zvony. První byl ulit v roce 1655 v Prešově. Druhý byl ulit v roce 1655 v Budapešti.\n"}
{"id": "1349914", "url": "https://cs.wikipedia.org/wiki?curid=1349914", "title": "Obština Pirdop", "text": "Obština Pirdop\n\nObština Pirdop () je bulharská jednotka územní samosprávy v Sofijské oblasti. Leží v západním Bulharsku, ve Zlaticko-pirdopské kotlině, jedné ze Zabalkánských kotlin, na severních svazích Sredné gory a zčásti i na jižních svazích Staré planiny. Správním střediskem je město Pirdop, kromě něj zahrnuje obština jednu vesnici. Žije zde přes 7 tisíc stálých obyvatel.\n\nV obštině žije 7 361 stálých obyvatel a včetně přechodně hlášených obyvatel 8 437. Podle sčítáni 1. února 2011 bylo národnostní složení následující:\n"}
{"id": "1349915", "url": "https://cs.wikipedia.org/wiki?curid=1349915", "title": "Tiszacsécse", "text": "Tiszacsécse\n\nTiszacsécse je obec v Maďarsku v župě Szabolcs-Szatmár-Bereg v okrese Fehérgyarmat. Leží při řece Tise na hranici s Ukrajinou.\n\nMá rozlohu 481 ha a v roce 2015 zde žilo 245 obyvatel.\n\nVe vesnici se u kostela nachází samostatně stojící dřevěná zvonice postavená v roce 1822. Zvonice má sloupovo-rámovou konstrukci.\n\nRoku 1879 se tu narodil významný maďarský spislovatel Zsigmond Móricz.\n"}
{"id": "1349916", "url": "https://cs.wikipedia.org/wiki?curid=1349916", "title": "Obština Koprivštica", "text": "Obština Koprivštica\n\nObština Koprivštica () je bulharská jednotka územní samosprávy v Sofijské oblasti. Leží v západním Bulharsku, v nejvyšší části Sredné gory a na jejích svazích. Obština je totožná s městem Koprivštica a kromě něj nezahrnuje žádná jiná sídla. Žijí zde zhruba 2 tisíce stálých obyvatel.\nObština má jediné sídlo – město Koprivštica.\nV obštině žije 1 983 stálých obyvatel a včetně přechodně hlášených obyvatel 2 291. Podle sčítáni 1. února 2011 bylo národnostní složení následující:\n"}
{"id": "1349917", "url": "https://cs.wikipedia.org/wiki?curid=1349917", "title": "Severovýchodní země", "text": "Severovýchodní země\n\nSeverovýchodní země ( \"Nordaustlandet\") je ostrov v Severním ledovém oceánu, který patří k norskému zámořskému území Špicberky. Má rozlohu 14 443 km², je druhým největším ostrovem špicberského souostroví a padesátým osmým největším ostrovem světa. Leží severovýchodně od Západního Špicberku, od něhož je oddělen průlivem Hinlopenstretet, měřícím v nejužším místě deset kilometrů.\n\nPobřeží je členité, největším zálivem je Wahlenbergfjorden v západní části ostrova. Vládne zde polární podnebí: 11 000 km² je trvale zaledněno (největšími ledovci jsou Austfonna a Vestfonna), zbytek pokrývá tundra. Žijí zde sobi a mroži, vegetaci tvoří převážně lišejník. Celý ostrov je chráněn jako součást přírodní rezervace Nordaust-Svalbard.\n\nSeverovýchodní země byla objevena anglickými velrybáři v roce 1617. Je bez stálého lidského osídlení, i když v lokalitě Kinnvika fungovala během Mezinárodního geofyzikálního roku výzkumná stanice.\n"}
{"id": "1349918", "url": "https://cs.wikipedia.org/wiki?curid=1349918", "title": "Johann Josef Kunze", "text": "Johann Josef Kunze\n\nJohann Josef Kunze, příjmení možná Kuntze, (16. července 1724 Hrádek nad Nisou – 20. května 1800 Liberec) byl stavitel a architekt.\n\nPo vzoru svého otce Christopha Kunze, jenž byl zednickým mistrem, se vyučil stejnému řemeslu. Následně se přestěhoval do Liberce, kde se posléze stal členem místního zednického cechu. Pracovní úkoly mu začali svěřovat i majitelé místního panství, šlechtická rodina Clam-Gallasů. V Liberci bydlel v části zvané Filipovo město, ve kterém si roku 1782 pro sebe postavil dům číslo popisné 108-I na Nerudově náměstí. V objektu je nyní restaurace Černý kůň. Současně mu patřily i další parcely na lukrativních místech v Liberci. Získal je sňatkem s Marií Terezií Schöpferovou, která byla dcerou libereckého měšťana.\n\nV začátcích své tvorby jej ovlivnil barokní styl architektury, nicméně od osmdesátých let 18. století tvořil v klasicistním stylu. Navrhoval jak stavby úplně nové, tak také rekonstruoval a přestavoval již existující objekty.\n\nKunze je autorem:\n"}
{"id": "1349922", "url": "https://cs.wikipedia.org/wiki?curid=1349922", "title": "Kulíkovití", "text": "Kulíkovití\n\nKulíkovití (Charadriidae) je čeleď malých bahňáků z řádu dlouhokřídlých. Patří sem také čejky a také keptuška stepní.\n\nJsou to ptáci do velikosti 31 cm, jsou malí, ale rychle pobíhají po zemi jako kutálející hadrové míčky, proto se jim česky říká kulíci. Hnízdí na zemi v porostu trav, nebo i na písku. Jsou to hmyzožravci: žerou hmyz, ale také i kroužkovce, třeba červy. Mláďata kulíků mají krycí zbarvení před predátory. Zobák kulíkovitých bahňáků je krátký a špičatý. Většina druhů kulíkovitých nemá chocholku, výjimkou jsou ale čejky. \n\n"}
{"id": "1349923", "url": "https://cs.wikipedia.org/wiki?curid=1349923", "title": "Josef Nun", "text": "Josef Nun\n\nJosef Nun (22. července 1933 Týniště nad Orlicí - 26. března 2019 Hradec Králové) byl významný český šachista, od roku 2008 člen Síně slávy královéhradeckého sportu.\n\nNarodil se v Týništi nad Orlicí. Absolvoval střední průmyslovou školu stavební v Hradci Králové a poté působil v managementu stavebnictví. Šachům se začal intenzivně věnovat počátkem 50. let 20. století během vojenské služby v Praze. Několikrát se účastnil finále Mistrovství Československa v šachu jednotlivců. Od roku 1976 byl držitelem titulu \"Mezinárodní mistr\". V tomtéž roce obsadil 2. místo na turnaji v Děčíně a o rok později získal na mezinárodním turnaji ve Varně 6. místo. Vyhrával hradecké mezinárodní Vánoční turnaje a třikrát se stal nejlepším sportovcem tehdejšího Východočeského kraje.\n\nV nejvyšší soutěži družstev s TJ Slavia Hradec Králové obsadil 1. místo v roce 1977, 2. místo v roce 1978 a 3. místo v roce 1988. V letech 1976 a 1977 byl kapitánem družstva A, které vyhrálo celostátní ligu a postoupilo do vyřazovacích utkání PMEZ následující sezony. Největších úspěchů dosáhl v korespondenční šachu, v němž získal dva tituly přeborníka Československa a účastnil se jako člen týmu reprezentujícím tehdejší Československo na korespondenčních Olympiádách. V roce 1968 obsadil Československý tým celosvětově první místo na 5. korespondenční Olympiádě, což bylo senzací v době hegemonie šachistů tehdejšího Sovětského svazu. Zejména partie s Estrinem vešla do historie šachu díky jeho zahájení. V roce 1972 skončil československý tým na druhém místě. \n\nAž do roku 2018 hrál za A družstvo TJ Slavia Hradec Králové v 1. lize a v 2. lize za B družstvo. Současně s hráčskou kariérou byl dlouholetým funkcionářem, trenérem a ústředním šachovým rozhodčím. Dvanáct let vedl šachovou rubriku v Pochodni, resp. Hradeckých novinách. Jeho syn Jiří Nun úspěšně pokračuje v rodinné šachové tradici.\n\n"}
{"id": "1349940", "url": "https://cs.wikipedia.org/wiki?curid=1349940", "title": "Sara Rue", "text": "Sara Rue\n\nSara Rue, vlastním jménem Sara Schlackmanová (* 26. ledna 1979 New York) je americká herečka. Pochází z herecké rodiny, jako devítiletá debutovala ve filmu \"Rocket Gibraltar\". Moderovala televizní reality show \"Shedding for the Wedding\", hrála v seriálech \"Roseanne\", \"Dva a půl chlapa\", \"Teorie velkého třesku\", \"Máma\" a \"Sběratelé kostí\". Produkovala krátkometrážní film \"Barbara Jean\", který režíroval její první manžel Mischa Livingstone.\n\n\n"}
{"id": "1349943", "url": "https://cs.wikipedia.org/wiki?curid=1349943", "title": "Szabolcsbáka", "text": "Szabolcsbáka\n\nSzabolcsbáka je obec v Maďarsku v župě Szabolcs-Szatmár-Bereg v okrese Kisvárda.\n\nMá rozlohu 1984 ha a v roce 2015 zde žilo 1162 obyvatel.\n\nVe vesnici se v blízkosti kostela nachází samostatně stojící dřevěná zvonice postavená v roce 1770. Zvonice má sloupovo-rámovou konstrukci zakončenou jehlanovou střechou, která je v nárožích ozdobená malými stejnými věžičkami. Stěny věže jsou bedněny šindelem.\n"}
{"id": "1350012", "url": "https://cs.wikipedia.org/wiki?curid=1350012", "title": "Obština Anton", "text": "Obština Anton\n\nObština Anton () je bulharská jednotka územní samosprávy v Sofijské oblasti. Leží v západním Bulharsku, ve Zlaticko-pirdopské kotlině, jedné ze Zabalkánských kotlin, a na jižních svazích Staré planiny. Obština je totožná se vsí Anton a kromě ní nezahrnuje žádná jiná sídla. Žijí zde necelé 2 tisíce stálých obyvatel.\nObština má jediné sídlo – ves Anton.\n\nV obštině žije 1 343 stálých obyvatel a včetně přechodně hlášených obyvatel 1 557. Podle sčítáni 1. února 2011 bylo národnostní složení následující:\n"}
{"id": "1350014", "url": "https://cs.wikipedia.org/wiki?curid=1350014", "title": "Obština Čelopeč", "text": "Obština Čelopeč\n\nObština Čelopeč () je bulharská jednotka územní samosprávy v Sofijské oblasti. Leží v západním Bulharsku, na jižních svazích Staré planiny a zčásti ve Zlaticko-pirdopské kotlině, jedné ze Zabalkánských kotlin. Obština je totožná se vsí Čelopeč a kromě ní nezahrnuje žádná jiná sídla. Žije zde přes tisíc stálých obyvatel. Jde o rozlohou nejmenší z bulharských obštin.\nObština má jediné sídlo – ves Čelopeč.\n\nV obštině žije 1 304 stálých obyvatel a včetně přechodně hlášených obyvatel 1 511. Podle sčítáni 1. února 2011 bylo národnostní složení následující:\n"}
{"id": "1350015", "url": "https://cs.wikipedia.org/wiki?curid=1350015", "title": "Edolf Aasen", "text": "Edolf Aasen\n\nEdolf Aasen (26. srpna 1877 v Steinkjeru – 8. prosince 1969 v Oslo) byl norský tiskař.\n\nAbsolvoval v roce 1910 typografii v bývalé společnosti Innherredsposten v Steinkjeru. Profesionálně působil do roku 1911 pro několik zaměstnavatelů v Trondheimu – pro tiskárnu Waldemara Jensena, Adresseavisen a Dagsposten. Následně se přestěhoval do Osla, kde pracoval mimo jiné v denících Morgenposten, Sjøfartstidende, Nations a v týdenících Allers a Verdens Gang. 20. dubna 1926 založil vlastní knihtiskařskou společnost, a to \"Aasen's Boktrykkeri\". V roce 1951 jmenoval svého syna Einara Paasche Aasena spoluvlastníkem. \"Aasen's Boktrykkeri\" byl prodán v roce 1972.\n\nV roce 1899 se oženil s političkou Augustou Aasen, se kterou měl dva syny.\n"}
{"id": "1350017", "url": "https://cs.wikipedia.org/wiki?curid=1350017", "title": "Obština Etropole", "text": "Obština Etropole\n\nObština Etropole () je bulharská jednotka územní samosprávy v Sofijské oblasti. Leží v západním Bulharsku, v pohořích Stara planina na jihu a Předbalkán na severu. Správním střediskem je město Etropole, kromě něj zahrnuje obština 9 vesnic. Žije zde zhruba 11 tisíc stálých obyvatel.\n\nV obštině žije 11 330 stálých obyvatel a včetně přechodně hlášených obyvatel 13 021. Podle sčítáni 1. února 2011 bylo národnostní složení následující:\n"}
{"id": "1350031", "url": "https://cs.wikipedia.org/wiki?curid=1350031", "title": "646 (číslo)", "text": "646 (číslo)\n\nŠest set čtyřicet šest je přirozené číslo. Římskými číslicemi se zapisuje DCXLVI a řeckými číslicemi χμς. Následuje po čísle šest set čtyřicet pět a předchází číslu šest set čtyřicet sedm.\n\n646 je:\n\n"}
{"id": "1350033", "url": "https://cs.wikipedia.org/wiki?curid=1350033", "title": "Gina Carano", "text": "Gina Carano\n\nGina Joy Carano (narozena 16. dubna 1982) je americká herečka, televizní osobnost, fitness modelka a bývalá bojovnice Muaythai a smíšených bojových umění (MMA). \n\nGina Carano se narodila v Dallasu. Po rozvodu rodičů ji vychovávala matka Dana Joy. Vystudovala Trinity Christian High School v Las Vegas, kde se mj. věnovala basketbalu. Poté se zapsala na University of Nevada, Reno, a následně na University of Nevada, Las Vegas, kde získala nižší akademický titul \"major\" z psychologie. \n\nCarano začala svou sportovní dráhu praktikováním Muay Thai (thajský box), v němž dosáhla zápasnického rekordu 12-1-1. Následně přešla do soutěžního MMA. Bojovala v organizacích Strikeforce a EliteXC. Objevila se v časopisech \"ESPN The Magazine\" a \"Maxim\". Postupně se stala tak populární, že byla nazývána tváří ženského MMA. V roce 2008 se umístila na 5. místě v anketě \"Top 10 Influential Women\". S bilancí v MMA 7 vítězství a žádnou porážkou nastoupila v srpnu 2009 k titulovému zápasu v lehké váze v organizaci Strikeforce s Cris Cyborg. Bylo to poprvé, kdy byl ženský duel hlavním zápasem večera. Carano prohrála TKO (technický knockout) v prvním kole a od té doby nezápasila, ačkoliv má stále platný kontrakt. Uvažovalo se o jejím startu v UFC, například proti Rondě Rousey, což se však neuskutečnilo. \n\nMimo soutěžní ring (potažmo oktagon) se Carano objevila v roce 2008 v televizní sérii \"American Gladiators\". Dále získala několik vesměs menších rolí ve videofilmech, v reality show (např. \"Fight Girls\") a stala se předlohou postavy Natashy Volkové ve videohře \"\". Po ukončení bojové kariéry se zaměřila na herectví. Objevila se v Soderberghovu filmu \"Haywire\" (2011), ve filmu \"Fast & Furious 6\" (2013) a \"Deadpool\" (2016). V roce 2018 vyjde film \"Madness in the Method\", v němž si zahraje vedlejší roli.\n\nGina Carano měří 173 cm, váží okolo 65 kg a rozpětí paží má 169 cm. \n\n"}
{"id": "1350039", "url": "https://cs.wikipedia.org/wiki?curid=1350039", "title": "800 (číslo)", "text": "800 (číslo)\n\nOsm set je přirozené číslo. Římskými číslicemi se zapisuje DCCC, řeckými číslicemi ω', a hebrejskými číslicemi ף. Následuje po čísle sedm set devadesát devět a předchází číslu osm set jedna.\n\n800 je:\n\n\n"}
{"id": "1350041", "url": "https://cs.wikipedia.org/wiki?curid=1350041", "title": "647 (číslo)", "text": "647 (číslo)\n\nŠest set čtyřicet sedm je přirozené číslo. Římskými číslicemi se zapisuje DCXLVII a řeckými číslicemi χμζ. Následuje po čísle šest set čtyřicet šest a předchází číslu šest set čtyřicet osm.\n\n647 je:\n\n"}
{"id": "1350043", "url": "https://cs.wikipedia.org/wiki?curid=1350043", "title": "649 (číslo)", "text": "649 (číslo)\n\nŠest set čtyřicet devět je přirozené číslo. Římskými číslicemi se zapisuje DCXLIX nebo IDCL a řeckými číslicemi χμθ. Následuje po číslu šest set čtyřicet osm a předchází číslu šest set padesát.\n\n649 je:\n\n"}
{"id": "1350044", "url": "https://cs.wikipedia.org/wiki?curid=1350044", "title": "Methylisothiazolinon", "text": "Methylisothiazolinon\n\nMethylisothiazolinon (MI) je chemická látka používaná jako konzervant. \n\nOd 70. let 20. století se používal hlavně v kombinaci s methylchlorisothiazolinonem, obvykle ve směsi v poměru 3:1, např. pod názvy Kathon CG nebo Euxyl K 100. Od roku 2005 bylo povoleno samostatné použití v kosmetice. Od června 2015 platí zákaz samostatného použití MI v kosmetice, která se \nneoplachuje, jako jsou různé typy krémů, tzv. leave-on kosmetika.\n\nPoužívá se také v různých barvách, lepidlech, čistidlech, chladicích kapalinách atd..\n"}
{"id": "1350047", "url": "https://cs.wikipedia.org/wiki?curid=1350047", "title": "Leonard Silk", "text": "Leonard Silk\n\nLeonard Solomon Silk (15. května 1918, Filadelfie – 1995, Montclair) byl americký ekonom, autor a novinář. Zajímal se o globální ekonomiku, nezaměstnanost, bankovnictví a inflaci. \n\nStudoval na Dickinson College a na Duke University. Psal pro Business Week mezi lety 1954–1969 a pro New York Times mezi lety 1970–1993; nejprve psal úvodníky, pak začal v roce 1976 psát vlastní sloupek. Byl profesorem ekonomie na Pace University, působil v Ralph Bunche Institute na City University of New York a v Brookings Institution.\n\n"}
{"id": "1350048", "url": "https://cs.wikipedia.org/wiki?curid=1350048", "title": "Rosner", "text": "Rosner\n\nRosner může znamenat:\n\n"}
{"id": "1350049", "url": "https://cs.wikipedia.org/wiki?curid=1350049", "title": "Camfranglais", "text": "Camfranglais\n\nCamfranglais je pidžin, kterým se mluví v Kamerunu. Jedná se o smíšeninu kamerunské francouzštiny, kamerunské angličtiny a kamerunské pidžin angličtiny, ovlivněnou dalšími jazyky Kamerunu.\n\nSpolu s kamerunskou pidžin angličtinou to je lingua franca v Kamerunu.\n\n"}
{"id": "1350056", "url": "https://cs.wikipedia.org/wiki?curid=1350056", "title": "Blowin' in the Wind", "text": "Blowin' in the Wind\n\n„Blowin' in the Wind“ je píseň amerického písničkáře Boba Dylana. Je úvodní písní jeho druhé desky \"The Freewheelin' Bob Dylan\" (1963). Roku 1994 byla uvedena do Síně slávy ceny Grammy a později byla časopisem \"Rolling Stone\" zařazena na 14. příčku žebříčku 500 nejlepších písní všech dob. Rovněž byla zařazena do seznamu Skladeb století, který sestavila organizace RIAA.\n\nPíseň nazpívalo trio Peter, Paul and Mary. Kanadský hudebník Neil Young vydal svou koncertní verzi písně na albu \"Weld\" (1991). Mezi další hudebníky, kteří vydali své verze písně, patří například Stevie Wonder, Marlene Dietrichová (s německým textem) či Glen Campbell (instrumentální verze). V podání zpěvačky Joan Baez byla použita na soundtracku k filmu \"Forrest Gump\".\n\n"}
{"id": "1350058", "url": "https://cs.wikipedia.org/wiki?curid=1350058", "title": "Pralesnička klamavá", "text": "Pralesnička klamavá\n\nPralesnička klamavá (\"Ranitomeya imitator\") je druh pralesničky z rodu Ranitomeya. Jedná se o jeden z nejznámějších druhů pralesniček, který žije v severovýchodním Peru. Byl popsán v roce 1986 Rainerem Schultem, který ho později rozdělil na více poddruhů podle barvy a odlišného chování.\n"}
{"id": "1350060", "url": "https://cs.wikipedia.org/wiki?curid=1350060", "title": "Aneurin Jones", "text": "Aneurin Jones\n\nAneurin Jones (1930 – 25. září 2017) byl velšský malíř. Narodil se do zemědělské rodiny v Cwmwysg, což je malá komunita na hranicích hrabství Brecknockshire a Carmarthenshire. V letech 1950 až 1955 studoval umění na Swansea College of Art. Později působil jako učitel ve vesnici Crymych. Ve své tvorbě se inspiroval zemědělským životem na vesnicích. Mnohokrát svá díla vystavoval na National Eisteddfod of Wales a v roce 1981 zde získal hlavní cenu. Jeho díla byla vystavována ve Velšské národní knihovně, v muzeu Ceredigion či ve velšském Muzeu moderního umění. Jeho synem byl malíř Meirion Jones.\n"}
{"id": "1350064", "url": "https://cs.wikipedia.org/wiki?curid=1350064", "title": "Meic Povey", "text": "Meic Povey\n\nMichael „Meic“ Povey (28. listopadu 1950 – 5. prosince 2017) byl velšský herec, scenárista a dramatik.\n\nNarodil se v severním Walesu, konkrétně v malé velšsky mluvící komunitě v údolí Nant Gwynant. Později odešel za prací do Cardiffu, kde zůstal celý zbytek života. V roce 1991 získal za film \"Nel\" cenu BAFTA Cymru. Byl také jedním z tvůrců velšskojazyčné mýdlové opery \"Pobol y Cwm\". Své hry psal jak ve velštině, tak i v angličtině. Zemřel na rakovinu ve věku 67 let.\n\n"}
{"id": "1350066", "url": "https://cs.wikipedia.org/wiki?curid=1350066", "title": "Utkání hvězd české extraligy 1999", "text": "Utkání hvězd české extraligy 1999\n\nUtkání hvězd české extraligy 1999 se uskutečnilo 31. ledna roku 1999 v Plzni, podle nepsaných zákonů, se utkání hvězd přemístilo na západ, kde se hvězdy představily už počtvrté. Západ (Čechy) vyhrál na domácí půdě 13:4. Plzeňský klub slavil 70 let hokeje ve městě, po uskutečnění exhibičního zápasů veteránů, bylo na řadě právě utkání hvězd.\n\n"}
{"id": "1350071", "url": "https://cs.wikipedia.org/wiki?curid=1350071", "title": "Kulomet vz. 30", "text": "Kulomet vz. 30\n\nKulomet vz. 30 byl letecký kulomet vyráběný v závodě Česká zbrojovka, akciová společnost Praha ve Strakonicích. Jednalo se o početně nejvýznamnější typ automatické palné zbraně ve výzbroji Československého letectva v 30. letech 20. století.\n\nNelze jej zaměňovat s lehkým kulometem ZB 30, který Československá armáda nikdy nezavedla do výzbroje a sloužil pouze pro vývoz.\nKulomet zkonstruoval František Myška. Česká zbrojovka závod Strakonice se nejdříve zabývala úpravou leteckých kulometů Vickers a Lewis na náboj 7,92 × 57 mm Mauser, z nichž později odvodila zbraň vlastní konstrukce. Hlavním odběratelem byla Československá armáda, která k březnu 1939 disponovala 4825 kusy zbraně. Menší dodávky byly objednány do Estonska, Řecka a Íránu. Po záboru Československa používal Wehrmacht tyto kulomety v polním postavení pro protileteckou obranu.\nZbraň funguje na principu impulsu výstřelu s krátkým zákluzem hlavně a je vzduchem chlazená. Uzamčení závěru bylo založeno na principu kloubového mechanismu podobného funkčním cyklům kulometů Maxim a Vickers. Kulomet se vyráběl ve dvou hlavních verzích – pilotní verze (palubní zbraň synchronizovaná pro střelbu okruhem vrtule) s pásem na 450 nábojů a pozorovatelská verze s diskovým zásobníkem, odvozeným z kulometu Lewis na 50 nábojů, vyráběná i ve zdvojené verzi.\n\n\n"}
{"id": "1350075", "url": "https://cs.wikipedia.org/wiki?curid=1350075", "title": "Obština Pravec", "text": "Obština Pravec\n\nObština Pravec () je bulharská jednotka územní samosprávy v Sofijské oblasti. Leží v západním Bulharsku, v pohořích Stara planina na jihu a Předbalkán na severu. Správním střediskem je město Pravec, kromě něj zahrnuje obština 10 vesnic. Žije zde necelých 7 tisíc stálých obyvatel.\n\nV obštině žije 6 586 stálých obyvatel a včetně přechodně hlášených obyvatel 7 786. Podle sčítáni 1. února 2011 bylo národnostní složení následující:\n"}
{"id": "1350082", "url": "https://cs.wikipedia.org/wiki?curid=1350082", "title": "Pankasz", "text": "Pankasz\n\nPankasz je vesnice v Maďarsku v župě Vas v okrese Körmend.\n\nMá rozlohu 927 ha a v roce 2015 zde žilo 445 obyvatel.\n\nVe vesnici se nachází zvonice z roku 1755. Konstrukce je rámová zakončena jehlanovou střechou, která je krytá šindelem a hálkou ve tvaru vlajky s hvězdou. V přízemní rozšířené části je střecha ze slámové krytiny. V roce 1967 byla zvonice rekonstruována.\n\nV roce 1921 byl zavěšen nový zvon. Původní zvon byl rekvírován v době první světové války.\n"}
{"id": "1350083", "url": "https://cs.wikipedia.org/wiki?curid=1350083", "title": "Jhené Aiko", "text": "Jhené Aiko\n\nJhené Aiko, celým jménem Jhené Aiko Efuru Chilombo, (* 16. března 1988 Los Angeles) je americká zpěvačka. V roce 2002 nazpívala píseň „Cherry Pie“ na soundtrack filmu \"Pán převleků\". V té době se rovněž podílela na několika albech skupiny B2K. V roce 2011 vydal svůj první mixtape nazvaný \"Sailing Soul(s)\" a o dva roky později následovalo první EP \"Sail Out\". Svou první dlouhohrající desku \"Souled Out\" vydala v roce 2014. Rovněž vystupovala v několika videoklipech k písním jiných umělců. Je mladší sestrou zpěvačky Mila J. V letech 2005 až 2008 byl jejím přítelem zpěvák O'Ryan, roku 2008 se jim narodila dcera. Později se provdala za producenta jménem Dot da Genius, s nímž se roku 2017 rozvedla. Je vegankou.\n"}
{"id": "1350085", "url": "https://cs.wikipedia.org/wiki?curid=1350085", "title": "Markéta z Aigle", "text": "Markéta z Aigle\n\nMarkéta z Aigle ( \"Marguerite de L'Aigle\", \"Margarita de L’Aigle\", 1104 – 25. května 1141) byla sňatkem s Garcíou Ramírezem navarrská královna. Narodila se jako dcera Gilberta z Aigle a Juliany z Perche, dcery hraběte Geoffreyho II. z Perche.\n\nMarkéta se v roce 1130, krátce před jeho nástupem na trůn, provdala za Garcíu Ramíreze Navarrského. Ten v roce 1135 na radu \"\"uxoris mee Margarite regina\"\" (své ženy královny Markéty) potvrdil práva a privilegia církvi v Pamploně.\n\nMarkéta porodila Garcíovi syna a dědice Sancha VI. a dvě dcery, které se staly manželkami králůː starší, Blanka, se provdala za Sancha III. Kastilského a mladší, Markéta, za Viléma I. Sicilského.\n\nGarcíův vztah s Markétou byl však vratký. Ona si údajně vydržovala mnoho milenců a značně nadržovala svým francouzských příbuzným. Když se jí narodil druhý syn Rodrigo, její manžel jej odmítl uznat za svého. Chlapec nebyl nikdy uznán za syna navarrského krále.\n\nMarkéta zemřela zostuzená 25. května 1141. Její manžel se později znovu oženil.\n"}
{"id": "1350087", "url": "https://cs.wikipedia.org/wiki?curid=1350087", "title": "Benjamin Clementine", "text": "Benjamin Clementine\n\nBenjamin Clementine (* 7. prosince 1988 Londýn) je anglický zpěvák a klavírista.\n\nNarodil se v Crystal Palace v jižním Londýně jako nejmladší z pěti dětí. Ve věku devatenácti let se přestěhoval do Paříže, kde se věnoval buskingu a hraní v barech. V červnu 2013 vydal své první EP s názvem \"Cornerstone\". Později toho roku vystupoval v pořadu \"Later... with Jools Holland\" po boku například Paula McCartneyho. V březnu 2015 vydal svou první dlouhohrající desku \"At Least for Now\", za níž získal cenu Mercury Prize.\n\n"}
{"id": "1350089", "url": "https://cs.wikipedia.org/wiki?curid=1350089", "title": "Nemesborzova", "text": "Nemesborzova\n\nNemesborzova je obec v Maďarsku v župě Szabolcs-Szatmár-Bereg v okrese Fehérgyarmat.\n\nMá rozlohu 221 ha a v roce 2015 zde žilo 106 obyvatel.\n\nVe vesnici stojí kopie dřevěné zvonice, která byla postavená v roce 2001. Originální dřevěná zvonice pocházející z roku 1667 byla rozebrána v roce 1970 a přenesena do Národopisného muzea v přírodě v Szentendre a tam znovu postavena v roce 1973. Čtyřboká zvonice je štenýřové konstrukce zakončena vysokou štíhlou střechou, která je v nárožích ozdobená malými stejnými věžičkami. Štenýře jak rohové tak i mezilehlé jsou postaveny na základovém trámovém roštu a jsou navzájem zavětrovány. Menší sloupky vybíhají z nároží základového trámového roštu nesou spodní obvodovou střechu. Zvonice vyniká vysunutým otevřeným ochozem s dekorativním zdobením.\n"}
{"id": "1350092", "url": "https://cs.wikipedia.org/wiki?curid=1350092", "title": "Chelsea Wolfe", "text": "Chelsea Wolfe\n\nChelsea Joy Wolfe (* 14. listopadu 1983 Roseville) je americká zpěvačka a kytaristka. Její otec působil v countryové kapele a měl domácí nahrávací studio. Své první album \"The Grime and the Glow\" vydala v roce 2010. Později vydala několik dalších alb. Tvoří jak folkovou hudbu, tak například i experimentální metalovou. V roce 2012 nahrála a vydala pět coververzí písní od anglické anarcho-punkové kapely Rudimentary Peni. V roce 2012 nahrál zpěvák Mark Lanegan coververzi její písně „Flatlands“ (vyšla na albu \"Imitations\"). V roce 2017 se podílela na písni „Mareridt“ z alba \"Mareridt\" od projektu Myrkur.\n\n"}
{"id": "1350093", "url": "https://cs.wikipedia.org/wiki?curid=1350093", "title": "Obština Botevgrad", "text": "Obština Botevgrad\n\nObština Botevgrad () je bulharská jednotka územní samosprávy v Sofijské oblasti. Leží v západním Bulharsku, na předělu mezi pohořími Stara planina na jihu a Předbalkán na severu. Správním střediskem je město Botevgrad, kromě něj zahrnuje obština 12 vesnic. Žije zde necelých 30 tisíc stálých obyvatel.\n\nV obštině žije 29 923 stálých obyvatel a včetně přechodně hlášených obyvatel 35 095. Podle sčítáni 1. února 2011 bylo národnostní složení následující:\n"}
{"id": "1350094", "url": "https://cs.wikipedia.org/wiki?curid=1350094", "title": "Big Star", "text": "Big Star\n\nBig Star byla americká hudební skupina, kterou založil zpěvák a kytarista Alex Chilton po rozpadu své předchozí kapely The Box Tops. Původní sestavu dále tvořili kytarista Chris Bell, baskytarista Andy Hummel a bubeník Jody Stephens. Kapela byla původně aktivní v letech 1971 až 1974 a během této doby vydala dvě studiová alba. V roce 1974 nahrála ještě jedno album, které však vyšlo až po rozpadu kapely, v roce 1978. V roce 1993 byla kapela obnovena, přičemž z původní sestavy v ní figurovali pouze Chilton a Stephens. Až do roku 2010 následně vystupovala v témže složení, tedy Chilton (zpěv, kytara), Stephens (bicí), Jon Auer (kytara) a Ken Stringfellow (baskytara). V roce 2005 vydala své čtvrté album \"In Space\". Rozpadla se po Chiltonově smrti v roce 2010.\n"}
{"id": "1350135", "url": "https://cs.wikipedia.org/wiki?curid=1350135", "title": "Spiritus", "text": "Spiritus\n\nSpiritus Expres byl studentský časopis ve VŠCHT v Pardubicích. Vycházel od roku 1967 a byl zakázán 1971. \n\nPrvní číslo \"Spiritus Expresu\" z 10. 4. 1969 informovalo o tom, že v té době již vycházel časopis \"Spiritus magazín\" - měsíčník až dvouměsíčník; ten však měl dlouhé lhůty tisku. Proto se redakce rozhodla vydávat dvou- až třílistový \"Spiritus Expres\", který měl vycházet čtrnáctidenně a reagovat na aktuální události. Starší \"Spiritus magazín\" se měl věnovat méně naléhavým záležitostem.\n\n\"Spiritus Expres\" se prodával samoobslužně v menze a vestibulu školy za 50 haléřů. \n\nV čísle z 10. dubna 1969 (které bylo důvodem obžaloby) bylo uvedeno toto složení redakce:\n\nStudentský časopis \"Spiritus Expres\" z 10. dubna a 4. června 1969 obsahoval na titulní stránce karikatury, kvůli kterým bylo několik studentů v září 1969 obžalováno pro hanobení republiky a jejího představitele a hanobení státu světové socialistické soustavy a jeho představitele. V následujícím měsíci byli odsouzeni k trestu odnětí svobody v rozmezí tří až pěti měsíců s podmíněným odkladem na zkušební dobu jednoho roku.\n\n"}
{"id": "1350137", "url": "https://cs.wikipedia.org/wiki?curid=1350137", "title": "Přijď království Tvé", "text": "Přijď království Tvé\n\nPřijď království Tvé s podtitulem Nezaměstnaní (op. 50) je šestinotónová opera o třech dějstvích a sedmi obrazech českého skladatele Aloise Háby na libreto, které napsal skladatel spolu s režisérem Ferdinandem Pujmanem. Vznikla v letech 1939–1942, poprvé však byla provedena až v Ostravě 24. června 2018.\n\nIhned po dokončení a následném provedení Hábovy první opery \"Matka\" začal skladatel skicovat novou operu; jejím tématem byla jednak právě vrcholící velká hospodářská krize a její důsledek, masová nezaměstnanost, jednak antroposofické učení, které Hába od počátku 20. let 20. století zastával a které mělo na aktuální i obecné problémy nové společnosti nabízet řešení. Opera pod názvem \"Nezaměstnaní\" měla být stejně jako \"Matka\" ve čtvrttónovém systému a byla rozvržena do dvou dějství a šesti obrazů. Hába napsal předehru a dal jí opusové číslo 39 (jež však následně přiřadil \"Čtyřem moderním tancům pro klavír\"), ale pak práci na této opeře přerušil ve prospěch jiného projektu – opery \"Nová země\" podle novely Fjodora Gladkova. Tuto operu Hába dokončil roku 1936, ale úsilí o její uvedení, které bylo původně Národním divadlem přislíbeno, bylo nakonec bezvýsledné a Hábu značně zklamalo.\n\nV té době se vrátil ke svému dřívějšímu projektu, se dvěma závažnými změnami. Název nové opery na návrh své známé, antroposofické spisovatelky Marie Ježkové (1872–1951), změnil na \"Přijď království Tvé\", zatímco \"Nezaměstnaní\" zůstalo jako podtitul; současně s tím libreto doznalo změn odrážejících Hábovu deziluzi ze společenského vývoje. Závažná je i změna ze čtvrttónového systému na šestinotónový. Operu, k níž si libreto napsal sám a nechal je (stejně jako v případě \"Matky\" a \"Nové země\") upravit Ferdinandem Pujmanem, komponoval Alois Hába v letech 1939–1942. Současně pracoval na svém zásadním teoretickém díle, \"Nauka o harmonii diatonického, chromatického, ¼-, ⅓- a ⅙tónového systému\", a tato praktická i teoretická práce se navzájem obohacovaly.\n\n\"Přijď království Tvé\" pokračuje v sociální tématice \"Nové země\", vidí v kapitalismu – ale též v technickém pokroku – vykořisťující a války vyvolávající systém, jejž je třeba zničit v třídním boji, oproti konkrétnímu řešení ve vládě sovětů však nabízí nutnost všeobecného lidského prozření a vytvoření Kristova království na zemi. Děj nové opery je, v příkrém kontrastu k naturalistické \"Nové zemi\", ryze symbolický. Základní námět Hába popsal takto: „Libreto šestinotónové opery Přijď království Tvé, jehož jsem autorem, se zabývá krizí, která vylučuje člověka z běžného života. Teprve když se člověk osvobodí z denního shonu, má čas přemýšlet sám o sobě, o vlastním osudu a o smyslu života. Základní podmínky harmonického života na zemi jsou podle Rudolfa Steinera naplněny teprve tehdy, když jsou tři ideály francouzské revoluce – rovnost, volnost, bratrství – přeneseny do odpovídajících životních oblastí; a sice volnost v duchovním životě, rovnost před právem a bratrství v hospodářských otázkách. Tyto snahy začínají ve 20. století získávat na celosvětovém významu.“\n\n\"Přijď království Tvé\" lze považovat i za Hábovu odpověď na operu \"Pád Antikristův\" Viktora Ullmanna, kterou Hába znal a napsal o ní roku 1937 i studii do časopisu Antroposofické společnosti \"Goetheanum\". Oběma dílů je společné, že pomocí symbolických postav a dějů řeší antroposofické téma ideálního uspořádání lidské společnosti. Optimistický závěr Ullmannovy opery, v níž Umělec vítězí nad Antikristem, však v Hábově opeře nenastává: zde je postava Autora na konci bezradná a bezmocná, vládne skepse a řešení problémů, které opera předkládá, je odloženo do daleké budoucnosti.\n\n\"Přijď království Tvé\" je jediná opera v dějinách hudby napsaná v šestinotónovém systému. Je otázka, zda Hába počítal s jejím faktickým uvedením; na rozdíl od \"Nové země\" nejsou dochovány žádné doklady, že by se o to někdy pokoušel, dal však partituru brzy po dohotovení vydat ve vydavatelství Nototisk Paul Praha. Problematické se – s ohledem na zkušenosti s inscenováním čtvrttónové \"Matky\" – jeví zejména možnost pěveckého zvládnutí partitury se šestinotónovými nuancemi. Hába přitom v době kompozice opery neměl zkušenosti s vokálními skladbami v tomto systému, jen se skladbami instrumentálními (smyčcový kvartet č. 5 z roku 1923, suita pro šestinotónové harmonium nebo smyčcový kvartet z roku 1928, duo pro dvoje housle z roku 1937). Z hlediska instrumentace jsou požadavky realistické, k provedení je třeba šestinotónové harmonium, jež pro Hábu postavila firma August Förster, jinak však žádné speciální nástroje: jen standardní smyčcové nástroje, tři harfy naladěné v šestinotónovém odstupu a pozouny.\n\nNemalou překážkou uvedení je i libreto, jednak svým dobově podmíněným sociálním a filosofickým námětem, jednak vnitřními slabinami: rozdrobenou dramaturgickou strukturou, nepřítomností psychologicky propracovanějších postav (všechny jsou především symbolickými zástupci své třídy), až plakátovou tendenčností na jedné straně a přetížením obtížně srozumitelnými symboly, dlouhými filosofickými monology i rozpačitým, bezradným závěrem.\n\nI když tato opera vznikla v době druhé světové války, nelze podle hudební vědkyně Vlasty Reittererové vykládat \"Nezaměstnané\" jako dílo vyjadřující Hábův postoj k válce a německé okupaci, ale spíše jako plod vnitřní emigrace, úniku před děním venku. „Měla-li však opera skutečně představovat Hábův umělecký protest, adresovaný veřejnosti, složil by ji v půltónech a jeho libreto by hovořilo jasnými slovy, nikoli složitými symboly.“\n\nOpera byla poprvé provedena až s velkým odstupem, a to v poloscénickém provedení v Ostravě, v Divadle Jiřího Myrona, dne 24. června 2018 v rámci čtvrtého ročníku festivalu Dny nové opery Ostrava.\n\n(1. obraz – Před továrnou) Dělníci mají přestávku a odpočívají na továrním dvoře. Žehrají na stroje, jimž jsou ve své práci poddáni: bezduchá hmota zotročuje jak jejich mysl, tak jejich těla, a řídí jejich pohyby, práci i život. Stejně tak reptají na rostoucí nezaměstnanost i na svou bezmoc vůči kapitálu – energii, jež dodává neživým věcem sílu a živé lidi žene do bídy a válek. Přesto sbírají odvahu a chtějí se vzepřít a vymoci si pracovní jistotu pro všechny. Na dvůr přichází úředník a vyzývá dělníky, aby vyslali za svou četu důvěrníky k rozhovoru s ředitelem továrny.\n\n(2. obraz – Ředitelna. Dělnictvo na dvoře) Tajemník přijímá dva dělnické důvěrníky a přivádí je k řediteli. Ten jim sděluje, že je okolnostmi nucen jejich četu propustit. Důvěrníci sice vědí, že uváděné důvody jsou jen záminkou, ale nemohou činit nic jiného, než se rozhodnutí podrobit: veškerou moc totiž drží jejich páni.\n\n(3. obraz – Kříž před pozadím planoucího slunce) Na kříži visí Kristus, pod ním vpravo Ariman, nad ním vlevo Lucifer – symboličtí zástupci dělnictva, byrokracie a kapitalistů. Ariman a Lucifer prosí Krista, aby je osvobodil od jejich těžkého a neblahého úkolu, a sám aby ukončil své utrpení. Ale podle Krista k tomu dosud nenastal čas, neboť lidé ještě neprohlédli; teprve až v něm objeví své poslání, bude je moci vysvobodit.\n\n(4. obraz – Pole na předměstí) Nezaměstnaní dělníci hledají v polích potravu. Rozmlouvají s Intelektuálem a Táňou o lidské práci. Každý zastává své stanovisko, ale nakonec dospějí ke shodě, že práce hlavy ani práce rukou samy nic neznamenají, ba vedou lidstvo do jisté zkázy. Vysvobození je odepřeno kterémukoli jednotlivému člověku, jen všichni společně mohou dosáhnout cíle. Objeví se starý Písmák, který jim zvěstuje Krista: jeho Slovo a jeho vůle musí prostoupit mysl i svaly lidí, aby láska zvítězila. Pod vlivem jeho slov si dělníci uvědomují, že dokud dřeli v továrně, neměli pro svou práci možnost přemýšlet o Kristu; teprve nyní, bez zaměstnání, cítí, jak jim právo a láska chybí. Z duchovního prozření je vytrhuje polní stráž, která s posměšnými slovy o lásce hrubě vyhání nezaměstnané z obilí.\n\n(5. obraz – Město, vlevo noclehárna nezaměstnaných, vpravo reklamní výklady s auty a jiným zbožím) Ve městě se nezaměstnaní shlukují před zářícími výklady s luxusním tovarem. Nablýskané automobily a voskové figuríny v nich mají střechu nad hlavou a jsou chráněny před chladem a deštěm, zatímco ti, kteří je svou prací stvořili, jsou na tom hůře než zvěř, jež má alespoň vlastní doupě, do kterého může zalézt. Policejní strážník srocení rozhání, protože se bojí bouří či plenění. Přichází Písmák a opět zvěstuje Kristovo poselství.\n\n(6. obraz – Ředitelna. Nezaměstnaní na dvoře) Ředitel se ve své kanceláři raduje z toho, že byl jmenován předsedou průmyslových svazů, současně se však bojí nezaměstnaných dělníků, kteří se shromáždili před továrnou. Hrozí revoluce, jež by mohla znamenat zánik kapitálu. Ředitel si zve dělnického důvěrníka, kterého zná jako vynalézavého a uplatitelného člověka. Ten mu radí, jak získat dělnickou přízeň a obrátit jejich zlobu proti dělníkům jiných národů ve válce. Ředitel je nadšen a slibuje dělnickému zástupci podíl na zisku a moci.\n\n(7. obraz – Theatrum mundi) Na jevišti vede Autor dialog s postavami o tom, jak zápletku vyřešit. Dělníci ho vyzývají: „Co s námi ještě na jevišti! Napínavě skonči!“ Autor jim nabízí prostě umřít hlady, což je však příliš nedivadelní, nebo naopak krvavou katastrofu, což se postavám rovněž nelíbí. Poté navrhne naopak překvapivý happy end – výhru v loterii, nebo poslat všechny dělníky do země Sovětů. Ale postavy i tato řešení odmítají: je třeba vyřešit problém pro celý svět, ne pro pár jedinců nebo i jen pro šestinu světa. Přichází Písmák a cituje z Bible věty o tom, že na počátku bylo Slovo. Jeviště zahrne mlha, na obzoru se zjeví kříž na pozadí slunce. Autor se ptá: „Co žádáte od umělce? Nemohu vám prospět přímo.“ Sbor odpovídá: „Jeden za všechny a všichni za jednoho. Vnukni lidstvu, ať nás překonává činem prozíravějším a lepším. […] Kristus v nás a na zemi jeho Království.“\n"}
{"id": "1350138", "url": "https://cs.wikipedia.org/wiki?curid=1350138", "title": "Obština Svoge", "text": "Obština Svoge\n\nObština Svoge () je bulharská jednotka územní samosprávy v Sofijské oblasti. Leží v západním Bulharsku, v pohoří Stara planina. Správním střediskem je město Svoge, kromě něj zahrnuje obština 37 vesnic. Žije zde necelých 18 tisíc stálých obyvatel.\n\nV obštině žije 17 910 stálých obyvatel a včetně přechodně hlášených obyvatel 20 372. Podle sčítáni 1. února 2011 bylo národnostní složení následující:\n"}
{"id": "1350139", "url": "https://cs.wikipedia.org/wiki?curid=1350139", "title": "Savoir Adore", "text": "Savoir Adore\n\nSavoir Adore je americká hudební skupina, která vznikla roku 2008 v New Yorku. Původně měla dva členy, jimiž byli Paul Hammer (syn Jana Hammera) a Deidre Muro. Své první EP nazvané \"The Adventures of Mr. Pumpernickel and the Girl with Animals in Her Throat\" duo vydalo v roce 2008. Následujícího roku vydali první dlouohrající desku \"In the Wooded Forest\". Během koncertů duo doprovázeli další doprovodní hudebníci. Muro v roce 2014 odešel a Hammer pokračoval sám za doprovodu hostujících zpěváků.\n\n"}
{"id": "1350141", "url": "https://cs.wikipedia.org/wiki?curid=1350141", "title": "Ondřej Horák", "text": "Ondřej Horák\n\nOndřej Horák (* 16. května 1976 České Budějovice) je český spisovatel.\n\nV mládí se věnoval sportu, gastronomii, hudbě a literatuře. Pracoval jako kuchař, skladník, účetní, redaktor a šéfredaktor literárního časopisu Tvar a redaktor v Lidových a Hospodářských novinách. Pomáhal s psaním knih Zdeňka Pohlreicha, Jakuba Vágnera a Jaromíra Bosáka a vedle toho se živí jako knižní redaktor. V roce 2013 debutoval románem \"Dvořiště\".\n\n"}
{"id": "1350142", "url": "https://cs.wikipedia.org/wiki?curid=1350142", "title": "Obština Godeč", "text": "Obština Godeč\n\nObština Godeč () je bulharská jednotka územní samosprávy v Sofijské oblasti. Leží v západním Bulharsku, v pohoří Stara planina podél hranic se Srbskem. Správním střediskem je město Godeč, kromě něj zahrnuje obština 19 vesnic. Žije zde necelých 18 tisíc stálých obyvatel.\n\nV obštině žije 4 478 stálých obyvatel a včetně přechodně hlášených obyvatel 5 018. Podle sčítáni 1. února 2011 bylo národnostní složení následující:\n"}
{"id": "1350144", "url": "https://cs.wikipedia.org/wiki?curid=1350144", "title": "Obština Kostinbrod", "text": "Obština Kostinbrod\n\nObština Kostinbrod () je bulharská jednotka územní samosprávy v Sofijské oblasti. Leží v západním Bulharsku, na jižních svazích Staré planiny a v Sofijské kotlině, jedné ze Zabalkánských kotlin. Správním střediskem je město Kostinbrod, kromě něj zahrnuje obština 13 vesnic. Žije zde přes 14 tisíc stálých obyvatel.\n\nV obštině žije 14 129 stálých obyvatel a včetně přechodně hlášených obyvatel 15 904. Podle sčítáni 1. února 2011 bylo národnostní složení následující:\n"}
{"id": "1350161", "url": "https://cs.wikipedia.org/wiki?curid=1350161", "title": "Radegast index", "text": "Radegast index\n\nRadegast index je statistika v Extralize ledního hokeje, která sleduje individuální statistiky hráče v ledním hokeji, na jejíchž základě je vyměřena. \n\nJedná se o výpočet ze tří parametrů, kterými jsou plusový či mínusový bod podle přítomnosti hráče při vstřelených nebo inkasovaných gólech svého týmu. Dále je ceněn jedním bodem \"hit\" na soupeře a taktéž jedním bodem je ceněna každá zablokovaná střela z hokejek soupeře. Vítěz takto vyměřené statistiky je vyhlašován každý měsíc v období základní části a následující měsíc má právo nosit zelenou helmu jako znamení nejlepšího bojovníka. Celkový vítěz získá na Galavečeru Hokejisty sezóny Kamennou helmu. Tato metrika je sponzorována pivovarem Radegast.\n\nStránka na serveru hokej.cz\n"}
{"id": "1350164", "url": "https://cs.wikipedia.org/wiki?curid=1350164", "title": "Kamenná helma", "text": "Kamenná helma\n\nKamenná helma je každoroční ocenění hráče Extraligy ledního hokeje, jenž zvítězil v tak zvaném Radegast indexu, což je shrnutí statistik, které definují největšího bojovníka mezi hokejisty Extraligy. Tato trofej je udělována na Galavečeru Hokejisty sezóny od sezóny 2013/14.\n\n\n"}
{"id": "1350168", "url": "https://cs.wikipedia.org/wiki?curid=1350168", "title": "Beloved Antichrist", "text": "Beloved Antichrist\n\n\n\n\n"}
{"id": "1350170", "url": "https://cs.wikipedia.org/wiki?curid=1350170", "title": "Seznam dílů seriálu Kámoši hafíci", "text": "Seznam dílů seriálu Kámoši hafíci\n\nToto je seznam dílů seriálu \"Kámoši hafíci\". Americký animovaný televizní seriál \"Kámoši hafíci\" měl premiéru 14. dubna 2017 v USA na stanicích Disney Junior a Disney Channel.\n\n<onlyinclude></onlyinclude>\n"}
{"id": "1350172", "url": "https://cs.wikipedia.org/wiki?curid=1350172", "title": "Codd's 12 rules", "text": "Codd's 12 rules\n\nCodd's twelve rules, 12 pravidel podle Codda, je soubor třinácti pravidel (číslovaných od 0 do 12), která pro databázové systémy navrhl Edgar Frank Codd, průkopník relačního modelu pro relační databáze.\n\n0. Pravidlo založení\n"}
{"id": "1350183", "url": "https://cs.wikipedia.org/wiki?curid=1350183", "title": "František Jirásek (kronikář)", "text": "František Jirásek (kronikář)\n\nFrantišek Jirásek (13. dubna 1893 Lysá nad Labem – 27. prosince 1970 Praha) byl učitel, autor loutkových her, kronikář.\n\nPůvodním povoláním byl učitel. Neustále se vzdělával (obrábění dřeva, vedení her mládeže, školní kinematografie, režie ochotnických divadel aj.). Soukromě studoval divadelní režii u Vojty Nováka. Přednášel v mnoha loutkářských kurzech. Napsal 19 loutkových her, několik loutkářských technických knížek, na 200 různých článků.\n\nJeho žena pocházela z Bílého Újezda. Tamní starobylá zvonice a kostel jej zaujaly natolik, že se začal zajímat o historii obce. Své bádání shrnul v díle Bílý Újezd – Dějiny obce s připojenou osadou Roudné. Dějiny o 9 dílech zahrnují období od neolitu až do roku 1966. Do konce svého života působil v Bílém Újezdě jako kronikář obce.\n\n\n\n"}
{"id": "1350186", "url": "https://cs.wikipedia.org/wiki?curid=1350186", "title": "Sometimes I Feel Like a Motherless Child", "text": "Sometimes I Feel Like a Motherless Child\n\n„Sometimes I Feel Like a Motherless Child“ (případně jen „Motherless Child“) je americká černošská lidová píseň, která pochází z dob otrokářství ve Spojených státech amerických. Píseň vyjadřuje beznaději dítěte, které bylo odděleno od svých rodičů. Existuje velké množství různých verzí písně. Anglická rocková kapela Wishbone Ash vydala píseň na svém albu \"Clan Destiny\" (2006). Písničkář Richie Havens písní uzavíral svůj set na Hudebním festivalu Woodstock 1969. Hudebník Moby vydal v roce 2017 vlastní upravenou verzi písně pod názvem „Like a Motherless Child“.\n\nPod názvem „Jednou“ s textem Vladimíra Jetela ji v roce 1984 natočila skupina Heuréka\n"}
{"id": "1350231", "url": "https://cs.wikipedia.org/wiki?curid=1350231", "title": "All Star Cup", "text": "All Star Cup\n\nAll Star Cup je turnaj ligových výběrů ledního hokeje pořádaný zpočátku vedením slovenského hokeje a je obdobou All-Star Game z kanadskoamerické ligy NHL. Turnaje, jehož první ročník se odehraje v únoru 2018, se účastní výběry ze slovenské Extraligy, české Extraligy, německé Eishockey ligy a převážně rakouské EBEL.\n\nZápasy hrané o 3 hráčích v poli a brankáři na každé straně se budou hrát ve formátu 2x15 minut. V českém týmu je 14 vybraných hráčů (z každého extraligového klubu jeden). Valná hromada Extraligy vybírá generálního manažera výběru, který následně vybere hráče. V prvním ročníku bude termín kolidovat s konáním Olympijských her v Pchjongčchangu a výběry tak budou omezeny o účastníky her. Vítězný výběr obdrží 25 000 eur (tedy více než 630.000 Kč). V budoucnu se počítá se střídáním pořadatelství mezi zúčastněnými stranami.\n"}
{"id": "1350298", "url": "https://cs.wikipedia.org/wiki?curid=1350298", "title": "Snorri", "text": "Snorri\n\nSnorri je mužské křestní jméno skandinávského původu. Odvozeno ze staroseverského slova \"snerra\" \"těžce bojující\" či \"snúa\" \"sám rychle obrátí\".\n\n"}
{"id": "1350300", "url": "https://cs.wikipedia.org/wiki?curid=1350300", "title": "All Star Cup 2018", "text": "All Star Cup 2018\n\nAll Star Cup 2018 byl první ročník All Star Cupu, což byl turnaj ligových výběrů ledního hokeje ze 4 evropských soutěží slovenské Tipsport ligy, české Tipsport extraligy, německé DEL a převážně rakouské EBEL a konal se 17. února 2018 na Zimném štadiónu Ondreja Nepelu v Bratislavě. Zápasy se odehrály na 2 x 15 minut o 3 hráčích v poli společně s brankářem na každé straně a výběry se utkaly systémem každý s každým. Vítězný výběr obdržel 25 000 eur, tedy více než 630 000 Kč.\n\n"}
{"id": "1350312", "url": "https://cs.wikipedia.org/wiki?curid=1350312", "title": "Roseola", "text": "Roseola\n\nRoseola může být:\n\n"}
{"id": "1350320", "url": "https://cs.wikipedia.org/wiki?curid=1350320", "title": "Allsvenskan", "text": "Allsvenskan\n\nAllsvenskan může být:\n\n"}
{"id": "1350322", "url": "https://cs.wikipedia.org/wiki?curid=1350322", "title": "Obština Božurište", "text": "Obština Božurište\n\nObština Božurište () je bulharská jednotka územní samosprávy v Sofijské oblasti. Leží v západním Bulharsku, v Sofijské kotlině, jedné ze Zabalkánských kotlin, a na severních svazích okolních pohoří. Správním střediskem je město Božurište, kromě něj zahrnuje obština 9 vesnic. Žije zde zhruba 6 tisíc stálých obyvatel.\n\nV obštině žije 5 956 stálých obyvatel a včetně přechodně hlášených obyvatel 6 915. Podle sčítáni 1. února 2011 bylo národnostní složení následující:\n\n"}
{"id": "1350324", "url": "https://cs.wikipedia.org/wiki?curid=1350324", "title": "Obština Slivnica", "text": "Obština Slivnica\n\nObština Slivnica () je bulharská jednotka územní samosprávy v Sofijské oblasti. Leží v západním Bulharsku, v Sofijské kotlině, jedné ze Zabalkánských kotlin, a na severních svazích okolních pohoří. Správním střediskem je město Slivnica, kromě něj zahrnuje obština 12 vesnic. Žije zde zhruba 8 tisíc stálých obyvatel.\n\nV obštině žije 7 928 stálých obyvatel a včetně přechodně hlášených obyvatel 8 978. Podle sčítáni 1. února 2011 bylo národnostní složení následující:\n\n"}
{"id": "1350325", "url": "https://cs.wikipedia.org/wiki?curid=1350325", "title": "Transavia France", "text": "Transavia France\n\nTransavia France (dříve \"transavia.com France\") je francouzská nízkonákladová aerolinie vlastněná společnostmi Air France (z 60 %) a nizozemskou Transavií (40 %), obě spadají pod alianci Air France-KLM. Sídlí ve městě Paray-Vieille-Poste a má letecké základny na letišti Paříž–Orly, letišti Lyon–Saint Exupéry a letišti Nantes. Společnost vznikla v roce 2006 a op\\erovat začala o rok později.\n\nK prosinci 2017 provozovala společnost 29 letadel typu Boeing 737-800.\n\n"}
{"id": "1350327", "url": "https://cs.wikipedia.org/wiki?curid=1350327", "title": "Obština Dragoman", "text": "Obština Dragoman\n\nObština Dragoman () je bulharská jednotka územní samosprávy v Sofijské oblasti. Leží v západním Bulharsku podél hranic se Srbskem, v Burelské a zčásti v Sofijské kotlině, dvou ze Zabalkánských kotlin, a v nejzápadnější části Staré planiny. Správním střediskem je město Dragoman, kromě něj zahrnuje obština 33 vesnice. Žijí zde zhruba 4 tisíce stálých obyvatel.\n\nV obštině žije 3 991 stálých obyvatel a včetně přechodně hlášených obyvatel 4 773. Podle sčítáni 1. února 2011 bylo národnostní složení následující:\n"}
{"id": "1350335", "url": "https://cs.wikipedia.org/wiki?curid=1350335", "title": "Nepokoření", "text": "Nepokoření\n\nNepokoření je opera českého skladatele Julia Kalaše na libreto spisovatele Miloše Václava Kratochvíla. Měla premiéru 28. dubna 1961 v pražském Národním divadle na scéně Smetanova divadla (nyní Státní opera Praha).\n\nSkladatel Julius Kalaš byl žákem Josefa Suka, prosadil se však především tvorbou v lehčích žánrech – jednak svou hudbou k četným filmům (Kalaš vyučoval i na Filmové fakultě Akademie múzických umění v Praze), jednak jako skladatel operet, zejména na konci vývoje tohoto žánru v 50. letech 20. století, kdy jeho díla (\"Mlynářka z Granady\", \"Dovolená s Andělem\") novému operetnímu repertoáru dominovala. Svou první a jedinou operu napsal ve spolupráci se svým fakultním kolegou, spisovatelem a scenáristou Milošem Václavem Kratochvílem, který se v 50. letech zaměřil ve své prozaické (pět románů) i scenáristické (Vávrova trilogie o třech Janech) zaměřil na zachycení období husitství v souladu s tehdejším komunistickým ideovým výkladem této epochy. Pozdním plodem této tvorby je pak libreto opery \"Nepokoření\", které se zaměřuje na husitského hrdinu, na kterého se ve Vávrově trilogii nedostalo: Prokopa Velikého. \n\nKomunistickému režimu ideologicky vyhovující námět již nezajistil Kalašově opeře úspěch u obecenstva a kritiky, jež se ukázaly husitskou tematikou přesyceny. \"Nepokoření\" dosáhli jen osmi představení a 6. října 1961 se hráli naposledy. Jiné divadlo je nepřevzalo. Kalaš se k opeře již nevrátil a \"Nepokoření\" vůbec jeho hudební dílo prakticky uzavírají.\n"}
{"id": "1350339", "url": "https://cs.wikipedia.org/wiki?curid=1350339", "title": "Braslaŭ", "text": "Braslaŭ\n\nBraslaŭ (, – \"Braslav\", , ) je město ve Vitebské oblasti v Bělorusku. K roku 2017 měla bezmála deset tisíc obyvatel.\n\nPodle města se nazývá blízký národní park Braslavská jezera.\n\nBraslaŭ leží na severním břehu jezera Dryvjaty. Od Vitebsku, správního střediska oblasti, je vzdálen přibližně 320 kilometrů severozápadně, naopak bělorusko-lotyšská hranice je od města vzdálena jen zhruba deset kilometrů severozápadně.\n\nZ Braslaŭ vede mezistátní silnice na severozápad do Daugavpilsu v Lotyšsku, na východ do Mjor a na jihovýchod do Hlybokaje.\n\nPrvní zmínka o městě je z roku 1065. Město v tehdejším Polockém knížectví bylo pojmenováno po knížeti Brjačislavovi I. Polockém a původně se nazývalo \"Brjačislavl\".\n\n"}
{"id": "1350343", "url": "https://cs.wikipedia.org/wiki?curid=1350343", "title": "Holger Czukay", "text": "Holger Czukay\n\nHolger Czukay, rodným jménem Holger Schüring, (24. března 1938 – 5. září 2017) byl německý baskytarista. V letech 1963 až 1966 studoval hudbu u Karlheinze Stockhausena. Roku 1968 začal vyučoval na střední škole ve Švýcarsku. Svou hudební kariéru zahájil roku 1968, kdy založil kapelu Can. Tu opustil v roce 1977, dva roky před jejím rozpadem. Později byla obnovena a Czukay s ní opět spolupracoval. Koncem sedmdesátých let se začal věnovat sólové kariéře a spolupráci s jinými hudebníky. Například v roce 1982 vydal kolaborativní album \"Full Circle\" spolu s Jahem Wobblem a Jakim Liebezeitem. Roku 1983 vydal spolu s Wobblem a kytaristou The Edgem nahrávku \"Snake Charmer\". Během své kariéry spolupracoval s mnoha dalšími hudebníky, mezi něž patří například David Sylvian, Brian Eno a Dr. Walker. V září 2017 byl ve svém bytě nalezen mrtvý, bylo mu 79 let. Nedlouho předtím, v červenci toho roku, zemřela jeho manželka Ursula.\n\n"}
{"id": "1350345", "url": "https://cs.wikipedia.org/wiki?curid=1350345", "title": "Hašový strom", "text": "Hašový strom\n\nHašový strom neboli Merkleův strom je datová struktura používaná v kryptografii a informatice. Jedná se o strom, který má v listech data a ve všech ostatních vrcholech má hodnotu odpovídající výsledku kryptografické hašovací funkce, která na vstup dostane hodnotu dat v dětech. Na rozdíl od jednodušších lineárních seznamů hašů nebo hašových řetězců je u hašového stromu možné ověřit integritu listu v logaritmickém čase vzhledem k počtu datových uzlů.\n\nHašové stromy vymyslel v roce 1979 Ralph Merkle původně proto, aby jimi rozšířil Lamportovo podpisové schéma, čímž vytvořil Merkleovo podpisové schéma.\n\nPoužití hašovavých stromů pro zajištění integrity je poměrné pestré, používají je například souborové systémy Btrfs, ZFS a IPFS, verzovací systém Git a kryptoměny Bitcoin a Ethereum.\n"}
{"id": "1350352", "url": "https://cs.wikipedia.org/wiki?curid=1350352", "title": "Alžběta Alexandrine Bourbonská", "text": "Alžběta Alexandrine Bourbonská\n\nAlžběta Alexandrine Bourbonská (\"Élisabeth Thérèse Alexandrine;\" 5. září 1705 v Paříži – 15. dubna 1765 tamtéž) byla francouzskou princeznou královské krve a dcerou \"Monsieur le Duc\". Její otec byl vnukem \"Grand Condé\" a její matka, \"Madame la Duchesse\", byla dcerou krále Ludvíka XIV. a jeho \"Maîtresse-en-titre\" Madame de Montespan.\n\nAlžběta Alexandrine se narodila v roce 1705 v Paříži jako jedno z devíti dětí a nejmladší dcera svých rodičů. Pojmenována byla po své starší sestře Luise \"Alžbětě\" a strýci Ludvíku \"Alexandrovi\" z Toulouse. Byla známá pod svým druhým jménem jako Alexandrine.\n\nOd narození byla u dvora známá jako \"Mademoiselle de Gex\" a později Mademoiselle de Sens, jak byla známá po většinu svého života. Jako princezna královské krve byla titulována \"Její Jasnost\".\n\nStejně jako většina jejích sester, ani Alexandrin se nikdy nevdala. Uvažovalo se o ní jako o možné nevěstě svého staršího bratrance Ludvíka Orleánského, ale její teta, hrdá vévodkyně orléanská, chtěla pro svého syna prestižnější nevěstu. Alžběta Alexandrine nikdy nehrála příliš významnou politickou roli. Byla však velkou přítelkyní královy milenky, Madame de Pompadour, která byla ke dvoru přivedena Alexandrininou starší sestrou a jmenovkyní, Luisou Alžbětou.\n\nJako její starší sestra, Luisa Anna, vlastnila mnoho statků a soukromých sídel u hlavního města. V roce 1734 zakoupila Hôtel de Noirmoutier na Rue de Grenelles v Paříži. Koupila také mnoho okolních paláců a značně rozšířila svůj majetek. V roce 1744 koupila panství Villegénis a Igny. V roce 1755 přestavěla zámek Villegénis. Cena přestavby činila 430.000 livrů.\n\nKe sklonku života měla nahromaděné obrovské bohatství z důchodů, které byly původně určeny její sestřenici Luise Františce, dceři Ludvíka Augusta, vévody z Maine. Alžběta Alexandrine zemřela v Paříži a jejím dědicem se stal její synovec Ludvík Josef, kníže z Condé. Alexandrine byla pohřbena v karmelitském klášteře na předměstí Faubourg Saint-Jacques v Paříži.\n"}
{"id": "1350353", "url": "https://cs.wikipedia.org/wiki?curid=1350353", "title": "The Deep &amp; the Dark", "text": "The Deep &amp; the Dark\n\n"}
{"id": "1350355", "url": "https://cs.wikipedia.org/wiki?curid=1350355", "title": "Jessie Ware", "text": "Jessie Ware\n\nJessie Ware (* 15. října 1984) je anglická zpěvačka. Narodila se v Queen Charlotte's Hospital v londýnském Hammersmithu. Její matkou byla sociální pracovnice Helena a otcem televizní reportér John. Její starší sestrou je herečka Hannah Ware. Po dokončení studií pracovala krátce jako novinářka. Před zahájením sólové hudební kariéry byla vokalistkou při koncertech Jacka Peñateho. Své první album s názvem \"Devotion\" vydala v srpnu 2012. V srpnu 2014 se provdala za Sama Burrowse a v září 2016 se jim narodila první dcera.\n\n"}
{"id": "1350357", "url": "https://cs.wikipedia.org/wiki?curid=1350357", "title": "Šarlota Markéta de Montmorency", "text": "Šarlota Markéta de Montmorency\n\nŠarlota Markéta de Montmorency (11. května 1594 – 2. prosince 1650) byla dědičkou jedné z předních francouzských vévodských rodin a sňatkem s Jindřichem II. Bourbon-Condé kněžnou z Condé. Málem se stala milenkou krále Jindřicha IV. Francouzského, ale manžel s ní po svatbě uprchl a vrátili se do Francie až po králově smrti.\n\nŠarlota se narodila jako dcera Jindřicha de Montmorency a jeho druhé manželky Luisy de Budos. V pěti letech ztratila matku a tak byla svěřena do péče své tety Šarloty, vdově po Karlovi, vévodovi z Angoulême. V roce 1609 byla patnáctiletá Šarlota provdána za knížete z Condé.\n\nSpolu s dalšími francouzskými šlechtici se její manžel ostře postavil vládě maršála d'Ancre, který upustil od politiky krále Jindřicha IV. V září 1616 byli Condé a Šarlota Markéta zatčeni a uvězněni ve Vincennes, kde zplodili a kde se jim o tři roky později, v roce 1619, narodila dcera Anna Geneviève.\n\nV roce 1632 byl Šarlotin jediný bratr Jindřich popraven za odpor proti kardinálu Richelieu. Jeho titul přešel na ní. Šarlota Markéta de Montmorency zemřela v roce 1650 a byla pohřbena v karmelitánském klášteře Saint-Jacques v Paříži.\n\nŠarlota Markéta měla s knížetem z Condé tři dětiː\n\n"}
{"id": "1350358", "url": "https://cs.wikipedia.org/wiki?curid=1350358", "title": "Chicago Film Critics Association", "text": "Chicago Film Critics Association\n\nChicago Film Critics Association je asociace profesionálních filmových kritiků se základnou v Chicaguu v Illinois. Každoročně předává na ceny Chicago Film Critics Association Award těm nejlepším filmům z předchozího roku. Organizace byla založena v roce 1990 Sharon LeMaire a Sue Kiner. Skládá se ze 60 kritiků z tisku, rádia a internetových publikací z okolí Chicaga.\n\n"}
{"id": "1350359", "url": "https://cs.wikipedia.org/wiki?curid=1350359", "title": "TVT Records", "text": "TVT Records\n\nTVT Records (do roku 1986 TeeVee Toons) bylo americké hudební vydavatelství. Založil jej v roce 1985 Steve Gottlieb. Prvním albem, které společnost vydala, byla kompilace \"Television's Greatest Hits\". Později společnost začala vydávat nahrávky kapel jako Nine Inch Nails, Guided by Voices, The Brian Jonestown Massacre a Rise Robots Rise. V roce 2000 vydavatelství dalo celý svůj katalog k dispozici na internet. V roce 2007 společnost prohrála v soudním sporu s vydavatelstvím Slip-n-Slide Records 9 milionů dolarů, což ji uvrhlo do problémů. Ve sporu šlo o nevydané album rappera Pitbulla. V roce 2008 vydavatelství TVT Records zbankrotovalo. V době krachu mělo vyjít již hotové nové album skupiny Ambulance LTD, které však právě kvůli krachu nevyšlo. Vydavatelství mělo rovněž dceřinou společnost nazvanou TVT Soundtrax, která se specializovala na vydávání filmových soundtracků.\n\n"}
{"id": "1350361", "url": "https://cs.wikipedia.org/wiki?curid=1350361", "title": "František Jirásek", "text": "František Jirásek\n\nFrantišek Jirásek může být:\n\n"}
{"id": "1350362", "url": "https://cs.wikipedia.org/wiki?curid=1350362", "title": "Kateřina de Mayenne", "text": "Kateřina de Mayenne\n\nKateřina de Mayenne (1585 – 8. března 1618) byla francouzskou šlechtičnou, která se stala sňatkem mantovskou vévodkyní.\n\nKateřina de Mayenne se narodila v roce 1585 jako dcera Karla II. Lotrinského, mladšího bratra Jindřicha I. de Guise, a jeho manželky Henriety de Savoie-Villars. Kateřina se 1. února 1599 v Soissons provdala za vévodu Karla Gonzagu. Aktivně pomáhala svému manželovi v řízení jeho panství. V roce 1604 o ni usiloval neústupný král Jindřich IV. S manželem se raději rozhodli opustit francouzský dvůr. Kateřina měla s Karlem šest dětí, tři syny a tři dcery.\n\nKateřina založila mnoho klášterů, opatství, kostelů, škol a nemocnic. V roce 1615 byla vybrána do družiny francouzských kněžen, aby doprovázela princeznu Alžbětu Francouzskou, sestru krále Ludvíka XIII., na hranice Francie a Španělska, kde se měla princezna vyměnit s nevěstou pro svého bratra, infantkou Annou Španělskou. Kateřina zemřela v roce 1618 v Hôtel de Nevers v Paříži na nachlazení.\n\n"}
{"id": "1350363", "url": "https://cs.wikipedia.org/wiki?curid=1350363", "title": "Něco na té Mary je", "text": "Něco na té Mary je\n\nNěco na té Mary je (v anglickém originále \"There's Something About Mary\") je americká romantická komedie z roku 1998. Jejími režiséry byli bratři Peter a Bobby Farrellyovi. Hlavní roli ve snímku ztvárnila Cameron Diaz a dále se v něm představili Matt Dillon, Ben Stiller, Chris Elliott a další. Autorem originální hudby k filmu je Jonathan Richman. Kromě originální hudby k filmu pro něj napsal také tři písně. Rovněž je zpívajícím vypravěčem filmu.\n"}
{"id": "1350365", "url": "https://cs.wikipedia.org/wiki?curid=1350365", "title": "Natick", "text": "Natick\n\nNatick je město ve státě Massachusetts ve Spojených státech amerických. Nachází se v okresu Middlesex County, 16 kilometrů západně od hlavního města státu Bostonu.\n\nOblast byla poprvé osídlena misionářem Johnem Eliotem v roce 1652. V roce 1781 se Natick stal městem (\"town\"). V roce 2010 zde žilo 32 786 obyvatel, což činilo narůst o 2,9 % oproti roku 2000, kdy zde žilo 31 868 lidí.\n\nNarodili se zde například hudebník Jonathan Richman, hokejista John Carlson a herec Don Terry.\n\n"}
{"id": "1350366", "url": "https://cs.wikipedia.org/wiki?curid=1350366", "title": "Koćuša", "text": "Koćuša\n\nKoćuša je vodopád, který se nachází v Bosně a Hercegovině, přesněji poblíž vesnice Veljaci a města Ljubuški. Spolu s vodopády Kravice patří k ikonickým symbolům Hercegoviny. Nachází se na řece Mlada, resp. Trebižat.\n\nV roce 2009 měla být v blízkosti vodopádu vybudována malá vodní elektrárna, projekt však nebyl realizován. Vyhodnocení vlivů na životní prostředí navrhované stavby připustilo riziko narušení přirozenosti vodopádu.\n\nVodopád je vysoký pouhých 5 m a široký 50 metrů. Patří mezi turisticky atraktivní lokality svého regionu. Ve srovnání s Kravicemi, které se nacházejí na stejné řece, je však Koćuša známá méně. V létě slouží vodopád a jeho okolí jako populární koupaliště. V blízkosti se nachází ubytovací zařízení.\n"}
{"id": "1350367", "url": "https://cs.wikipedia.org/wiki?curid=1350367", "title": "Vic Chesnutt", "text": "Vic Chesnutt\n\nVic Chesnutt, celým jménem James Victor Chesnutt, (12. listopadu 1964 – 25. prosince 2009) byl americký zpěvák a kytarista. Hudbě se věnoval od dětství a již od pěti let psal písně. V osmnácti letech byl zraněn při autonehodě a zbytek života strávil na invalidním vozíku. Své první sólové album, které dostalo název \"Little\", vydal v roce 1990 a jeho producentem byl Michael Stipe ze skupiny R.E.M. Později vydal řadu dalších alb. To poslední, \"Skitter on Take-Off\" z roku 2009, produkovali Jonathan Richman a Tommy Larkins. V roce 1993 přispěl coververzí písně „Hickory Wind“ na tributní album \"\". Roku 2004 se podílel na coververzi písně „Way It Goes“, která vyšla na albu \"\". Zemřel na předávkování svalovými relaxanty, které ho dostaly do kómatu, ve věku 45 let.\n\n"}
{"id": "1350369", "url": "https://cs.wikipedia.org/wiki?curid=1350369", "title": "The Rubinoos", "text": "The Rubinoos\n\nThe Rubinoos je americká hudební skupina, která vznikla v roce 1970 v kalifornském Berkeley. Její původní sestavu tvořili zpěvák a kytarista Jon Rubin, kytarista Tommy Dunbar, baskytarista Greg „Curly“ Keranen, saxofonista Danny Woods, bubeník Ralph Granich a varhaník Alex Carlin. V roce 1971 došlo k výrazné změně sestavy, odešli Keranen, Carlin, Granich a Woods. Novými členy se stali bubeník Donn Spindt a baskytarista Tom Carpender. Keranen se do kapely vrátil v roce 1973 a nahradil tak Carpendera, ale již roku 1975 opět odešel a byl nahrazen Roysem Aderem. Později kapelou prošli další hudebníci, sestava se ustálila až v roce 1980, odkdy působí v sestavě Rubin, Dunbar, Spindt a Al Chan (baskytara). V letech 1981 až 1982 je doplňoval ještě klávesista Michael Boyd. Kapela zanikla roku 1985, ale od roku 1999 opět působí v sestavě z osmdesátých let. Svou první (eponymní) desku kapela vydala až v roce 1977 (vydavatelství Beserkley Records). Následovala řada dalších alb. V sedmdesátých letech kapela odehrála několik vystoupení jako doprovod zpěváka Jonathana Richmana.\n"}
{"id": "1350371", "url": "https://cs.wikipedia.org/wiki?curid=1350371", "title": "Utkání hvězd české extraligy 2000", "text": "Utkání hvězd české extraligy 2000\n\nUtkání hvězd české extraligy 2000 se uskutečnilo 30. ledna roku 2000 ve Zlíně.\n\n"}
{"id": "1350373", "url": "https://cs.wikipedia.org/wiki?curid=1350373", "title": "652 (číslo)", "text": "652 (číslo)\n\nŠest set padesát dva je přirozené číslo. Římskými číslicemi se zapisuje DCLII a řeckými číslicemi χνβ. Následuje po číslu šest set padesát jedna a předchází číslu šest set padesát tři.\n\n652 je:\n\n"}
{"id": "1350374", "url": "https://cs.wikipedia.org/wiki?curid=1350374", "title": "Seznam dílů seriálu Případy pro Lauru", "text": "Seznam dílů seriálu Případy pro Lauru\n\nToto je seznam dílů seriálu \"Případy pro Lauru\".\n\n<onlyinclude>\n</onlyinclude>\n\n"}
{"id": "1350375", "url": "https://cs.wikipedia.org/wiki?curid=1350375", "title": "Jonathan Sings!", "text": "Jonathan Sings!\n\nJonathan Sings! je studiové album americké hudební skupiny Jonathan Richman and the Modern Lovers. Vydáno bylo v roce 1983 společností Sire Records. Album, které se mělo jmenovat \"Jonathan Richman Sings\", mělo být sólové album frontmana skupiny, který na nahrávkách začal pracovat po rozpadu kapely v roce 1979. Z těchto nahrávek se na výslednou desku nedostaly žádné písně. Album bylo nahráno až později, a to za doprovodu nové skupiny (opět vystupující jako Jonathan Richman and the Modern Lovers). Na albu se nachází také píseň „That Summer Feeling“, kterou Richman později v nové verzi vydal na albu \"I, Jonathan\" (1992).\n\nAutorem všech skladeb je Jonathan Richman.\n\n"}
{"id": "1350378", "url": "https://cs.wikipedia.org/wiki?curid=1350378", "title": "Surrender to Jonathan", "text": "Surrender to Jonathan\n\nSurrender to Jonathan je sólové studiové album amerického hudebníka Jonathana Richmana. Vydáno bylo 10. září 1996 společností Vapor Records a jeho producentem byl Andy Paley, který v minulosti hrál v Richmanově kapele. Kromě nových písní se na albu nachází také nové verze starších písní – „Egyptian Reggae“ a „I Was Dancing in the Lesbian Bar“.\n\nAutorem všech skladeb je Jonathan Richman, pokud není uvedeno jinak.\n\n"}
{"id": "1350380", "url": "https://cs.wikipedia.org/wiki?curid=1350380", "title": "Lenzburg", "text": "Lenzburg\n\nLenzburg je malé město rozkládající se uprostřed kantonu Aargau ve Švýcarsku. Je hlavním místem okresu Lenzburg. Koncem roku 2016 zde žilo 9505 obyvatel.\n\nMěsto je rozloženo podél potoka Aabach, přibližně 4 km jižně od řeky Aary. Nadmořská výška území je zhruba od 390 m v údolí až po téměř 570 m v nejvyšších místech. Rozloha území obce je 11,31 km². Z toho je 5,62 km² zalesněno.\n\nMěsto sousedí s těmito obcemi : Rupperswil na severozápadě, Niederlenz a Möriken-Wildegg na severu, Othmarsingen na severovýchodě, Hendschiken na východě, Ammerswil na jihovýchodě, Egliswil na jihu, Seon na jihozápadě a Staufen na západě.\n\nMěstem prochází v severní části Dálnice A1. Na ni navazuje Hlavní silnice 1 vedoucí z Curychu do Bernu, dále Hlavní silnice 25 do města Zug a také Hlavní silnice 26 z města Brugg do Lucernu. Na silnicích jsou využívána autobusová spojení s řadou okolních obcí.\n\nKromě silnic tudy také vede železniční trať umožňující spojení do mnoha obcí na trase z Bernu do Curychu.\n\n\n"}
{"id": "1350387", "url": "https://cs.wikipedia.org/wiki?curid=1350387", "title": "Brian Wilson (album)", "text": "Brian Wilson (album)\n\nBrian Wilson je první sólové studiové album amerického hudebníka Briana Wilsona ze skupiny The Beach Boys. Vydáno bylo v červenci roku 1988 společnostmi Sire Records a Reprise Records. Na jeho produkci se kromě Wilsona podíleli ještě Russ Titelman, Jeff Lynne, Lenny Waronker a Andy Paley.\n\nNa původních vydáních byli coby autoři některých písní uvedeni také Wilsonův kontroverzní psycholog Eugene Landy a jeho partnerka Alexandra Morgan (níže přeškrtnutí), kteří na reedicích po roce 2000 již uváděni nejsou.\n\n"}
{"id": "1350389", "url": "https://cs.wikipedia.org/wiki?curid=1350389", "title": "Fraktura penisu", "text": "Fraktura penisu\n\nFraktura penisu (či ruptura penisu; odborně ruptura tunica kavernózních / albuginea topořivých těles; hovorově zlomenina penisu) je fyzické poranění pánského zevního genitálu, způsobené poškozením v něm obsažených topořivých tělísek, ke kterému dochází velmi ojediněle např. při úrazu, nehodě při sexuálním aktu, či genetické vadě.\n"}
{"id": "1350392", "url": "https://cs.wikipedia.org/wiki?curid=1350392", "title": "Eugene Landy", "text": "Eugene Landy\n\nEugene Landy (26. listopadu 1934 – 22. března 2006) byl americký psycholog. V roce 1975 začal léčit hudebníka Briana Wilsona, ale kvůli příliš velkým poplatkům byl brzy propuštěn. V roce 1983 začal Wilsona opět léčit a zanedlouho se stal jeho manažerem a údajným spoluautorem několika písní. Wilson k Landymu docházel i poté, co mu byla roku 1989 sebrána licence. V roce 1992 bylo Landymu soudně zakázáno se k Wilsonovi přibližovat. Po vydání Wilsonovy autobiografické knihy s názvem \"\", kterou spolu s Wilsonem napsal Todd Gold, se rozšířily zvěsti, že byl Landy do psaní zapojen. Ten je v knize totiž oslavován, sám Wilson knihu neuznal. Landy zemřel ve věku 71 let na zápal plic a rovněž trpěl karcinomem plic.\n"}
{"id": "1350394", "url": "https://cs.wikipedia.org/wiki?curid=1350394", "title": "Skitter on Take-Off", "text": "Skitter on Take-Off\n\nSkitter on Take-Off je poslední studiové album amerického zpěvák a kytaristy Vice Chesnutta. Vydáno bylo 6. října 2009 společností Vapor Records. Jeho producenty byli Jonathan Richman a Tommy Larkins, kteří na desce Chesnutta rovněž doprovázeli hudebně. Autorem kresby na obalu alba je sám Chesnutt.\n\n\n"}
{"id": "1350395", "url": "https://cs.wikipedia.org/wiki?curid=1350395", "title": "Ben Greenman", "text": "Ben Greenman\n\nBen Greenman (* 28. září 1969) je americký novinář a spisovatel. Svou první knihu, která obsahuje krátké humorné příběhy, vydal roku 2001 pod názvem \"Superbad\". První román, který dostal název \"Superworse\", vydal roku 2004. Je spoluautorem autobiografických knih různých hudebníků, včetně Briana Wilsona (\"\"), Mariel Hemingway (\"Invisible Girl\") a George Clinton (\"Brothas Be, Yo Like George\"). Je také spoluautorem dvou knih s hudebníkem Questlovem. V letech 2000 až 2014 byl editorem magazínu \"The New Yorker\".\n"}
{"id": "1350396", "url": "https://cs.wikipedia.org/wiki?curid=1350396", "title": "Městský fotbalový stadion v Kotlině", "text": "Městský fotbalový stadion v Kotlině\n\nMěstský stadion v Kotlině je fotbalový stadion ve Varnsdorfu, domovský stadion fotbalového klubu FK Varnsdorf. Stadion má kapacitu 5 000 míst, z toho je 900 míst pro sedící diváky.\n\n"}
{"id": "1350406", "url": "https://cs.wikipedia.org/wiki?curid=1350406", "title": "Damage and Joy", "text": "Damage and Joy\n\nDamage and Joy je sedmé studiové album skotské alternativní rockové skupiny The Jesus and Mary Chain. Vydáno bylo 24. března 2017 společností Artificial Plastic a spolu se členy kapely (dvě písně) jej produkoval Martin „Youth“ Glover (zbylé písně). Kromě členů kapely se na albu podílely například zpěvačky Isobel Campbell, Sky Ferreira a Linda Fox, která je sestrou dvou členů kapely. Jde o první album kapely po devatenácti letech – poslední desku s názvem \"Munki\" vydala v roce 1998.\n\n\n"}
{"id": "1350408", "url": "https://cs.wikipedia.org/wiki?curid=1350408", "title": "New Technology Telescope", "text": "New Technology Telescope\n\nNew Technology Telescope (zkratka NTT ) je optický a infračervený astronomický dalekohled umístěný na Observatoři La Silla v jihoamerické Chile. Jde o první dalekohled na světě, který byl vybaven tzv. aktivní optikou – technologií, kdy je tvar primárního zrcadla průběžně korigován počítačem.\n\nMezi jeho nejvýznamnější pozorování patří měření pohybů hvězd okolo středu naší galaxie.\n\nNew Technology Telescope je dalekohled typu Ritchey-Chrétien (primární i sekundární zrcadlo mají tvar rotačního hyperboloidu) s průměrem primárního zrcadla 3,58 m. Je umístěn na azimutální montáži. Dalekohled postavila a provozuje Evropská jižní observatoř. Patří ke dvěma největším dalekohledům na Observatoři La Silla (tím druhým je 3,6 m ESO optický a infračervený dalekohled).\n\nTento přístroj byl jako první na světě vybaven plně deformovatelným primárním zrcadlem – technologií tzv. aktivní optiky, která koriguje deformace hlavního zrcadla způsobeného vnějšími vlivy, především mechanickým napětím (daného hlavně náklonem zrcadla) či teplotou. Tato technologie, která výrazně zlepšuje kvalitu výsledného obrazu, se později začala používat prakticky u všech velkých pozemních dalekohledů. \n\nDalší inovací je netypická osmihranná kopule dalekohledu, která je odvětrávána systémem žaluzií, díky kterým proudí proud vzduchu přes zrcadlo za snížených turbulencí.\n\nK zkoumání zachyceného světla používá NTT dva přístroje umístěné v Nasmythově ohnisku:\n\nDříve používané kamery s vysokým rozlišením SuSi-1 a SuSi-2, multifunkční spektrograf EMMI a přístroj IRSPEC již nejsou v provozu.\n\nMezi nejvýznamnější pozorování prováděná dalekohledem NTT patřilo měření pohybů hvězd okolo středu naší galaxie – objektu Sagittarius A*, který je astronomy považován za černou díru. Tato pozorování pomohla upřesnit hmotnost a vzdálenost tohoto objektu. Za ně také Reinhard Genzel obdržel prestižní Shawnovu cenu v astronomii pro rok 2008.\n\nV poslední době se čím dál častěji zapojuje do spolupozorování významných jevů: v roce 2017 tak pozoroval např. objekty v místě splynutí dvou neutronových hvězd – gravitační vlny tohoto jevu objevily detektory LIGO a VIRGO.\n\n"}
{"id": "1350410", "url": "https://cs.wikipedia.org/wiki?curid=1350410", "title": "Cascais", "text": "Cascais\n\nCascais (portugalská výslovnost: [kɐʃkajʃ]) je pobřežní město a obec v Portugalsku, 30 kilometrů západně od Lisabonu. Je to kosmopolitní předměstí portugalského hlavního města a jedna z nejbohatších obcí v Portugalsku. Počet obyvatel v roce 2011 činil 206 479, na rozloze 97,40 km. Bývalá rybářská vesnice získala slávu jako letní sidlo portugalské královské rodiny koncem 19. a počátku 20. století. V současné době je oblíbeným rekreačním místem pro portugalské i zahraniční turisty.\n\nNachází se na pobřeží Estoril (také známá jako portugalská riviéra), ve větším lisabonském subregionu. Lisabonské oblasti slouží letiště pro všeobecnou leteckou dopravu v Tires (São Domingos de Rana) i letiště Cascais, které také nabízí vnitrostátní pravidelné lety od společnosti Aero VIP.\n\nLidské osídlení území dnešního Cascais začíná v pozdním paleolitu, jak naznačují vykopávky na severu Talaíde, v Alto do Cabecinho (Tires) a jižně od Moinhos do Cabreiro. Během neolitu vzniklo v regionu trvalé osídlení, jeho obyvatelé využívali k pohřbívání svých mrtvých přírodní jeskyně (např. Poço Velho v Cascais) i umělé úkryty (jako v Alapraii nebo São Pedro). Těla byla pohřbena s milodary, což je praxe, která pokračovala do doby bronzové.\nŘímské zásahy v oblasti došlo k osídlení vily Freiria (dnes São Domingos de Rana) a Casais Velhos (Charneca), důkaz který zahrnuje skupinu deseti nádrží objevených podél Rua Marques Leal Pancada v Cascais, což bylo umístění slané továrny na ryby. [4] Římská nadvláda nad územím také ovlivnila názvy míst v regionu, jako tomu bylo u slova \"Caparide\" (z latiny capparis, což znamená \"caper\"), jakož i několika nápisů spojených s pohřebními hrobemi.\n"}
{"id": "1350415", "url": "https://cs.wikipedia.org/wiki?curid=1350415", "title": "Villa Skall", "text": "Villa Skall\n\nVilla Skall (čp. 696) je majestátní novorenesanční vila v ulici Jana Švermy (dříve Klášterní) na úpatí Svaté hory poblíž františkánského kláštera Čtrnácti svatých Pomocníků v Kadani. V současnosti je známa spíše jako \"Zámeček\" či \"Na Zámečku\". Stavba byla dokončena roku 1906. Autorem projektu je kadaňský architekt a stavitel Josef Peter. Projekt vznikl na objednávku Emanuela Skalla (1859–1942), obchodníka, majitele textilní továrny a řady dalších nemovitostí pocházejícího ze zámožné židovské rodiny z Nového Města pražského. V současné době v přízemí vily hospoda se zahrádkou.\n\n\"Villa Skall\" byla dokončena roku 1906 podle projektu kadaňského architekta a stavitele Josefa Petera. Jedná se o majestátní vilu v novorenesančním stylu s mohutnou čtverhrannou věží (odtud název \"Zámeček\", \"Na Zámečku\"). Do současné doby se dochovala členitá fasáda. Okenní šambrány jsou zdobeny ornamenty s florálními ornamenty a také lasturou s delfínem, která odkazuje na motiv antické Venuše. \n\nPůvodním záměrem zadavatele projektu a prvního majitele vily Emanuela Skalla bylo vystavět nad takzvanou Naafovou pěšinou (dnes ulice Pionýrů) a na úpatí Svaté hory směrem k Vernéřovské silnici (dnes ulice Klášterecká), kde vlastnil několik pozemků, zcela novou vilovou čtvrť. To se však nakonec neuskutečnilo, neboť tehdejší kadaňský starosta, MUDr. Ferdinand Träger, měl o využití Svaté hory zásadně odlišné představy. Ještě roku 1906 vyhlásilo město v této oblasti stavební uzávěru, a to z důvodu \"všeobecného veřejného zájmu\". Svatá hora byla totiž rozlehlým městským parkem, který sloužil jako klidný prostor pro rekreaci obyvatel města a vznik nové zástavby by tento prostor výrazně omezil. Takové byly starostovy argumenty během sporů, které mezi městem Kadaní a Emanuelem Skallem probíhaly až do roku 1911 u českých zemských úřadů v Praze a o kterých dokonce informoval i pražský tisk, například \"Prager Abendblatt\".\n\nPrávě roku 1911 vznikla také projektová dokumentace k rozšíření stávajícího Klášterního parku, k jehož realizaci došlo již v létě roku 1912. Z iniciativy starosty Trägera byly rovněž založeny Trägerovy sady (dnes Smetanovy sady), které již neoddiskutovatelně neměla od Svaté hory oddělovat bariéra ve formě nové vilové čtvrti.\n\nVilu si nechal postavit Emanuel Skall (1859–1942). Skall byl úspěšný obchodník, majitel textilní továrny a řady dalších nemovitostí. Pocházel ze zámožné židovské rodiny z Nového Města pražského. Na počátku 20. století nakoupil též řadu pozemků v Kadani. Pozemky na úpatí Svaté hory plánoval rozprodat na parcely pro vilové domy a iniciovat tak založení nové vilové čtvrti. \"Villa Skall\" měla být pro tento záměr jakýmsi pilotním projektem. Idea nové vilové čtvrti se však nakonec z již zmíněných důvodů neuskutečnila. Skall vlastnil další pozemky na stráních nad řekou Ohří zvaných \"Klang\", kde tehdy vznikla nová městská vodní elektrárna. Skallovy obchodní zájmy zastupoval v Kadani zdejší židovský obchodník Ludwig Löwy, rodák z Mašťova na Kadaňsku a majitel hotelu \"Austria\" (později Gangl, dnes Svoboda) na kadaňském hlavním náměstí. \n\nEmanuel Skall ve své kadaňské rezidenci často pobýval se svou manželkou Paulou, rozenou Löwy, rodačkou z Kadaně a sestrou jeho obchodního zástupce Ludwiga Löwyho. Několik let poté, co Skall upustil od svého developerského projektu, začal vilu pronajímat a nakonec ji prodal. \nV letech 1916 až 1926 byl jejím majitelem Anton Lorenz, později obchodník Lorenz Uhl.\n\nPo vzniku Československé republiky roku 1918 se Emanuel Skall angažoval jako přesvědčený československý vlastenec. V říjnu 1938 po okupaci českého pohraničí nacistickými vojsky byl veškerý Skallův majetek v Kadani označen za \"židovský\" a na základě německých rasistických zákonů byl zkonfiskován. Dne 20. čerence 1942 byli manželé Emanuel a Paula Skallovi deportováni do židovského ghetta v Terezíně. Emanuel zde 3. září 1942 zemřel. Paula byla 19. října 1942 transportem převezena do vyhlazovacího tábora Treblinka v okupovaném Polsku, kde byla zavražděna.\n"}
{"id": "1350416", "url": "https://cs.wikipedia.org/wiki?curid=1350416", "title": "Villa Ehmig", "text": "Villa Ehmig\n\nVilla Ehmig (čp. 883) je vilou v ulici T. G. Masaryka (dříve Gollova) ve vilové čtvrti dříve známé jako Zahradní Město v Kadani. Stavba byla dokončena roku 1929. Autorem projektu je architekt Franz Ehrenberger, který jej vyhotovil na objednávku kadaňského advokáta JUDr. Gustava Ehmiga. Vila nechvalně proslula za druhé světové války jako kancelář zdejšího gestapa. Tomuto účelu nepřestala sloužit ani za dob komunistické totality, kdy byla sídlem okresní správy StB.\n\nNávrh projektu na novou vilu vytvořil pro advokáta Gustava Ehmiga architekt Franz Ehrenberger. Ehrenberger měl svou kancelář v Zámecké ulici (dnes Tyršova) na Starém Městě v Kadani. Realizaci provedla stavební firma stavitele Paula Petera (syna věhlasného kadaňského vilového architekta Josefa Petera). Robustně působící Villa Ehmig je opatřena výrazným balkonem lemovaným balustrádou. Vila se nachází na samém kraji historické vilové čtvrti Zahradní Město v blízkosti ohradní zdi františkánského kláštera Čtrnácti svatých Pomocníků. \n\nStavebníkem vily čp. 883 byl kadaňský advokát Gustav Ehmig. Vila byla zamýšlena jako důstojná a úctyhodná rezidence pro jeho profesní i osobní život. Ehmig se narodil v Kadaňské Jeseni v selské rodině Gustava a Berty Ehmig. Poté, co úspěšně odmaturoval na kadaňském gymnáziu, započal roku 1907 vysokoškolská studia na Právnické fakultě německé Karlo-Ferdinandovy univerzity v Praze, kde v roce 1911 promoval. Roku 1920 si vzal za manželku Vallerii \"Vally,\" rozenou Wild, původem z Tušimic. Novomanželé se krátce nato usadili v Kadani, kde se jim ještě téhož roku narodil syn Heinrich. Ehmig je navíc již od roku 1921 v Kadani evidován jako advokát. \n\nTehdy se zájem Gustava Ehmiga obrátil zpět k jeho rodné Kadaňské Jeseni. Zakoupil totiž podíl v těžařské firmě zabývající se dobýváním seladonitu (zelené hlinky) v okolí Kadaňské Jeseně a Úhošťan pod stolovou horou Úhoští. Ta se pod názvem \"Kadaňská zeleň\" exportovala povětšinou ve své surové podobě na Balkán, ale též do Saska, Bavorska a Würtenberska, kde se dále zpracovávala, aby posléze pokračovala do odbytišť v Hamburku, Porýní, Nizozemsku, Francii a Velké Británii. Seladonit se tehdy používal jako vysoce trvanlivá a odolná barva k nátěrům fasád a někdy také lodí, dále také na kolorování secesních tapet nebo dřevěných hraček. Ehmig úzce spolupracoval s kadaňským velkopodnikatelem Moritzem Heroldem, se kterým ve 30. letech založil spojenou těžařskou společnost. Jejich další spolupodílník Fischer provozoval navíc v Brodcích u Kadaně mlýn na drcení surového seladonitu. \n\nPo obsazení českého pohraničí nacionálně socialistickým Německem v říjnu roku 1938 a zřízení Říšské župy Sudety v dubnu roku 1939 se Gustav Ehmig oficiálně přihlásil k \"německému světonázoru\", veřejně vystoupil z římskokatolické církve, která se v Kadani po obsazení profilovala vůči nacismu opozičně, a prohlásil se pouze za \"v Boha věřícího (gottgläubig)\". Patrně také díky těmto gestům uchránil svého syna Heinricha před odvodem do wehrmachtu. Ten musel později nastoupit alespoň do tábora Říšské pracovní služby v krušnohorské Přísečnici. Zatímco manželé Ehmigovi tehdy pobývali převážně v Kadaňské Jeseni, část jejich vily sloužila až do konce druhé světové války jako kancelář zdejšího gestapa. Je pochopitelné, že se o Gustava Ehmiga zajímala hned v květnu roku 1945 obnovená česká správa, ta byla však po neúspěchu v jeho dohledání nucena pouze konstatovat, že 1. června 1945 odcestoval \"neznámo kam\". Vallerie Ehmig pak byla spolu se synem Heinrichem vypovězena dne 23. června 1945 z Kadaně a Československa. \n\nPozději se Villa Ehmig stala sídlem okresní správy StB, komunistické tajné policie, přičemž od roku 1951 byla vila ve vlastnictví Ministerstva národní bezpečnosti. Jako služebna StB pak sloužila až do roku 1960.\n"}
{"id": "1350418", "url": "https://cs.wikipedia.org/wiki?curid=1350418", "title": "Ghost (EP)", "text": "Ghost (EP)\n\nGhost je druhé EP americké zpěvačky Sky Ferreiry. vydáno bylo v říjnu roku 2012 společností Capitol Records. Obsahuje celkem pět písní, na nichž se podíleli čtyři producenti. Autorem černobílé fotografie na obalu alba je Hedi Slimane. Album se umístilo na osmé příčce hitparády Top Heatseekers časopisu \"Billboard\". K albu vyšly dva singly, prvním byl „Red Lips“ (17. července 2017) a druhým „Everything Is Embarrassing“ (14. dubna 2013 jako singl; původně byla zveřejněná již 30. srpna 2012 spolu s oznámením vydání tohoto EP).\n"}
{"id": "1350421", "url": "https://cs.wikipedia.org/wiki?curid=1350421", "title": "Struppen", "text": "Struppen\n\nStruppen (zastarale česky \"Strupno\") je obec v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nObec Struppen leží jihovýchodně od zemského hlavního města Drážďany v oblasti Saského Švýcarska. Blízko vsi protéká řeka Labe, která však již náleží k sousedním obcím. Nejbližší železniční zastávka, ležící mimo území obce, je Obervogelgesang v labském údolí na trati Děčín – Dresden-Neustadt.\n\nPrvní písemná zmínka pochází z roku 1275, kdy je sídlo zmiňováno jako \"Ztrupin\".\n\nStruppen se dělí na 5 místních částí:\n\n\n\n\n"}
{"id": "1350422", "url": "https://cs.wikipedia.org/wiki?curid=1350422", "title": "Takeo", "text": "Takeo\n\nTakeo může být:\n\n"}
{"id": "1350426", "url": "https://cs.wikipedia.org/wiki?curid=1350426", "title": "Letiště Písek", "text": "Letiště Písek\n\nLetiště Písek–Krašovice (ICAO: LKPISK) je neveřejné vnitrostátní letiště (SLZ plocha) v jižních Čechách umístěné severozápadně od města Písek, v katastru vesnice Krašovice. Má jednu asfaltovou vzletovou a přistávací dráhu 16/34 o délce 600 metrů. Nachází se v nadmořské výšce 412 m. Nejbližší letiště je letiště Strakonice.\n\nDo roku 1995 letiště sloužilo armádě, byla zde základna Protivzdušné obrany státu (PVOS), ta zde působila například s bezpilotním letounem Tupolev Tu-143. Nacházela se zde také vrtulníková letka. Od 90. let zde fungovala společnost Fantasy air, která produkovala ultralehká letadla. Společnost však k 9. listopadu 2010 ukončila činnost. Od února 2019 je novým vlastníkem letiště česká společnost Primoco UAV, která vyvíjí a vyrábí civilní bezpilotní letouny. \n\n\n"}
{"id": "1350436", "url": "https://cs.wikipedia.org/wiki?curid=1350436", "title": "Red Lips", "text": "Red Lips\n\n„Red Lips“ (červené rty) je píseň americké zpěvačky Sky Ferreiry, která pochází z jejího druhého EP s názvem \"Ghost\". Vydána byla 17. července 2012 společností Capitol Records. Autorem a producentem písně je Greg Kurstin, přičemž autorsky se na ní částečně podílela také zpěvačka Shirley Manson. „Red Lips“ je poprocková píseň, která popisuje citový úpadek jednotlivce. Od zpěvaččiny předchozí tvorby, která se orientovala na electropop, se tak píseň liší. Tato změna přišla záměrně, a to z důvodu, aby se zabránilo z Ferreiry udělat hvězdu, jakou byla zpěvačka Britney Spears. Ferreira si myslela, že toho chce společnost Capitol Records dosáhnout. Navzdory tomu, že se albu \"Ghost\" dostaly především smíšené recenze, píseň „Red Lips“ byla obecně přijata pozitivně. Kritici chválili její celkovou produkci. Píseň se však nedostala do žádné národní hitparády. Byl k ní natočen videoklip, jehož režisérem byl Terry Richardson, a v němž se kromě zpěvačky vyskytuje velký pavouk. Video bylo zveřejněno již 12. června 2012 prostřednictvím serveru YouTube.\n\nVydání první dlouhohrající desky zpěvačky Sky Ferreiry bylo několikrát posunuto, a tak zpěvačka dne 2. října 2012 vydala alespoň EP nazvané \"Ghost\", přičemž současně pokračovala v práci na svém prvním velkém albu. Píseň „Red Lips“ se na tomto EP nachází na čtvrté pozici z celkových pěti písní. Malá ukázka písně byla zpěvačkou zveřejněna na serveru YouTube již v únoru 2012. V listopadu 2012 byla píseň použita v epizodě „Poslední šance“ z šesté (tj. závěrečné) řady seriálu \"Super drbna\".\n\nAutorem a producentem písně je Greg Kurstin, přičemž autorsky se na ní částečně podílela také zpěvačka Shirley Manson. Ferreira s Kurstinem spolupracovala již v minulosti, poprvé na své demonahrávce „Femme Fatale“, a do kontaktu s Manson se dostala díky serveru Myspace, kam nahrávala svou hudbu. Byly znepokojeny tím, že vydavatelství Capitol Records má za cíl ze zpěvačky udělat hvězdu typu Britney Spears. V reakci na tyto rozhovory nabídla Manson Ferreiře píseň „Red Lips“. Rovněž udělala malé změny textu za účelem odstranění slangu používaného v britské angličtině, aby lépe vyhovoval Američance Ferreiře. V písni se podle kritiků setkávají styly pop rock a grunge, což pro zpěvačku znamenalo odklon od prvků electropopu, které se v její dřívější tvorbě nacházely. V písni „Red Lips“ se rovněž nachází prominentní kytarová linka, kterou publicista Michael Cragg pro \"The Guardian\" označil za zpěvaččin hudební přechod. Píseň dále přirovnával k tvorbě kapely Yeah Yeah Yeahs. Bradley Stern z blogu \"MuuMuse\" poznamenal, že prolínání „zastrašujících bodání kytary a špatný puls bubnu“ předvedlo „kyselou stránku Ferreiřina přístupu.“\n\nFerreira uvedla, že text písně „Red Lips“ byl zamýšlen jako narativní příběh emocionálního zhroucení „velmi specifické osoby nebo typu, který mě vždycky nutil cítit se nepohodlně.“ DJ Com Truise vydal v říjnu 2012 synthpopový remix písně Red Lips. Remix od tria DSL byl použit na soundtracku k celovečernímu filmu \"\" (2014).\n\nPísni „Red Lips“ se dostalo obecně příznivých recenzí ze strany hudebních kritiků, kteří cenili její celkovou produkci. Novinář Tony Hardy ve své pozitivně laděné recenzi pro Consequence of Sound ocenil prvky grungeové hudby. Michael Cragg v recenzi pro deník \"The Guardian\" píseň označil za „vítaný návrat Sky Ferreiry“ a přirovnal ji k tvorbě skupiny Garbage, jejíž členkou je spoluautorka Shirley Manson. Bradley Stern z \"MuuMuse\" sdílel podobný názor a uvedl, že píseň „zní jako neoficiální sequel“ písně „Cherry Lips“ této kapely. Jon Caramanica z \"The New York Times\" píseň srovnával s takovými skladbami, jako jsou „Owner of a Lonely Heart“ kapely Yes a „In Bloom“ od grungeové Nirvany. Katherine St. Asaph v recenzi pro server Pitchfork Media ocenila, že Ferreira „je lepší a zní mnohem pohodlněji“ v písních, jakou je právě „Red Lips“. Existují však také negativnější recenze, například server Tiny Mix Tapes byl zklamán, neboť podle něj Ferreira v písni zní jako imitace zpěvaček Avril Lavigne a Fefe Dobson.\n\nK písni „Red Lips“ byl natočen oficiální videoklip, jehož režisérem byl módní fotograf Terry Richardson. Do poslední chvíle si nebyli jisti, jaký koncept pro video vytvoří, a Richardson řekl, že má ve studiu pavouka. Ferreira souhlasila, že jej použijí. Výsledný produkt měl premiéru 12. června 2012 na Richardsonově kanálu na serveru YouTube. Dne 13. července toho roku byl zveřejněn také na zpěvaččině VEVO kanálu. Ve videu je Ferreira oblečena pouze do spodního prádla a nanáší si rtěnku na celý svůj obličej. Zároveň je rozptylována sklípkanem, který leze po jejím těle. Zpěvačka později uvedla, že její oblečení bylo zamýšleno jako doplněk jednoduché povahy videa, spíše než pokus o vytvoření sexuální přitažlivosti.\n\nKritici své komentáře ohledně videa směřovali na neustále rostoucí neslušnou či šokující veřejnou osobnost Ferreiry, ke které přešla z nevinnějšího obrazu, s nímž svou kariéru zahájila. Bradley Stern z periodika \"MuuMuse\" poskytl příznivou recenzi videa, které přirovnával k videoklipu k písni „Criminal“ od Fiony Apple a shrnul, že „Sky Ferreira je víc cool, než byste vy nebo já kdy mohli být.“ Becky Bain z hudebního webu Idolator uvedla, že výskyt pavouka byl „zdaleka ne tak neklidný jako obraz Sky [Ferreiry], vypadající vybledle s platinovými vlasy na bílém pozadí a bláznivě majující svůj obličej červenou rtěnkou.“ Michael Cragg z \"The Guardian\" napsal, že přátelství Ferreiry s Richardsonem ukázalo „odklon od popové princezny, o níž si myslela, že je do ní modelována.“ Zároveň uvedl, že pavouk nebyl pro slabé povahy.\n\n"}
{"id": "1350437", "url": "https://cs.wikipedia.org/wiki?curid=1350437", "title": "Mistrovství světa v ledním hokeji žen do 18 let 2018", "text": "Mistrovství světa v ledním hokeji žen do 18 let 2018\n\nMistrovství světa v ledním hokeji žen do 18 let bylo jedenácté mistrovství světa v ledním hokeji žen do 18 let. Konalo ve dnech 6. – 13. ledna 2018 ve městě Dmitrov v Rusku. Ve finále se poprvé neutkal s týmem USA výběr Kanady, ale Švédska. Po výhře 9:3 se z titulu mistryň světa radovaly Američanky. Třetí po vítězství nad Ruskami skončil tým Kanady.\n\n\"Všechny časy zápasů jsou uvedeny ve středoevropském čase (UTC +1).\"\n\n"}
{"id": "1350441", "url": "https://cs.wikipedia.org/wiki?curid=1350441", "title": "DP100", "text": "DP100\n\nDP 100 byl děrnoštítkový sálový počítač, který vyvinul v letech 1962 až 1967 Výzkumný ústav matematických strojů ve spolupráci s československým národním podnikem Aritma Vokovice. Počítač se užíval na zpracování dat převážně ekonomických úloh, jako je účetnictví či zpracování mezd. Zvlášť vítaný byl pro zpracování agendy materiálně technického zabezpečení (MTZ), čili skladového hospodářství propojeného s fakturací a zakázkami.\n\nData i programové příkazy se vkládaly formou devadesátisloupcových děrných štítků. Programové příkazy byly ve strojovém kódu. Složitější úlohy vyžadovaly mezivýstupy (opět do děrných štítků).\n"}
{"id": "1350444", "url": "https://cs.wikipedia.org/wiki?curid=1350444", "title": "Voigt", "text": "Voigt\n\nPříjmení Voigt má více nositelů:\n\n"}
{"id": "1350446", "url": "https://cs.wikipedia.org/wiki?curid=1350446", "title": "Kanadská ženská hokejová reprezentace do 18 let", "text": "Kanadská ženská hokejová reprezentace do 18 let\n\nKanadská ženská hokejová reprezentace do 18 let je výběrem nejlepších hráček ledního hokeje Kanady v této věkové kategorii. Od roku 2008 se účastní mistrovství světa žen do 18 let. V letech 2010, 2012, 2013 a 2014 kanadská ženská osmnáctka získala zlato.\n"}
{"id": "1350447", "url": "https://cs.wikipedia.org/wiki?curid=1350447", "title": "Simitli", "text": "Simitli\n\nSimitli () je město ležící v jihozápadním Bulharsku v údolí řeky Strumy na úpatí pohoří Vlachina. Je správním střediskem stejnojmenné obštiny a má přes 7 tisíc obyvatel.\n\nSimitli je starobylé sídlo a díky své strategické poloze mezi řekami Struma a Mesta bylo vždy střediskem okolních obcí. První písemná zmínka něm je (ještě pod jménem Baňa) z 15. století. O sto let později je zaznamenáno jako Simitlu. Jméno se odvozuje buď od názvu bílého chleba „simid“, nebo od centrální polohy tehdejší vsi — „simen“ (znamenající střed).\n\nV roce 1891 zde bylo napočítáno 230 domů osídlených Pomaky. V roce 1900 tu podle Vasila Kănčova žilo 820 obyvatel, vesměs bulharských mohamedánů a 40 cikánů. Simitli se stalo součástí Bulharska během první balkánské války po úporných, zde vedených, bojích s osmanskou armádou. Po druhé balkánské válce byli muslimští obyvatelé vyhnáni a podle záznamů z roku 1916 byla ves zcela v troskách. Nedlouho poté se sem začali stěhovat utečenci z Makedonie a také obyvatelé okolních dědin.\n\nVe 30. letech zde byly postaveny lázně, využívající zdejších dvacet vydatných pramenů teplých necelých 60 °C. V roce 1934 zde žilo 2 200 obyvatel, a to včetně Oranova na protilehlém břehu Strumy, a o deset let později (1946) 2 918. Mezi lety 1943 a 1946 neslo jméno Izvorovo . V roce 1965 byla k Simitli připojena dědina Oranovo a v roce 1969 získalo statut města. Na rozdíl od většiny bulharských měst dosáhl počet obyvatel maxima až v roce 1997 (7 684) a od té doby klesá.\n\nVe městě žije 7 196 obyvatel a je zde trvale hlášeno 7 453 obyvatel. Podle sčítáni 1. února 2011 bylo národnostní složení následující:\n"}
{"id": "1350448", "url": "https://cs.wikipedia.org/wiki?curid=1350448", "title": "The Ferryman's Curse", "text": "The Ferryman's Curse\n\nThe Ferryman's Curse je studiové hudební album od anglické skupiny Strawbs, vydané po osmileté přestávce po albu Dancing To The Devil's Beat (2009. Na předchozím úspěšném dvouletém turné doplnili elektrickou sestavu Dave Bainbridge (klávesy) a Tony Fernandez (bicí).\n\n\n\n"}
{"id": "1350449", "url": "https://cs.wikipedia.org/wiki?curid=1350449", "title": "Mrazivá tajemství", "text": "Mrazivá tajemství\n\nMrazivá tajemství je český webový pořad vysílaný každý čtvrtek českou internetovou televizí Stream.cz.\n\nSeriál Mrazivá tajemství má pojednávat o jednotlivých pohádkách nebo příbězích a odhalovat jejich mrazivá tajemství, podle čehož se pořad také jmenuje. Pořad má odhalovat pravdu o různých pohádkových postavách, které jsou v samotných pohádkách považovány za hrdiny či odvážné lidi, ale podle pořadu, který všelijak odhaluje během vysílání jejich stinné stránky, se z nich mohou stát psychopati. Každý díl začíná nejprve stručným uvedením děje projednávané pohádky, který však někdy bývá pozměňován či doplňován. Během pořadu bývají pohádka a především postavy a okolnosti postupně rozebírány a zjišťovány. Na konci dílu je vždy stručné shrnutí dílu a pohádky.\n\nPořad Mrazivá tajemství byl poprvé vysílán dne 20. října 2016, když byl vydán první díl o Sněhurce. Tehdy byly v první řadě vydány ještě další čtyři díly seriálu, vysílané každý další týden ve čtvrtek, a které pojednávaly o Jeníčkovi a Mařence, Červené karkulce, Mášence a třech medvědech a Pinocchiovi. Tehdy měly díly průměrnou délku asi 6 minut a divák si je všechny mohl prohlédnout na mobilní aplikaci ihned, kdežto na internetu je vidět nemohl. První řada nakonec 17. listopadu 2016 odvysíláním posledního jejího dílu na internetu skončila.\n\nPrvní díl druhé řady byl vysílán ve čtvrtek 9. listopadu 2017 a pojednával o stvoření světa. Průměrná délka dílů se zkrátila na 4–5 minut, zatímco dílů bylo odvysíláno více a nebyly všechny rovnou dostupné na mobilní aplikaci. Také díly nepojednávaly pouze o pohádkách, ale některé i o různých biblických příbězích. V druhé řadě seriálu bude odvysíláno celkem 8 dílů a v třetí celkem 7 dílů. Poslední díl druhé řady pojednávající o mimozemšťanech měl vyjít 28. prosince 2017, ale byl kvůli tématu odvysílán až v neděli 31. prosince 2017.\n\nTřetí řada seriálu Mrazivá tajemství začala být vysílána dříve, než bylo čekáno, a to už 1. března 2018 a pojednávala o Praotci Čechovi. Tato řada má naplánováno k odvysílání celkem 7 dílů. Na rozdíl od obou předchozích řad se seriál úplně přestal věnovat pohádkám, ale místo toho se začal zajímat o problémy v historii, bibli nebo i v běžném světě. Pořad bývá i uváděn na nové televizní stanici Seznam.cz. Vzhledem ke vyšší kontroverznosti pořadu se však výrazně snížila jeho sledovanost, která byla u první série zhruba 433 tisíc diváků na jeden díl, a u druhé série zhruba 401 tisíc diváků na díl, která se však u novějších dílů snížila až na zhruba 135 tisíc diváků za jeden díl.\n"}
{"id": "1350450", "url": "https://cs.wikipedia.org/wiki?curid=1350450", "title": "Kristaps Porziņģis", "text": "Kristaps Porziņģis\n\nKristaps Porziņģis (* 2. srpna 1995) je lotyšský profesionální basketbalista momentálně hrající za Dallas Mavericks v NBA. Má výšku 221 cm a váží zhruba 109 kg.\n\nSvoji profesionální kariéru započal v roce 2011 a do NBA se dostal v roce 2015. Při jednom ze zápasů 5. listopadu 2017 vstřelil osobní rekord, 40 bodů proti Indiana Pacers. V roce 2017 hrál také s reprezentací Lotyšska na EuroBasket 2017.\n\nOd února 2018 není aktivní kvůli poranění kotníku.\n"}
{"id": "1350461", "url": "https://cs.wikipedia.org/wiki?curid=1350461", "title": "Jan I. z Aumale", "text": "Jan I. z Aumale\n\nJan I. z Aumale ( \"Jean Ier d'Aumale\", † 11. července 1302, Kortrijk) byl hrabě z Aumale.\n\nNarodil se jako syn Ferdinanda II. z Aumale a Laury, dcery Amauryho VII. z Montfortu. Roku 1260 osiřel a zdědil Aumale a Ponthieu, se správou mu pomáhala babička Johana z Ponthieu, kastilská královna vdova. Po její smrti roku 1279 musel Jan o dědictví dohadovat s anglickým králem Eduardem II., který na strategicky položená panství uplatňoval nárok jménem své choti Eleonory Kastilské. Janovi se podařilo zachovat pro sebe a své potomky hrabství Aumale.\n\nPadl pod velením Roberta z Artois v bitvě u Courtrai a byl pohřben v cisterciáckém klášteře Valloires, po boku svých předků.\n"}
{"id": "1350464", "url": "https://cs.wikipedia.org/wiki?curid=1350464", "title": "Jarní jitro", "text": "Jarní jitro\n\nJarní jitro je opera o jednom dějství českého skladatele Václava Kálika (1891–1951) na vlastní libreto. Poprvé byla provedena v Českém divadle v Olomouci-Hodolanech dne 1. října 1943.\n\nSkladatel Václav Kálik, syn opavského národního buditele dr. Františka Kahlika, studoval mezi lety 1908 a 1926 na Karlově univerzitě a na konzervatoři mj. u Vítězslava Nováka a Josefa Suka a poté odjel na stipendijní pobyt do Říma. Již u Suka začal pracovat na své první opeře \"Jarní jitro\", k níž si sám napsal text; pokračoval na ní intenzivně v Itálii (původní skica má dokonce název \"Římské jitro\") a dokončil ji v roce 1933 při pobytu v Mentonu.\n\nKálik si získával jméno především jako skladatel sborů a sbormistr, opera \"Jarní jitro\" však čekala na uvedení dalších deset let. Nastudovalo ji v tísnivých válečných podmínkách české divadlo v Olomouci. V té době již Kálik dokončoval svou druhou operu, aktovku \"Lásky div\" podle Julia Zeyera. Premiéra \"Jarního jitra\", které dirigoval Karel Nedbal a režíroval Jiří Fiedler, se konala 1. října 1943; celovečerní program doplňovala česká premiéra scénické symfonie Zdeňka Folprechta \"Zlomené srdce\". Jiná divadla tuto operu neuvedla.\n"}
{"id": "1350472", "url": "https://cs.wikipedia.org/wiki?curid=1350472", "title": "Johana z Dammartinu", "text": "Johana z Dammartinu\n\nJohana z Dammartinu ( \"Jeanne de Dammartin\", 1220 – 16. března 1279, Abbeville) byla královna kastilská a hraběnka z Ponthieu a Aumale.\n\nNarodila se jako nejstarší čtyř dcer Šimona, hraběte z Ponthieu a Aumale a Marie, dcery Viléma Talvase.\n\nByla pohřbena v klášteře Valloires.\n"}
{"id": "1350477", "url": "https://cs.wikipedia.org/wiki?curid=1350477", "title": "TOZ-35", "text": "TOZ-35\n\nTOZ-35 ( ) je jednorannou pistolí sovětské výroby ráže .22 Long Rifle sloužící ke sportovní střelbě, konkrétně k disciplíně libovolná pistole. Navržená a poprvé představená na mezinárodní soutěži byla v roce 1962.\n\nKonstruktérem byl Jefim Leonťjevič Chajdurov ( ). Pistole využívá kývavého klouzavého blokového závěru. Délka záměrné se pohybuje od 325 do 375 milimetrů. Odpor spouště lze měnit mezi 10 a 75 gramy.\n\nStřelci je přezdívána \"\"královnou královské disciplíny\"\".\n"}
{"id": "1350485", "url": "https://cs.wikipedia.org/wiki?curid=1350485", "title": "Sklárna Annín", "text": "Sklárna Annín\n\nSklárna Annín (německy Annathal) stojí ve vsi Annín u Sušice v okrese Klatovy, patří mezi nejstarší sklárny v Čechách.\n\nPrvní písemné zprávy o šumavském sklářství pocházejí z 1. poloviny 14. století a uvádějí, že na území Čech přišli skláři z Bavorska. Na Šumavě ve 2. polovině 19. století existovaly pouze tři podniky, které vyráběly duté sklo (Annín, Lenora a Volary).\n\nPůvodní sklárna nazývaná Wunderbach patřící pod panství Vatětice vznikla poblíž stejnojmenné osady mezi lety 1736–1743. Sklárna vyráběla čiré lékárnické sklo, páteříky i rubínově zbarvené lahve. Poté, co se vatětické panství dostalo do problémů, sklárna zanikla. V roce 1755 je uváděna jako vyhaslá. Skelmistrem byl pravděpodobně Johann Carl Eisner.\n\nV roce 1795 kupuje vatětické panství kašperskohorský purkmistr Augustin Müller, který v roce 1796 získal povolení vybudovat skelnou huť s brusírnou, řezačskou a malířskou dílnou. V té době se sklárna nazývala Augustinhütte. Od roku 1803 přechází statek a sklárna do rukou Jakuba Wimmera a nazývá se Wimmerhalter, Vatětická sklárna nebo Wasserhütte. Továrník Jakub Wimmer ji pronajímá různým sklářům. Jednalo se například o Pavla Meyera, Johanna Lötze či bratry Blochovy. Po roce 1832, kdy panství kupuje Emanuel Müller, syn Augustina Müllera, se začíná části u Otavy říkat \"Annathal\" a stejný název nese i zdejší sklárna.Tak vznikla roku 1866 moderní továrna na výrobu dutého skla v Anníně.\n\nDalším význačným vlastníkem až do konce druhé světové války byl Josef Eduard Schmid. Luxusní duté sklo benátského typu přineslo rozkvět sklárny v podobě první elektrické pece v Evropě. V roce 1935 zde byla uvedena do provozu druhá elektrická tavící pec v tehdejším Československu. Sklárnu tehdy řídil Ing. Karel Schell. V roce 1945 byla sklárna, tehdy národní podnik Šumavské sklárny znárodněna a o tři roky později byl její provoz opět ukončen. Zůstala jen brusírna, která byla od roku 1965 součástí n.p. Český křišťál a potom koncernového podniku Sklárny Bohemia. V roce 1993 byla brusírna privatizována firmou Antonín Rückl a synové. V roce 2003 byl zdejší provoz omezen a brusírna pronajímána. V roce 2012 továrnu Annín zakoupil pan Petr Švrčula, který v roce 2015 oživil i provoz hutní výroby skla a spolu se třemi zaměstnanci pokračuje v produkci šumavského sklářství, zakládá muzeum produkce sklárny Annín a spoluorganizuje sklářská sympozia. Brusírna se poté přesouvá do nedalekého Rajského dvora, kde funguje nepřetržitě.\n\n"}
{"id": "1350487", "url": "https://cs.wikipedia.org/wiki?curid=1350487", "title": "Údolí netušících", "text": "Údolí netušících\n\nÚdolí netušících () je historické sarkastické označení dvou oblastí v Německé demokratické republice, které ležely mimo spolehlivý dosah západoněmeckých televizních a běžných rádiových vysílačů (používajících frekvenční modulaci) a sledovat západoněmecké televizní stanice nebo poslouchat západoněmecký rozhlas tedy bylo pro obyvatele těch to oblastí buď nemožné nebo velmi obtížné.\n\nJedna z oblastí byla v severovýchodním koutu NDR kolem Greifswaldu, druhá byla v jihovýchodním koutě v okolí Drážďan. Dohromady se jednalo o zhruba 15 % obyvatel NDR, kteří měli horší přístup k informacím, neboť standardně jim byla dostupná pouze východoněmecká cenzurovaná média, případně příjem rozhlasu na středních a krátkých vlnách. Od osmdesátých let dvacátého století ovšem počet obyvatel bez zahraničního signálu klesal, mimo jiné díky nástupu satelitní televize.\n\nOznačení „údolí netušících“ sice odkazuje k údolí Labe v oblasti Drážďan, ale oblast bez signálu byla výrazně větší. Jiným způsobem upozorňování na rozdílnou dostupnost západních televizních stanic byl humorný výklad zkratky ARD jako „'“ – „\"kromě oblasti Drážďan\"“ nebo „'“ – „\"kromě Rujány a Drážďan\"“.\n\nStudie Holgera Lutze Kerna a Jense Hainmuellera z roku 2009 ovšem dokládá, že nedostupnost médií pravděpodobně nevedla k větší spokojenosti s politickým režimem – naopak více spokojeni byli ti, kterým přístup k zahraničním médiím poskytoval zdroj konzumní zábavy a tím určitou virtuální emigraci, únik z reality.\n"}
{"id": "1350502", "url": "https://cs.wikipedia.org/wiki?curid=1350502", "title": "The Water Is Wide", "text": "The Water Is Wide\n\nPíseň The Water Is Wide (česky \"Voda je široká\"), která byla původně známá jako O Waly, Waly (česky \"Běda, běda\"), je skotského původu. Dochované zmínky sahají až k roku 1600.\n\nCecil Sharp vydal píseň ve sbírce \"Folk Songs From Somerset\" v roce 1906. Vycházel z Childovy balady 204 \"Jamie Douglas\" z roku 1776, v níž se vypráví o nešťastném konci manželství Jamese Douglase s Barbarou Erskineovou v roce 1681. Jako klíčový předek písně \"The Water Is Wide\" je brána lyrická \"Waly, Waly, Gin Love Be Bonny\" z roku 1724.\n\nMelodii použili skladatelé vážné hudby:\n\nTaké byla napsána řada křesťanských textů na tuto melodii:\n\nDále tuto píseň nahrála v různých úpravách řada klasických zpěváků.\n\nJako \"The Water Is Wide\" ji nahrála celá plejáda interpretů, mimo jiné: Pete Seeger, Bob Dylan, Joan Baez. Existují také popové a folkové verze s mnoha různými texty a aranžemi pod různými názvy.<br>například:\n\nTaké existuje řada jazzových verzí:\n\n"}
{"id": "1350504", "url": "https://cs.wikipedia.org/wiki?curid=1350504", "title": "Josefine Frida Pettersenová", "text": "Josefine Frida Pettersenová\n\nJosefine Frida Pettersenová (nepřech. \"Pettersen\", * 18. května 1996 Sigdal, Buskerud) je norská herečka. Nejvíce je známá svojí rolí \"Noory\" v televizním seriálu Skam. \n\nPoprvé se objevila v televizním seriálu \"Next Summer\" norské televize TVNorge, posléze se proslavila svojí rolí \"Noory Amalie Sætry\" v seriálu Skam.\n"}
{"id": "1350505", "url": "https://cs.wikipedia.org/wiki?curid=1350505", "title": "Langův dům", "text": "Langův dům\n\nLangův dům je jednopatrový měšťanský dům v Litovli stojící na rohu náměstí Přemysla Otakara a Masarykovy ulice. Objekt je kulturní památkou České republiky a nachází se v městské památkové zóně Litovel. Tento nejstarší zachovaný litovelský pravovárečný dům byl postaven roku 1542 v renesančním slohu jako reprezentativní sídlo zámožného soukeníka a městského radního Lorenze Langa. Nejvýznamnějším zachovaným architektonickým prvkem z té doby je renesanční portál v ose průčelí domu na náměstí. V následujících staletích byl palác v držení mnoha dalších majitelů, často významných litovelských osobností. Dočkal se také dvou významných přestaveb, a sice barokní roku 1707 a klasicistní roku 1878. Na konci 19. století a v první polovině 20. století v něm byla vyhlášená kavárna a až do devadesátých let 20. století zabíraly většinu přízemních prostor různé obchody a služby. Roku 1997 byl dům částečně znovu rekonstruován, ovšem opravy se téměř nedotkly vnitřních prostor, a od té doby je takřka nevyužívaný.\n\nLangův dům je nárožní jednopatrový dům s půdním polopatrem. Hlavní část, směřující čelem k náměstí Přemysla Otakara, je 21 m dlouhá a navazují na ni dvě křídla: východní podél Masarykovy ulice a západní směřující do dvora. Celé průčelí podél Masarykovy ulice má délku 38 m, z toho 15 m je šířka hlavní části a 23 m délka východního křídla. Západní křídlo je dlouhé přibližně 10 m. Celková plocha zastavěného pozemku a nádvoří je 788 m².\n\nVnější fasáda budovy je v přízemí hladká, členěná lizénami. V patře ji člení pilastry s kompozitními hlavicemi. Na nich spočívá zalamující se kladí s vlysem, členěným výplněmi navazujícími na pilastry pod ním. Na straně směrem k náměstí jsou výplně plastické s bohatě modelovanými reliéfy květů, ovocných plodů, maskaronů a po stranách hlav Turků. Mezi výplněmi je vlys vyzdoben ostře řezanými akantovými rozvilinami, které jsou ukončeny hlavami gryfů. Směrem do Masarykovy ulice vlys neobsahuje žádnou reliéfní výzdobu.\n\nUprostřed průčelí na straně obrácené k náměstí se nachází renesanční portál s půlkruhovým záklenkem bohatě zdobeného ostění. Záklenek člení kazety, které jsou vyplněné rozetami a na vnitřní straně jsou lemované vejcovcem. Rozety, tentokrát obtočené úponkem, jsou také na bocích ostění a hrany jsou zde překryty vavřínovými listy svázanými pentlí. Po obou stranách se nachází polosloupy s iónskými hlavicemi. Dříky těchto polosloupů mají v kanelurách vyobrazeny píšťaly. Na hlavicích spočívá římsa dekorovaná zubořezem a perlovcem. Nad římsou je vlys, z něhož vystupují tři konzoly nesoucí balkón v prvním patře. Mezi konzolami se ve vlysu nachází reliéfy se dvěma dvojicemi gryfů, z nichž jedna drží štítek s vějičkou a druhá štítek s postřihačskými nůžkami překrytými rámem (znak řemesla postřihačského a soukenického) a s iniciálami L L, odkazujícími na stavitele, soukeníka Lorenze Langa.\n\nPatro budovy je od přízemí opticky odděleno kordonovou římsou. Na balkón, opatřený železným parapetem a mřížovaným železným zábradlím, se vstupuje francouzským oknem v mělké nice. Její archivolta je vyplněna vysokými štukovými reliéfy zobrazujícími Boha Otce se symbolem Ducha svatého. Nad výklenkem pod římsou je kartuš a reliéfy postav letících andělů ve cviklech. Po stranách niky stojí dva pilastry, na nichž spočívá římsa a dvěma vztyčenými volutami tvořený štít.\n\nObdélná okna paláce jsou vložena do profilovaných šambrán. V patře je nadpraží oken ozdobeno rozvilinami, nad nimiž se nachází rovné římsy, a pod okny jsou vpadlé výplně. Nad každou římsou je pak ještě malé čtvercové zamřížované půdní okno.\n\nDo vnitřních prostor lze vstoupit portálem z náměstí a průjezdem ve východním křídle z Masarykovy ulice. Za portálem je zachována část původního průjezdu se dvěma křížovými klenbami na renesančních konzolách. Druhá část průjezdu směrem ke dvoru je oddělena příčkou a má valenou klenbu. Napravo od průjezdu (směrem k Masarykově ulici) se nachází obdélná místnost zaklenutá dvěma českými plackami a vlevo je velká čtvercová místnost s lunetovou klenbou, k níž ještě přiléhá komora, opět zaklenutá českými plackami. Na komoru navazuje krátké do dvora směřující západní křídlo, které je v přízemí také klenuté. Přízemní prostory východního křídla jsou neklenuté. Do patra se vstupuje schodištěm ve východním křídle, kde se nad průjezdem nachází horní mázhaus s valenou klenbou a lunetami. Klenuté jsou též přilehlé prostory. Všechna křídla budovy jsou ve dvoře v patře opatřena pavlačemi na konzolách.\n\nNa místě dnešního paláce stávaly původně dva přízemní gotické domy, z nichž se však dodnes téměř nic nezachovalo a stopy někdejší existence dvou samostatných budov lze najít pouze ve sklepení. Soukeník a městský radní Lorenz Lang obě stavby roku 1542 sloučil do jednoho domu, který ještě zvedl o první patro a nový palác opatřil reprezentativním renesančním portálem, který patří mezi nejvýpravnější měšťanské raně renesanční památky na střední Moravě. Výsledkem spojení bylo honosné sídlo, které se zcela vymykalo poměrům malého města a které mělo odrážet Langovo postavení v litovelské společnosti.\nFakt, že Lang nechal na střední konzolu balkónu na průčelí umístit městský znak, může být svědectvím jeho předního postavení mezi konšely a snad z toho lze též vyvodit, že v době, kdy Litovel ještě neměla samostatnou radnici, využívala městská rada jeho palác ke svým zasedáním a balkón k vyhlašování svých usnesení. Na stavbu upomíná kamenná deska, která byla původně umístěna na průčelní stěně na jižním rohu paláce směrem do dnešní Masarykovy ulice a která se dnes nachází na fasádě dvora budovy nad pavlačí. Její německý text v českém překladu zní: „Po Kristově narození roku 1542. Dům je v rukou Božích a hospodář, který jej postavil, byl Lorenz Lang, soukeník toho jména. Izaiáš 40. kapitola. Slovo páně zůstává na věky, Bohu budiž chvála.“\n\nPo Lorenzi Langovi se v držení domu vystřídala celá řada dalších a často významných majitelů. Roku 1587 patřil Jakubu Sládkovi, který v té době byl již rok purkmistrem. Roku 1605 ho vlastnil městský úředník Heinrich Voytik a roku 1623 Elisabetha Voytiková. Téhož roku dům poškodil požár, ovšem mezitím již opět změnil držitele, kterým byl Jan Pilat. O čtyři roky později je zde uváděna Zuzana Hlušovská a po ní Tobias Hlušovský. Po jeho smrti zakoupil dům roku 1629 za 2 400 hřiven Thobias Richter (učitel, městský písař, purkmistr a nakonec knížecí rychtář), který v něm zřídil šenk. Dalším známým majitelem je rytmistr Johann Khün roku 1652. Roku 1676 dům vlastnil Michel Leopold, po němž ho roku 1689 koupila za 2 400 hřiven jeho vdova Anna Leopoldová, jež ho roku 1692 prodala Paulu Petersknechtovi. Součástí domu tehdy byl také pivovar se sladovnou. Když Paul Petersknecht zemřel, koupila vše roku 1698 jeho vdova Anna Petersknechtová, která se ještě téhož roku provdala za úsovského důchodního Antona Heyssiga.\n\nO tři roky později dům i s pivovarem a sladovnou koupil za 2 400 hřiven Johann Röhle, za jehož držení se budova roku 1707 dočkala barokní přestavby. Během ní byl palác obohacen zejména o základní členění fasády s nikou, pilastry a atikou. Na přestavbu upomíná pamětní deska s vyrytým německým nápisem „“. Nápis je doplněn jednoduchou kresbou preclíku.\n\nPo Röhleho smrti roku 1717 dům převzala Brigitta Rosalie Röhlová, která zemřela roku 1727 (jako Schulová) a palác zdědil její nevlastní syn Joseph Schul. Od něj ho zakoupil opět za 2 400 hřiven jeho švagr Thomas Barth, který zemřel roku 1747 a dům tak zdědila jeho dcera Theresie Barthová.\n\nTheresie Barthová držela palác následujících dvacet let a roku 1767 ho prodala za 3 050 zlatých městskému úředníkovi Donathu Ullrichovi, jehož rodina ho vlastnila téměř půl století. Když Donath Ullrich roku 1776 zemřel, zdědila dům nejprve jeho manželka Eleonora, která ho později předala svému synovi, purkrabímu Martinovi Ulrichovi, který ho zase 1. října 1778 přepsal na svého mladšího bratra Frantze Ullricha. Frantzův majetek se však roku 1791 ocitl v konkursu a následně dům ve veřejné dražbě koupila za 3 751 zlatých jeho manželka Franzisca Ullrichová. Někdy v této době, za napoleonských válek, bylo v domě zřízeno kasino. Franzisca Ullrichová dům vlastnila až do roku 1815, kdy ho prodala za 18 950 zlatých vídeňské měny Franzi Schneiderovi.\nRoku 1826 Franz Schneider palác prodal za 6 800 zlatých vdově Eleonoře Trawniczekové (někdy též uváděné jako Trávníčková). Ta v domě otevřela první litovelskou kavárnu, která zde pod různými provozovateli nakonec vytrvala až do roku 1949. Ačkoliv Eleonora Trawniczeková byla podle všeho velmi zámožná, hospodářství údajně obstarávala vlastními silami za pomoci dvou oslů. Podle Eugena Stoklase je s ní a jejím bohatstvím spojena i pověst z doby, kdy přes Litovel táhlo vítězné pruské vojsko po bitvě u Hradce Králové. Když se část štábu ubytovala i s plukovní pokladnou v jejím paláci, opila dva vojáky na stráži a pokladnu schovala ve studni. Oba nedbalí strážní byli za svůj přestupek hned druhého dne popraveni, ovšem vdova Trawniczeková krátce nato zemřela také. Když se pak v noci u její rakve modlila jedna žena, spatřila, jak o půlnoci její mrtvola v černých hedvábných šatech vstala a odešla na dvůr ke studni, z níž vyčerpala všechnu vodu a odhalila pokladnici na dně. Tím odhalila svůj zločin, aby její duše mohla dojít smíření a její tělo věčného odpočinku, a opět ulehla do rakve.\nAčkoliv výše uvedená pověst spojuje Eleonoru Trawniczekovou s rokem 1866, ve skutečnosti zemřela již roku 1849 a dům po ní zdědila její dcera Anna Schraková, jejíž manžel Karl Schrak si zde otevřel také lékárnu. Po nich palác zdědili společně Karolina Lipowská, Anna Schmidtová, Karl Schrak, Marie Girsigová a Emílie Schraková. Budova byla oceněna na 5 929 zlatých 80 krejcarů rakouské měny a dědicům připsána 31. března 1864. Lékárnu roku 1869 koupil Gustav Scholda a přestěhoval ji do jiné budovy na rohu náměstí a dnešní ulice 1. máje, kde zůstala až dosud. Všechny dědické podíly pak i s pozemky a příslušenstvím roku 1878 vykoupil výrobce lihovin Michael Skopal s manželkou Rosou za 17 000 zlatých r. m. Vzápětí však ještě téhož roku byl dům poškozen požárem a musel být opraven. Současně bylo upraveno také průčelí (půdní polopatro, okna a balkónový parapet) a přistavěno křídlo v Masarykově ulici s pavlačí ve dvoře. I na tuto klasicistní přestavbu upomíná pamětní deska, tentokrát s jednoduchým nápisem M. S. 1878.\n\nMichael Skopal prodal dům roku 1898 Jakubu Knajblovi a Martinu Mikuláši ze Střelic. Dalšími majiteli byli Alois Knaibl a V. Socha. V letech 1895 až 1919 provozoval v domě Ernst Vogel, podnikatel židovského vyznání, kavárnu, vinárnu a restauraci. Podnik poté převzal od jeho manželky Voglové Antonín Kalabis. Tento kavárník a restauratér pracoval v mládí v Litovli jako pozlacovač, později se však odstěhoval do Moskvy, kde vlastnil velkou restauraci. K návratu do Litovle ho přiměl komunistický převrat v Rusku. V Litovli se mu pak přezdívalo Báťuška a podle této přezdívky se i jeho kavárně v Langově domě říkalo U Báťušky. Když zemřel 3. května 1936, ujala se podniku jeho manželka Božena Kalabisová.\nKromě kavárny byly v domě i další výdělečné podniky, zejména v křídle v Masarykově ulici se nacházely různé obchodní místnosti. Mezi nimi na severním konci křídla byl koloniál patřící nejprve Janu Geprtovi a později Tomáši Geprtovi. Josef Fest v domě provozoval do roku 1919 trafiku s vchodem z náměstí, kterou po něm převzal Jan Sláma. Ve 20. letech provozovala modistka Hudecová v části přízemí křídla v Masarykově ulici kloboučnictví. V patře budovy byla hudební škola, kde Štěpánka Neuhöfrová (později provdaná Borovcová) vyučovala mladé dívky hře na klavír, a to až do svého odchodu do penze roku 1935.\n\nZmíněný Jan Sláma se roku 1937 stal majitelem celého domu. Tento český legionář z první světové války byl v prvních letech druhé světové války vězněn pro protiněmecké smýšlení a 24. dubna 1941 zemřel v koncentračním táboře v Osvětimi. Trafiku v té době vedl Němec Schebesta a až po válce byla vrácena Boženě Slámové.\n\nOd r. 1945 do voleb v r. 1948, bylo zachované původní využití Langova domu. Po volbách v r. 1948, nastaly pro Langův dům významné změny. Nejprve zde místní akční výbor Národní fronty roku 1949 zcela zrušil kavárnu, kterou označil za buržoazní přežitek, a zřídil zde internát pivovarnických učňů. Roku 1950 pak prostory bývalé kavárny dostalo do užívání družstvo Fotografia. Ve vchodu z náměstí do trafiky bylo roku 1950 zřízeno komunální holičství a pro trafiku byl probourán nový vchod z Masarykovy ulice. Celý dům byl roku 1959 znárodněn a předán do vlastnictví podniku Oblastní komunální služby. Znárodněný koloniál dostal název Chemodroga.\n\nPodle zpráv Státního ústavu památkové péče a ochrany přírody byl dům ještě roku 1967 hodnocen jako dobře udržovaný, ovšem roku 1975 byl zmiňován špatný stav fasády a kritizovány nevhodné firemní štíty. Rovněž vnitřní prostory potřebovaly novou výmalbu. Dům měl uvedeného roku prosklený vstup a na portálu a konzolách byly olejové nátěry. Původní průjezd na nádvoří byl rozdělen příčkou a pod lunetovou klenbou byla zavěšena lampa osvětlující provozovnu družstva Fotografia.\n\nRoku 1980 byly přečíslovány všechny domy ve městě a Langův dům změnil své číslo popisné ze 171 na 769.\n\nPo listopadové revoluci roku 1989 čekaly palác další změny. V té době se zde stále ještě nacházela trafika, která však byla privatizována, stejně jako prodejna Chemodroga či novější obchod se sportovními potřebami. Holičství nahradila prodejna novin firmy Profit. Družstvo Fotografia zůstalo na svém místě.\n\nZatím poslední, ovšem jen částečná rekonstrukce proběhla v roce 1997, kdy palác patřil městu Litovel. Dům byl odvhlčen, byla opravena jeho fasáda, střecha a komíny a zajištěna jeho statika. Nevhodné skleněné dveře byly nahrazeny dřevěnými a výkladní skříně družstva Fotografia byly znovu přeměněny v dělená dřevěná okna. Následovat měly ještě stavební úpravy uvnitř domu, neboť zejména stav prvního poschodí byl ohodnocen jako velmi špatný. Po jejich dokončení měla být znovu obnovena restaurace s kavárnou, v patře se plánovalo vybudování nějakého kulturního zařízení a měly se vrátit i některé prodejny jako drogerie či trafika (prodejna tabáku). Plány narušily povodně v uvedeném roce, a v domě byly provizorně zřízeny dočasné byty pro postižené občany. Roku 2007 koupil od města dům včetně zastavěného pozemku a přilehlého nádvoří o celkové ploše 787 m² za 6 miliónů korun MUDr. Ivo Šmigura, který v něm hodlal provozovat rehabilitační a lázeňské zařízení, přičemž do prodejní smlouvy byla zahrnuta též smluvní pokuta ve výši 1 milión korun pro případ, že by tento záměr nebyl naplněn. Plán se však přesto neuskutečnil a palác byl místo toho roku 2010 nabídnut ke zpětnému odprodeji za 8,5 miliónu korun městu, které však nabídku nepřijalo. Po roce 2005 sídlila nějakou dobu v prostorách bývalé trafiky a prodejny sportovních potřeb v Masarykově ulici prodejna výpočetní techniky Davcom a fitness spolek RogITKA. Jinak však dům zůstal zcela nevyužívaný.\n\n"}
{"id": "1350511", "url": "https://cs.wikipedia.org/wiki?curid=1350511", "title": "Kresna", "text": "Kresna\n\nKresna () je město ležící v jihozápadním Bulharsku v údolí řeky Strumy na úpatí pohoří Pirin a Malševska planina, mezi nimiž řeka protéká, vytvářejíc Kresenskou soutěsku. Je správním střediskem stejnojmenné obštiny a má přes 3 tisíce obyvatel.\n\nSídlo vzniklo v roce 1926 jako ubytovna pro dělníky při výstavbě železniční trati Blagoevgrad – Simitli (současná bulharská trať č. 5) a nazývalo se Gara Pirin (Nádraží Pirin). Statut sídla mu byl přiznán v roce 1934. V roce 1956 bylo sloučeno s nedalekou dědinou Novo Selo. O tři roky později byla připojena také dědina Kriva Livada. Městem je od roku 1978, kdy získalo současné jméno, zatímco stejnojmenná ves byla přejmenována na Starou Kresnu.\n\nVe městě žije 3 612 obyvatel a je zde trvale hlášeno 3 635 obyvatel. Podle sčítáni 1. února 2011 bylo národnostní složení následující:\n"}
{"id": "1350513", "url": "https://cs.wikipedia.org/wiki?curid=1350513", "title": "Vlasta Schönová", "text": "Vlasta Schönová\n\nVlasta Schönová, později Vlasta Šanová, v Izraeli známá jako Nava Shan-Herrmann (1. září 1919, Praha – 3. srpna 2001, Kirjat Chajim u Haify, Izrael) byla česko-izraelská herečka a režisérka.\n\nNarodila v židovské rodině Šalamouna Schöna (1882–1944) a Magdaleny Schönové (1889–1944), herečky, v Praze jako třetí ze čtyř dcer. Již v mládí se zajímala o divadlo a vystupovala v dětských rolích v Divadle na Vinohradech. Studovala na gymnáziu. Kvůli nacistům si změnila jméno na \"Šanová\".\n\nV roce 1937 začala spolupracovat s avantgardním Divadelním kolektivem mladých, soustředěným kolem Pavla Schönfelda (později známý jako Pavel Tigrid).\n\nSpolu s Gustavem Schorschem spoluzaložila Divadélko pro 99 a nastudovala zde roli v monodramatu \"Lidský hlas\" od Jeana Cocteau. V sezóně 1939/1940 hrála v kočovné divadelní společnosti, která byla však brzy rozpuštěna. V roce 1940 působila v loutkovém divadle Jana Malíka v pražské Libni.\n\nRodina (kromě nejstarší dcery Žofie (* 1913), provdané Pejšové, která žila jinde) byla zařazena do transportu do Terezína v červenci 1942. Otec s matkou a Vlastinou sestrou Annou (1915–1944) skončili v Osvětimi v plynových komorách. Sestře Marii (1922–1968) se podařilo se skupinou vězeňkyň uprchnout v prosinci 1944 při návratu z prací mimo tábor.\n\nV Terezíně se Vlasta (řečená \"Váva\") podílela na kulturní činnosti v oblasti divadla. Hrála a režírovala, připravovala recitační večery. Hrála také v představeních Gustava Schorsche a Jany Šedové. Také se zabývala divadlem pro děti a loutkovým divadlem. \n\n\nPřežila válku a nastoupila do divadla na Kladně. V roce 1946 se stala krátce ředitelkou nového brněnského Městského divadla mladých.\n\nV květnu 1948 emigrovala do Izraele. V Izraeli vrátila k herectví pod jménem \"Nava Shan-Herrmann\". Nejdříve hrála v divadle v kibucu, později v kočující společnosti a nakonec v divadle v Haifě. Také hrála v menších rolích v několika filmech. V roce 1968 navštívila Československo a setkala se se svým bývalým ctitelem Hubertem Hermannem. Tomu se po dalších osmi letech podařilo vyjet za ní do Izraele, kde se s ní oženil. Zemřel v roce 2005. Měli spolu jednu dceru.\n\n\n\n\n\n"}
{"id": "1350518", "url": "https://cs.wikipedia.org/wiki?curid=1350518", "title": "Lásky div (opera)", "text": "Lásky div (opera)\n\nLásky div je opera o jednom dějství českého skladatele Václava Kálika (1891–1951) na vlastní libreto podle stejnojmenné „žaponské komedie“ Julia Zeyera. Poprvé byla provedena v Severočeském divadle Liberecdne 22. listopadu 1950.\n\nSkladatel Václav Kálik napsal svou druhou operu \"Lásky div\" v letech 1942–1943, ještě před premiérou své první opery \"Jarní jitro\" (Olomouc 1943). Žil v té době v Nymburce a \"Lásky div\" vznikal současně s Kálikovou \"II. symfonií\". Skladatel tentokrát při tvorbě libreta vycházel z jedné z komických veršovaných aktovek Julia Zeyera, odstranil však původní dálněvýchodní kolorit (Japonsko bylo Hitlerovým spojencem) a umístil děj do neurčitého prostředí, případně stylizované antiky. Navíc ho obohatil o postavu kněžny a odpovídající dialogy, které jsou v Zeyerově dramatu jen předmětem vyprávění.\n\nI tato opera musela na svou premiéru čekat řadu let, uvedlo ji až na podzim roku 1950 liberecké divadlo, a to v kombinaci s baletními zpracováními Chačaturjanova \"Karnevalu\" a \"Šeherezády\" Rimského-Korsakova. Opera se v Liberci setkala s živým úspěchem a například recenzent \"Lidové demokracie\" ji označil za „pravdivý hold lásce a životu“. Velmi negativní recenze opery z pera vlivného kritika Bohuslava Karáska (tehdy vedoucího redaktora \"Hudebních rozhledů\") však skladatele velmi zasáhla a měla patrně nepříznivý vliv na průběh jeho těžké choroby, které podlehl v listopadu roku 1951, aniž by dokončil svou poslední operu \"Posvěcení mládí\", na které pracoval od roku 1946.\n\n\"Lásky div\" již nebyl v Československu vícekrát inscenován, roku 1964 ho však uvedlo operní divadlo v polské Vratislavi v režii Haliny Dzieduszycké a pod taktovkou Oldřicha Pipka, který dirigoval již libereckou inscenaci. Premiéra se konala 8. února 1964 a \"Lásky div\" se hrál v kombinaci s Pucciniho operou \"Gianni Schicci\".\n\nV sešeřelé svatyni velekněz apostrofuje sochu bohyně, jíž je chrám zasvěcen; nelituje, že sestárl v jejích službách. V tom do chrámu vběhne mladá dívka z kněžniny družiny a hledá zde útočiště před svým pronásledovatelem, jímž je mladý setník, za kterého se právě provdala; stěžuje si, že zradil její lásku. Velekněz ji sotva stihne ukrýt, když setník sám přichází prosit bohyni lásky o pomoc. Velekněz mu slibuje pomoc, ale zamění sochu bohyně za zahalenou dívku. \n\nMladý voják prosí „bohyni“ o pomoc, ale ta mu činí výčitky a setník musí prozradit své tajemství. Jako prostý voják se zamiloval od pohledu do urozené dívky z kněžniny družiny, avšak mlčel, vědom si společenského rozdílu. Jednou ho v zahradách paláce potkala kněžna; uhodla, že se trápí láskou, a domnívala se, že i zná jméno jeho vyvolené; ale s bolestným překvapením uslyšela, že se jedná o její družku. Slíbila vojákovi pomoci pod podmínkou, že jí splní jedno přání, až se mu dívky dostane. Poté kněžna postupně zařídila u vladaře, aby voják postoupil ve službě a konečně mohl požádat dívku o ruku.\n\nSlavila se svatba, všechny upoutaly tanečnice, zvláště jedna z nich. Když pak měl ženich odejít za nevěstou, zadržela ho tato tanečnice a odvedla; byla to kněžna. Loučila se s ním, zadržujíc bol, a jako odměnu za svou přízeň si od něj vyžádala polibek. Ten však zahlédla dívka a, domnívajíc se, že jí je ženich již o svatebním dnu nevěrný, uprchla.\n\nDívka tedy pochopí, že jí byl její novomanžel věrný, a sestupuje z piedestalu bohyně lásky, aby se s ním smířila. Velekněz jim žehná a děkuje bohyni.\n\n"}
{"id": "1350520", "url": "https://cs.wikipedia.org/wiki?curid=1350520", "title": "Fehér", "text": "Fehér\n\nPříjmení Fehér nese více různých osobností:\n\n"}
{"id": "1350524", "url": "https://cs.wikipedia.org/wiki?curid=1350524", "title": "Indruch", "text": "Indruch\n\nPříjmení Indruch nese více různých osobností:\n\n"}
{"id": "1350536", "url": "https://cs.wikipedia.org/wiki?curid=1350536", "title": "Albert Mummery", "text": "Albert Mummery\n\nAlbert Frederick Mummery (10. září 1855 – 24. srpna 1895) byl anglický horolezec a publicista. Provedl řadu prvovýstupů v Alpách, například na Aiguille du Grépon v Montblanském masivu (3482 m n. m.) nebo Dürrenhorn (4035 m n. m.). Roku 1879 provedl prvovýstup přes \"Zmuttgrat\" (severozápadní hřeben) na Matterhorn (4478 m n. m.). V roce 1894 vedl vévodu Ludvíka Amedea Savojsko-Aostského na vrchol Matterhornu, a to opět přes \"Zmuttgrat\". Kromě Alp lezl také v Kavkazu, kde vystoupil například na horu Dychtau (5205 m n. m.). V roce 1895 provedl vůbec první pokus o výstup na osmitisícovku – Nanga Parbat (8126 m n. m.). Při výstupu byl zavalen lavinou a zemřel.\n\n\n"}
{"id": "1350544", "url": "https://cs.wikipedia.org/wiki?curid=1350544", "title": "Mick Fowler", "text": "Mick Fowler\n\nMick Fowler (* 1956 Londýn) je anglický horolezec. K horolezectví se dostal poté, co uviděl lezce na skalách při výstupu na kopec s otcem. V roce 2003 získal spolu s Paulem Ramsdenem cenu Zlatý cepín za novou cestu na severní stěně hory Siguniang. Spolu s ním vylezl na řadu dalších hor, a to včetně prvovýstupů. V roce 2015 jako vůbec první vystoupili na vrchol Gave Ding (6400 m n. m.) Dále vystoupil například na vrcholy hor Taulliraju (5830 m n. m.), Kilimandžáro (5895 m n. m.), Mount Kennedy (4250–4300 m n. m.) a Taboche (6495 m n. m.). Také vylezl na několik mořských útesů.\n"}
{"id": "1350552", "url": "https://cs.wikipedia.org/wiki?curid=1350552", "title": "Národní park Bukit Barisan Selatan", "text": "Národní park Bukit Barisan Selatan\n\nNárodní park Bukit Barisan Selatan () se nachází na indonéském ostrově Sumatra v provinciích Lampung, Bengkulu a Jižní Sumatra podél pohoří Bukit Barisan. Jeho celková rozloha je asi 3 568 km, v průměru je pouze 45 kilometrů široký, ale 350 km dlouhý. Je pokryt horskými, nížinnými tropickými a pobřežními lesy, jsou zde i porosty mangrovníků. Nejvyšším bodem je Gunung Pulung (1 964 metrů).\n\nPark je společně s Národním parkem Kerinci Seblat a Gunung Leuser součástí světového dědictví UNESCO Tropical Rainforest Heritage of Sumatra.\nV parku rostou například palmy druhu \"Nypa fruticans\", přesličník přesličkolistý (\"Casuarina equisetifolia\"), nejstejnokřídlec \"Anisoptera curtisii\", druh \"Gonystylus bancanus\", dále kuželovníky (\"Sonneratia\"), pandány (\"Pandanus\"), rostliny shorea (\"Shorea\") či dvojkřídláče (\"Dipterocarpus\"). Vyskytují se zde rovněž velké květiny jako raflézie Arnoldova (\"Rafflesia arnoldii\"), zmijovec titánský (\"Amorphophallus titanum\") či největší orchidej \"Grammatophyllum speciosum\".\n\nV parku žije řada ohrožených savců, jako například slon sumaterský (v parku žije čtvrtina celé populace), 17−24 kriticky ohrožených nosorožců sumaterských (\"Dicerorhinus sumatrensis\"), králící krátkouší (\"Nesolagus netscheri\"), o kterých je doposud známo jen málo informací, či přibližně 40 dospělých tygrů sumaterských (\"Panthera tigris sumatrae\"), což je asi desetina celého poddruhu. Dalšími savci je například tapír čabrakový (\"Tapirus indicus\"), siamang (\"Symphalangus syndactylus\"), hulman černochocholatý (\"Presbytis melalophos\"), medvěd malajský (\"Helarctos malayanus\") nebo kančil jávský (\"Tragulus kanchil\"). Park obývá přes 300 druhů ptáků včetně kriticky ohrožené kukačky zelené (\"Carpococcyx viridis\").\nPoprvé se oblasti dostalo ochrany od vlády Nizozemské východní Indie, když zde v roce 1935 vyhlásila chráněnou rezervaci. Od roku 1982 je národním parkem.\n\nOd 70. let 20. století se v parku začala objevovat řada nelegálních osadníků. Během let 1972 až 2006 bylo nelegálním zemědělstvím ztraceno 63 000 ha lesa, což byla asi jeho pětina. Světový fond na ochranu přírody zjistil, že se na pěstování kávy využívá asi 450 km parku, proto spolupracuje s nadnárodními koncerny zpracovávajícími kávu, aby jim pomohl vyhnout se nákupu nelegálně vypěstované kávy.\n\n"}
{"id": "1350554", "url": "https://cs.wikipedia.org/wiki?curid=1350554", "title": "Jeff Lowe", "text": "Jeff Lowe\n\nJeff Lowe (13. září 1950 Ogden – 24. srpna 2018 Colorado) byl americký horolezec, podporovatel Alpského stylu ve vysokých horách. Provedl řadu prvovýstupů jak v domovských Spojených státech (ve Skalnatých horách), tak i v Alpách a Himálaji. Již v roce 1958 vystoupil se svým otcem na Grand Teton (4199 m n. m.). Roku 1979 vystoupil na nepálskou horu Ama Dablam (6812) a následujícího roku se neúspěšně pokusil o Skjang Kangri (7545). Na kontě měl více než tisíc prvovýstupů. Jeho bratrem byl Greg Lowe (Lowe Alpine). Zemřel roku 2018 ve věku 67 let.\n"}
{"id": "1350563", "url": "https://cs.wikipedia.org/wiki?curid=1350563", "title": "Listopad 2017", "text": "Listopad 2017\n\n\n\n\n\n\n\n\n\n\n"}
{"id": "1350564", "url": "https://cs.wikipedia.org/wiki?curid=1350564", "title": "Alex Lowe", "text": "Alex Lowe\n\nAlex Lowe (24. prosince 1958 – 5. října 1999) byl americký horolezec. V roce 1996 provedl prvovýstup na antarktickou stěnu Rakekniven (2365 m n. m.). Dále vystoupil novými cestami například na Mount Hunter (4442 m n. m.), Kusum Kanguru (6367 m n. m.) a Trango (6286 m n. m.). Mezi další úspěchy v Asii patří výstupy na Gašerbrum IV (7925 m n. m.), Chan Tengri (6995 m n. m.) a Annapurnu (8091 m n. m.). Rovněž stanul na vrcholu Aconcaguy (6959 m n. m.). Zahynul během pokusu o výstup na Šiša Pangmu. Byla po něm pojmenována hora Alex Lowe Peak (3057 m n. m.). Jeho ostatky byly nalezeny až roku 2016.\n"}
{"id": "1350566", "url": "https://cs.wikipedia.org/wiki?curid=1350566", "title": "St. Louis Film Critics Association", "text": "St. Louis Film Critics Association\n\nSt. Louis Film Critics Association je asociace profesionálních filmových kritiků se základnou v Greater St. Louis. Každoročně předává na ceny St. Louis Film Critics Association Award těm nejlepším filmům z předchozího roku. Organizace byla založena v roce 2004.\n\n\n \n"}
{"id": "1350593", "url": "https://cs.wikipedia.org/wiki?curid=1350593", "title": "Le Locle", "text": "Le Locle\n\nLe Locle je město ve stejnojmenném okresu Le Locle v kantonu Neuchâtel ve Švýcarsku. Město je situováno do pohoří Jura v nadmořských výškách okolo 920 m n. m. a nedaleko francouzských hranic.\n\nMěsto je považováno (společně s blízkými městy Biel a La Chaux-de-Fonds) za centrum švýcarského hodinářského průmyslu. Ve městě bylo založeno nebo sídlí mnoho hodinářských firem (Vulcain, Certina, Tissot a další). Společně s La Chaux-de-Fonds je historická část města od roku 2009 zapsána na seznam světového dědictví UNESCO.\n\nHodinářství je hlavním ekonomickým zdrojem města již od 18. století. Le Locle byl zasažen velkými požáry v letech 1683, 1765 a 1833. Podle vzoru nedalekého La Chaux-de-Fonds byl Le Locle přestavěn po požáru z roku 1833 v šachovnicovém rozložení ulic. Celé 19. století a 20. století do roku 1970 byly charakterizovány úspěchy vzkvétajícího hodinářského průmyslu. Vedle významné továrny na výrobu čokolády založené v roce 1856 a několika strojírenských podniků, průmyslová výroba Le Locle byla jednostranně zaměřena na hodinářství a jeho příslušenství. Kvůli této skutečnosti město výrazně utrpělo při hospodářské krizi v 70. letech 20. století. Mnoho hodinářských společností bylo uzavřeno, což vyvolalo vysokou nezaměstanost a odliv obyvatelstva. Až následně došlo k diverzifikaci průmyslu do dnešní podoby.\n"}
{"id": "1350594", "url": "https://cs.wikipedia.org/wiki?curid=1350594", "title": "Kostel Nanebevzetí Panny Marie (Slavonice)", "text": "Kostel Nanebevzetí Panny Marie (Slavonice)\n\nKostel Nanebevzetí Panny Marie stojí v historickém středu města Slavonice, mezi náměstím Míru a Horním náměstím. Postaven byl na místě bývalého hřbitova, po jehož obvodu byly vystavěny městské domy. Kostel vyniká řadou hodnotných stavebních konstrukcí, především z vrcholné gotiky.\n\nTento vrcholně gotický kostel byl vybudován ve druhé polovině 14. století, presbytář byl dokončen před rokem 1383. Trojlodí s klenutými bočními loděmi vzniklo na konci 14. století. Teprve ve 2. polovině 15. století byla mezi boční lodě zaklenuta hlavní loď. Kolem roku 1500 provedl mistr Štěpán okna v lodi. Věž byla založena ve 14. století, ale dokončena byla až roku 1549 na náklad cechu soukeníků. Na počátku 18. století byly ke kostelu přistavěny po stranách trojlodí boční kaple. Po velkém požáru v roce 1750 pořízena vlašská helmice věže a znovu obnoveno trámoví ve zvonici. Vnitřek kostela byl v letech 1903-1916 puristicky očištěn. \n\n\n"}
{"id": "1350612", "url": "https://cs.wikipedia.org/wiki?curid=1350612", "title": "Mačida (Tokio)", "text": "Mačida (Tokio)\n\nMačida ( – \"Mačida-ši\") je město v prefektuře Tokio v Japonsku. K roku 2009 v ní žilo zhruba 430 tisíc obyvatel.\n\nMačida leží přibližně padesát kilometrů jihozápadně od centra Tokia, hlavního města města celého Japonska, a náleží do metropolitní oblasti zvané Velké Tokio. Z hlediska prefekturního členění je jižním výběžkem prefektury Tokio a je z východu, jihu i západu obklopena prefekturou Kanagawa. V rámci tokijské prefektury hraničí Mačida na severozápadě s městem Hačiódži a na severu s městem Tama.\n\nPřes Mačidu protéká od západu na východ řeka Tama ústící do Tokijského zálivu.\n\n"}
{"id": "1350717", "url": "https://cs.wikipedia.org/wiki?curid=1350717", "title": "Alfred Waterhouse", "text": "Alfred Waterhouse\n\nAlfred Waterhouse (19. července 1830 Liverpool – 22. srpna 1905 Yattendon) byl anglický architekt. Těžištěm jeho tvorby byly návrhy staveb ve stylu viktoriánské novogotiky, neuzavíral se však ani před styly zcela odlišnými. Mezi jeho nejvýznamnější díla patří zejména impozatní stavba novogotické radnice v Manchesteru a novorománská budova Přírodopisného muzea v Londýně.\n\nNarodil se 19. července 1830 v Aigburthu na předměstí Liverpoolu do bohaté kvakerské rodiny. Jeho bratry byli Edwin Waterhouse, spoluzakladatel společnosti \"Price Waterhouse\", která je současnosti součástí významné auditorské skupiny \"PricewaterhouseCoopers\", a Theodore Waterhouse, zakladatel právnické firmy \"Waterhouse & Co.\", která se stala součástí mezinárodní společnosti \"Fieldfisher LLP\" se sídlem v londýnské City.\n\nVzdělání získal nejprve na kvakerské škole Grove House v Tottenhamu, poté studoval architekturu u Richarda Lana v Manchesteru. V mládí hojně cestoval po Evropě a studoval v Itálii, Francii a Německu. Po návratu začal s vlastní architektonickou činností v Manchesteru. Zde setrval po dvanáct let, poté v roce 1865 přesídlil do Londýna. V roce 1902 odešel na odpočinek a o tři roky později zemřel.\n\n"}
{"id": "1350719", "url": "https://cs.wikipedia.org/wiki?curid=1350719", "title": "Tuvia Tenenbom", "text": "Tuvia Tenenbom\n\nTuvia Tenenbom (* 1957 Bnej Brak, Izrael) je americko-izraelský spisovatel, dramatik, novinář a esejista.\n\nNarodil se v Izraeli v rodině rabína. V mladém věku se ale odstěhoval do USA a usadil se v New Yorku. Zde také začal psát divadelní hry a založil židovské divadlo s názvem \"Jewish Theater of New York\" . Francouzský deník Le Monde ho označil za zakladatele nové formy židovského divadla. Je také držitelem několika akademických titulů, které získal v oborech matematika, počítačová věda a drama. Absolvoval také rabínské studium v Jeruzalémě. \n\nKromě toho se věnuje také publicistické činnosti. Přispívá do německého týdeníku Die Zeit, italských novin Corriere della Sera a izraelského deníku Jedi'ot Achronot.\n\nJe také autorem několika knih. Jeho první kniha \"I Sleep in Hitler´s Room\" popisuje antisemitismus v Německu více než 70 let po druhé světové válce. Druhý literární počin nese název \"Catch the Jew!\" a Tuvia Tenenbom zde zkoumá vzájemné soužití Izraelců a Palestinců. Ve své třetí knize \"Allein unter Amerikanern\" (česky vyšla jako \"Všechny jejich lži\") se autor zabývá americkou společností před prezidentskými volbami v roce 2016 a ostře v ní kritizuje tzv. politickou korektnost. Jeho dalším dílem se stala kniha \"Allein unter Flüchtlingen\" (česky vyšla jako \"Čau uprchlíci!)\", v níž se Tenenbom věnuje dopadům uprchlické krize v Německu.\n\nJeho poslední kniha \"Krysy jejího veličenstva\" měla v říjnu roku 2019 světovou premiéru v češtině, protože autorovi se nepodařilo najít britského nakladatele\".\" Tenenbom v ní popisuje společenskou situaci na britských ostrovech po brexitovém referendu.\n\n\n\n"}
{"id": "1350722", "url": "https://cs.wikipedia.org/wiki?curid=1350722", "title": "Lowe", "text": "Lowe\n\nLowe může být:\n\n\n\n"}
{"id": "1350725", "url": "https://cs.wikipedia.org/wiki?curid=1350725", "title": "Muzeum Vojvodiny", "text": "Muzeum Vojvodiny\n\nMuzeum Vojvodiny (srbsky Музеј Војводине/Muzej Vojvodine) je největší muzeum na území Autonomní oblasti Vojvodina v Srbsku. Sídlí v Novém Sadu na adrese \"Dunavska 35\". Má vlastní pobočky v Čelarevu, Kulpinu a Bačském Jaraku. Muzeum má ve dvou hlavních budovách v Novém Sadu stálou expozici věnovanou dějinám regionu; na adrese \"Dunavska 35\" dějiny do konce 19. století a na adrese \"Dunavska 37\" poté období do druhé světové války.\n\nMuzeum eviduje okolo 400 000 předmětů ve svých sbírkách.\n\nSamostatné muzeum bylo zřízeno dne 30. května 1947 jeho formálním vyčleněním z Matice srbské. Od té doby funguje samostatně. Do té doby existovalo v rámci Matice srbské od 19. století.\n"}
{"id": "1350731", "url": "https://cs.wikipedia.org/wiki?curid=1350731", "title": "UNDI", "text": "UNDI\n\nUNDI (zkratka anglického znamenajícího doslova \"univerzální rozhraní síťového zařízení\") je standardizované aplikační rozhraní pro síťové karty v prostředí PXE, tedy ve fázi bootování počítače. Používáno je zejména pro síťový start počítače, jehož firmware tak může využít standardizovaný univerzální síťový ovladač, aniž by musel zkoumat konkrétní síťovou kartu a přizpůsobovat se zvláštnímu rozhraní jejího ovladače.\n\nSe standardem UNDI počítají rovněž navazující standardy pro DHCP během bootování (RFC: 4578 a 5970) i specifikace UEFI standardizující obecně firmware počítačů.\n"}
{"id": "1350733", "url": "https://cs.wikipedia.org/wiki?curid=1350733", "title": "Paní hora", "text": "Paní hora\n\nNázev Paní hora nese více vrcholů:\n\n"}
{"id": "1350735", "url": "https://cs.wikipedia.org/wiki?curid=1350735", "title": "Římskokatolická farnost Drahotuše", "text": "Římskokatolická farnost Drahotuše\n\nŘímskokatolická farnost Drahotuše je územní společenství římských katolíků s farním kostelem svatého Vavřince v děkanátu Hranice. \n\nPrvní písemná zmínka o Drahotuších je z roku 1277, součástí města Hranic jsou od roku 1976. V době předbělohorské byla drahotušská farnost luterská. Současná podoba farního kostela pochází z let 1874 až 1788, kostel byl postaven na místě staršího kostelíka stejného zasvěcení.\n\nSoučasným duchovním správcem (prosinec 2019) je jako farář R. D. Mgr. Ing. Radomír Šidleja.\n\nVe farnosti se pravidelně̟ koná tříkrálová sbírka. V roce 2017 se vybralo v celých Hranicích více než 200 000 korun.\n\n"}
{"id": "1350736", "url": "https://cs.wikipedia.org/wiki?curid=1350736", "title": "Naloxon", "text": "Naloxon\n\nNaloxon, prodávaný v USA pod názvem Narcan, v Česku pod názvem Naloxone WZF Polfa nebo Suboxone (tady ve směsi s buprenorfinem) je lék používaný k zastavení účinků opioidů a to zejména při předávkování. Naloxon může být spojen s druhým opioidem, aby se snížilo riziko zneužití samotného opioidu. Při intravenózním podání začíná Naloxon působit během dvou minut a při podání do svalové tkáně působí během pěti minut; může být také aplikován do nosu. Účinky Naloxonu trvají asi půl hodiny až hodinu. V případě, že doba účinkování ostatních opioidů je delší než působení Naloxonu, může být zapotřebí podat více dávek přípravku s Naloxonem.\n\nPodávání Naloxonu osobám, které jsou závislé na opioidech, může způsobit symptomy abstinenčního syndromu, včetně neklidu, nervozity, nevolností, zvracení, zrychlení srdečního tepu a pocení. Aby se jim zabránilo, tak lze podávat nízké dávky Naloxonu, do té doby, než bude dosaženo požadovaného efektu. U pacientů s dřívější poruchou srdečního rytmu či v případě, že pacient užívá léky, které negativně ovlivňuje fungování srdce, se při užití Naloxonu objevily problémy se srdcem. Uvádí se, že v případě těhotenství je podávání Naloxonu bezpečné, ověřeno to však bylo pouze s omezeným počtem gravidních žen.\n\nNaloxon je neselektivním a kompetitivním antagonistou opioidového receptoru. Intoxikace opioidy vede k útlumu činnosti centrálního nervového systému a dechového centra, špendlíkovým zornicím, s možností rozvoje bezvědomí a hypoventilace. V takovém stavu je volbou antidotum opioidů – naloxon, jehož krátkodobý účinek lze prodlužovat opakovanými dávkami. Naloxon má plně opačný účinek než opioidy, s působením na obnovení vigility (bdělosti), krevního tlaku z hypotenze, dýchání a potlačení sedace i psychomimetického efektu opioidů.\n\nNaloxon byl patentován v roce 1961 a v roce 1971 byl schválen pro použití proti předávkování opioidy dle Úřadu pro kontrolu potravin a léčiv. Je na seznamu nejúčinnějších a nejbezpečnějších léků dle Světové zdravotnické organizace. Naloxon je v USA dostupný jako generický lék. Velkoobchodní cena Naloxonu v rozvojovém světě se pohybuje mezi 0,5 amerického dolaru až 5,3 am. dolaru za jednu dávku. Naloxon nepatří k drahým přípravkům ani ve Spojených státech, jeho cena je nižší než 25 am. dolarů. Cena za balíček dvou autoinjektorů se v USA však zvýšila z 690 amerických dolarů v roce 2014 na 4500 am. dolarů v roce 2016.\n\nV Česku je používán Suboxone od roku 2008, kdy jeho výhodou je to, že na rozdíl od Subutexu jej nelze užívat nitrožilně a závislí na opiátech tak užívají látku pouze jako substituční za heroin.\n\nNaloxon je užitečný jak při akutním předávkování opioidy, tak i při snižování respirační nebo duševní deprese vyvolané opioidy. Není jasné, zda je podávání přípravku užitečné v případě zástavy srdce vyvolané opioidy.\n\nNaloxon je součástí balíčků rozdávaných závislým na heroinu či dalších opioidech. Bylo prokázáno, že tyto balíčky snížily úmrtnost v důsledku předávkování opioidy. Předepsání Naloxonu se doporučuje v případě, že uživatel je závislý na vysoké dávce opioidů (rovnající se více než 100 mg morfinu za den). Předepisuje se také v případě, že uživatel užívá opioidy založené na benzodiazepinu nebo je podezření či jistota, že užívá opioidy bez lékařského předpisu. Předepsání Naloxonu by mělo být doplněno standardními doporučeními o užití přípravku, součástí doporučení by měla být prevence, informace o rozpoznání a reakci na předávkování, informace o první pomoci a o zavolání zdravotnické záchranné služby.\n\nNaloxon se špatně vstřebává při podání ústy, tak se běžně kombinuje s řadou perorálních přípravků a to včetně buprenorfinu nebo pentazocinu, v případě ústního podání tohoto přípravku účinkuje pouze hlavní opioid. Pokud je však zneužit přípravek injekčně, tak naloxon blokuje účinek hlavního opioidu. Tato kombinace se používá ve snaze zabránit zneužití opioidových léků. V Německu je prodáván tilidin pouze v kombinaci s Naloxonem.\n\nNaloxon lze použít u kojenců, kteří byli vystaveni účinkům opioidů podávaných matce před nebo během porodu. Neexistují důkazy o použití Naloxonu ke snížení kardiorespirační a neurologické deprese u kojenců. Kojenci, kteří jsou vystaveni vysokým dávkám opioidů v těhotenství, mohou mít poškozenou CNS v souvislosti s perinatální asfyxií. Naloxon byl zkoumán s cílem zlepšit výsledky užití u kojenců, nicméně výsledky jsou současné době velice slabé.\n\nU pacientů v šoku, včetně septického, kardiogenního, hemoragického nebo míšního (spinálního) šoku se zlepšil průtok krve po podání Naloxonu. Důležitost tohoto zjištění není jasná.\n\nNaloxon je experimentálním lékem používaným při léčbě vrozené necitlivosti pro bolest, což je extrémně vzácné onemocnění (1 z 125 milionů), které zabraňuj postiženému cítit bolest nebo vnímat rozdíly teplot.\n\nNaloxon může být také použit jako protilátka při předávkování přípravky obsahujícími klonidin, tj. přípravky pro snížení krevního tlaku. Naloxon může být také použit na léčbu svědění, které je spojeno s užitím opioidů.\n\n\n"}
{"id": "1350738", "url": "https://cs.wikipedia.org/wiki?curid=1350738", "title": "Passions", "text": "Passions\n\nPassions je americký denní televizní seriál, jehož autorem je James E. Reilly. Premiérově byl vysílán v letech 1999–2008, původně na stanici NBC, od roku 2007 na stanici The 101 Network. Celkově bylo natočeno 2331 dílů. Jedná se o poslední denní televizní mýdlovou operu vytvořenou pro některou z amerických televizí.\n\nSeriál se věnuje životům, láskám a nejrůznějším dobrodružstvím obyvatel fiktivního městečka Harmony v Nové Anglii. Příběhy se zaměřují na členy místních nejdůležitějších rodin – černošských Russellových, bělošských Craneových a Bennettovách, a také rodiny Lopezových-Fitzgeraldových, která má původ jak v Mexiku, tak v Irsku. Seriál rovněž obsahuje nadpřirozené prvky, mezi které patří především místní čarodějka Tabitha Lenox a její oživlá loutka Timmy.\n\n"}
{"id": "1350741", "url": "https://cs.wikipedia.org/wiki?curid=1350741", "title": "Dataismus", "text": "Dataismus\n\nDataismus (anglicky \"dataism\" nebo \"data-ism\") je ideologie nebo také filozofický směr, představující názor, že cokoliv na světě, od nejvzdálenějších galaxií až po nejniternější lidské emoce, je měřitelné, popsatelné a uchopitelné skrze data. Dle dataismu se vesmír skládá z datových toků a hodnota každého jevu nebo prvku je určena jeho schopností zpracovávat data.\n\nVznik dataismu úzce souvisí s rozvojem informačních technologií na počátku 21. století, zejména s růstem big data a jejich algoritmickým zpracováním. Pojem pravděpodobně poprvé použil redaktor a komentátor \"The New York Times,\" David Brooks ve svém článku \"The Philosophy of Data\".\n\nRozsáhlejší definici a interpretaci přinesl v roce 2016 izraelský historik Juval Noach Harari v knize \"Homo Deus\"; dle Harariho se dataismus nabízí jako možná ideologie pro svět, v němž lidé ztratí svou ekonomickou a politickou sílu a v němž lidská mysl nebude představovat hybatele pokroku. Ať už v této vizi budoucnosti převládne umělá inteligence nebo modifikovaná biologická inteligence, v obou případech předčí člověka v porozumění problému a návrhu vhodnějšího řešení. Toto popření lidské výjimečnosti přinese dle Harariho úpadek dosud vládnoucího humanismu a uvolní tak prostor pro nové „datové náboženství“.\n\n\n\n"}
{"id": "1350742", "url": "https://cs.wikipedia.org/wiki?curid=1350742", "title": "Arcidiecéze mnichovsko-freisinská", "text": "Arcidiecéze mnichovsko-freisinská\n\nArcidiecéze mnichovsko-freisinská (lat. \"Archidioecesis Monacensis et Frisingensis\") je římskokatolická arcidiecéze, která se nachází na jihu Německa, sídlem arcibiskupa je Mnichov. Spolu s diecézemi augsburskou, řezenskou a pasovskou tvoří mnichovsko-freisinskou církevní provincii. Sídelní katedrálou je Katedrála Panny Marie („Frauenkirche“) v Mnichově, konkatedrálou poté katedrála Panny Marie a svatého Korbiniána.\n\n"}
{"id": "1350744", "url": "https://cs.wikipedia.org/wiki?curid=1350744", "title": "Sídlištní noclehárna", "text": "Sídlištní noclehárna\n\nSídlištní noclehárna nebo i krátce noclehárna je pojem z oboru urbanismu, který označuje sídelní útvar, který svým obyvatelům slouží především pro přespávání, zatímco zbytek jejich aktivního života, ať už zaměstnání nebo zábava, se odehrává jinde. Nedílnou součástí bydlení v „noclehárně“ je tak dojíždění. Noclehárny mají obvykle podobu čtvrtí nebo předměstí a na rozdíl od satelitních měst, která jsou alespoň částečně nezávislá na své metropoli, postrádají obvykle i základní infrastrukturu a často i vlastní samosprávu. Hranice mezi satelitním městem a sídlištní noclehárnou ale není zcela ostrá.\n\nMechanismy vzniku sídlištních nocleháren mohou být různé. Jedním ze způsobů vzniku může být zánik významného zaměstnavatele, což přinutí obyvatele dojíždět za prací jinam, kde si během dne zařídí i další běžné služby a potřeby, což vede k postupnému snižování nabídky služeb v původním sídelním útvaru a jeho postupné degradaci na pouhou noclehárnu. Sídelní útvar může být naopak jako noclehárna od počátku plánován, nebo i spontánně narůst v blízkosti města s dostatkem pracovních příležitostí, ale nedostatkem kapacit k bydlení.\n"}
{"id": "1350748", "url": "https://cs.wikipedia.org/wiki?curid=1350748", "title": "Regal Academy", "text": "Regal Academy\n\nRegal Academy je italský dětský animovaný televizní seriál, který vytvořil Iginio Straffi. Produkuje jej studio Rainbow. Premiéra prvního dílu proběhla 21. května 2016 na stanici Rai YoYo. V USA se seriál začal vysílat 13. srpna 2016 na stanici Nickelodeon. Příběh seriálu je o dospívající dívce Rose, která pochází ze Země, jež objeví klíč, který vede do světa pohádek, kde tyto pohádky ožívají. Rose poté skončí v prestižní škole Královské akademii, kde zjišťuje, že je vnučkou ředitelky Popelkové. Rose se rozhodne zapsat se do Královské akademie, aby se naučila používat kouzla. Přitom spolu s přáteli prožívá různá dobrodružství. \n\n"}
{"id": "1350750", "url": "https://cs.wikipedia.org/wiki?curid=1350750", "title": "EDID", "text": "EDID\n\nEDID (zkratka z anglického \"\", doslova zhruba \"rozšířená identifikační data displeje\") je datová struktura posílaná monitorem do grafické karty pomocí kanálu DDC. Stejně jako samotné DDC je EDID standardizován konsorciem VESA, které standardizovalo i jeho zamýšleného nástupce DisplayID.\n\nZ hlediska nižší úrovně bývá EDID uložen v monitoru v paměti PROM nebo EEPROM a přenos kanálem DDC je fakticky realizován pomocí I2C.\n\nV nejrozšířenějších verzích standardu je blok EDID dlouhý 128 bajtů a obsahuje kromě informací o rozlišení a barevnosti například informace o podpoře VESA DPMS a také informace o výrobci a modelu. Pomocí těchto informací může ovladač grafické karty ze své databáze zjistit o podporovaných režimech detailnější informace, než které jsou obsaženy v EDIDu samotném.\n\n"}
{"id": "1350755", "url": "https://cs.wikipedia.org/wiki?curid=1350755", "title": "While We're Young", "text": "While We're Young\n\nWhile We're Young je americký hraný film, který natočil Noah Baumbach podle vlastního scénáře. Hlavní role v něm hráli Ben Stiller, Naomi Wattsová, Adam Driver a Amanda Seyfried. Pojednává o dokumentaristovi a jeho ženě, kterým je přes čtyřicet a seznámí se s mnohem mladším párem. Autorem originální hudby k filmu je James Murphy, který s režisérem spolupracoval již na jeho starším filmu \"Greenberg\" (2010). Ve filmu byly dále použity písně například od Davida Bowieho a Lionela Richieho či skupin Survivor a A Tribe Called Quest. Snímek měl premiéru 6. září 2014 na 39. ročníku torontského mezinárodního filmového festivalu.\n"}
{"id": "1350781", "url": "https://cs.wikipedia.org/wiki?curid=1350781", "title": "Fiat G.91Y", "text": "Fiat G.91Y\n\nFiat (později Aeritalia) G.91Y byl italský útočný, taktický průzkumný a stíhací-bombardovací letoun, který poprvé vzlétl v roce 1966. Podobal se svému předchůdci, Fiat G.91, jehož kompletním překonstruováním vznikl. Hlavní rozdíl představoval pohon dvěma proudovými motory, oproti jednomu u původního typu.\n\nG.91 byl výkonnější verzí Fiatu G.91, jejíž vznik financovala italská vláda. Byl založen na jeho dvoumístné cvičné verzi G.91T, jejíž pohonná jednotka, proudový motor Bristol Siddeley Orpheus, byla nahrazena dvěma motory General Electric J85 s přídavným spalováním, které poskytovaly o 60 % zvýšený tah v porovnání s jednomotorovou variantou. Dalšího zvýšení výkonů bylo dosaženo strukturálními modifikacemi, které snížily hmotnost draku, a dodatečná palivová nádrž v místě původního zadního kokpitu verze G.91T vedla k prodloužení doletu. Manévrovací schopnosti byly vylepšeny instalací automatických slotů na náběžné hraně křídel.\n\nAvionické vybavení G.91 bylo podstatně modernizováno instalací řady systémů amerického, britského a kanadského původu, licenčně produkovaných v Itálii.\n\nLetové zkoušky tří předsériových kusů byly úspěšné, a jeden ze strojů při nich dosáhl maximální rychlosti M = 0,98. Bylo ale zjištěno třepetání, kterému bylo u sériových letounů zamezeno mírným zvednutím umístění vodorovné ocasní plochy.\n\nPo dvou prototypech následovala zakázka na dvacet předsériových kusů, a první předsériový „Yankee“, jak se letounu přezdívalo, vzlétl v červenci 1968, ale vývoj trval ještě poněkud déle. \nPůvodní objednávka na 55 kusů byla výrobcem splněna v březnu 1971, v době kdy se již jeho název změnil na Aeritalia, po sloučení Fiatu se společností Aerfer v březnu 1969. Zakázka byla zvýšena na celkem 75 kusů, ale nakonec bylo dodáno jen 67 kusů.\n\nItalské letectvo totiž rozdělilo objednávku sériových exemplářů na dvě výrobní série, nejprve 35 letounů, následovaných 20 dalšími, jejichž počet byl posléze snížen na 10. Poslední vyrobený kus byl předán okolo poloviny roku 1976, takže celková výroba zahrnovala 2 prototypy, 20 předsériových a 45 sériových kusů. Typ nebyl úspěšný na exportních trzích, a italské ozbrojené síly tak zůstaly jediným zákazníkem.\n\nTyp byl u \"Aeronautica Militare\" zařazen do služby v roce 1970 nejprve u 101. gruppo 8. storma v Cervii-St.Giorgio, a později od roku 1974 u 13. gruppo 32. storma v Brindisi. Tyto „gruppi“ (italský ekvivalent perutí, obvykle vybavené 18 letouny) zůstaly jako jediné útvary vybavené typem G.91Y, který užívaly v průzkumné i útočné roli, jak nad pevninou tak nad mořem, až do počátku 90. let 20. století, kdy jej u nich nahradily letouny AMX International AMX.\n\n\n\nJeden Fiat G.91Y je vystaven v Muzeu italského letectva ve Vigna di Valle nedaleko Říma.\n\nÚdaje podle \"The Observer's Book of Aircraft\"\n\n"}
{"id": "1350790", "url": "https://cs.wikipedia.org/wiki?curid=1350790", "title": "Modrásek muškátový", "text": "Modrásek muškátový\n\nModrásek muškátový (\"Cacyreus marshalli\") je druh denního motýla z čeledi modráskovitých (\"Lycaenidae\"). Rozpětí jeho křídel je 21 až 27 mm. Tmavě hnědí motýli mají na spodní straně zadních křídel dobře patrnou černou skvrnu, která je světle lemovaná a dlouhou tenkou ostruhu.\n\nModrásek muškátový se původně vyskytoval pouze na jihu afrického kontinentu. Odtud byla na konci 80. let 20. století zavlečena jeho vývojová stadia s pěstovanými pelargoniemi na Baleárské ostrovy. Z ostrovů se dále rozšířil do Španělska a poté do dalších zemí na jihu Evropy. V roce 2013 byl jeho výskyt zaznamenán i v Turecku. V České republice byl poprvé zjištěn na konci července v roce 2015 v Ostravě-Porubě. Motýl obývá zahradnictví, zahrady a parky, na jihu Evropy také květnaté ruderály.\n\nŽivnými rostlinami modráska muškátového v Evropě jsou pelargonie (\"Pelargonium\") a v jižní Africe různé druhy pelargonií a kakostů (\"Geranium\"). Housenky se živí především květními pupeny a květy, ale konzumují i listy živných rostlin. Na jihu Afriky lze dospělce zahlédnout po celý rok. V jižní Evropě dospělci létají od února do listopadu. Ve střední Evropě není motýl schopen přezimovat ve volné přírodě.\n\nJedná se o zavlečený a invazní druh, který je rozšiřován importem pelargonií.\n\n"}
{"id": "1350801", "url": "https://cs.wikipedia.org/wiki?curid=1350801", "title": "Jan z Holešova", "text": "Jan z Holešova\n\nJan z Holešova ( \"Joannes de Hollessow\") (1366 Holešov – 27. prosince 1436 Rajhrad) byl učený benediktinský mnich, teolog a spisovatel, autor komentáře k písni \"Hospodine, pomiluj ny\" (a současně autor nejstaršího dochovaného zápisu této písně), pojednání \"O sedmi štědrovečerních zvycích\" a možná několika dalších spisů.\n\nO životě Jana z Holešova není mnoho známo, přičemž nelze ani vyloučit, že některé útržkovité informace z období před Janovým vstupem do řádu benediktinů se ve skutečnosti týkají jiné osoby podobného jména. Pravděpodobně byl mladším synem biskupského leníka Ullmana z Holešova, který spravoval holešovské panství. Snad působil jako farář ve Slušovicích a studoval na pražské univerzitě, na jejíž právnické fakultě roku 1386 obdržel titul bakalář. Vstoupil do benediktinského kláštera v Břevnově a byl mezi mnichy, které břevnovský opat Dionysius II. (Diviš II.) poslal studovat teologii do Paříže. Osvícenský historik František Martin Pelcl v roce 1782 ve \"Slovníku českých a moravských učenců a umělců\" napsal, že Jan z Holešova byl v delegaci českých teologů, kteří u Kostnického koncilu svědčili proti Janu Husovi, toto tvrzení však zřejmě nemá oporu v dobových pramenech. Po vyplenění břevnovského kláštera husity v roce 1420 odešel do kláštera v Rajhradě, kde posléze působil jako převor a kde také v roce 1436 zemřel.\n\nJanovi z Holešova jsou připisována zejména tři latinsky psaná teologická díla, přičemž ani u jednoho z nich není jeho autorství zcela bez pochybností:\n\nAutorství dalších středověkých spisů je sporné a kontroverzní. Katolický historik Josef Pekař připisoval Janovi z Holešova autorství spisu \"Orthographia Bohemica\" a protestantský historik F. M. Bartoš mu zase připisoval autorství \"Postily\", tedy děl tradičně připisovaných Janu Husovi či jiným reformě naladěným učencům na pražské univerzitě. Osvícenský historik F. M. Pelcl mu připisoval autorství mariánských kázání \"Sermones de laudibus B. V. Mariae\", jejichž text se však nedochoval a autorství tedy nelze nijak ověřit. Rajhradský archivář Alexius Habrich přisoudil Janu z Holešova spis \"Dialogus inter conscientiam dubiam et rationem\", dílo zabývající se problematikou eucharistie, za jehož autora je v současnosti pokládán Matouš z Krakova. Historikové František Martin Pelcl, Beda Dudík a Christian d’Elvert všichni předpokládali, že Jan z Holešova sepsal kroniku benediktinského kláštera, která se však nedochovala. Je možné a pravděpodobné, že Jan z Holešova sepsal daleko více odborných teologických spisů, avšak většina z nich byla zřejmě zničena při vydrancování břevnovského kláštera husity roku 1420 a zachovala se jen taková díla, která byla nejčastěji opisována.\n\n\n\n"}
{"id": "1350815", "url": "https://cs.wikipedia.org/wiki?curid=1350815", "title": "Grumman JF Duck", "text": "Grumman JF Duck\n\nGrumman JF Duck byl americký jednomotorový obojživelný dvouplošník vyráběný v 30. letech 20. století společností Grumman pro Námořnictvo Spojených států amerických. Jeho dalším vývojem vznikl typ J2F Duck, který se odlišoval zejména větší délkou plováku.\n\nGrumman JF Duck byl vyráběn od roku 1934 do roku 1936, poté výroba přešla na typ J2F Duck a jeho pozdější varianty. Nejviditelnější změnou vzhledu, podle které lze odlišit typ JF od raných variant J2F je absence vzpěry mezi křidélky u typu J2F, další, pravděpodobně méně postřehnutelnou, je u J2F poněkud delší hlavní plovák i ploška pod ocasními plochami, spojující plovák s trupem.\n\nHlavní plovák typu Duck byl nedílnou součástí trupu, s nímž splýval, čímž se letoun koncepčně poněkud blížil létajícímu člunu, ačkoliv tvarovanému jako konvenční plovákový letoun. Toto uspořádání typ sdílel s dřívějším typem Loening OL.\n\nPlovák byl také zkonstruován firmou Grumman (Grumman model „A“), a obsahoval i zatahovací podvozková kola, což z typu činilo skutečný obojživelník.\n\nPrototyp letounu poprvé vzlétl 24. dubna 1933, pilotován zkušebním pilotem společnosti Grumman Paulem Hovgardem.\n\nSériové JF-1 byly poháněny motory Pratt & Whitney R-1830-62, a Námořnictvo Spojených států amerických objednalo 27 kusů, z nichž první začalo přejímat na Námořní letecké základně Norfolk v květnu 1934. Stroje počáteční výrobní série disponovaly možností instalace pohyblivého kulometu chránícího zadní polosféru a pod oběma křídly jeden závěsník pro pumu nebo hlubinnou nálož o hmotnosti 100 liber (45,4 kg). Typ sloužil převážně v roli užitkového stroje, například jako spojovací na palubách letadlových lodí, fotografický a záchranný, nebo při vlekání cvičných terčů.\n\n\nData platí pro JF-2\n\n"}
{"id": "1350816", "url": "https://cs.wikipedia.org/wiki?curid=1350816", "title": "Grumman Duck", "text": "Grumman Duck\n\nGrumman Duck může označovat následující obojživelné letouny:\n"}
{"id": "1350818", "url": "https://cs.wikipedia.org/wiki?curid=1350818", "title": "Otcův soud", "text": "Otcův soud\n\nOtcův soud je veristická opera („lyrické drama“) o jednom dějství českého skladatele Josefa Alexandra Jelínka na libreto Jaromíra Hatláka. Premiéru měla 10. února 1897 v Národním divadle v Brně.\n\nJosef Alexander Jelínek (1863–1924) byl od roku 1885 členem divadelní společnosti Pavla Švandy ze Semčic jako operní režisér a příležitostný dirigent, ale hlavně jako zpěvák-tenorista. Od konce 80. let 19. století rovněž komponoval pro divadlo, především operety, s kolísavým ohlasem u obecenstva a jasným neúspěchem u kritiky, která mu vyčítala epigonství. Roku 1894 nabídl Národnímu divadlu v Brně operu \"Enoch Arden\", to ji však nepřijalo. Lépe se mu vedlo roku 1897 s jednoaktovou operou \"Otcův soud\", jež byla komponována v duchu tehdy velmi populárního verismu. Jelínek, tehdy první tenor v Brně, uvedl \"Otcův soud\" jako svou benefici a sám hrál tenorovou roli psance. \"Národní listy\" citovaly v den premiéry zprávu divadla chválící toto dílo s poznámkou „Na partituře nejnovější jeho [=Jelínkovy] práce chválí se obratná instrumentace ve stylu moderním“.\n\nPochvalná recenze v brněnských \"Lidových novinách\" po premiéře hovořila o rozhodném úspěchu: „Viděli jsme, že jest pan Jelínek hudebně vzdělaným zpěvákem, že má nevšední divadelní routinu, že jest jednou z nejcennějších sil našeho operního personálu, avšak mile překvapeni jsme byli zprávou a včerejší svojí zkušeností, že jest taky dovedným skladatelem, dbajícím pěkných melodií na jevišti a výborně instrumentujícím v orchestru. Vzácné to vlastnosti. Jest pravda, že moderní vlašská škola velký má vliv na jeho tvoření, avšak co platno všecko vzpírání se tomu, když jak z orchestru, tak s jeviště slyšíme zvuky, jež nám mluví přímo k srdci, jež jsou nám milé i příjemné zároveň.“ Recenzent se zastává i násilné scény zabití dítěte na konci opery a chválí různé pasáže: „Jak pravíme, číslo za číslem jímá zájem a svádí k bouřné pochvale, kdyby stále proudící se hudba jako čistý, křišťálový potok lučinami popřála vám chvíli oddech a poskytovala jiné příležitosti než k němému obdivu“. Časopis \"Dalibor\" byl ve svém hodnocení mnohem střízlivější: „Chceme-li spravedlivě práci tuto charakterisovati, můžeme říci, že je výsledkem velmi vyvinutého pozorovacího talentu a pracovaná po technické stránce s dovedností, které by si mnohý hudební skladatel přáti mohl.“ Nejen libreto, ale i hudbu shledává „příliš po Mascagnim et cons. napodobenou, nejen ve zpěvné části, ale i v orkestru, i co do motivův i co do zabarvení celku.“\n\nPřes „nadšenou dlouho neutuchající pochvalu“ obecenstva při premiéře se \"Otcův soud\" dočkal jen jediné reprízy a zůstal Jelínkovou poslední hudebně-dramatickou prací. Roku 1900 musel kvůli hlasovým problémům opustit i sólistickou pěveckou dráhu.\n\nStejnou látku jako Jelínek zhudebnil o deset let později ruský skladatel César Antonovič Kjui; jeho opera \"Mateo Falcone\" měla premiéru 14. prosince 1907 v moskevském Velkém divadle.\n\nMateo Falcone, bohatý a hrdý zeman na Korsice, odchází se svojí manželkou, aby porozhlédl se po stádech pasoucích se na blízkých návrších, a svěřuje dohled nad statkem pýše své, jedinému synovi, asi 15letému Fortunatovi. Nedlouho po té, co rodiče odešli, slyší Fortunato výstřely a vidí, jak voltyžérové pronásledují Sampiera, psance, jenž vyšel z úkrytu svého v horách, by si koupil náboje. Raněný Sampiero přiběhne k Fortunatovi a prosí o úkryt. Toho se mu dostane ve stohu, když byl dal ziskuchtivému Fortunatovi peníz za to. V tom přiběhnou voltyžéři a kapitán jejich Gamba dovede darem (hodinkami) pohnouti chlapce, že mu prozradí úkryt Sampierův. Zrazený psanec jest ztracen a proklíná chlapce i otce jeho, jenž uslyšev střelné rány, vrací se domů. Voltyžérové odvedou Sampiera, a když Gamba prozradí otci, za jakou cenu syn jeho stal se zrádcem a vydal jemu utečence, zastřelí Mateo Falcone syna svého.\n"}
{"id": "1350820", "url": "https://cs.wikipedia.org/wiki?curid=1350820", "title": "Grumman G-65 Tadpole", "text": "Grumman G-65 Tadpole\n\nGrumman G-65 Tadpole byl americký lehký obojživelný letoun navržený a vyrobený společností Grumman. Vznikl jen jeden prototyp, a k sériové výrobě nedošlo. David Thurston později na jeho základě vyvinul rodinu obojživelných letadel.\n\nG-65 Tadpole byl navržen konstrukční skupinou pod vedením Hanka Kurta v rámci plánů společnosti Grumman na nalezení výrobního programu po skončení druhé světové války. Jednalo se o dvou- až třímístný samonosný hornoplošník se zatahovacím podvozkem příďového typu. Pohonnou jednotku představoval motor Continental C125 o výkonu 125 hp (93 kW) instalovaný nad zadní částí trupu, který poháněl tlačnou vrtuli. Kurt se strojem poprvé vzlétl 7. prosince 1944. Ačkoliv u společnosti Grumman k dalšímu vývoji nedošlo, jeden z členů vývojového týmu, David Thurston, později projekt vyvinul do rodiny obojživelných letounů, zahrnující typy Colonial Skimmer a Lake Buccaneer.\n\n\n\n"}
{"id": "1350823", "url": "https://cs.wikipedia.org/wiki?curid=1350823", "title": "Južni vetar", "text": "Južni vetar\n\nJužni vetar (v srbské cyrilici Јужни ветар) byl název pro skupinu jugoslávských hudebních umělců v 80. letech, která působila v rámci nahrávacího studia v Bělehradě stejného názvu. Skupina popularizovala tradiční balkánskou hudbu, importovala do ní prvky pop music a orientální hudby. Jejim zakladatelem byl hudebník z Leskovace, Miodrag M. Ilić. Skupina byla zpočátku velmi okrajová, během 80. let však získávala postupně větší a větší publikum. A to i přesto, že byla skupina kritizována za pokus o islamizaci populární hudby a obviňována ze zavlékávání blízkovýchodních a cizích prvků. Některá jugoslávská média Južní vetar bojkotovala.\n\nMezi autory, kteří patřili pod toto nahrávací studio, se řadí např. Dragana Mirković, Mile Kitić, Indira Radić, Sinan Sakić, Šemsa Suljaković nebo Jašar Ahmedovski. \n\nV Jugoslávii 80. let byl Južni vetar poměrně populární a jejich alba se prodávala v statisících kopií. Jejich přínos pro populární hudbu země v 80. letech byl především předzvěstí tzv. turbofolku, který se stal významným hudebním proudem na přelomu 80. a 90. let 20. století.\n"}
{"id": "1350825", "url": "https://cs.wikipedia.org/wiki?curid=1350825", "title": "You Must Ask the Heart", "text": "You Must Ask the Heart\n\nYou Must Ask the Heart je sólové studiové album amerického hudebníka Jonathana Richmana. Vydáno bylo 25. dubna 1995 společností Rounder Records a jeho producentem byl Brennan Totten, který s ním spolupracoval již na několika předchozích albech. Jde o Richmanovo sedmé a zároveň poslední album vydané společností Rounder. Kromě autorských písní obsahuje také několik coververzí, například od Toma Waitse či Sama Cooka. Píseň „Just Because I'm Irish“ Richman nazpíval v duetu s herečkou Julií Sweeney. Album vznikalo během postupného rozpadu Richmanova prvního manželství s Gail Clook. Nahráno bylo již na podzim 1994.\n\nAutorem všech skladeb je Jonathan Richman, pokud není uvedeno jinak.\n\n"}
{"id": "1350828", "url": "https://cs.wikipedia.org/wiki?curid=1350828", "title": "Systemd-boot", "text": "Systemd-boot\n\nsystemd-boot je otevřený bootovací správce pro počítače podporující UEFI. Od května 2015 (tedy od verze 220) je součástí démona systemd, předtím byl samostatným projektem a jmenoval se gummiboot. Po začlenění do systemd byl samostatný vývoj ukončen.\n\nPůvodně jej vyvinuli inženýři společnosti RedHat Kay Sievers a Harald Hoyer jako alternativu ke GRUBu. Cílem byl minimalistický správce bootování, který nepotřebuje konfiguraci a sám nalezne přítomné operační systémy, z kterých dá uživateli vybrat. Dalším rozdílem oproti GRUBu bylo licencování: Zatímco GRUB je licencován pod licencí GNU GPL, gummiboot byl od počátku vyvíjen pod licencí GNU LGPL. Důvodem volby jiné svobodné licence byla obava ohledně kompatibility GNU GPL s nutností distribuce a používání klíčů při použití bootovací varianty Secure Boot.\n\n"}
{"id": "1350856", "url": "https://cs.wikipedia.org/wiki?curid=1350856", "title": "Seznam dílů seriálu Regal Academy", "text": "Seznam dílů seriálu Regal Academy\n\nToto je seznam dílů seriálu \"Regal Academy\".\n\n<onlyinclude></onlyinclude>\n\nBest Season 501 \n"}
{"id": "1350906", "url": "https://cs.wikipedia.org/wiki?curid=1350906", "title": "Severomořská ropa", "text": "Severomořská ropa\n\nSeveromořská ropa je směs uhlovodíků obsahující kapalnou ropu a zemní plyn a produkuje se z ropných zásob pod Severním mořem.\n\nV petrochemickém průmyslu termín „Severní moře“ často obsahuje oblasti jako Norské moře a oblasti jako „West of Shetland“ (Západně od Shetland), \"„Atlantic Frontier“ (Atlantické pohraničí) nebo „Atlantic Margin“ (Atlantický okraj). \n\nJako standardní hodnota na oceňování ropy se stále používá ropa Brent, i když termín teď obsahuje 15 složek těžených na polích v severní části Severního moře.\n\nKomerční těžba ropy na pobřeží Severního moře začala v roce 1851, když James Young získal ropu z torbanitu těženého v skotském Midland Valley. V moři u Německa našli ropu u města Wietze nedaleko Hanoveru v roce 1859, což vedlo k objevení dalších 70 ropných polí, zásoby většinou pocházejí ze spodní křídy a jury a produkují celkově kolem 1340 m³ (8400 barelů) denně.\n\nZemní plyn byl objeven náhodou ve studně u Hamburku v roce 1910, což vedlo k menším objevům v dolomitech Zechsteinu v Německu. V Anglii firma British Petroleum objevila zemní plyn v podobných nalezištích v Eskdale v roce 1938 a v roce 1939 našli komerční ropu z doby karbonu u Eakringu v Nottinghamshire. Další objevy v East Midlands zvýšily produkci na 400 m³ (2500 barelů) denně, a druhá vlna objevů od roku 1953 do 1961 našla pole Gainsborough a 10 menších polí.\n\nBritské a norské části obsahují nejvíc z velkých ropných zásob. Odhaduje se, že jen norská část obsahuje 54 % mořských zásob ropy a 45 % zásob plynu. Víc jak polovina mořských rezerv byla podle oficiálních norských i britských zdrojů vytěžena. \n\nV Severním moři norská platforma na těžbu zemního plynu Sleipner odděluje oxid uhličitý z plynu pomocí aminových rozpouštědel a skladuje jej pomocí geologické sekvestrace. Sleipner redukuje emise CO o asi 1 milion tun ročně, což je 1/9000 celkových emisí. Náklady na geologickou sekvestraci jsou v porovnání s celkovými provozními náklady malé. Od dubna 2005 BP uvažuje o testu velké sekvestrace oxidu uhličitého odděleného z emisí elektrárny na ropném poli Miller, protože její zásoby jsou vyčerpány.\n"}
{"id": "1350910", "url": "https://cs.wikipedia.org/wiki?curid=1350910", "title": "Greenberg (film)", "text": "Greenberg (film)\n\nGreenberg je americký hraný film, který natočil režisér Noah Baumbach podle vlastního scénáře (spoluautorkou příběhu, nikoliv scénáře, je herečka Jennifer Jason Leigh). Hlavní roli Rogera Greenberga v něm ztvárnil Ben Stiller, v dalších rolích se představili Greta Gerwig, Rhys Ifans, Jennifer Jason Leigh, Brie Larson a další. Snímek produkovali Jennifer Jason Leigh a Scott Rudin. Autorem originální hudby k filmu je James Murphy, který s režisérem spolupracoval také na filmu \"While We're Young\" (2014). Kromě jeho hudby se na soundtracku nachází také písně například od Alberta Hammonda či skupin Duran Duran a Steve Miller Band.\n\n"}
{"id": "1350911", "url": "https://cs.wikipedia.org/wiki?curid=1350911", "title": "Greenberg", "text": "Greenberg\n\nGreenberg může být:\n\n"}
{"id": "1350914", "url": "https://cs.wikipedia.org/wiki?curid=1350914", "title": "Dcery Mariiny", "text": "Dcery Mariiny\n\nDcery Mariiny (: \"Mariadöttrarna av den Evangeliska Mariavägen\") je luteránský ženský řád švédské církve. Byl založen v polovině 20. století Paulinou Mariadotter (civilním jménem: Gunvor Paulina Norrmanová). Komunity se nachází ve Vallby poblíž Enköpingu a v Malmö.\n\nSestry nosí modrý hábit, skládají řeholní sliby chudoby, čistoty a poslušnosti. Vadstenská komunita přijala řeholi sv. Benedikta a od roku 1988 patří ke katolické církvi. \n\nSestry kromě Švédska působí také ve Finsku a Dánsku. \n\n"}
{"id": "1350918", "url": "https://cs.wikipedia.org/wiki?curid=1350918", "title": "Zal Batmanglij", "text": "Zal Batmanglij\n\nZal Batmanglij (* 1980) je americký televizní a filmový režisér a scenárista. Narodil se íránským rodičům ve Francii a vyrůstal ve Washingtonu, D.C. Jeho mladším bratrem je hudebník Rostam Batmanglij. Oba bratři jsou gayové. Studoval antropologii a angličtinu na Georgetownské univezitě. Svůj první krátkometrážní film s názvem \"The Recordist\" natočil v roce 2007. Později natočil celovečerní film \"Dívka z budoucnosti\", který měl premiéru roku 2011. Jeho druhý celovečerní snímek \"Východ\" byl uveden roku 2013. V roce 2016 natočil osmidílný seriál \"The OA\".\n\n"}
{"id": "1350920", "url": "https://cs.wikipedia.org/wiki?curid=1350920", "title": "Helen Macdonaldová", "text": "Helen Macdonaldová\n\nHelen Macdonaldová (* 1970, Chertsey, Surrey) je britská spisovatelka, přírodovědkyně a sokolnice. Působí jako výzkumná pracovnice na katedře historie a filozofie vědy Univerzity v Cambridgi. Její třetí kniha \"J jako jestřáb\" (\"H is for Hawk\", 2014; česky vyšla 2016) o vztahu člověka s divokým jestřábem získala několik literárních ocenění.\n\n\n\nZa knihu \"J jako jestřáb\" (\"H is for Hawk\"):\n\n"}
{"id": "1350976", "url": "https://cs.wikipedia.org/wiki?curid=1350976", "title": "Mistress America", "text": "Mistress America\n\nMistress America je americký hraný film, který natočil režisér Noah Baumbach podle scénáře, který napsal spolu s Gretou Gerwig. Greta Gerwig ve filmu rovněž hraje, dále se v něm představili například Lola Kirke, Heather Lind a Kathryn Erbe. Ve filmu rovněž hrála kapela Dirty Projectors (v sestavě David Longstreth, Amber Coffman, Steve Marion, Michael Johnson a Nat Baldwin). Film pojednává o osmnáctileté studentce, která právě nastoupila na univerzitu. Autorem originální hudby k filmu je duo Dean & Britta (Dean Wareham a Britta Phillips). Premiéru měl 24. ledna 2015 na festivalu Sundance.\n\n"}
{"id": "1350996", "url": "https://cs.wikipedia.org/wiki?curid=1350996", "title": "Greta Gerwig", "text": "Greta Gerwig\n\nGreta Gerwig (* 4. srpna 1983 Sacramento) je americká herečka, scenáristka a režisérka. Hrála v několika snímcích režiséra Noaha Baumbacha, včetně \"Greenberg\" (2010), \"Frances Ha\" (2012) a \"Mistress America\" (2015). V případě posledních dvou filmů je rovněž spoluautorkou scénáře. V roce 2008 režírovala a napsala spolu s Joem Swanbergem film \"Noci a víkendy\". Jejím samostatným režijním debutem je film \"Lady Bird\" (2017). Za film byla nominována na řadu ocenění, včetně Zlatého glóbu (nejlepší scénář).\n\n"}
{"id": "1350998", "url": "https://cs.wikipedia.org/wiki?curid=1350998", "title": "Seelowitz", "text": "Seelowitz\n\nSeelowitz může být německý název obcí:\n\n"}
{"id": "1351037", "url": "https://cs.wikipedia.org/wiki?curid=1351037", "title": "Girart de Vienne", "text": "Girart de Vienne\n\nGirart de Vienne [\"žirár d'vjenn\"] (počátek 13. století) je jeden z francouzských středověkých hrdinských eposů, tzv. \"chansons de geste\". Jeho autorem je francouzský žakéř z Champagne Bertrand de Bar-sur-Aube. Píseň popisuje konflikt hraběte Girarta z Vienne s Karlem Velikým a je řazen do \"Cyklu Viléma Oranžského\".\n\nEpos je - podobně jako \"Píseň o Girartovi de Roussillon\" - založen na osobě Girarta de Roussillon, což byl pařížský hrabě, hrabě z Vienne, vévoda z Lyonu a správce Dolního Burgundska (Provence), a na jeho sporu s Karlem Holým. V tomto eposu je ale Girart jedním ze čtyř synů Garina z Monglane a tedy strýcem Aymerho de Narbonne (otce Viléma Oranžského) a také strýcem Oliviera a Rolanda.\n\nZ eposu rovněž pochází rozdělení \"chansons de geste\" do tří cyklů, z nichž každý je pojmenován po hlavní osobě nebo podle předka rytířů z cyklu.\nManželka Karla Velikého zesměšnila Girarta de Vienne. Byla to z její strany msta za to, že byla Girartem odmítnuta, než se jako vdova po burgundském vévodovi stala císařovnou. O této pohaně se dozví Girartův synovec Aymeri de Narbonne a vyvolá válku trvající sedm let. Nakonec se Karel a Girart dohodnou, že konflikt vyřeší souboj Rolanda s Olivierem. Boj trvá dlouho a nakonec není ani ten rozhodnut, protože se zjeví anděl přinášející rozkaz od Boha, aby všichni ukončili své rozbroje a obrátili se proti nevěřícím. Dojde k usmíření a nakonec i zarputilý Aymeri slíbí císaři věrnost. Roland s Olivierem si pak přísahají věrné přátelství a je oznámena svatba Olivierovy sestry Aldy s Rolandem, kteří se dlouho milují. V tu chvíli se všichni dozví, že do Gaskoňska vtrhli Saracéni.\n"}
{"id": "1351054", "url": "https://cs.wikipedia.org/wiki?curid=1351054", "title": "Natalja Lvovna Ključarjovová", "text": "Natalja Lvovna Ključarjovová\n\nNatalja Lvovna Ključarjovová (; * 1981, Perm, SSSR) je ruská spisovatelka.\nNatalja Lvovna Ključarjovová vystudovala Filologickou fakultu Jaroslavlské státní pedagogické univerzity v Jaroslavli. Po ukončení studia pracovala mj. jako novinářka.\n\nJejí literární prvotina, poprvé uveřejněná již časopisecky, byla vydána v Rusku v roce 2007, a to pod názvem \"Rossija – Obščij vagon\". Tato kniha, pojednávající o stavu moderní ruské společnosti, vyšla pak o sedm let později také v českém překladu Jakuba Šedivého.\n\n\n"}
{"id": "1351055", "url": "https://cs.wikipedia.org/wiki?curid=1351055", "title": "Dave Bainbridge", "text": "Dave Bainbridge\n\nDave Bainbridge je anglický hudebník, hráč na klávesové nástroje a kytarista, který byl společně s Dave Fitzgeraldem spoluzakladatelem skupiny Iona.\n\nNarodil se v hudební rodině v anglickém Darlingtonu. Od osmi let chodil na lekce klavíru a na kytaru se učil hrát od třinácti a ve čtrnácti hrál ve své první skupině 'Exodus'.\n\nKdyž navštěvoval Hudební akademii v Leedsu, získal cenu \"BBC Radio 2 Best Jazz Soloist Award\". Na akademii se seznámil se zpěvákem a skladatelem Adrianem Snellem. Výsledkem bylo pracovní partnerství, které trvalo osm let a díky němuž se mohl seznámit s Joanne Hogg a Dave Fitzgeraldem. Toto partnerství vyústilo v založení skupiny Iona.\n\nDave v letech 1989 až 2015 cestoval se skupinou po celém světě a vydal třináct hudebních alb pozitivně přijímaných kritikou. Jeho kariéra všestranného hudebníka, sólového umělce, klávesisty, kytaristy, hráče na buzuki, skladatele, hudebního producenta, aranžéra a učitele ho přivedla ke mnoha hudebním žánrům a práci s mnoha umělci jako jsou: Strawbs (současný klávesista), Jack Bruce, Buddy Guy, Troy Donockley (Nightwish), Nick Beggs, Gloria Gaynor, Moya Brennan, Robert Fripp, Mae McKenna, Phil Keaggy, Paul Jones, Damian Wilson, Nick Fletcher, ‘Snake’ Davis, Adrian Snell, PP Arnold, Mollie Marriott, Lifesigns (s Johny Youngem), Norman Beaker, Fred T. Baker, Dave Brons, Paul Bielatowicz a mnoha dalšími.\n\nDave vydal tři sxólová alba, ‘Veil of Gossamer’ (2004), ‘Celestial Fire’ (2014) a své první sólové klavírní album ‘The Remembering’ (2016). Album ‘Celestial Fire’ vedlo v roce 2015 k založení skupiny Celestial Fire. Skupina v dubnu 2017 vydala album ’Live in the UK’.\n\n\nviz \"Iona\"\n\n\n\n\n\n"}
{"id": "1351061", "url": "https://cs.wikipedia.org/wiki?curid=1351061", "title": "Kostel Povýšení svatého Kříže (Sebnitz)", "text": "Kostel Povýšení svatého Kříže (Sebnitz)\n\nKostel Povýšení svatého Kříže ( či \"Kreuzerhöhungskirche\") je římskokatolický filiální kostel v saském velkém okresním městě Sebnitz. Novogotická sakrální stavba pochází z let 1890–1892. Plány zpracoval drážďanský architekt Christian Gottfried Schramm (1857–1922).\n\nMěsto Sebnitz bylo od roku 1539, kdy se prosadila reformace, protestantské. V druhé polovině 19. století se začal zvyšovat počet katolíků a na svátek svatého Štěpána roku 1887 se po 348 letech v prozatímní kapli (dům na adrese Kapellenweg 16) konala první mše svatá. V následujícím roce byla založena samostatná římskokatolická farnost a začaly přípravy na stavbu vlastního svatostánku. Základní kámen byl položen 28. dubna 1890. Podle plánů Christiana Gottfrieda Schramma (1857–1922) z Drážďan kostel postavil Gustav Adolf Reinhardt ze Sebnitz. Stavba byla dokončena o dva roky později a 27. června 1892 ji vysvětil biskup a apoštolský prefekt Ludwig Wahl (1831–1905).\n\nBěhem druhé světové války v roce 1942 musela farnost odevzdat velký a střední zvon pro válečné účely. Roku 1944 se od sebnitzké farnosti oddělil Neustadt in Sachsen a tamní filiální kostel svaté Gertrudy se stal farním. Po skončení války se sebnitzká farní obec rozrostla kvůli příchodu vysídlenců ze Sudet, Slezska a Maďarska. V letech 1960 až 1964 prošel kostel rozsáhlými úpravami; odstraněny byly původní malby, vitráže, boční oltáře a další interiérové prvky. V letech 1974 až 1975 proběhla celková rekonstrukce věže, roku 1988 byla nově pokryta střecha. Zatím poslední rekonstrukce kostelní lodi byla provedena v letech 1990 až 1991. Roku 2007 se sloučila do té doby samostatná sebnitzká farnost s farností neustadtskou a z farního kostela Povýšení svatého Kříže se stal kostel filiální.\n\nJednolodní neorientovaný kostel stojí na půdorysu latinského kříže. Vnější stěny jsou obloženy pískovcem. Z průčelí vybíhá věž vysoká 54 metrů, která vytváří rizalit doplněný portálem a bronzovou sochou Madony z roku 1960 od Georga Nawrotha. Malý zvon, který jako jediný přečkal válečné rekvizice, slouží k odbíjení hodinových intervalů. K původnímu mobiliáři patří kamenná křtitelnice stojící nedaleko vchodu. Dřevěné znázornění Kristova Ukřižování pochází z Mikulášovic (Ježíš na kříži) a z Budyšína (Panna Marie a Jan Evangelista). Nejsvětější Trojice byla původně vytesána pro hornolužický klášter Sankt Marienstern. Původní vybavení doplňují novodobé prvky. Moderní hlavní oltář zobrazuje Poslední večeři Páně, vitrážové okno za ním od Wolframa Hänsche pocházející z roku 1998 představuje Zmrtvýchvstání Krista. Křížovou cestu vytvořil roku 1965 Johannes Georgi. Varhany s třinácti rejstříky ve dvou manuálech a 560 píšťalami vyrobila roku 1892 budyšínská firma Hermann Eule.\n\nAreál kostela doplňuje patrová budova fary a bývalá farní škola. Naproti kostelu stojí budova policejní stanice ve stylu art deco. Přibližně 300 metrů severozápadně se nachází železniční stanice Sebnitz. Evangelicko-luterský kostel svatého Petra a Pavla leží jihozápadním směrem ve vzdálenosti cca 500 metrů.\n\n"}
{"id": "1351065", "url": "https://cs.wikipedia.org/wiki?curid=1351065", "title": "Expanze (knižní série)", "text": "Expanze (knižní série)\n\nExpanze (v anglickém originále The Expanse) je science fiction knižní série od Jamese S. A. Coreye, což je pseudonym spisovatelů Daniela Abrahama a Ty Francka. Ti se potkali ve spisovatelské skupině Critical Mass. Děj série se odehrává ve 23. století v lidstvem kolonizované Sluneční soustavě, přičemž se točí hlavně kolem čtyřčlenné posádky vesmírné lodi Rosinante. Přestože se jedná o science fiction, autoři se v rámci možností snaží dodržovat základní fyzikální zákony, některé kapitoly se pak vyznačují temnou, místy hororovou atmosférou. První díl \"Leviatan se probouzí\" vyšel v anglickém originále v roce 2011, poté následovalo šest knih, přičemž další dvě jsou v plánu. \n\nKnižní série byla motivem pro televizní seriál \"The Expanse\" vysílaný od roku 2015 stanicí Syfy. Stanice však roku 2018 oznámila ukončení seriálu po třetí řadě. Ten byl nakonec koupen Amazonem a jeho čtvrtá řada bude mít premiéru na Amazon Video.\n\nOriginálním nakladatelem série je Orbit Books. V českém jazyce vydává díly nakladatelství Triton.\n\nAutorské duo vydalo také čtyři novely, které doplňují děj románů.\n\n"}
{"id": "1351068", "url": "https://cs.wikipedia.org/wiki?curid=1351068", "title": "Claire Foy", "text": "Claire Foy\n\nClaire Elizabeth Foy (* 16. dubna 1984, Stockport) je britská filmová, televizní a divadelní herečka. Herectví studovala na univerzitě v Liverpoolu a na Oxfordské škole dramatu. Na televizních obrazovkách se poprvé objevila v pilotním díle komediálního seriálu Being Human v roce 2008. Následoval debut na divadelních prknech Královského národního divadla ve hrách \"DNA,\" \"The Miracle\" a \"Baby Girl\". Poté si zahrála v mini-seriálu stanice BBC One \"Malá Dorritka\" (2008) a poprvé se objevila na filmovém plátně v historickém dramatu \"Hon na čarodějnice\" (2011). Následovaly role v seriálech \"The Promise\" (2011), \"Crossbones\" (2014) a \"Wolf Hall\" (2015). Úspěch však získala až díky roli královny Alžběty v netflixovém seriálu \"Koruna\" (2016–2017). Za roli získala cenu Emmy a Zlatý glóbus. V roce 2018 si zahrála v thrilleru režiséra Stevena Soderbergha \"Nepříčetná\" a zahrála si manželku astronauta Neila Armstronga ve filmu Damiena Chazelleho \"První člověk\". Za roli získala nominaci na Filmovou cenu Britské akademii a Zlatý glóbus. \n\nMezi její nejznámější role patří ztvárnění britské královny Alžběty II. v televizním seriálu \"Koruna\", za něž v roce 2017 získala Zlatý glóbus, Screen Actors Guild Award a bezpočet nominací na filmové a televizní ceny. Množství nominací si také vysloužila za ztvárnění anglické královny Anny Boleynové v televizním seriálu \"Wolf Hall\".\n\nVystudovala herectví na Liverpool John Moores University a Oxford School of Drama. Na televizních obrazovkách debutovala v roce 2008 v seriálech \"Cena za lidskost\" a \"Doctors\". Po debutu v Královském národním divadle se v roce 2011 poprvé objevila též na filmových plátnech ve snímku \"Hon na čarodejnice\". Na televizních obrazovkách se dále objevila mimo jiné v hlavní roli v seriálu \"Malá Dorritka\".\n\n"}
{"id": "1351071", "url": "https://cs.wikipedia.org/wiki?curid=1351071", "title": "Sasae-curikomi-aši", "text": "Sasae-curikomi-aši\n\nSasae-curikomi-aši (支釣込足) je japonské označení jedné z původních judistických nožních technik (aši-waza). Sasae-curikomi-aši je součástí základní sestavy technik v postoji nage-no-kata (投の形) a je jednou ze čtyřiceti technik v postoji tvořících výukovou sestavu Kódókanu zvanou go-kjó-no-waza (五教の技).\n\nSasae-curikomi-aši je jednou z nejméně pochopených judistických technik v západním světě, tak jak ho nazývají Japonci. Do češtiny se běžně překládá jako zadržení kotníku, přitom v japonském názvu techniky se slovo kotník nevyskytuje. Toto nedorozumění pramení z popisu podobné techniky hiza-guruma, kde dochází k zadržení kolene (japonsky: hiza). Sasae-curikomi-aši se tedy na západě často chápe stejným způsobem jako technika hiza-guruma s tím rozdílem, že místo kolene dochází k zadržení kotníku a rotací přes něj. Při sasae-curikomu-aši se uke přetáčí na záda za pomoci paží a boků, chodidlo slouží pouze k zadržení ukeho kotníku, ale i holeně a dokonce i kolene.\n\nPodstatným prvkem techniky sasae-curikomi-aši je pochopení části názvu techniky a význam slova curikomi. Curikomi je specifická práce rukou, která je přirovnávaná k práci rukou rybáře vytahujícího z vody rybu na udici. Michal Vachun curikomu popisuje jako práci paží při vychylování soupeře v nástupu do porazu – v právem úchopu levá paže táhne vodorovně k levému rameni, pravá paže zasekává límec soupeře k sobě a vzhůru.\n\nSasae-curikomi-aši je možno přeložit jako \"vytažení-přitažení (curikomi) s podporou (sasae) nohy (aši)\".\n\n\nSasae-curikomi-aši je možno zaměnit s:\n\nTechnika sasae-curikomi-aši se kombinuje s:\n\nTechnika sasae-curikomi-aši bývá v kombinaci po:\n\nSasae-curikomi-aši je účinná kontratechnika proti:\n\n\n"}
{"id": "1351074", "url": "https://cs.wikipedia.org/wiki?curid=1351074", "title": "Fuji T-1", "text": "Fuji T-1\n\nFuji T-1 Hatsutaka (česky: \"mladý sokol\") byl japonský proudový cvičný letoun vyvinutý společností Fuji Heavy Industries. Byl to první japonský proudový letoun vyvinutý od konce druhé světové války. Sloužil pro pokračovací pilotní výcvik. Mohl nést i lehkou výzbroj. Jeho uživatelem byly Japonské vzdušné síly sebeobrany. Postaveno jich bylo celkem 64 kusů. Vyřazovány byly počátkem 90. let 20. století, několik jich zůstalo provozuschopných. Několik letounů bylo veřejně vystaveno.\n\nSpolečnost Fuji Heavy Industries (pokračovatel druhoválečné společnosti Nakadžima) byla v 50. letech pověřena vývojem proudového cvičného letounu, který by vyplnil mezeru mezi stroji pro základní výcvik a pokročilým typem T-33 Shooting Star. Při vývoji letounu se inspirovala stíhacím letounem F-86F Sabre, v té době v Japonsku stavěným v licenci. Prototyp poháněný britským motorem Bristol Orpheus Mk.805 poprvé vzlétl 19. ledna 1958. Stejný motor poháněl také sériové stroje úvodní verze T-1A. Celkem bylo, včetně prototypu, vyrobeno 46 kusů T-1A. Výroba pokračovala verzí T-1B, kterou poháněl slabší domácí motor Ishikawajima-Harima J3-IHI-3. Prototyp této verze poprvé vzlétl 1. června 1960. Celkem bylo vyrobeno 20 kusů T-1B. Většina vyrobených letounů byla později modernizována na verzi T-1C, poháněnou motorem IHI J3-IHI-7.\n\n\n\n\n\n"}
{"id": "1351087", "url": "https://cs.wikipedia.org/wiki?curid=1351087", "title": "Iona (hudební skupina)", "text": "Iona (hudební skupina)\n\nIona je skupina pocházející ze Spojeného království, hrající progresivní Keltský rock, založená koncem 80. let sólovou zpěvačkou Joanne Hogg a multi-instrumentalisty Dave Fitzgeraldem a Dave Bainbridgem. Později se připojil Troy Donockley, který hraje na irské dudy, irskou píšťalu a další nástroje.\n\nSkupina vydala své první stejnojmenné album v roce 1990, kdy zakládající členy doplnili Terl Bryant bicí nástroje, Nick Beggs baskytara (dříve baskytarista skupiny Kajagoogoo), Fiona Davidson keltská harfa, Peter Whitfield strunné nástroje a perkusionista Frank van Essen. První album \"Iona\" se zaměřilo na historii ostrova Iona (ostrov), podle kterého se skupina dostala své jméno.\n\nSkupina Iona v roce 1992 vydala album \"The Book of Kells\" koncepční album, jehož několik skladeb inspirovala Kniha z Kellsu. Po odchodu Franka van Essena, převzal bicí nástroje a perkusy Terl Bryant. Toho samého roku opustil skupinu Fitzgerald, který chtěl získat vysokoškolské hudební vzdělání. Třetí album \"Beyond These Shores\", vydala skupina v roce 1993 a vystoupil na něm jako host Robert Fripp.\n\n\n\n\n\n\n\n"}
{"id": "1351100", "url": "https://cs.wikipedia.org/wiki?curid=1351100", "title": "Kostel svaté Kateřiny (Cięcina)", "text": "Kostel svaté Kateřiny (Cięcina)\n\nKostel svaté Kateřiny (polsky: \"Kościół Kościół św. Katarzyny\") je historický římskokatolický dřevěný kostel v obci Cięcina, gmina Węgierska Górka, okres Żywiec, Slezské vojvodství a náleží k děkanátu Radziechow, arcidiecéze krakovská, je farním kostelem farnosti sv. Kateřiny v obci Cięcina. Kostel je obklopen hřbitovem.\n\nDřevěný kostel je zapsán v seznamu kulturních památek slezského vojvodství pod číslem kl. IV-K-114/11/54 z 14. listopadu 1959 a A-597/89/90 z 25. dubna 1990 a je součástí Stezky dřevěné architektury v Slezském vojvodství a pěší Papežské stezky.\n\nPrvní zmínky o farnosti pocházejí z roku 1358. Kostel byl postaven v roce 1542. V letech 1666–16667 byl přestavěn, kdy byla zvětšena loď a přistavěna věž. Další přestavby proběhly v roce 1857, v roce 1893 byla prodloužena loď, věž byla na válcích přesunuta více na západ a přistavěn sanktusník, v roce 1894 byla přistavěna předsíň a v roce 1895 přistavěna kaple sv. Františka z Assisi. V roce 1909 byl dřevěný šindel zaměněn za eternitovou krytinu. V roce 1932 byla věž zvýšená o sedm metrů. Rozsáhlá rekonstrukce proběhla v letech 1949–1951. V letech 1990–1992 byla provedena další rekonstrukce. V roce 2010 byl na střechu vrácen dřevěný šindel.\n\nKostel svaté Kateřiny je jednolodní orientovaná dřevěná stavba roubené konstrukce zakončená polygonálním kněžištěm. Na severní straně kněžiště se nachází patrová sakristie s panskou loží v patře. Loď má část užší a západním směrem širší. K užší části na severní straně je přistavěna předsíň tzv. babinec. K užší části z jižní strany je přisazena kaple sv. Františka z Assisi. V západní ose průčelí lodi je přisazena věž s čtvercovým půdorysem nahoru zužujícím se profilem sloupovo-rámové konstrukce. Na věži je posazeno zvětšené zvonové patro s jehlanovou střechou. Stěny věže a kostela jsou bedněny šindelem. Kostel má sedlovou střechu, nad kněžištěm je sanktusník ukončen jehlanovou střechou. Střecha je krytá šindelem. Kolem kostela jsou uzavřené soboty.\n\nV lodi je plochý strop, v kněžišti valbový z roku 1884. Vybavení interiéru je barokní. Hlavní oltář je pozdně barokní zasvěcen sv. Kateřině Alexandrijské. V užší části lodi se nachází oltář Panny Marie Čenstochové. V širší části lodi na evangelijní straně se nachází boční oltář Panny Marie Růžencové. Na epištolní straně se nachází boční oltář sv. Anny z let 1655–1657, jeden ze sedmi oltářů v kostele sv. Kateřiny, který byl restaurován v roce 2011.\n\nKruchta je podepřena dvěma dřevěnými sloupy. Varhany na kruchtě jsou barokní. Polychromie na stěnách a stropě byla provedena v roce 1896 malířem Antoniem Stropou. Ambona je barokní zdobena řezbami svatých evangelistů a Krista. Kamenná křtitelnice ve tvaru kalichu je z roku 1705.\n\n"}
{"id": "1351143", "url": "https://cs.wikipedia.org/wiki?curid=1351143", "title": "Karel Makonj", "text": "Karel Makonj\n\nKarel Makonj (9. prosince 1947 – 2. ledna 2018) byl český divadelní teoretik, režisér a pedagog.\n\nVystudoval obor režie - dramaturgie na Katedře loutkářství Divadelní fakulty AMU, absolvoval v roce 1970. Ještě během studií založil a vedl vlastní Vedené divadlo, které působilo v pražské Redutě a které bylo v roce 1972 zrušeno z administrativně-politických důvodů.\nJako režisér prošel několika českými loutkovými divadly: Naivní divadlo Liberec (1970–1972), Ústřední loutkové divadlo v Praze (1972–1973), Divadlo S + H v Praze (1973–1976), Středočeské loutkové divadlo Kladno (1976–1978) a Divadlo dětí Alfa v Plzni (1978–1981). Po té do roku 1989 pracoval jako arteterapeut na psychiatrické klinice v Praze. V letech 1990–1998 byl ředitelem a uměleckým šéfem Divadla Minor. <br>\nV letech 1976–1981 pedagogicky spolupracoval s Katedrou loutkářství DAMU, od roku 2000 působil na Katedře alternativního a loutkového divadla Divadelní fakulty AMU. V roce 2009 byl jmenován profesorem. Zemřel ráno dne 2. ledna 2018 po dlouhé nemoci.\n\n\n\n"}
{"id": "1351163", "url": "https://cs.wikipedia.org/wiki?curid=1351163", "title": "Gejša (film)", "text": "Gejša (film)\n\nGejša (: Memoirs of a Geisha) je historický japonský film z roku 2005. Režíroval ho americký režisér Rob Marshall. Film vydělal 162,2 milionů amerických dolarů a byl nominován na řadu ocenění. Získal třikrát Academy Awards, jednou Golden Globes a třikrát cenu BAFTA. Nejvíce byly oceňovány kostýmy a výkony kameramanů.\n\nMalá dívenka Chio je prodána svými rodiči se setrou do domů gejš (tzv. okiye), ve kterých se učí být gejšami. Chio se několikrát pokusí utéct a tak se stává pouhou služebnou. Nakonec po několika letech získává druhou příležitost stát se gejšou, kterou jí nabídne starší gejša Mameha. Z dívky se mezitím stane legendární gejša Sayuri a dostane se ke své lásce, kterou potkala už v dětských letech.\n"}
{"id": "1351196", "url": "https://cs.wikipedia.org/wiki?curid=1351196", "title": "FC Slovan Liberec v evropských fotbalových pohárech", "text": "FC Slovan Liberec v evropských fotbalových pohárech\n\n\n"}
{"id": "1351202", "url": "https://cs.wikipedia.org/wiki?curid=1351202", "title": "Filip Zadina", "text": "Filip Zadina\n\nFilip Zadina (* 27. listopadu 1999 Pardubice, Česko) je český hokejový útočník hrající National Hockey League za tým Detroit Red Wings, kterým byl draftován do NHL v roce 2018 v prvním kole na celkově 6. pozici.\n\nZadina je odchovancem pardubického hokeje a ve svých 16 letech nastoupil za HC Dynamo Pardubice v české Extralize. V sezóně 2016/17 již nastoupil ve 25 extraligových utkáních a před nadcházející sezónou odešel hrát kanadskou juniorskou nejvyšší soutěž QMJHL za Halifax Mooseheads. V tomto týmu na sebe během sezóny 2017/18 upozornil svojí produktivitou zámořské skauty natolik, že jej začali zařazovat v žebříčcích do první pětky největších talentů pro draft NHL 2018. \n\nV reprezentačních výběrech se Zadina pohyboval již od mladšího dorostu. Jeho první větší akcí byl Světový pohár do 17 let 2016. Následovala nominace do české reprezentace do 18 let pro světový šampionát ve stejné věkové kategorii. Zde si v 5 utkáních připsal 5 kanadských bodů za 4 góly a 1 asistenci. S českou reprezentací ovšem podlehli ve čtvrtfinále týmu USA. V létě roku 2016 byl oporou české reprezentace do 18 let na Memoriálu Ivana Hlinky, kde svými 5 góly ve 4 zápasech pomohl týmu k vítězství v turnaji. Stejně jako v roce 2016, tak i v roce 2017 byl vybrán do reprezentace osmnáctiletých pro MS do 18 let. Zde bodoval v 5 utkáních dokonce šestkrát. S týmem však vypadl ve čtvrtfinále s Finskem. \n\nV sezóně 2017/18, kdy již působil v Kanadě, byl vybrán do juniorského reprezentačního výběru pro nadcházející juniorský světový šampionát v Buffalu, kde na sebe výrazně upozornil svým výkonem (7 gólů a jedna asistence v 7 zápasech), obzvláště ve vítězném čtvrtfinálovém zápase proti Finům. Na juniorském šampionátu nakonec s českým týmem podlehl v utkání o bronz USA, ale byl jmenován do All-Star týmu mistrovství. \n\nO rok později na juniorském šampionátu 2019 ve Vancouveru zaznamenal jediný bod za asistenci. Český tým podlehl ve čtvrtfinále výběru USA 1:3.\n\nOtec Marek Zadina byl dlouholetým extraligovým hráčem a svého syna Filipa vedl jako trenér v mládežnických pardubických výběrech.\n\n\n\n"}
{"id": "1351210", "url": "https://cs.wikipedia.org/wiki?curid=1351210", "title": "Hopman Cup 2018", "text": "Hopman Cup 2018\n\nHopman Cup 2018, oficiálně se jménem sponzora MasterCard Hopman Cup 2018, představoval jubilejní 30. ročník Hopmanova poháru, turnaje smíšených družstev v tenisu, kterého se tradičně účastnilo osm týmů. Událost s rozpočtem 1 000 000 australských dolarů se konala v perthské aréně na dvorci se zatahovací střechou, na němž byl položen tvrdý povrch Plexicushion. Kapacita stadionu pro tenisové zápasy činí 12 489 diváků. \n\nTurnaj probíhal v termínu od 30. prosince 2017 do 6. ledna 2018, jakožto první událost nové sezóny. Mezinárodní tenisová federace soutěž označovala jako Oficiální mistrovství ITF smíšených družstev (Official Mixed Teams Championships of the ITF). Generálním sponzorem se podruhé stala společnost MasterCard.\n\nPodruhé turnaj uplatnil formát tzv. Fast4 tenisu zkrácených setů, a to v zápasech smíšené čtyřhry.\n\nZápas základní skupiny mezi Spojenými státy a Švýcarskem navštívilo 4. ledna 2018 celkem 14 029 diváků, což znamenalo novou rekordní návštěvnost Hopmanova poháru i tenisového utkání v Západní Austrálii. Ta byla překonána na Nový rok 2019 opět v duelu amerického a švýcarského týmu.\n\nObhájcem titulu z roku 2017 byla Francie, která ve složení Kristina Mladenovicová a Richard Gasquet zdolala v předchozím finále Spojené státy 2:1 na zápasy. Reprezentanti země galského kohouta však na události nestartují poprvé od roku 2010. \n\nHopmanův pohár potřetí vyhrálo Švýcarsko, když navázalo na trofeje z let 1992 a 2001. Belinda Bencicová s Rogerem Federerem ve finálovém duelu přehráli německé družstvo, reprezentované Angelique Kerberovou a Alexandrem Zverevem 2:1 na zápasy poté, co o vítězích rozhodla až závěrečná smíšená čtyřhra. Federer tak překonal rekord dvanáctiletého rozpětí mezi dvěma tituly Španělky Arantxy Sánchezové Vicariové, když druhou perthskou trofej vybojoval po sedmnácti letech. \n\nNejvýše postaveným mužem na žebříčku ATP se stal druhý muž žebříčku Roger Federer ze Švýcarska. Mezi ženami plnila roli nejlépe figurující hráčky Američanka Coco Vandewegheová z pozice desáté ženy klasifikace WTA. \n\nDebutanty na turnaji se stali David Goffin, Angelique Kerberová, Karen Chačanov, Anastasija Pavljučenkovová, Elise Mertensová, Jūiči Sugita, Naomi Ósakaová a Thanasi Kokkinakis. Z účastnických týmů celkového vítězství nikdy předtím nedosáhly Belgie, Kanada a Japonsko.\n\nRuská světová devítka Světlana Kuzněcovová se v polovině listopadu 2017 odhlásila pro poranění levého zápěstí. V družstvu ji nahradila ruská dvojka Anastasija Pavljučenkovová.\n\nVe dvou čtyřčlenných skupinách A a B nastoupilo každé družstvo ke třem zápasům systémem „každý s každým“. Vítězové obou skupin se pak střetli ve finále.\n\nKaždé utkání družstev zahrnovalo tři zápasy, dvouhru mužů i žen a závěrečnou smíšenou čtyřhru. Pořadí dvouher nebylo ustáleno. Někdy duel rozehráli muži, jindy ženy. Singly probíhaly na dva vítězné sety a všechny mohly být zakončeny tiebreakem. Smíšená čtyřhra se konala také na dvě vítězné sady, ale ve formátu tzv. Fast4 tenisu, do čtyř vítězných gamů setu. Za stavu her 3–3 následoval tiebreak hraný do pěti vítězných míčů (bez nutnosti rozdílu dvou bodů). V mixu nebyla počítána „výhoda“ a po „shodě“ následoval přímo vítězný bod. \nKonečné pořadí v základní skupině se řídilo následujícími kritérii:\n\nRozlosování soutěže se uskutečnilo 5. října 2017 a osm účastníků vytvořilo dvě čtyřčlenné skupiny. Týmy byly nasazeny na základě součtu žebříčkových postavení jejich členů ve dvouhře.\n"}
{"id": "1351216", "url": "https://cs.wikipedia.org/wiki?curid=1351216", "title": "Ostap Safin", "text": "Ostap Safin\n\nOstap Safin (* 11. února 1999, Praha, Česko) je český hokejový útočník hrající v ECHL za tým Wichita Thunder.\n\nSafin je českým hokejistou, jenž se již od mladšího dorostu pohyboval v mládežnických reprezentačních výběrech. Narodil se v Praze a zde se také stal odchovancem pražské Sparty, za níž nastoupil v Extralize již v 16 letech k utkání proti Kometě Brno. Podobně se mu dařilo i v sezóně 2016/17, ve které nastoupil v 8 utkáních mezi dospělými a připsal si 2 body za gól a asistenci. Navíc byl na 3 utkání zapůjčen Litoměřicím do WSM ligy. Po této sezóně byl draftován do NHL ve 4. kole z celkově 115. místa Edmontonem Oilers, kteří jej před sezónou 2017/18 vyzkoušeli v přípravném kempu, ve kterém ovšem Safin neuspěl a tak hrál sezónu v juniorské severoamerické lize QMJHL za Saint John Sea Dogs, kde sbíral téměř bod na zápas.\n\nPrvní větší reprezentační akci vyzkoušel s reprezentací do 17 let na Světovém poháru sedmnáctiletých 2016. Tam v 5 utkáních vstřelil 1 gól. Po sezóně se navíc zúčastnil Memoriálu Ivana Hlinky s reprezentací do 18 let a 3 góly pomohl k premiérovému vítězství ČR v tomto turnaji. V roce 2017 hrál za stejně starou reprezentaci na Mistrovství světa do 18 let, kde v 5 zápasech vstřelil 1 gól a přidal 3 asistence. O necelý rok později byl nominovaný do juniorské reprezentace na juniorský šampionát 2018 v americkém Buffalu.\n\nOstap Safin má ruskou rodinu, ze které je jediným českým rodákem. Rodiče s jeho sourozenci se do Česka přestěhovali v době, kdy jeho matka čekala právě Ostapa. Ten tak před odchodem do zámoří ovládal jak český, tak také anglický a ruský jazyk. Občanství má dvojí (ruské a české), ale reprezentuje Česko.\n\n"}
{"id": "1351218", "url": "https://cs.wikipedia.org/wiki?curid=1351218", "title": "Josef Kořenář", "text": "Josef Kořenář\n\nJosef Kořenář (* 31. ledna 1998, Vystrkov u Humpolce, Česko) je český hokejový brankář hrající za tým San Jose Barracuda v American Hockey League, farmě týmu San Jose Sharks.\n\nS hokejem začínal blízko rodné obce v Humpolci. Do elitních mládežnických lig se dostal v dresu Dukly Jihlava. Poté, co dostal možnost odchytat 5 utkání na šampionátu do 18 let v roce 2016, odešel před sezónou 2016/17 do zámoří, kde nastupoval v americké juniorské lize USHL za Lincoln Stars. V Lincolnu se mu dařilo a po sezóně podepsal vstupní kontrakt v NHL s týmem San Jose Sharks, jehož vedení zaujal v přípravném kempu. Kontrakt dokonce podepsal dříve než jednička draftu 2017 a to přesto, že sám draftován nebyl. Po domluvě se před sezónou 2017/18 vrátil do Jihlavy, odkud byl odeslán do nižší WSM ligy k týmu Benátek nad Jizerou. V Dukle chytal s Jakubem Škarkem a s Norem Larsem Voldenem. Trenéři juniorské reprezentace jej nominovali na juniorský šampionát v americkém Buffalu. 14.7.2017 podepsal tříletou nováčkovskou smlouvu s týmem San Jose Sharks hrající NHL.\n\n\n\n"}
{"id": "1351221", "url": "https://cs.wikipedia.org/wiki?curid=1351221", "title": "Martin Kaut", "text": "Martin Kaut\n\nMartin Kaut (* 2. října 1999, Brno, Česko) je český hokejový útočník hrající NHL v týmu Colorado Avalanche.\n\nKaut je talentovaným hokejistou, jenž s hokejem začínal ve Žďáru nad Sázavou. Žďárský klub sice v mladším dorostu hrál nejvyšší soutěž, ovšem ve starším dorostu hrál o úroveň níže. Martin Kaut tak přestoupil do Pardubic, kde působil jeho o 10 let starší bratr Tomáš. V mládežnických klubech Pardubic si vedl tak dobře, že byl nominován do reprezentace sedmnáctiletých pro Světový pohár do 17 let 2016. V létě byl navíc součástí reprezentace osmnáctiletých na Memoriálu Ivana Hlinky, který s týmem vyhrál. V sezoně 2016/17 už byl začleněn do profesionálního týmu Pardubic, i když na střídavé starty stále vypomáhal i juniorskému týmu. V Pardubicích však dostal šanci i v důležitých utkáních Ligy mistrů a posléze i baráže. V Extralize debutoval 2. října 2016 v Mladé Boleslavi při porážce 1:2. První gól vstřelil téměř o rok později 10. září 2017 během vítězného utkání (2:0) ve Zlíně. V roce 2017 hrál za reprezentaci osmnáctiletých na světovém šampionátu, kde v 5 utkáních zaznamenal 2 body za gól a asistenci. Ve stěžejní sezoně 2017/2018, ve které se rozhodovalo o jeho posezonní pozici v draftu NHL, už pravidelně nastupoval v extraligovém dresu Pardubic a navíc byl nominován na Mistrovství světa juniorů 2018 v americkém Buffalu,v roce 2018 byl draftován do NHL v Dallasu z 16. pozice týmem Colorado Avalanche.\n\n\n\n"}
{"id": "1351223", "url": "https://cs.wikipedia.org/wiki?curid=1351223", "title": "Mistrovství Evropy v basketbalu mužů 2017", "text": "Mistrovství Evropy v basketbalu mužů 2017\n\n40. mistrovství Evropy v basketbalu mužů se konalo ve dnech 31. srpna – 17. září ve Finsku, Izraeli, Rumunsku a Turecku. Celkem bylo odehráno 76 zápasů.\n\nTurnaje se zúčastnilo 24 týmů a mistrem Evropy se stali poprvé v historii basketbalisté Slovinska. Reprezentace České republiky se do Play off nedostala a celkově skončila na 20. místě.\n"}
{"id": "1351224", "url": "https://cs.wikipedia.org/wiki?curid=1351224", "title": "Fed Cup 2018", "text": "Fed Cup 2018\n\nFed Cup 2018, oficiálně se jménem sponzora Fed Cup by BNP Paribas 2018, představoval 56. ročník ženské tenisové týmové soutěže ve Fed Cupu, největší každoročně pořádané kolektivní události v ženském sportu. Los se uskutečnil 20. září 2017 v britské metropoli Londýně.\n\nVe Fed Cupu 2018 mělo dojít k dlouhodobě plánovaným systémovým změnám, v podobě zavedení 16členné světové skupiny a čtyřčlenné finálové skupiny Final Four (Fed Cup by BNP Paribas Final), hrané na předem určené neutrální půdě. Mezinárodní tenisová federace však krátce před plánovaným každoročním zasedáním odložila hlasování o změnách minimálně o jeden rok.\n\nObhájkyněmi titulu byly hráčky Spojených států amerických, které ve finále předešlého ročníku zdolaly Bělorusko 3:2 na zápasy. \n\nVítězkami se staly tenistky České republiky, jež v pražském finále porazily obhájkyně ze Spojených států 3–0 na zápasy. Získaly tak jedenáctou trofej, respektive šestou z předchozích osmi ročníků. Američanky dokázaly porazit potřetí z třinácti utkání a poprvé od roku 1985. Petra Kvitová se šestým titulem zařadila na třetí místo historických statistik po bok Američanky Rosemary Casalsové.\n\nPo porážkách od Slovenska a Lotyšska opustilo Rusko poprvé od roku 1998 úroveň světových skupin a sestoupilo do evropsko-africké kontinentální zóny.\n\nPrvním hracím termínem se stal víkend od 10. do 11. února 2018. Semifinále světové skupiny a baráže se konaly mezi 21.–22. dubnem a světové finále proběhlo 10.–11. listopadu téhož roku v pražské O areně. \n\nČtyři poražené týmy z prvního kola světové skupiny se v baráži – o účast ve Světové skupině 2019 – utkaly se čtyřmi vítěznými družstvy z druhé světové skupiny. Hrálo se ve druhé polovině dubna 2018. Podle aktuálního žebříčku ITF byly čtyři nejvýše klasifikované týmy nasazeny.\n\nLos se uskutečnil 13. února 2018 v Londýně.\n\nSvětová skupina II představovala druhou nejvyšší úroveň soutěže. Čtyři vítězné týmy z této fáze postoupily do barážových utkání o účast ve Světové skupině 2019 a na poražené čekala baráž o setrvání v této úrovni soutěže v následujícím ročníku.\n\nČtyři poražené týmy z 1. kol druhé světové skupiny se 21. a 22. dubna 2018 utkaly v baráži – o druhou světovou skupinu pro rok 2019 – se čtyřmi kvalifikanty z 1. skupin kontinentálních zón. Dvě družstva se k barážovým zápasům kvalifikovala z evropsko-africké zóny, jedno z asijsko-oceánské zóny a jedno z americké zóny.\n\nLos se uskutečnil 13. února 2018 v Londýně.\n\n\n\n\n\n\n"}
{"id": "1351227", "url": "https://cs.wikipedia.org/wiki?curid=1351227", "title": "Šeher-Ćehajinův most", "text": "Šeher-Ćehajinův most\n\nŠeher-ćehajinův most (bosensky Šeher-ćehajina ćuprija) se nachází v centru bosenské metropole Sarajeva, blízko historické knihovny. Most vede přes řeku Miljacku.\n\nKamenný most má čtyři oblouky a tři pilíře. Oblouky mají délku okolo 7,4 m, pilíře jsou široké 2,4-2,5 m a jsou vybaveny ledolamy. Samotný most je dlouhý 39,55 m.\n\nMost je jedním ze třinácti, které byly vybudovány za vlády Osmanské říše na území dnešní Bosny. V Mostaru se nachází jediná písemná zmínka, která připomíná rok dokončení mostu, a to 994 AH (1585, resp. 1586). Podle tohoto dokumentu byl most vybudován ve jménu \"Aliji, známého pod přídomkem Hafizadić\". \n\nMost byl několikrát v dějinách poničen, a to během povodní v letech 1619, 1629 a 1843. Při poslední z povodní se řeka Miljacka vylila z břehů a zničila dva pilíře které nechal Mustafa-paša v minulosti opravit. Most byl rovněž poškozen v roce 1880. Most byl původně o jeden kamenný oblouk delší, nicméně v rámci regulace řeky Miljacky byl tento oblouk v roce 1897 zasypán. Stavba je chráněna jako kulturní památka od roku 1962. V letech 1999-2001 byla uskutečněna poslední obnova mostu, při které byl zakázán průjezd aut.\n"}
{"id": "1351231", "url": "https://cs.wikipedia.org/wiki?curid=1351231", "title": "Livaňský sýr", "text": "Livaňský sýr\n\nLivaňský sýr (, spisovně česky Livenský sýr) je tradiční tvrdý ovčí sýr, svým názvem odvozený ode města Livno, vázající se historicko-kulturně k území bývalé Jugoslávie, či po jejím rozpadu k Bosně a Hercegovině.\n\nPůvod Livaňského (ovčího) sýru je dle historických pramenů úzce spojený s příchodem pozvaných švýcarských sýrařů do oblasti na konci 19. století, a to z důvodu přiučení se jejich sýrařským postupům. Tento tvrdý sýr se vyrábí z více než 3/4 z mléka ovčího (pozn. minimálně 70 % podíl, optimálně pak cca 80 %), zbytek pak tvoří mléko kravské. Sýr může býti při výrobě také ochucován příměsí papriky (až deseti druhy), citrónu, pepře, či různých bylinek. \n\nZ důvodu války v Jugoslávii v 90. letech 20. století letitá tradice výroby tohoto sýra v oblasti takřka zanikla, a proto se Česká rozvojová agentura (ČRA) po roce 2010 rozhodla finančně a také vědomostně podpořiti místní horaly při obnově této tradice v zemi. Jedním z velkých problémů, se kterým se dle ČRA musejí vesničané potýkat, je nedostatečná potravinářská hygiena. \n\n"}
{"id": "1351235", "url": "https://cs.wikipedia.org/wiki?curid=1351235", "title": "Adamova hora", "text": "Adamova hora\n\nAdamova hora ( ශ්‍රී පාදය, v přepisu Srí Páda) je hora v provincii Sabaragamuwa na jihu Srí Lanky, jejíž vrchol se nachází 2243 m n. m. Je tvořena rulou z období prekambria a má tvar pyramidy, její úbočí pokrývá tropický deštný les. V okolí se pěstuje čajovník, nacházejí se zde také ložiska safírů. Hora je známá díky prohlubni ve skále nedaleko vrcholu, která je dlouhá 180 cm a má tvar lidského chodidla (Srí páda znamená v sinhálštině „svatá stopa“). Díky tomu je posvátnou horou všech srílanských náboženství: buddhisté ji považují za otisk Buddhovy nohy, když odsud vystoupil na nebesa, hinduisté její vznik připisují Šivovi, muslimové Adamovi a křesťané svatému Tomášovi. Hora bývá nazývána také \"Adam's Peak\" (Adamova hora), \"Samanalakanda\" (Hora motýlů) nebo \"Ratnagiri\" (Vrch klenotů).\n\nKaždý Srílančan by měl na Srí Pádu vystoupit alespoň jednou v životě, o kultovním významu místa se zmiňují již Marco Polo a Abú Abdallah ibn Battúta. Základnou poutníků směřujících na horu je čtyřicet kilometrů vzdálené město Ratnapura. Na úpatí se nachází dágoba postavená Japonci v roce 1978. Z vesnice Dalhousie vede na vrchol 5200 schodů. Nad posvátnou stopou je vybudována malá svatyně, nachází se zde také zvonice, kde si může návštěvník zazvonit pro štěstí. Vyhledávanou atrakcí je vyhlídka do kraje, kam hora za svítání vrhá stín ve tvaru pravidelného trojúhelníku.\n\n"}
{"id": "1351238", "url": "https://cs.wikipedia.org/wiki?curid=1351238", "title": "Santo Antão", "text": "Santo Antão\n\nSanto Antão (portugalsky \"svatý Antonín\") je s rozlohou 779 km² druhý největší ostrov souostroví Kapverdy v Atlantiku, přičemž z návětrných ostrovů je největší. \n\nŽije zde necelých 50 tisíc obyvatel. Santo Antão je nejzelenější a nejhornatější ostrov Kapverd. Nejvyšší hora má nadmořskou výšku 1979 metrů. \n\nPěstují se zde cukrová třtina, maniok, papája, banány, mango či kukuřice. Významný je také rybolov a výroba bílého třtinového rumu \"Grogue\". \n\nOstrov Santo Antão je vulkanického původu. Leží nejseverněji a nejzápadněji ze všech ostrovů Kapverd. Od východněji ležícího ostrova São Vicente jej odděluje asi 16 klimoetrů široký průliv \"Canal de São Vicente\". Nejvyšším bodem ostrova je Topo da Coroa s výškou 1979 m n. m. Druhým nejvyšším je Pico da Cruz. Na ostrově se nachází letiště (momentálně zavřené) Agostinho Neto Airport, ležící poblíž města Ponta do Sol. Hlavní město se jmenuje Ribeira Grande.\n\n \n"}
{"id": "1351248", "url": "https://cs.wikipedia.org/wiki?curid=1351248", "title": "891 (číslo)", "text": "891 (číslo)\n\nOsm set devadesát jedna je přirozené číslo. Římskými číslicemi se zapisuje DCCCXCI a řeckými číslicemi ωϟαʹ. Následuje po čísle osm set devadesát a předchází číslu osm set devadesát dva.\n\n891 je:\n\n\n"}
{"id": "1351249", "url": "https://cs.wikipedia.org/wiki?curid=1351249", "title": "Doubles vies", "text": "Doubles vies\n\nDoubles vies (původně \"E-Book\", anglický název: \"Non-Fiction\") je francouzský hraný film. Natočil jej režisér Olivier Assayas podle vlastního scénáře. Přestože Assayas použil prvky komedie již v předchozích snímcích, \"Doubles vies\" je jeho první čistě komediální film. Po filmu \"Personal Shopper\" (2016), který byl natočen v anglickém jazyce, jde rovněž o návrat k jeho rodné francouzštině. Ve filmu hrají Juliette Binocheová, Guillaume Canet, Vincent Macaigne, Christa Theret a Pascal Gregory. Jeho příběh se odehrává v pařížském nakladatelském světě. Jeho premiéra proběhla 31. srpna 2018 na Benátském filmovém festivalu. Do francouzských kin byl následně uveden 16. ledna 2019.\n\n"}
{"id": "1351251", "url": "https://cs.wikipedia.org/wiki?curid=1351251", "title": "Fed Cup 2018 – Světová skupina", "text": "Fed Cup 2018 – Světová skupina\n\nSvětová skupina Fed Cupu 2018 představovala nejvyšší úroveň ženské tenisové soutěže – elitní osmičlennou skupinu, z níž vzešel celkový vítěz 56. ročníku. Semifinalisté si zajistili účast ve světové skupině následujícího ročníku 2019. Týmy, které prohrály ve čtvrtfinále, podstoupily dubnovou baráž o udržení v nejvyšší úrovni. Los se uskutečnil 20. září 2017 v Londýně. \n\nObhájkyněmi titulu byly hráčky Spojených států amerických, které ve finále předešlého ročníku zdolaly Bělorusko 3:2 na zápasy a v celkové statistice navýšily vedení o osm trofejí před druhou Českou republikou. \n\nDva týmy s nejvíce trofejemi ve Fed Cupu, Spojené státy americké a Česká republika, odehrály finále 10.–11. listopadu 2018. Pražská O arena se stala dějištěm finálového střetnutí počtvrté za posledních sedm ročníků. Američanky držely aktivní poměr vzájemných výher 10:2. Ve finále se oba celky utkaly dvakrát. V roce 1985 vyhrálo Československo 2–1 v Nagoje a roku 1986 zvítězily Američanky 3–0 na pražské Štvanici. \n\nFinálový duel byl ve prospěch České republiky rozhodnut již po třech dvouhrách výsledkem 3:0 na zápasy. Dva body získala Kateřina Siniaková a jeden přidala Barbora Strýcová. Ta, společně s Lucií Šafářovou, ukončila fedcupovou kariéru. Američanky přijely do Prahy bez nejvýše postavených singlistek Sloane Stephensové, Madison Keysové a Sereny Williamsové, rovněž tak bez čtyřicáté hráčky klasifikace Venus Williamsové. Češkám naopak chyběla světová osmička Karolína Plíšková pro natržený lýtkový sval a bolestivé zápěstí a také jednička týmu Petra Kvitová, která se nezotavila z virózy. Rozhodující třetí bod získala Siniaková v druhém nejdelším zápase české fedcupové historie, když za 3.44 hodin zdolala Sofii Keninovou po setech 7–5, 5–7 a 7–5. Na rekordně dlouhý duel českého týmu z finále Fed Cupu 2016 utkání ztratilo čtyři minuty. V závěru třetí sady přitom Češka odvrátila dva mečboly. Česká republika tak vybojovovala jedenáctou trofej, respektive šestou z předchozích osmi ročníků. Petra Kvitová získala šestý titul, čímž se zařadila na třetí místo historických statistik po bok Američanky Rosemary Casalsové. Petr Pála, rovněž šestým vavřínem, navýšil vedení mezi nehrajícími kapitány soutěže. Český výběr tak zůstal na čele žebříčku ITF, jemuž kraloval od dubna 2014.\n\n"}
{"id": "1351258", "url": "https://cs.wikipedia.org/wiki?curid=1351258", "title": "Anne Line Gjersemová", "text": "Anne Line Gjersemová\n\nAnne Line Gjersemová (* 6. ledna 1994 Hønefoss) je norská reprezentantka v krasobruslení. Je trojnásobnou mistryní Norska v kategorii žen (2011, 2015 a 2016), získala stříbrnou medaili na Nordiska Mästerskapen 2015, vyhrála Zlatou brusli Rumunska 2010 a EduSport Trophy 2017. Nejlepším výsledkem v závodě ISU Challenger Series bylo třetí místo na Poháru Denkové a Staviského 2015, kde také vytvořila svůj osobní rekord 156,71 bodů. Zúčastnila se zimní olympiády 2014 v Soči, kde obsadila 23. místo. Na mistrovství světa v krasobruslení bylo jejím nejlepším výsledkem 17. místo v roce 2015 a na mistrovství Evropy v krasobruslení rovněž 17. místo v roce 2016.\n\nJejí otec je Nor a matka pochází z Filipín. Má sestru-dvojče Camillu, která je také krasobruslařkou (vystupovaly spolu v norském televizním pořadu \"Min idrett\"). Žije ve Švédsku a studuje informatiku na Lundské univerzitě.\n\n"}
{"id": "1351271", "url": "https://cs.wikipedia.org/wiki?curid=1351271", "title": "Norská církev", "text": "Norská církev\n\nNorská církev (norsky: \"Den norske kyrkja\", bokmål: \"Den norske kirke\") je protestantská církev, která podle ústavy slouží jako lidová církev Norska. Jedná se o největší církev v Norsku a do 19. století bylo členství v ní povinné pro každého občana. \n\nDo 16. století bylo Norsko katolickou zemí. Reformace v letech 1536-1537 přerušila vztahy se Svatým stolcem což vyústilo k vytvoření státní církve zcela podřízené panovníkovi. Až do moderní doby nebyla církev jen náboženskou organizací, ale i jedním z nejmocnějších prostředků královské autority a důležitou součástí administrativy. Norská luterská církev byla státem považována za jedinou přímou nástupkyni dřívější norské katolické církve. \n\nCírkev vyznává luteránské křesťanství založené na Bibli, apoštolském, nicejském a Athanasiově vyznání, Lutherově Malém katechismu a Augsburském vyznání. Norská církev je členem Společenství z Porvoo.\n\nDo roku 1967 byla církev v administrativě nazývána \"Státní církev\" nebo \"Církev\", zatímco v ústavě \"Evangelická luterská církev\". 21. května 2012 byl podán návrh na změnu pojmenování církve v ústavě. Měla být nazvána \"Norges Folkekirke (Norská lidová církev).\" 27. května 2016 vyšel zákon, kterým byla zřízena Norská církev jako nezávislá právnická osoba. Zákon vstoupil v platnost 1. ledna 2017. Církev nadále zůstává financována státem. \n\nNorská církev má episkopálně-synodální strukturu, čítá 1284 farností, 106 děkanátů, 11 diecézí. \n\nStředem náboženského života církve je nedělní bohoslužba, která se nejčastěji slouží v 11:00. Liturgie se podobá římskokatolické mši. Texty obřadů jsou v norštině, kromě řecké části Kyrie Eleison. Kněz má na sobě obvykle albu se štolou nebo ornát. \n\nNorská církev v roce 2016 zavedla online registraci věřících na svých internetových stránkách, kde si každý Nor může zkontrolovat zda je oficiálním členem církve. Nový systém byl zaveden po kritice nepořádků v evidenci členů. V prvním týdnu po spuštění systému církev opustilo 15053 lidí (což bylo téměř jako za celý rok 2015). Naopak 549 lidí se přihlásilo. K r. 2016 měla církev 3 758 070 pokřtěných členů. \n"}
{"id": "1351275", "url": "https://cs.wikipedia.org/wiki?curid=1351275", "title": "Diecéze augsburská", "text": "Diecéze augsburská\n\nDiecéze augsburská (lat. \"Dioecesis Augustana Vindelicorum\") je římskokatolická diecéze, která se nachází na jihu Německa, sídlem biskupa je Augsburg. Spolu s arcidiecézí mnichovsko-freisingskou a diecézemi řezenskou a pasovskou tvoří mnichovsko-freisingskou církevní provincii. Sídelní katedrálou je Katedrála Navštívení Panny Marie v Augsburgu.\n"}
{"id": "1351277", "url": "https://cs.wikipedia.org/wiki?curid=1351277", "title": "Výchoz (rozcestník)", "text": "Výchoz (rozcestník)\n\nSlovo \"výchoz\" označuje:\n\n"}
{"id": "1351283", "url": "https://cs.wikipedia.org/wiki?curid=1351283", "title": "Dopad produkce masa na životní prostředí", "text": "Dopad produkce masa na životní prostředí\n\nDopad produkce masa na životní prostředí se liší v závislosti na jeho zdroji, kterým může být velkochov, ekologické zemědělství, lov a rybolov. Může jím být produkce methanu, spotřeba vody, zabrání půdy nebo znečištění životního prostředí v důsledku užití fosilních paliv.\n\nZpráva \"Livestock's Long Shadow\" vydaná v roce 2006 Organizací pro výživu a zemědělství (FAO) uvádí, že \"odvětví živočišné výroby je hlavním stresovým faktorem mnoha ekosystémů a planety jako celku. Globálně je jedním z největších zdrojů skleníkových plynů a jednou z hlavních příčin snižování biodiverzity, v rozvojových zemích jedním z hlavních zdrojů znečištění vody.\" Maso je také považováno za jeden z hlavních faktorů přispívajících k masovému vymírání organizmů.\n\nV listopadu 2017 podepsalo 15 364 vědců z celého světa Varování lidstvu, které kromě jiného požaduje drastické snížení spotřeby masa na osobu.\n"}
{"id": "1351284", "url": "https://cs.wikipedia.org/wiki?curid=1351284", "title": "Jaroslav Staník", "text": "Jaroslav Staník\n\nJaroslav Staník (* 16. června 1957 Bojkovice) je český politik a živnostník a bývalý tajemník hnutí Svoboda a přímá demokracie (SPD), krátce také asistent poslance Jaroslava Holíka. Na konci července 2018 ho soud nepravomocně odsoudil k ročnímu podmíněnému trestu za popírání, zpochybňování, schvalování a ospravedlňování genocidy.\n\nZačínal jako soustružník v národním podniku Zeveta Bojkovice. Od roku 1984 do roku 2007 pracoval u policie v Brně. Po odchodu ze služby se vrátil zpět do Bojkovic. Zde se angažoval v komunální politice a ve volebním období 2010–2014 pracoval jako neuvolněný místostarosta města Bojkovice za ČSSD.\n\nOd roku 2011 spolupracoval s Tomiem Okamurou, jemuž vedl volební kampaň při senátních volbách v roce 2012 ve Zlínském kraji. Jeho členství v hnutí SPD bylo pozastaveno po trestním oznámení v roce 2018 a následně byl po odsouzení vyloučen. V hnutí zastával post tajemníka strany a člena předsednictva. Nyní je již jen řadovým pracovníkem sekretariátu SPD, avšak o funkce a členství v hnutí přišel.\n\nJako tajemník SPD a blízký spolupracovník Tomio Okamury 24. října 2017 ve sněmovním klubu v opilosti vyzýval k zabíjení menšin, posílat gaye, Romy a Židy do plynu. Staník obvinění odmítl. Jan Cemper na něj v té souvislosti podal trestní oznámení. Na jeho základě byl Staník v únoru 2018 obviněn z popírání genocidy a podněcování nenávisti. Hnutí SPD se od Staníka vzápětí distancovalo, oznámilo, že již není tajemníkem strany, a tuto informaci následně odstranilo i ze svých webových stránek. V polovině července policie navrhla Staníka obžalovat, za přečin podněcování k nenávisti vůči skupině osob a popírání, zpochybňování, schvalování a ospravedlňování genocidy, mu hrozil až tříletý nepodmíněný trest. Státní zástupkyně policejní návrh schválila, Staníka obžalovala a předala spis soudu. Na konci července 2018 ho soud uznal vinným. Odsoudil ho k ročnímu podmínečnému trestu se zkušební dobou dva roky a k pokutě 70 000 Kč. Staníkův obhájce rozsudku podal takzvaný odpor, případ tak postoupil do hlavního líčení. Staník se účasti na soudních líčeních vyhýbal s odvoláním na zdravotní důvody. Dne 9. dubna 2019 Obvodní soud pro Prahu 1 uznal Staníka vinným, jeho argumentaci svobodou projevu odmítl s tím, že své výroky pronášel jako stranický tajemník a svoboda projevu není bezbřehá.\n"}
{"id": "1351288", "url": "https://cs.wikipedia.org/wiki?curid=1351288", "title": "Církev Faerských ostrovů", "text": "Církev Faerských ostrovů\n\nCírkev Faerských ostrovů (faersky: \"Fólkakirkjan\", doslova \"Lidová církev\") je jedna z nejmenších státních církví na světě. Před získáním nezávislosti v roce 2007 byla diecézí luterské Dánské národní církve. K této církvi se hlásí 81,6 % obyvatel Faerských ostrovů. V roce 2003 se v církvi konalo 170 svatebních obřadů, což odpovídá 74 % všech sňatků na Faerských ostrovech.\n\nBiskupem Faerských ostrovů a hlavním pastorem je Jógvan Fríðriksson, děkanem katedrálního kostela Uni Næs. Na ostrovech působí vždy cca 25 kněží a kaplanů této církve.\n"}
{"id": "1351290", "url": "https://cs.wikipedia.org/wiki?curid=1351290", "title": "L'Enfant secret", "text": "L'Enfant secret\n\nL'Enfant secret (Tajné dítě) je francouzské filmové drama z roku 1979 (do širší distribuce bylo uvedeno až roku 1982). Natočil je režisér Philippe Garrel podle vlastního scénáře. Hráli v něm Anne Wiazemsky, Elli Medeiros, Benoît Ferreux, Christian Päffgen (syn Garrelovy časté spolupracovnice Nico) a rovněž samotný Garrel. Hudbu k filmu složil Faton Cahen, který později s Garrelem spolupracoval i na dalších filmech. Film získal cenu Prix Jean Vigo. V roce 2017 byl snímek uveden do amerických kin.\n\n"}
{"id": "1351292", "url": "https://cs.wikipedia.org/wiki?curid=1351292", "title": "Mnichovsko-freisinská církevní provincie", "text": "Mnichovsko-freisinská církevní provincie\n\nMnichovsko-freisingská církevní provincie je církevní provincie římskokatolické církve v Německu. Byla založena roku 1821 a zahrnuje mnichovsko-freisingskou arcidiecézi spolu s augsburskou, pasovskou a řezenskou diecézí. Od roku 2008 je jejím metropolitou Reinhard Marx.\n\nK mnichovsko-freisingské církevní provincii patří:\n\n\n"}
{"id": "1351297", "url": "https://cs.wikipedia.org/wiki?curid=1351297", "title": "EuroJam", "text": "EuroJam\n\nEuroJam je mezinárodní setkání, které se konají pod názvem Eurojam. Organizátory jsou alternativní skautské organice - Confédération Européenne de Scoutisme (CES) a Union Internationale des Guides et Scouts d'Europe (UIGSE). Nejedná se o totožné akce, které pořádá evropský skautský region v nepravidelných intervalech.\n"}
{"id": "1351298", "url": "https://cs.wikipedia.org/wiki?curid=1351298", "title": "If All I Was Was Black", "text": "If All I Was Was Black\n\nIf All I Was Was Black je studiové album americké zpěvačky Mavis Staples. Vydáno bylo 17. listopadu roku 2017 společností ANTI-. Album produkoval Jeff Tweedy, který se zpěvačkou spolupracoval již v minulosti. Tweedy je rovněž autorem všech deseti písní na albu (na třech s ním autorsky spolupracovala Mavis Staples). Píseň „Ain't No Doubt About It“ je jejich duetem. Dále se na albu podílel například Tweedyho syn Spencer. Album bylo nahráno ve studiu The Loft v Chicagu.\n\nAutorem všech skladeb je Jeff Tweedy, pokud není uvedeno jinak.\n\n"}
{"id": "1351301", "url": "https://cs.wikipedia.org/wiki?curid=1351301", "title": "Kyselina N-Acetylneuraminová", "text": "Kyselina N-Acetylneuraminová\n\nKyselina \"N\"-acetylneuraminová (zkráceně Neu5Ac, systematický název kyselina 5-(acetylamino)-3,5-dideoxy-D-\"glycero\"-α-D-\"galakto\"-non-2-ulopyranózová) je cukerná aminokyselina, nejběžnější ze sialových kyselin v buňkách savců.\n\nJejí záporně nabyté zbytky jsou složkami komplexních glykanů, mucinů a glykoproteinů v buněčných membránách; rovněž se nacházejí v glykolipidech jako jsou gangliosidy, důležité součásti neuronových membrán v mozku.\n\nNeu5Ac má vliv na prevenci infekcí (jako složka hlenu na sliznicích úst a dýchací soustavy) a funguje též jako receptor chřipkových virů, čímž umožňuje jejich napojení na hlenové buňky skrz hemagutinin.\n\nNeu5Ac je rovněž významnou látkou v biologii patogenních bakterií a lze ji použít jako výživnou látku dodávající bakterii uhlík i dusík; u některých patogenů může být aktivována a umístěna na povrchu buňky. Bakterie mají vyvinuté mechanismy, které umožňují zachytit Neu5Ac z okolního prostředí; bylo popsáno mnoho takových transportérů, například NanT protein z Escherichia coli, SiaPQM TRAP transprtér u \"Haemophilus influenzae\" a SatABCD transportér z \"Haemophilus ducreyi\".\n\n"}
{"id": "1351305", "url": "https://cs.wikipedia.org/wiki?curid=1351305", "title": "Bamberská církevní provincie", "text": "Bamberská církevní provincie\n\nBamberská církevní provincie je církevní provincie římskokatolické církve v Německu. Byla založena roku 1817 a zahrnuje bamberskou arcidiecézi spolu s eichstättskou, špýrskou a würzburskou diecézí. Od roku 2002 je jejím metropolitou Ludwig Schick.\n\nK bamberské církevní provincii patří:\n\n\n"}
{"id": "1351306", "url": "https://cs.wikipedia.org/wiki?curid=1351306", "title": "Utkání hvězd české extraligy 2002", "text": "Utkání hvězd české extraligy 2002\n\nUtkání hvězd české extraligy 2002 se uskutečnilo 27. ledna roku 2002 v Havířově.\n\n"}
{"id": "1351307", "url": "https://cs.wikipedia.org/wiki?curid=1351307", "title": "Olympijský stadion (Soul)", "text": "Olympijský stadion (Soul)\n\nOlympijský stadion v Soulu je víceúčelový stadion sloužící zejména pro fotbal a atletiku. Pojme 69 950 diváků. Otevřen byl v roce 1984, konaly se zde Asijské hry 1986 a byl hlavním stadionem Letních olympijských her 1988. Své zápasy zde hraje fotbalový klub Seoul E-Land FC. Využíván je i pro koncerty, vystupovali zde např. Michael Jackson, Ricky Martin, Roger Waters, Elton John, Backstreet Boys, Metallica, JYJ, Lady Gaga, Muse, Mariah Carey, Paul McCartney, Coldplay a EXO.\n\n"}
{"id": "1351308", "url": "https://cs.wikipedia.org/wiki?curid=1351308", "title": "Kolínská církevní provincie", "text": "Kolínská církevní provincie\n\nKolínská církevní provincie je církevní provincie římskokatolické církve v Německu. Byla založena roku 795 a zahrnuje kolínskou arcidiecézi spolu s cášskou, essenskou, limburskou, münsterskou a trevírskou diecézí. Od roku 2014 je jejím metropolitou Rainer Maria Woelki.\n\nKe kolínské církevní provincii patří:\n\nSoučasným metropolitou kolínské církevní provincie je od roku 2014 kardinál Rainer Maria Woelki.\n\n"}
{"id": "1351310", "url": "https://cs.wikipedia.org/wiki?curid=1351310", "title": "We'll Never Turn Back", "text": "We'll Never Turn Back\n\nWe'll Never Turn Back je studiové album americké zpěvačky Mavis Staples. Vydáno bylo 24. dubna roku 2007 společností ANTI- a produkoval jej Ry Cooder spolu se svým synem Joachimem. Deska obsahuje převážně tradicionály a písně přejaté od jiných autorů-interpretů. Album bylo nahráno ve studiu Sound City v kalifornském městě Van Nuys. Novinář Greg Kot zařadil album ve svém žebříčku pro deník \"Chicago Tribune\" na první místo nejlepších alb roku 2007.\n\n\n"}
{"id": "1351313", "url": "https://cs.wikipedia.org/wiki?curid=1351313", "title": "Seznam římskokatolických diecézí v severní Evropě", "text": "Seznam římskokatolických diecézí v severní Evropě\n\nŘímskokatolická církev má v severní Evropě pět diecézí a dvě územní prelatury. Všechna tato území jsou bezprostředně podrobena Svatému stolci. Jejich biskupové jsou členy Skandinávské biskupské konference.\n\n\n"}
{"id": "1351314", "url": "https://cs.wikipedia.org/wiki?curid=1351314", "title": "Freiburská církevní provincie", "text": "Freiburská církevní provincie\n\nFreiburská církevní provincie je církevní provincie římskokatolické církve v Německu. Byla založena roku 1821 a zahrnuje freiburskou arcidiecézi spolu s mohučskou a rottenbursko-stuttgartskou diecézí. Od roku 2014 je jejím metropolitou Stephan Burger.\n\nK freiburské církevní provincii patří:\n\n\n"}
{"id": "1351315", "url": "https://cs.wikipedia.org/wiki?curid=1351315", "title": "Hamburská církevní provincie", "text": "Hamburská církevní provincie\n\nHamburská církevní provincie je církevní provincie římskokatolické církve v Německu. Byla založena roku 1994 a zahrnuje hamburskou arcidiecézi spolu s hildesheimskou a osnabrückskou diecézí. Od roku 2015 je jejím metropolitou Stefan Heße.\n\nK hamburské církevní provincii patří:\n\n\n"}
{"id": "1351316", "url": "https://cs.wikipedia.org/wiki?curid=1351316", "title": "Acoustic Classics II", "text": "Acoustic Classics II\n\nAcoustic Classics II je sedmnácté sólové studiové album anglického zpěváka a kytaristy Richarda Thompsona. Vydáno bylo 21. srpna roku 2017 hudebníkovou vlastní společností Beeswing Records (přes Proper Records). Stejně jako album \"Acoustic Classics\" (2014) obsahuje deska akustické verze starších Thompsonových písní. Nahráno bylo ve studiu Trellis Sound v losangeleské čtvrti Pacific Palisades. Spolu s Thompsonem jej produkoval Simon Tassano. Album obsahuje jak písně, které Thompson vydal jako sólový umělec, tak i písně, které nahrál ve spolupráci se svou manželkou Lindou i písně od kapely Fairport Convention, v níž působil.\n\nAutorem všech skladeb je Richard Thompson, s výjimkou písně „Crazy Man Michael“ (Thompson a Dave Swarbrick).\n"}
{"id": "1351319", "url": "https://cs.wikipedia.org/wiki?curid=1351319", "title": "Paderbornská církevní provincie", "text": "Paderbornská církevní provincie\n\nPaderbornská církevní provincie je církevní provincie římskokatolické církve v Německu. Byla založena roku 1929 a zahrnuje paderbornskou arcidiecézi spolu s erfurtskou, fuldskou a magdeburskou diecézí. Od roku 2003 je jejím metropolitou Hans-Josef Becker.\n\nK hamburské církevní provincii patří:\n\n\n"}
{"id": "1351320", "url": "https://cs.wikipedia.org/wiki?curid=1351320", "title": "Dálnice v Jižní Koreji", "text": "Dálnice v Jižní Koreji\n\nDálnice v Jižní Koreji (korejsky: v hangul - 대한민국의고속도로, v hanča 大韓民國의 高速道路, v latince \"Daehanmingukui gosokdoro\"), oficiálně nazývané National expressways (v hangul 고속국도, v hanča 高速國道 v latince \"Gosokgukdo\") mají velice podobný systém jako \"Interstate Highway System\" v USA a to jak číslováním (od roku 2001) tak stylizací ikon. Jihokorejská síť dálnic je poměrně hustá a rychle se rozvíjí. V roce 2009 dosahovala síť jihokorejských dálnic cca 3000 km, v současné době (2017) měří více než 4000 km.\n\nJižní Korea má obecný systém značení dálnic a rychlostních komunikací, který se řídí několika body:\nIkony ve značení jihokorejských dálnic jsou pozoruhodně podobné těm americkým, podobají se jak tvarem tak barvou: červená, modrá a bílá (podle barev jihokorejské vlajky).\nNejvyšší povolená rychlost na jihokorejských dálnicích 120 km/h. Na některých dálnicích bývá i limit 100 nebo 80 km/h. Na dvouprodých silnicích mimo město je limit 60 - 80 km/h. Omezení rychlosti je měřeno výhradně dopravními kamerami. Tolerováno bývá překročení rychlosti o do 10 km/h a snížené pokuty bývají za překročení rychlosti o 10 - 20 km/h. Na jihorejské dálnice mají zakázaný vjezd motocykly, z důvodu možného brždění plynulého provozu.\n\nSystém dálničních poplatků se stejný jako např. v Japonsku a jiných východoasijských zemích. Platí se vždy za ujetou vzdálenost na mýtných branách, Buďto v hotovosti, anebo pomocí elektronického mýtného, bez potřeby zastavení při průjezdu mýtnou branou, k tomu je však potřeba zakoupení zařízení OBU a jeho instalace do automobilu.\n\nV Jižní Koreji se rozlišuje celkem sedm typů dálnic:\nSeznam hlavních národních dálnic:\nPoznámka: nejedná se o úplný seznam, pouze o výběr z hlavních dálnic, seznamy jihokorejských národních dálnic se podle různých zdrojů\n\nliší\n\n"}
{"id": "1351321", "url": "https://cs.wikipedia.org/wiki?curid=1351321", "title": "Memoriál Jaroslava Švarce", "text": "Memoriál Jaroslava Švarce\n\nMemoriál Jaroslava Švarce (zkratkou MJŠ) je turistický dálkový pochod konaný každoročně ve Velkém Újezdě od roku 1969. Je organizován Klubem českých turistů (odborem Haná, oddílem TJ Sokol Velký Újezd) a městysem Velký Újezd. Pořádá se na počest Jaroslava Švarce, místního rodáka, československého vojáka a příslušníka výsadku Tin. Akce je svým způsobem unikátní, žádný jiný padlý československý parašutista (včetně Jana Kubiše a Jozefa Gabčíka) totiž takovou formu vzpomínky nemá.\nPrvní ročník, pořádaný ještě pod jménem \"Kolem Velkého Újezda\", byl zorganizován 21. června 1969, necelých pět měsíců po ustanovení odboru turistiky při TJ Sokol Velký Újezd. Zúčastnilo se jej 19 turistů na 25- a 50kilometrové trase. V roce 1971 (3. ročník) byla akce přejmenována na Memoriál Jaroslava Švarce, což jí zůstalo do současnosti. Proč došlo ke změně názvu, není přesně známo, ale podle vzpomínek pamětníků to byla snaha nezapomenout v této době na významnost osobnosti Jaroslava Švarce, o něhož tehdejší doba neprojevovala žádný zájem. Několika prvních ročníků se zúčastnily i sestry Jaroslava Švarce, Libuše Hovězáková a Anna Čížková. \n\nPrvních devět ročníků nabízel pochod dvě trasy – 25 a 50 km. První změna přišla v roce 1978, kdy byla výjimečně přidána trasa na 100 km (která se za celou historii memoriálu šla jen pětkrát – při příležitosti 10., 20., 25., 30. a 50. ročníku) a také dálkový běh na 25 km (ten se pořádal pouze pětkrát, kromě roku 1978 ještě v rozmezí let 1980–1983). V roce 1979 se objevila trasa 15 km, jež s přestávkou 1981–1983 fungovala až do roku 1998, kdy byla vystřídána 18kilometrovou, následně 17kilometrovou trasou. V roce 1988 začala i 35kilometrová trasa, která s přestávkami 1992 a 1997–2003 funguje doteď. V roce 2000 byla přidána nejkratší, 6km trasa, a v roce 2019 ještě 10km trasa.\n\nV prvních ročnících vedly trasy směrem na jih od Velkého Újezda – přes Zákřov, Tršice či Daskabát. Od roku 1992 účastníci putují vojenským prostorem Libavá k pramenu řeky Odry, na delších trasách potom přes Slavkov, Peklo, Radíkov, Kunzov či Uhřínov.\n\nNejvyšší návštěvnost zaznamenal 8. ročník (1976), jejž se zúčastnilo 539 turistů. Z novodobé historie se rekordu přiblížil 43. ročník (2011), který díky akci Eurorando přilákal 515 účastníků. Průměrná účast (1969–2019) činí 311 turistů. Nejstarším účastníkem všech dob byl Mojmír Sukeník z Háje ve Slezsku (86 let), nejvzdálenějšími účastníky Raymond Tomek a Sebastian Carr (oba z USA).\n\nV počátečních ročnících byla v cíli pro všechny připravena v kuchyni JZD dršťková a gulášová polévka, kterou vařily kuchařky družstva v čele s paní Marií Chamlarovou. Oblíbené bylo také promítání filmů z dřívějších ročníků memoriálu v kinosále, které točil Břetislav Heger a promítal Jaroslav Kraus.\n\nDo roku 1989 se startovalo od újezdské sokolovny, poté byl start i cíl přesunut k hřišti TJ Sokol. V letech 2018–2019 se výjimečně stratovalo od sokolovny.\n\nV letech 2013–2015 byl MJŠ součástí akce Vystup na svůj vrchol, trasa pochodu byla proto mírně pozměněna a zavedla turisty na Fidlův kopec, nejvyšší vrchol Oderských vrchů. \n\n\nMJŠ je pořádán druhou červnovou sobotu za každého počasí (dvaapadesátý ročník se bude konat 13. června 2020). \n\nStartuje se obvykle na hřišti TJ Sokol ve Velkém Újezdě průběžně od 6.30 do 9.00 hodin, cíl pochodu je na témže místě nejpozději v 18 hodin.\n\nPo registraci na startu každý obdrží popis své trasy s plánkem. Na trasách je celkem umístěno 7 stanovišť, která kontrolují průchod účastníka otisknutím razítka do plánku.\n\nZnačná část tras vede prostorem vojenského újezdu Libavá, který běžně není pro veřejnost přístupný.\n\nObčerstvení je možné v prostorech startu a cíle, na nejvzdálenějších kontrolách a v restauračních zařízeních po cestě.\n\nStartovné činí 50 Kč pro dospělé a 30 Kč pro děti do 15 let (pro členy KČT je sleva 10 Kč). Každý účastník je za svůj výkon odměněn pamětním listem a keramickou medailí.\n\n"}
{"id": "1351322", "url": "https://cs.wikipedia.org/wiki?curid=1351322", "title": "Dohma", "text": "Dohma\n\nDohma je obec v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nObec leží asi 3 km jižně od okresního města Pirna a rozkládá se na náhorní plošině mezi údolími řek Bahre a Gottleuba.\n\nDohma byla spolu s okolními vesnicemi založena ve 14. století. V písemných pramenech je poprvé zmiňována roku 1315 jako Domyn. Roku 1994 se k Dohmě připojila dosud samostatná obec Goes a v roce 1998 Cotta.\n\nDohma se dělí na 3 místní části:\n\n\n\n\n"}
{"id": "1351323", "url": "https://cs.wikipedia.org/wiki?curid=1351323", "title": "Backpackers", "text": "Backpackers\n\nBackpackers je americko-kanadský komediální webový a televizní seriál, jehož autory jsou Jay Bennett, Daniel Dales a Jarrett Sherman. První osmidílná řada byla vydána na webových stránkách kanadské televize CTV a na webu CW Seed. V roce 2014 si americká stanice The CW objednala seriál pro své televizní vysílání. Z existujících epizod byly sestříhány čtyři díly o délce přibližně 20 minut, a také vzniklo dalších šest nových, stejně dlouhých epizod. Ve dnech 14. a 21. července 2014 The CW odvysílala první dvě televizní epizody, kvůli nízké sledovanosti byl ale seriál zrušen. V roce 2015 bylo oněch šest televizních dílů rozděleno do 24 kratších částí a vydáno na CW Seed.\n\nKamarádi Ryan a Brandon cestují po Evropě a hledají Ryanovu snoubenku Beth, která mu utekla. Společně s Brandonovým bratrem Andrewem také pátrají po Ryanově ukradeném deníku, který zamýšlel mladík vydat.\n\n\n"}
{"id": "1351324", "url": "https://cs.wikipedia.org/wiki?curid=1351324", "title": "Římskokatolická farnost Panny Marie Kroměříž", "text": "Římskokatolická farnost Panny Marie Kroměříž\n\nŘímskokatolická farnost Panny Marie Kroměříž je územní společenství římských katolíků s farním kostelem Nanebevzetí Panny Marie v děkanátu Kroměříž.\nFarní kostel nechal postavit v roce 1247 biskup Bruno ze Schauenburku. Snad roku 1539 bylo založeno literátské bratrstvo Nanebevzetí Panny Marie a sv. Michaela Archanděla, které fungovalo v kostele Nanebevzetí Panny Marie a v tehdy nedaleko stojícím kostelíku sv. Michala, zbořeném roku 1789. Když během třicetileté války vpadla do Kroměříže 26. června 1643 švédská vojska pod velením generála Lennarta Torstensona a vyplenila město, vyrabovali a zcela vypálili i původní kostel. Z kostela zůstalo jen jádro věže a holé zdi. Obnovy se kostel dočkal až za biskupa Wolfganga Hanibala von Schrattenbacha roku 1724.\n\nFarářem byl od července 2010 R. D. Mgr. Vít Hlavica. S platností od července 2018 ho vystřídal R. D. Mgr. Bohumil Kundl.\n\nVe farnosti vychází farní týdeník FIAT.\n\nFarnost se zapojuje do projektů Otevřené brány i Noc kostelů. \n\nV prosinci 2017 byla ve farním kostele možnost přijmout požehnání pro ty, kdo v roli Mikuláše obcházeli s dárky rodiny ve městě.\n\n"}
{"id": "1351325", "url": "https://cs.wikipedia.org/wiki?curid=1351325", "title": "Queer teologie", "text": "Queer teologie\n\nQueer teologie je teologická metoda, která se vyvinula z filosofického přístupu queer teorie. Stojí na principech filosofů Michela Foucaulta, Gayle Rubina, Eve Kosofsky Sedgwick a Judith Butler. Jedná se o jeden z proudů teologie osvobození. Queer teologie pracuje s předpokladem, že genderová nonkonformita a homosexualita byly přítomny v průběhu celých dějin lidstva včetně biblických dob. Původně se queer teologie dělila na lesbickou teologii a gay teologii. Později byly tyto směry sloučeny pod inkluzivní název queer teologie.\n\nQueer teologii lze chápat jako:\n\n\nPůvod termínu sahá do 90. let, kdy J. Michael Clark navrhl termín profeministická gay teologie a Robert Goss použil název queer teologie.\n\n\n\n"}
{"id": "1351326", "url": "https://cs.wikipedia.org/wiki?curid=1351326", "title": "One True Vine", "text": "One True Vine\n\nOne True Vine je studiové album americké zpěvačky Mavis Staples. Vydáno bylo 25. června roku 2013 společností ANTI-. Album produkoval Jeff Tweedy, který se zpěvačkou spolupracoval již v minulosti. Tweedy na desce rovněž obsluhoval několik nástrojů. Dále se na albu podílel například Tweedyho syn Spencer. Album bylo nahráno ve studiu The Loft v Chicagu.\n\n\n"}
{"id": "1351328", "url": "https://cs.wikipedia.org/wiki?curid=1351328", "title": "Steven Zaillian", "text": "Steven Zaillian\n\nSteven Zaillian (* 30. ledna 1953 Fresno) je americký scenárista a režisér. Studoval na Sanfranciské státní univerzitě. Je držitelem mnoha ocenění, včetně Zlatého glóbu a Oscara. Začínal koncem sedmdesátých let jako stříhač. Svůj režijní debut s názvem \"Nevinné tahy\" natočil v roce 1993. Později natočil ještě filmy \"Žaloba\" (1998) a \"Všichni královi muži\" (2006). V roce 2016 režíroval sedm z osmi epizod seriálu \"Jedna noc\". Jen jako scenárista se podílel například na snímcích \"Schindlerův seznam\" (1993), \"Gangy New Yorku\" (2002) a \"Muži, kteří nenávidí ženy\" (2011).\n"}
{"id": "1351332", "url": "https://cs.wikipedia.org/wiki?curid=1351332", "title": "Dynamika rotorů", "text": "Dynamika rotorů\n\nDynamika rotorů sjednocuje oblasti dynamiky tuhých těles (rotorů), dynamiky tekutin (olejového filmu kluzných ložisek), popřípadě i problematiku dynamiky magnetických ložisek mechatronických systémů.\n\nDynamika rotorů popisuje mimo jiné :\n\nDynamika rotorů se jako inženýrský obor významně rozvinula na konci devatenáctého století spolu s vývojem a výrobou parních turbín. \n\nProblémy dynamiky rotorů je však nutno řešit nejen při vývoji tepelných a vodních turbín a generátorů, ale objevují se například i při vývoji odstředivek, rychloběžných hřídelů tkacích strojů , bezkontaktně uložených hřídelů zubních vrtaček, nebo u pevných disků počítačů.\n\n"}
{"id": "1351334", "url": "https://cs.wikipedia.org/wiki?curid=1351334", "title": "Livin' on a High Note", "text": "Livin' on a High Note\n\nLivin' on a High Note je studiové album americké zpěvačky Mavis Staples. Vydáno bylo 19. února roku 2016 společností ANTI-. Jeho producentem byl M. Ward, který na albu rovněž hrál na různé nástroje. Deska obsahuje písně například od Nicka Cavea, Bena Harpera či Benjamina Bookera.\n\n\n"}
{"id": "1351342", "url": "https://cs.wikipedia.org/wiki?curid=1351342", "title": "Revival (album, Eminem)", "text": "Revival (album, Eminem)\n\nRevival je deváté studiové album amerického rappera Eminema. vydáno bylo 15. prosince 2017 společnostmi Aftermath Entertainment, Shady Records a Interscope Records. Včetně Eminema se na něm podílelo celkem sedmnáct producentů. První singl z alba, nazvaný „Walk on Water“, byl představen již 10. listopadu 2017. Na albu se jako hosté podíleli například Beyoncé, Ed Sheeran, Alicia Keys a Pink.\n\n"}
{"id": "1351345", "url": "https://cs.wikipedia.org/wiki?curid=1351345", "title": "Sons of Apollo", "text": "Sons of Apollo\n\nSons of Apollo je americká progresivní metalová superskupina. Vznikla roku 2016 v sestavě Jeff Scott Soto (zpěv), Ron „Bumblefoot“ Thal (kytara), Billy Sheehan (baskytara), Derek Sherinian (klávesy) a Mike Portnoy (bicí). Členové skupiny v rozhovorech uváděli, že nejde o vedlejší projekt, ale klasickou skupinu na plný úvazek. Své první studiové album s názvem \"Psychotic Symphony\" kapela vydala v říjnu 2017.\n\n\n"}
{"id": "1351347", "url": "https://cs.wikipedia.org/wiki?curid=1351347", "title": "Meredith Monk", "text": "Meredith Monk\n\nMeredith Monk (* 20. listopadu 1942 New York) je americká hudebnice a skladatelka. Své první album s názvem \"Key\" vydala v roce 1971. Následovala řada dalších alb. Roku 1989 natočila film \"Book of Days\". V roce 1991 byla uvedena její opera \"Atlas\". Roku 1993 přispěla na tributní album \"\", věnované Johnu Cageovi. V roce 2003 uvedla své první symfonické dílo \"Possible Sky\". Rovněž vystupovala ve filmu \"Uncle Meat\" hudebníka Franka Zappy.\n\n"}
{"id": "1351349", "url": "https://cs.wikipedia.org/wiki?curid=1351349", "title": "To je tvoje máma?", "text": "To je tvoje máma?\n\nTo je tvoje máma? (v anglickém originále Significant Mother) je americký televizní sitcom, jehož autory jsou Erin Cardillo a Richard Keith. Premiérově byl vysílán v roce 2015 na stanici The CW. Celkově bylo natočeno 9 dílů, po první řadě byl kvůli nízké sledovanosti zrušen.\n\nPortlandský restauratér Nate Marlowe po návratu ze služební cesty zjistí, že jeho kamarád a spolubydlící Jimmy Barnes si začal s jeho matkou Lydií. Vzhledem k tomu, že Jimmy a Lydia neplánují svůj vztah ukončit, musí se s touto situací nějak vyrovnat.\n\n\n"}
{"id": "1351351", "url": "https://cs.wikipedia.org/wiki?curid=1351351", "title": "Sampha", "text": "Sampha\n\nSampha, celým jménem Sampha Lahai Sisay, (* 16. listopadu 1988 Londýn) je anglický zpěvák. Narodil se rodičům, kteří do Spojeného království přišli v osmdesátých letech ze Sierra Leone. Své první EP nazvané \"Sundanza\" vydal roku 2010. Druhé, které dostalo název \"Dual\", následovalo o tři roky později. Svou první dlouhohrající desku \"Process\" vydal v únoru 2017. Za album získal cenu Mercury Prize. Během své kariéry spolupracoval i s dalšími hudebníky, mezi něž patří například Jessie Ware, Kanye West a Drake.\n"}
{"id": "1351354", "url": "https://cs.wikipedia.org/wiki?curid=1351354", "title": "Klokan dingiso", "text": "Klokan dingiso\n\nKlokan dingiso (\"Dendrolagus mbaiso\") je druh klokana, který jako endemit obývá Sudirmanovo pohoří v západní části ostrova Nová Guinea (indonéská provincie Papua).\n\nDosahuje délky 66–67 cm, jeho váha se odhaduje mezi 6,5 a 14,5 kg (jediné dva zvážené exempláře, obě samice, měly osm a devět kilogramů), huňatý ocas měří okolo půl metru. Srst je černě zbarvená s bílými skvrnami na břiše, čenichu a čele. Na rozdíl od jiných příslušníků rodu \"Dendrolagus\" (doslova \"stromový klokan\") netráví většinu času na stromech. Živí se listím a ovocem, ozývá se pronikavým hvízdáním.\n\nŽije v subalpínských lesích a křovinách v nadmořské výšce 2700–3500 m. Vzhledem k obtížně přístupnému areálu, který zaujímá jen okolo 4000 km², je o něm známo velmi málo: objevil ho teprve v květnu roku 1994 australský zoolog Tim Flannery, poprvé byl nafilmován až v roce 2009 pro televizní seriál \"South Pacific\". Vzhledem k postupu civilizace do hor, který ho připravuje o přirozené životní prostředí, je klasifikován jako ohrožený taxon.\n\nBývá označován také jako \"bondegezou\" nebo \"mbaiso\" – tento výraz pochází z jazyka kmene Moniů a znamená „zakázané zvíře“. Podle víry domorodců je totiž klokan jejich předkem a na jeho zabití je uvaleno přísné tabu.\n\n"}
{"id": "1351363", "url": "https://cs.wikipedia.org/wiki?curid=1351363", "title": "Hiza-guruma", "text": "Hiza-guruma\n\nHiza-guruma (膝車) je japonské označení jedné z původních judistických nožních technik (aši-waza). Hiza-guruma je jednou ze čtyřiceti technik v postoji tvořících výukovou sestavu Kódókanu zvanou go-kjó-no-waza (五教の技).\n\nHiza-guruma patří k technickým judistickým chvatům. Na rozdíl od podobné techniky sasae-curikomi-aši, kde je nutná určitá výbušnost (dynamičnost) v provedení curikomi, hiza guruma vyžaduje především určitou koordinaci pohybů podobně jako například pažní technika tai-otoši. \n\nZápasí-li Tori z pravého úchopu, musí ukeho dostat do pohybu nejlépe několika úkroky do strany. Ve chvíli, kdy se chystá uke nakročit pravou nohou vpřed tori přikládá a zadržuje svojí levou nohou ukeho pravé koleno a prací boků (střed těla, HARA) a rukama, podobně jako když řidič točí volantem, přetáčí ukeho na zem. Je velmi důležité vystihnout moment ukeho nakročení pravé nohy, ideálně když se uke odráží od špičky. Pravé noha ukeho je v momentě zadržení kolene za jeho levou nohou. Hiza-gurumu, lze provést i v případě, že uke má již pravou nohu před levou. V takovémto případě je však nutné mít paže maximálně napjaté (tzv. traverze). Z pohledu technika toriho noha slouží jako osa a ukeho koleno jako bod otáčení, proto je i pohyb ukeho při hiza-gurumě přirovnáván k točení volantem.\n\nHlavní rozdílem mezi technikou sasae-curikomi-aši a hiza-gurumou není místo zadržení, ale práce boků a rukou. U sasae-curkomi-aši se tori snaží dostat ukeho pomocí curikomi (podobný pohyb jako když se tahá z vody ryba na háčku) co nejblíže k tělu, u hiza-gurumy je naopak nutné ukeho udržovat v určité vzdálenosti od těla.\n\nHiza-guruma se dá přeložit jako kolení zátočka.\n\nJosef Hanek popisuje hiza–gurumu takto:\nHiza-guruma je možno zaměnit s:\n\nTechnika Hiza-guruma se kombinuje s:\n\nTechnika Hiza-guruma bývá v kombinaci po:\n\nHiza-guruma je účinná kontratechnika proti:\n\n\n"}
{"id": "1351366", "url": "https://cs.wikipedia.org/wiki?curid=1351366", "title": "Markus Ketterer", "text": "Markus Ketterer\n\nJari Markus Ketterer (* 23. srpen 1967 Helsinky) je bývalý finský hokejový brankář, odchovanec Jokeritu Helsinky. Vybojoval pro Finsko titul na mistrovství světa juniorů v ledním hokeji 1987, kde byl vyhlášen nejlepším gólmanem turnaje. Startoval na šesti seniorských světových šampionátech (1989, 1990, 1991, 1992, 1993 a 1996), olympiádě 1994, Kanadském poháru 1991 a Světovém poháru 1996, odchytal 108 mezistátních zápasů. Na mistrovství světa v ledním hokeji 1992 v Československu pomohl svému týmu k zisku stříbrných medailí a byl zvolen do all-stars týmu podle akreditovaných novinářů. Získal čtyři tituly mistra Finska (1989, 1990 a 1991 s TPS Turku a 1992 s Jokeritem) a švédský titul v roce 1997 s Färjestads BK. V roce 1991 mu byla udělena Trofej Urpo Ylönena, v roce 2005 byl uveden do Síně slávy finského hokeje. \n\n"}
{"id": "1351369", "url": "https://cs.wikipedia.org/wiki?curid=1351369", "title": "Seznam pořadů vysílaných na Max1", "text": "Seznam pořadů vysílaných na Max1\n\nToto je seznam televizních pořadů vysílaných na televizním kanálu Max1. Uvedený rok před názvy pořadu představuje rok vysílání premiéry.\n"}
{"id": "1351373", "url": "https://cs.wikipedia.org/wiki?curid=1351373", "title": "Internationale Camera Actiengesellschaft", "text": "Internationale Camera Actiengesellschaft\n\nInternationale Camera Actiengesellschaft (Ica) byla továrna na fotografické přístroje, která vznikla v roce 1909 spojením čtyř drážďanských fotografických firem:\nPůvodně se měla součástí firmy stát i továrna Ernemann-Werke, což se ale nepodařilo. Ernemann-Werke zůstal největším konkurentem nové společnosti až do roku 1926. \n\nKrátce před první světovou válkou byla Ica jednou z největších evropských továren na fotoaparáty a zaměstnávala váce než 1 500 osob. Na podzim roku 1926 firma fúzovala s továrnou Zeiss Ikon. Ještě v roce 1937 je ale nová tovární budova nazvána Ica-Werk.\n\nPůvodně Ica sídlila v Schandauer Straße 74/76. Nové tovární budovy Ica-Werk (Drážďany, Glashütter Straße 101/101a) z let 1936-1938 od berlínských architektů Emila Högga a Georga Rütha jsou považovány za významné objekty drážďanské průmyslové výstavby třicátých let 20. století. Jsou technickou památku Drážďan (číslo 09213327).\n\nICA vyráběla především fotoaparáty a příslušenství. Produkce fotoaparátů sahala od velkoformátových ateliérových kamer přes deskové kamery různých formátů a konstrukcí, včetně tzv. Raupovy kamery, jejíž konstrukci navrhl fotograf Erwin Raupp, k fotoaparátům turistickým a stereofotoaparátům. \n\nVyráběné typy fotoaparátů (podle katalogu z roku 1922):\n\nDo kamer byly montovány především objektivy Carl Zeiss v závěrkách Compur. Pro kamery byla dodávána široká škála příslušenství: stativy, kazety, objektivy, filtry, předsádkové čočky a podobně.\n\nDále továrna vyráběla diaprojektory, epidiaskopy, promítačky 35-mm filmů. Filmový projektor MONOPOL byl vyráběn od roku 1914, a celkem bylo vyrobeno asi 10 000 kusů. Další kinematografické přístroje firmy ICA byly LLOYD, TOSCA, FUROR, GOLIATH. Firma vyráběla i dětskou promítačku TEDDY.\n\nKonstruktér Emanuel Goldberg vyvinul pro Ica filmovou kameru \"Kinamo\", poháněnou pružinou.\n\n\n"}
{"id": "1351376", "url": "https://cs.wikipedia.org/wiki?curid=1351376", "title": "Hans Dominik", "text": "Hans Dominik\n\nHans (Joachim) Dominik (15. listopadu 1872 Zwickau – 9. prosince 1945 Berlín) byl německý spisovatel, autor vědeckofantastických a dobrodružných románů, populárně vědeckých knih a článků; vzděláním inženýr (v oborech elektrotechniky a strojírenství). Proslavil se především svými romány a povídkami žánru science fiction a utopie, které jsou v Německu populární do dnešních dnů. Řada jeho románů i povídek vyšla také v českém překladu, vesměs však už v období před druhou světovou válkou. \n\nHans Dominik se narodil jako syn novináře a vydavatele Friedricha Wilhelma Emila Dominika (1844–1896) a jeho ženy Hedwig, rozené Mügge (1846–1919), 15. listopadu 1872 ve Zwickau (Sasko). Byl vnukem spisovatele dobrodružných románů Theodora Mügge.\n\nSvé mládí, stejně jako velkou část života, prožil v Berlíně. Navštěvoval několik gymnázií, mimo jiné i gymnázium Ernestinum ve městě Gotha, na kterém vyučoval matematiku a fyziku Kurd Lasswitz, další z průkopníků německé vědeckofantastické literatury. Toto setkání ovlivnilo Hanse Dominika na celý další život. Mimo to nechal Kurd Lasswitz také část svých literárních děl publikovat ve vydavatelství Dominikova otce.\n\nPo absolvování maturity v roce 1893 studoval Hans Dominik na Technické univerzitě v Berlíně strojírenství se zaměřením na železniční techniku. Roku 1894 těžce onemocněl jeho otec a Hans Dominik musel přerušit svá studia, neboť touto nemocí těžce strádaly otcovy obchodní aktivity. Hans musel vydělávat peníze a pracoval jako elektrikář v Porýní do té doby, než mohl pokračovat ve studiu.\nRoku 1895 podnikl svou první cestu do Ameriky. Při své další cestě do USA zde strávil celý rok a na živobytí si vydělával jako elektroinženýr. Ve Spojených státech získal mnoho technických i hospodářských poznatků a také poznal zemi, která byla zcela odlišná od tehdejšího Německa. Tyto zážitky se později promítly v sérii knih pro mládež \"John Workman, der Zeitungsboy\" (česky 1930 v jednom svazku jako \"Kamelot milionářem\"), v příběhu o úspěšném vzestupu kamelota, který se v Americe vypracuje až na milionáře.\n\nRoku 1898 opět přerušil svá studia a na základě lákavých nabídek z průmyslu pracoval jako elektroinženýr. Roku 1900 přešel Dominik k firmě Siemens & Halske do oddělení pro osvětlení a energie. Zde vypracoval důkladnou práci na téma elektrifikace v těžebním průmyslu pro Pařížskou světovou výstavu roku 1900 a následně na jeden rok převzal kancelář pro literaturu u Siemens & Halske. V roce 1905 změnil místo a stal se technickým oblastním reportérem v deníku Berliner Lokal-Anzeiger.\n\nOd roku 1901 už vedle svého zaměstnání pracoval jako technický autor a reklamní textař. Velkému zájmu čtenářů se těšila jeho krátká pojednání v deníku Berliner Tageblatt, která nesla nadpisy jako \"Technische Märchen\" (\"Technické pohádky\"), \"Was sich die Oberleitung erzählt\" (\"O čem si vypráví nadzemní vedení\") nebo \"Memoiren einer Taschenuhr\" (\"Memoáry kapesních hodinek\"). Jeho neobyčejně rychlá schopnost pochopení komplikovaných technických záležitostí spojená s talentem jejich jasného a přesvědčivého vysvětlení vešla brzy ve známost a přinášela mu stále nové nabídky.\n\nDominikovy první utopické povídky se objevovaly od roku 1907 v \"Das Neue Universum\", populární ročence pro mládež.\n\nRoku 1910 uzavřel manželství s Lieselotte Runge. Z něho vzešla jakožto jediný potomek dcera Lieselotte. Po vypuknutí první světové války byl na základě onemocnění páteře osvobozen od povinnosti narukovat a znovu pracoval pro elektrotechnickou firmu Siemens & Halske, tentokrát v oddělení telegrafie.\n\nPřibližně v letech 1912 až 1919 napsal pro berlínské vydavatelství Duncker & Humblot téměř každý rok jeden román. Tato díla se však ještě nesetkala se žádným velkým úspěchem. Jen zřídka byla vydána více než jednou.\n\nPo skončení války byl Dominik v letech 1918 až 1920 činný jako dramaturg pro krátké filmy s technickou tématikou.\n\nPrvní utopický román \"Die Macht der Drei\" se objevil roku 1922 jako román na pokračování v časopise \"Woche\" a byl v témže roce vydán i v knižní formě. Velký úspěch, který se poté dostavil, učinil Dominika známým v širokých kruzích německého čtenářstva. Inflace ho však nejprve donutila k přijetí pevného zaměstnání. Teprve od roku 1924 mohl znovu pracovat jako spisovatel na volné noze. V rychlém sledu se objevily další romány s vědeckofantastickou tématikou, z toho mnohé ve velkém berlínském vydavatelství Augusta Scherla.\n\nTaké v období nacistického Německa zůstal Dominik úspěšným autorem. Čtyři z jeho knih dosáhly nákladu přes 100 000 výtisků, \"Land aus Feuer und Wasser\" dokonce více než 250 000 exemplářů. Ke svým 70. narozeninám obdržel blahopřejný telegram od ministra propagandy Josepha Goebbelse.\n\nHans Dominik byl jedním z nejvýznamnějších průkopníků vědeckofantastické literatury v Německu. Jeho sci-fi romány a povídky se od začátku minulého století až do současnosti těší v Německu značné obliby. Byly tištěny ve vysokých nákladech a jsou stále znovu vydávány i v dnešní době. Vedle science fiction napsal Dominik také odborné příručky a články s technickohospodářským obsahem.\n\nRomány Hanse Dominika z dvacátých let 20. století byly ovlivněny tehdejším dobovým smýšlením v Německu. Hlavními postavami jsou nejčastěji němečtí inženýři či vědci, kteří musí své vynálezy a objevy bránit proti neprůhledným koncernům a nepřátelským národům. Po prohrané první světové válce naplňovaly Dominikovy romány německé národní sny mnoha čtenářů, ačkoliv v těchto románech nehrálo Německo jako národ prakticky žádnou roli – naopak: leitmotivem téměř všech románů je mezinárodní spolupráce (většinou při výzkumech), v mnoha románech je naznačena i sjednocená demokratická Evropa. Primárním cílem vynálezů a objevů je jejich \"mírové\" využití a částečně je i velmi zřetelné odmítání války (například v románu \"Das Erbe der Uraniden\" jde mimo jiné o zneužití atomové energie k válečným účelům a z toho pramenící roztrpčení jejího objevitele). V románu \"Atlantis\" je navzdory varováním drasticky rozšířen Panamský průplav za pomoci ohromného množství vysoce trhavé látky, následkem čehož unikne Golfský proud do Pacifiku, což na severní polokouli způsobí novou dobu ledovou. V poválečných vydáních se z chemické trhaviny stává výbušnina atomová.\n\nDalším opakujícím se motivem je určitá, obzvláště indická mystika, která se dnes zdá být v křiklavém protikladu k často střízlivému technicko-utopickému líčení děje: ve vyprávění se tak objevují témata jako „čtení myšlenek“, „věštění“ a „ovlivňování myšlenek“. V době, kdy Dominik psal své romány, však bylo takovéto mísení techniky s telepatií populární a bylo uvedeno např. v úspěšném dvojdílném filmu \"Doktor Mabuse, dobrodruh\" (\"Dr. Mabuse, der Spieler\") režiséra Fritze Langa z let 1921 a 1922. Scéna s hypnózou v prvním díle „Dr. Mabuse“ (1921) se ve velmi podobné formě objevuje i v Dominikově románu \"Die Macht der Drei\" (1922) ve svatební scéně, ve které indický protagonista pomocí iluze zhypnotizuje svatební společnost, aby německému hrdinovi a jeho novomanželce umožnil započetí jejich svatební cesty.\n\nV pozdějších vydáních byly romány často až drasticky pozměňovány, aby se dosáhlo jejich modernizace. Tak například Dominik popisuje v románu \"Wettflug der Nationen\" výhradně vrtulová letadla včetně z toho vyplývajících rychlostí a technických problémů. V nových vydáních se z nich stala proudová letadla s dvojnásobnými rychlostmi, což však ruší plynutí děje.\n\nV románech se často objevují anglicismy popř. anglická úsloví.\n\nHrob Hanse Dominika se nachází na Berlínském hřbitově Zehlendorf pod číslem 009-83.\n\nNa Bogotastraße 2a (někdejší Herderstraße) byla 2. července 1999 odhalena pamětní deska; Dominik zde žil od roku 1908 až do své smrti.\n\nZde uvedená díla odrážejí současný stav mapování literární pozůstalosti Hanse Dominika. Uvedeny jsou pouze rozsáhlejší a známé romány a povídky. Celkový rozsah jeho literárního díla je odhadován na několik tisíc článků, románů, povídek či dalších odborných knih a publikací.\nZohlednění českých vydání je patrně neúplné.\n\n\nPovídky a novely Hanse Dominika vycházely v ročence \"Das Neue Universum\"\n\n\n"}
{"id": "1351380", "url": "https://cs.wikipedia.org/wiki?curid=1351380", "title": "Klingenberg (Sasko)", "text": "Klingenberg (Sasko)\n\nKlingenberg je obec v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nKlingenberg se nachází jihovýchodně od saského hlavního města Drážďany mezi východem Krušných hor a Tharandtským lesem. Uprostřed území obce se nachází přehradní nádrž Klingenberg, kterou napájí řeka Wilde Weißeritz. Obcí prochází železniční trať Drážďany – Werdau.\n\nVšechny části obce Klingenberg (s výjimkou Paulshainu) jsou prvně zmiňovány ve 14. století. Obec vznikla 31. prosince 2012 sloučením do té doby samostatných obcí Höckendorf a Pretzschendorf. Název nové obce byl vybrán podle jedné z místních částí, jejíž jméno je známé díky přehradě.\n\nKlingenberg se dělí na 11 místních částí:\n\n\n\n\n"}
{"id": "1351381", "url": "https://cs.wikipedia.org/wiki?curid=1351381", "title": "Bare Bones (album, Bryan Adams)", "text": "Bare Bones (album, Bryan Adams)\n\n\n\n"}
{"id": "1351383", "url": "https://cs.wikipedia.org/wiki?curid=1351383", "title": "Emanuel Vincent Harris", "text": "Emanuel Vincent Harris\n\nEmanuel Vincent Harris (26. června 1876 Devonport – 1. dubna 1971 Bath), též zvaný E. Vincent Hariss, byl anglický architekt, proslulý zejména svými návrhy veřejných budov ve Spojeném království.\n\nNarodil se v Devonportu v hrabství Devon. Nejprve studoval v Kingsbridge, poté v roce 1893 absolvoval stáž u architekta Jamese Harveyho v Plymouthu. V roce 1897 přesídlil do Londýna; zde asistoval architektům Leonardu Stokesovi a Williamu Emersonovi. V letech 1901 až 1907 pracoval pro Radu londýnského hrabství a poté si již založil vlastní soukromou praxi.\n\nVětšina Harissových prací byla navržena ve novoklasicistním slohu. Jeho dílo bylo velmi často předmětem kritiky modernistů. Když v roce 1951 přebíral Královskou zlatou medaili, tak v děkovné řeči mimo jiné uvedl: „Podívejte se, mnohým z vás, kteří tu jste dnes večer přítomni, se má práce nelíbí, ovšem mně se zase nelíbí to, co děláte vy...“\n\nV roce 1942 se stal členem Královské akademie umění v Londýně. Zemřel v roce 1971 ve městě Bath v hrabství Somerset.\n\n"}
{"id": "1351386", "url": "https://cs.wikipedia.org/wiki?curid=1351386", "title": "Leiopelma Hamiltonova", "text": "Leiopelma Hamiltonova\n\nLeiopelma Hamiltonova (\"Leiopelma hamiltoni\") je endemický druh žáby z Nového Zélandu. Patří do jednoho z nejstarších a nejprimitivnějších rodů žab, které ostrovní oblast osídlily již v pradávných dobách díky kontinentálnímu driftu při rozpadu superkontinentu Gondwany. Jsou to obojživelníci žijící výhradně na souši, vodu nepotřebují ani k rozmnožování.\n\nV současnosti se dochovala jediná původní populace žijící na Stephensově ostrově ležícím u členitého severního pobřeží Jižního ostrova Nového Zélandu. Leiopelmy Hamiltonovy tam obývají jen nevelké, kamenité, původně zalesněné území, které však bylo později vykáceno a devastováno pasoucími se hospodářskými zvířaty. Dnes je oblast výskytu oplocena, revitalizována a rostou tam převážně traviny, nízké poléhavé rostliny a vyrůstá obnovený původní les.\n\nAsi 300 žab tam žije v ohradě o rozloze 600 m² v nadmořské výšce okolo 300 m n. m., kde je průměrná teplota v létě +18 °C a v zimě +8 °C. Nacházejí tam dostatek vlhkých, mechem porostlých skalních štěrbin, ve kterých přečkávají denní dobu. Ohrada je chrání před hlavními predátory, domácí endemickou hatérií novozélandskou a importovanou krysou obecnou.\n\nPohlavní dimorfismus je patrný jen ve velikosti, větší samice bývají průměrně velké 45 mm a menší samci jen 40 mm. Mají stejnou barvu, převážně jsou světle hnědé s tmavě hnědým až černým pruhem po obou stranách hlavy okolo očí. Na rozdíl od většiny žab nemají oční zorničky štěrbinové, ale kruhové a dobře uzpůsobené pro nízkou intenzitu světla. Jejich jazyk není volný, nýbrž spojený s dolním patrem. Nevyvinuly se jim hlasové ani sluchové orgány a mezi prsty nemají plovací blány. Nejsou sice přímo závislé na vodě, ale potřebují vlhké prostředí, v suchém brzy umírají (vlhká kůže podporuje dýchání).\n\nJsou noční živočichové přečkávající denní dobu ve vlhkých skalních štěrbinách. Na lov vylézají až při vyšší vzdušné vlhkosti v podvečer, nejaktivnější jsou za nočního deštivého počasí. Jsou to samotáři nevytvářející sociální skupiny a stýkají se pouze z důvodu páření. Přestože asi 300 jedinců žije na poměrně malém prostoru, není známo soupeření o teritorium nebo partnera, jsou věrní svému území a nemigrují.\n\nPostrádají orgány k hlasové komunikaci a nesvolávají po vzoru ostatních žab kvákáním své druhy, pouze někdy při ohrožení nebo páření vydávají chraptivé a pískavé zvuky, jejich původ a význam není objasněn. Pravděpodobně vnímají jen nízkofrekvenční okolní otřesy půdy. Mezi sebou komunikují převážně chemicky, například svými výkaly, které ostatní očichávají. Nejsou nikde chovány v zajetí a mnoho informací o jejich životě není.\n\nŽiví se výhradně živočišnou stravou, kterou na rozdíl od většiny žab nemohou lapat svým přirostlým jazykem, ale celou otevřenou tlamou. Žerou hlavně drobné bezobratlé živočichy, hlavně hmyz.\n\nPřed pářením nepoužívají jako primární metodu pro vyhledání partnera hlasité volání, ale nejspíše chemické podněty. Samice se páří pravděpodobně co dva roky mezi říjnem a prosincem. Dochází k němu v klasické žabí poloze, v amplexu, kdy samec je zezadu na zádech samice a drží ji předníma nohama. Tehdy dochází k vnějšímu oplodnění kladených vajíček. Průhledná vajíčka v počtu sedm až devatenáct jsou položena v několika řetízcích na vlhké, lesní půdě do vyhloubeného místa skrytého pod kamenem nebo dřevem. Za sedm až devět týdnů se z vajíček vylíhnou drobné žabičky, které stráví v blízkosti hnízda ještě jedenáct až třináct týdnů „dokončováním“ svého vývoje, zvětší se jim končetiny, vyrostou zuby a vstřebá se drobný ocas.\n\nSamci zůstávají u hnízda a chrání nejen vajíčka, ale po vylíhnutí i mladé potomky, které pro udržení jejich vlhkosti nosí v době sucha na zádech. Mláďata se sama živí drobnou potravou, roztoči, mouchami a pod. Po plném dokončení vývoje, asi při dosažení délky 12 mm, se osamostatňují. Pohlavně dospějí ve věku tří až čtyř let, průměrná délka života se odhaduje na 23 roků.\nLeiopelmy Hamiltonovy využívají v případě ohrožení svého ochranného zbarvení umožňujícího jim splynout s okolím, při spatření dravce na dlouhou dobu ztuhnou a doufají, že nebudou objeveny. Při ochraně mláďat se zase napřímí, roztáhnou nohy a dělají se většími. Na zádech a bocích mají žlázy vylučující v případě nebezpečí nechutný extrakt. Mimo výše uvedených hatérie novozélandské a krysy obecné jsou potenciálně ohroženy ještě houbovitou chytridiomykózou obojživelníků (\"Batrachochytrium dendrobatidis\") parazitující na jejich kůži.\n\nCelkový počet těchto vzácných žab sice není vysoký, ale je v současnosti stabilní. Za rizikový faktor je považována okolnost, že všechny žijí na malé ploše a může dojít k nahodilé události (např. požár, infekce, invazní dravec), která je vyhubí. Bylo proto pro ně v roce 1991 vyhrazeno nové území se zbytkem původního lesa a tam přesunuto dvanáct dospělých jedinců, kterým se tam moc nedaří. V létech 2004 až 2006 bylo sedmdesát žab převezeno na nedaleký ostrov Nukuwaiata (Nukuwaiata Island), kde nežijí žádní dravci a byla tam založena druhá populace leiopelmy Hamiltonovy, jež nyní prosperuje. Oba ostrovy jsou součásti přírodní rezervace a vstup je na ně zakázán.\n\nS ohledem na příznivý výhled je tento endemický druh zařazen Mezinárodním svazem ochrany přírody (IUCN) do kategorie zranitelný druh VU.\n\n"}
{"id": "1351388", "url": "https://cs.wikipedia.org/wiki?curid=1351388", "title": "Praga 01", "text": "Praga 01\n\nPraga 01 je jeden z prvních čtyřválců vyrobený v První československé továrně na stroje, oddělení Praga v Praze. Šlo o obdobu francouzského vozu Renault. Nejvyšší dosahovaná rychlost tohoto osobního automobilu byla 80 km/h, výrobcem udávaná spotřeba 12 až 14 litrů na 100 km.\n\n"}
{"id": "1351389", "url": "https://cs.wikipedia.org/wiki?curid=1351389", "title": "Adenylátkináza", "text": "Adenylátkináza\n\nAdenylátkináza (alternativně kináza adenylové kyseliny; myokináza) je enzym udržující v buňce energetickou rovnováhu tím, že katalyzuje tuto reakci:\n\nAdenosintrifosfát (ATP) + Adenosinmonofosfát (AMP) ↔ 2Adenosindifosfát (ADP)\n\nSyntéza ADP z ATP a AMP je potřebná při odbourávání AMP (když je v buňce moc AMP), nebo při odbouránání ATP (když je v buňce moc ATP), případně při nedostatku ADP.\n\nNaopak při syntéze ATP a AMP z ADP je potřebná, když je v buňce mnoho ADP (ale častější je, když se ADP spotřebuje společně s P za vzniku ATP za katalýzy ATP-syntázou), nebo při nedostatku ATP (když buňka nedokáže buněčným dýcháním syntetizovat dostatek ATP).\n\nReakce je rozděleny do několika částí:\n"}
{"id": "1351400", "url": "https://cs.wikipedia.org/wiki?curid=1351400", "title": "Archiv Kanceláře prezidenta republiky", "text": "Archiv Kanceláře prezidenta republiky\n\nArchiv Kanceláře prezidenta republiky (Archiv KPR, AKPR) je specializovaný archiv podle archivního zákona organizovaný jako součást Kanceláře prezidenta republiky, oddělení Odboru spisové a archivní služby (sem je zařazen i Archiv Pražského hradu). Úkolem archivu je přebírat produkci spisové služby kanceláře, uchovávat ji a dále zpřístupňovat.\n\nArchiv se konstituoval teprve roku 1954 a byl spojen s již existujícím Archivem Pražského hradu: zatímco APH se profiloval jako „historický archiv“, zaměřující se na staré sbírky, AKPR v užším smyslu na živou spisovou službu. Archiv spravuje dvacet dva archivních souborů, které zabírají 1500 běžných metrů. Nejdůležitějším fondem archivu je Kancelář prezidenta republiky (to zahrnuje materiál kontinuální fungování kanceláře od roku 1954 doposud, částečně i z dřívější doby). Ovšem jsou zde uloženy i osobní fondy vedoucích kanceláře (kancléřů), tzv. Londýnský archiv, materiály ke správě zámku v Lánech a lesů ad. Též matriky řádů a vyznamenání udělovaných prezidentem.\n\nOddělené archivnictví má Vojenská kancelář prezidenta republiky (ta však nemá vlastní archiv v plném slova smyslu).\n\n\n"}
{"id": "1351404", "url": "https://cs.wikipedia.org/wiki?curid=1351404", "title": "Dopravní společnost Ústeckého kraje", "text": "Dopravní společnost Ústeckého kraje\n\nDopravní společnost Ústeckého kraje, příspěvková organizace (DSÚK) je první český autobusový dopravce, který byl zřízen samosprávným krajem. Organizace vznikla 1. července 2017 a do obchodního rejstříku byla zapsána 2. srpna 2017. Dopravu začala provozovat 14. září 2018 v oblastech Ústecko a Děčínsko. \n\nDůvodem založení krajského dopravce bylo nařízení vlády o zvýšení minimální mzdy řidičů autobusů. Na Sněmu Svazu měst a obcí, který proběhl od 18. do 19. května 2017 v Plzni, bylo za účasti zástupkyně Asociace krajů ČR konstatováno, že nařízením vlády se vedení všech krajů dostalo do obrovské pasti včetně možných trestněprávních postihů, protože autobusovou dopravu vysoutěžily podle zákona o veřejných zakázkách a jediným kritériem byla cena, a tedy teď nemůžou uzavírat dodatek a tu cenu nějak navyšovat. Proto řada krajů zvažovala založení vlastního dopravního podniku, aby se do podobné situace už nemohly dostat. To se mělo týkat zejména Ústeckého, Jihomoravského a Moravskoslezského kraje, kde už soutěže proběhly.\n\nDopravci museli od 1. ledna 2017 řidičům navýšit mzdy a toto navýšení, se kterým při výběrových řízeních nepočítali, požadovali kompenzovat od Ústeckého kraje. Tomu však zákon a uzavřené smlouvy neumožňovaly přispět více než 5,7 miliony korun každému ze smluvních dopravců. Protože některým dopravcům tato částka nepokryla celé období do konce smlouvy v roce 2024, kraj dopravcům, kteří za těchto podmínek nechtěli dopravní obslužnost dále provozovat, umožnil ukončit dopravu již za dva roky. Zároveň se rozhodl místo vyhlašování dalších výběrových řízení založit vlastního dopravce, který by přebíral dopravu v oblastech, ve kterých skončila smlouva soukromému dopravci. \n\n29. května 2017 zastupitelstvo Ústeckého kraje schválilo zřízení krajského autobusového dopravce, který má postupně nahradit dosavadní provozovatele. Tento krok prezentoval, vysvětloval a obhajoval náměstek hejtmana Jaroslav Komínek z KSČM. Hejtmanem byl v té době Oldřich Bubeníček (KSČM). \n\nPodle prohlášení prvního ředitele by cestující změnu ani neměli poznat.\n\nSdružení dopravců ČESMAD Bohemia tento krok kraje označilo za drahý socialistický experiment. Ke zřízení krajského dopravce se vyjádřil kriticky i krajský zastupitel a primátor Teplic Jaroslav Kubera z ODS, podle nějž se kraj nechová ekonomicky a vrací se tímto krokem do socialismu. Kubera jmenovitě kritizoval nárůst pracovních míst kraje v managementu nové organizace. \n\nO zřízení vlastního krajského dopravce, který by dopravu v kraji převzal od roku 2019, uvažoval též Liberecký kraj a jeho hejtman Martin Půta ze STAN. Výběrové řízení z roku 2012 bylo v tomto kraji v roce 2014 zrušeno a prozatím byly prodlužovány smlouvy stávajícím dopravcům.\n\nSídlo má na adrese krajského úřadu v Ústí nad Labem. K počátku roku 2018 má přesídlit do pronajatých zatím 5 kanceláří v budově České spořitelny na Mírovém náměstí. Ohledně technického zázemí chce organizace jednat s dopravními společnostmi a dalšími subjekty podle obsluhovaných oblastí. Výhledově plánuje vybudovat vlastní technické zázemí. \n\nŘeditel je jediným statutárním orgánem. Prvním ředitelem byl od 1. července 2017 do 31. října 2017 Jindřich Franěk, vedoucí odboru dopravy krajského úřadu. Druhým ředitelem byl k 1. listopadu 2017 jmenován Ing. Milan Šlejtr, bývalý technický i dopravní náměstek ředitele a řidič trolejbusu i autobusu v Dopravním podniku města Ústí nad Labem. Byl vybrán ze dvou uchazečů o tuto funkci, kteří se přihlásili do výběrového řízení. \n\nV okolí města Ústí nad Labem, na 12 linkách obsluhovaných 29 autobusy délky 12 nebo 15 metrů, má dopravu převzít od 1. července 2019. Pro první provozovanou oblast, Ústecko, počítá s 80 až 90 zaměstnanci, z toho 60 až 70 řidiči. \n\nOd 1. července 2019 má Dopravní společnost Ústeckého kraje (DSÚK) převzít dopravu ve všech oblastech, kde dosud jezdila společnost BusLine, a na Bílinsku, kde dopravu zajišťovala ČSAD Slaný a.s. \n\nZbývající dopravci, kromě ČSAD Slaný, Arriva City a Autobusy Karlovy Vary, mají do konce roku 2017 kraji potvrdit zájem ve smlouvách pokračovat. Pokud se tak nestane, automaticky budou smlouvy ukončeny k 31. prosinci 2019. Veškerou autobusovou dopravu objednávanou krajem pak má převzít DSÚK. \n\nOstatní smlouvy vyprší koncem roku 2024, takže od roku 2025 by mohl být na území Ústeckého kraje jediným dopravcem provozujícím regionální dopravu, pokud jednání nepovedou k jinému výsledku. Výhledově by měla DSÚK v případě zajištění celé objednávky Ústeckého kraje zabezpečit, orientačně odhadnuto, provoz 170 linek, bude potřebovat 750 zaměstnanců, z toho 650 řidičů.\n\n14. září 2018 společnost převzala dopravu v oblastech Ústecko a Děčínsko, kterou dosud zajišťovala společnost TD Bus (dříve BusLine), s níž se kraj na tomto termínu převzetí předtím dohodl. Krajská společnost převzala část autobusů a všechny řidiče TD Bus. Na Děčínsku jí však do plného stavu chyběli 4 řidiči a na Ústecku 14 řidičů. První den proto linkový autobus řídili i ředitel DSÚK Milan Šlejtr a krajský radní pro dopravu Jarosalv Komínek, přesto mnoho spojů vynechalo. Zaměstnanců se na převedení k jiné společnosti údajně nikdo neptal a firmy si je smluvně převedly jako věcné břemeno. Na Děčínsku kraj převzal od TD Bus všech 20 vozů, na Ústecku pouze 10 a 21 nových si objednal, nové vozy však nemají odbavovací systém a cestující jsou v nich přepravování zadarmo. Radní Komínek v reakci na situaci řekl: „Zvažujme, že vypíšeme výběrová řízení na některé oblasti, 60 procent by zajišťoval kraj a 40 procent by dál zajišťovaly externí firmy.“\n\nVe výběrových řízeních chce dopravce poptávat vždy nové autobusy s kompletním vybavením. Pro prvních 8 oblastí mají být autobusy pořízeny formou operativního leasingu, kterým se rozloží doba nájmu na 5 let a nezatíží rozpočet nové organizace nárazově po jejím vzniku. Do budoucna organizace uvažuje o využití dotačních programů na pořízení autobusů, případně o podpoře bankovními ústavy formou úvěrů.\n\nNa základě námitky společnosti MKPK Transport, která nemá v předmětu podnikání ani leasing ani jinou činnost týkající se autobusů, v červenci 2018 Úřad pro ochranu hospodářské soutěže zrušil dvě soutěže na pětiletý operativní leasing na celkem 49 autobusů pro dopravu na Ústecku a Děčínsku a současně kraji zakázal uzavřít smlouvu s vybraným uchazečem. Důvodem pro zrušení soutěží bylo, že zadavatel nestanovil lhůtu pro podání žádostí o účast tak, aby byla zajištěna přiměřená doba pro úkony dodavatelů k přípravě a podání žádosti o účast. Ústecký deník poukázal na možné propojení MKPK Transport s BusLine a.s., a to bývalým pražským sídlem a osobou jednatele Marcele Smejkala. Kraj ústy náměstka pro dopravu Jaroslava Komínka hodlal proti rozhodnutí podat rozklad, protože je prý plné nesrovnalostí.\n\nKraj následně vypsal nové výběrové řízení, a to na 226 autobusů za 1,4 miliardy Kč, přičemž uzávěrka nabídek je 25. září 2018. Soutěž byla 7. listopadu 2018 zrušena, protože se do ní žádný zájemce nepřihlásil. Podle redaktora Jana Sůry zájemce odradily zřejmě hlavně krátké dodací lhůty. Podle mluvčí Ústeckého kraje je jedním z důvodů naplněná výrobní kapacita výrobců autobusů. O dalším postupu má rozhodnout Rada Ústeckého kraje\n\nKraj současně jednal o tom, že by od 1. září 2018 převzal na Ústecku a Děčínsku autobusy pocházející od společnosti BusLine, které přešly na dceřinou společnost OverLine a.s., a to včetně řidičů.\n\nÚstecký kraj má od dopravních společností patřících do skupiny ICOM transport na dva roky v nájmu 34 autobusů Mercedes-Benz Intouro M s délkou 12,6 a 13 metrů a 8 vozidel značky Setra 415 LE business. Jedná se o téměř 30 zcela nových a 14 starších vozidel. Dopravní společnost Ústeckého kraje je od 15. září 2018 nasadila na linky převzaté od společnosti TD BUS, Intoura na Ústecku a Setry v příhraniční oblasti Saska. Do skončení nájmu plánuje DSÚK vysoutěžit a koupit vlastní vozidla. Autobusy Intouro jsou bílé s logem DSÚK. Vozidla nejsou nízkopodlažní a nemají plošinu pro nástup kočárků a vozíčkářů.\n\n"}
{"id": "1351406", "url": "https://cs.wikipedia.org/wiki?curid=1351406", "title": "Cerro Armazones", "text": "Cerro Armazones\n\nCerro Armazones je hora v pohoří Sierra Vicuña Mackenna v chilských Andách v regionu Antofagasta. Nachází se v poušti Atacama 105 km jižně od města Antofagasta a 1000 km severně od hlavního města Santiago. Na jejím vrcholku staví Evropská jižní observatoř Extrémně velký dalekohled, největší připravovaný dalekohled světa.\n\nHora byla původně vysoká 3 064 m. Její vrchol byl však při přípravě plošiny pro dalekohled zarovnán na výšku 3 046 m.\n\nNa jihozápadním úpatí hory se ve výšce 2 810 m nachází od roku 1995 menší astronomická observatoř Cerro Armazones, kterou společně provozují německá Ruhr-Universität Bochum a chilská Universidad Católica del Norte.\n\n"}
{"id": "1351426", "url": "https://cs.wikipedia.org/wiki?curid=1351426", "title": "Rudra", "text": "Rudra\n\nRudra, též Šiva, Šarva „lučištník“ či Pašupati „pán zvířat“, je védský bůh. Jedná se o hrozivé a ničitelské božstvo vládnoucí nemocem a katastrofám, zároveň však před nimi chránící a vládnoucí léčitelskou mocí. Pod svým eufemistickým jménem Šiva „vlídný, přátelský“ začal nabývat na důležitosti a v upanišadách nabývat na důležitosti a stal se jedním z nejdůležitějších hinduistických božstev.\n\nSpolečně s Pršni zplodil Maruty, božstva bouře tvořící družinu hromovládného Indry, s těmi je někdy ztotožňována skupina božstev nazývaná Rudrové. V rgvédském hymnu 6.74 je vzýván v dvandvanu Sóma-Rudra.\n\nTradičně je jméno vykládáno v souvislosti s bouří ze slova \"róditi\" „plakat, naříkat“ jako „křikloun“. Jaan Puhvel však považuje za pravděpodobnější význam „divoký“ v souvislosti s latinským \"rudis\" „hrubý, surový, divoký“. Upozorňuje na souvislost se slovem \"rodas\" nejasného významu, to může být vykládáno jako „země“, „nebe“ ale také „surový, nehotový stav“. Poslední jmenovaný význam může souviset s Rudrovou funkcí boha divočiny, chaosu či přírody předcházející kultuře. Tento výklad podporuje také fakt že Rudrova družka je nazývána Rodasí.\n\nJméno Šarva odvozené od \"šaru\" „šíp“ a \"šar-\" „ničit“ a později bylo také užíváno pro Šivu. Íránskou obdobou tohoto jména je Saurva, označují jednoho z daevů – démonů.\n\nV Aitaréja bráhmaně je vypravován mýtus o vzniku Rudry. Bůh stvořitel Pradžápati se v podobě jelena pokusil zmocnit své dcery která na sebe vzala podobu laně. Bohové kteří to viděli si přáli někoho kdo by jej potrestal a tak shromáždili své nejstrašlivější podoby a dali tak vzniknout Rudrovi – Bhútapatimu „pánu bhútů – duchů“. Než potrestal Pradžápatiho dal si Rudra podmínku že se stane pánem dobytka a tak je znám též jako Pašupati „pán dobytka“.\n\n\n__BEZOBSAHU__\n"}
{"id": "1351427", "url": "https://cs.wikipedia.org/wiki?curid=1351427", "title": "Rebola", "text": "Rebola\n\nRebola je město ve státě Rovníková Guinea, které se nachází na severu ostrova Bioko v provincii Bioko Norte. Město se nachází několik kilometrů východně od hlavního města Rovníkové Guineje, Malaby. V roce 2001 zde žilo kolem 8259 lidí. Ve městě se nachází jeden kostel a dva fotbalové stadiony.\n"}
{"id": "1351430", "url": "https://cs.wikipedia.org/wiki?curid=1351430", "title": "Éla", "text": "Éla\n\nÉla (hebrejsky: \"Ela\") byl čtvrtým králem Severního izraelského království. Jeho jméno se vykládá jako \"„Velký strom“\". Dle názoru moderních historiků a archeologů vládl asi v letech 885 až 884 př. n. l. Podle kroniky Davida Ganse by však jeho kralování mělo spadat do let 3009–3010 od stvoření světa neboli do rozmezí let 753–751 před naším letopočtem, což odpovídá 2 letům vlády, jak je uvedeno v První knize králů.\n\nÉla byl synem krále Baeši, po jehož smrti nastoupil na jeho trůn v Tirse, což bylo ve 26. roce vlády judského krále Ásy. Za dobu své krátké vlády se ničím zvláštním nevyznamenal. Byl ubit svým služebníkem a velitelem vozby Zimrím, když se ve svém sídelním městě opíjel v domě jistého Arsy. Zimrí pak nastoupil na jeho trůn a nechal vyvraždit všechny možné královské nástupce z dynastie Baeši, tedy i potomky Ély. Tím se splnilo to, co předpověděl prorok Jehú ohledně domu krále Baeši.\n\n"}
{"id": "1351432", "url": "https://cs.wikipedia.org/wiki?curid=1351432", "title": "Jonathan Richman (album)", "text": "Jonathan Richman (album)\n\nJonathan Richman je první sólové studiové album amerického hudebníka Jonathana Richmana. Vydáno bylo v roce 1989 společností Rounder Records a jeho producentem byl Brennan Totten. Obsahuje jak autorské písně, tak i několik coververzí. Kromě dvou písní jde o čistě sólové album, které nahrál sám Richman s akustickou kytarou (a zpěvem), případně perkusemi. Ve dvou výjimkách („Blue Moon“ a „Sleepwalk“) hrají ještě baskytarista a bubeník. Nahrávka „I Eat with Gusto, Damn! You Bet“ je mluvené slovo (uvedené jako báseň). Na obalu alba se nacház Richmanova fotografií s kytarou Fender Stratocaster modré barvy. Jedna z písní na albu byla kytarou tohoto typu inspirována. Závěrečná píseň „Cerca“ je španělskojazyčnou verzí písně „Closer“. Další výjimkou, která není zpívána v angličtině, je francouzsky zpívaná píseň „Que reste-t-il de nos amours?“.\n\n"}
{"id": "1351434", "url": "https://cs.wikipedia.org/wiki?curid=1351434", "title": "Rounder Records", "text": "Rounder Records\n\nRounder Records je americké nezávislé hudební vydavatelství. Založili jej v roce 1970 tři univerzitní přátelé Ken Irwin, Bill Nowlin a Marian Leighton-Levy. Prvním albem, které společnost vydala, byla deska šestasedmdesátiletého banjisty George Pegrama. Později vydavatelství vydávalo například nahrávky od Jonathana Richmana (sedm alb), Douga Seegerse, George Thorogooda či JJ Calea. Roku 2010 vydavatelství zakoupila společnost Concord Music Group. V roce 2017 se prezidentem společnosti stal John P. Strohm.\n\n"}
{"id": "1351435", "url": "https://cs.wikipedia.org/wiki?curid=1351435", "title": "The Rockingbirds", "text": "The Rockingbirds\n\nThe Rockingbirds je anglická countryrocková hudební skupina, která vznikla v roce 1990 v Londýně. Jejími původními členy byli Alan Tyler (zpěv, kytara), Sean Read (tamburína, doprovodné vokály), Andrew Hackett (kytara), Patrick Arbuthnot (pedálová steel kytara), Dave „Greenwood“ Goulding (baskytara) a Dave Morgan (bicí). Svůj první singl kapela vydala v roce 1991. V roce 1992 vydala píseň „Jonathan, Jonathan“, kteoru věnovala americkému hudebníkovi Jonathanu Richmanovi. Ještě roku 1990 vydala své první album, které bylo eponymní). Druhé album následovalo v roce 1995, kdy se kapela rovněž rozpadla. Obnovena byla o třináct let později, v roce 2008, a roku 2013 vydala své třetí řadové album \"The Return of the Rockingbirds\".\n"}
{"id": "1351437", "url": "https://cs.wikipedia.org/wiki?curid=1351437", "title": "Jadranko Prlić", "text": "Jadranko Prlić\n\nJadranko Prlić (; * 10. června 1959, Đakovo, Jugoslávie, dnes Chorvatsko) je někdejší vůdce bosenských Chorvatů, odsouzený v květnu roku 2013 Mezinárodním trestním tribunálem pro bývalou Jugoslávii (ICTY), sídlícím v nizozemském Haagu, k 25 letům odnětí svobody za válečné zločiny.\n\nJadranko Prlić vystudoval ekonomii a posléze působil jako univerzitní profesor ekonomie na univerzitě v Mostaru. Od roku 1993 zastával úřad předsedy vlády samozvané Chorvatské republiky Herceg-Bosna.\n\nJadranko Prlić byl v roce 2013 shledán – jako bývalý vůdce bosenských Chorvatů – vinným z válečných zločinů, spočívajících zejména v pronásledování a etnických čistkách, spáchaných na bosenských muslimech v rámci války v Jugoslávii v 90. letech 20. století. \n"}
{"id": "1351442", "url": "https://cs.wikipedia.org/wiki?curid=1351442", "title": "Michael Chapman", "text": "Michael Chapman\n\nMichael Chapman (* 24. ledna 1941 Hunslet) je anglický zpěvák a kytarista. Svou kariéru zahájil jako kytarista v jazzových uskupeních. Své první sólové album s názvem \"Rainmaker\" vydal v roce 1969. Jeho producentem byl Gus Dudgeon. Chapman později vydal řadu dalších alb. Vydával jak zpívaná alba, tak i instrumentální. V lednu roku 2017 vydal desku \"50\", jíž oslavil padesát let na hudební scéně. V roce 2012 bylo vydáno tributní album s názvem \"\". Přispěli na něj například Thurston Moore, Lucinda Williams a Maddy Prior.\n"}
{"id": "1351444", "url": "https://cs.wikipedia.org/wiki?curid=1351444", "title": "Lucinda Williams", "text": "Lucinda Williams\n\nLucinda Williams (* 26. ledna 1953 Lake Charles) je americká zpěvačka a kytaristka. Jejím otcem byl básník Miller Williams a matkou amatérská klavíristka Lucille Fern Day. Své debutové album s názvem \"Ramblin'\", které je kolekcí coververzí, vydala v roce 1978. Své první autorské album \"Happy Woman Blues\" vydala roku 1980. Následovala řada dalších alb. Rovněž přispěla na velké množství tributních alb, věnovaných například Michaelu Chapmanovi, Johnnymu Cashovi či Lorettě Lynn. Je držitelkou řady ocenění, včetně Ceny Grammy. Časopis \"Rolling Stone\" ji v roce 2017 zařadil na 91. příčku sta nejlepších countryových umělců všech dob.\n"}
{"id": "1351447", "url": "https://cs.wikipedia.org/wiki?curid=1351447", "title": "1. železniční pluk", "text": "1. železniční pluk\n\n1. železniční pluk byl složkou ženijního vojska meziválečné Československé armády.\n\nVznikl 21. listopadu 1918 v Lysé nad Labem z příslušníků zahraniční československé železniční jednotky, nejprve jako železniční prapor. Dnem 4. ledna 1919 byl přemístěn do Pardubic, kde byl dislokován v objektech bývalé válečné nemocnice zvané Karanténa a 10. března 1919 přejmenován na Železniční pluk č. 1. Do ženijního vojska byl začleněn od 1. dubna 1926. Dne 28. října 1927 převzal nově vybudovaná kasárna T. G. Masaryka na Zborovském náměstí v Pardubicích, kde sídlil až do svého zániku po 2. světové válce.\n\nŽelezniční pluk se podílel na realizaci řady významných vojenských i civilních dopravních a dalších staveb, především úzkorozchodných drah a lanovek.\n\n"}
{"id": "1351449", "url": "https://cs.wikipedia.org/wiki?curid=1351449", "title": "Everything Is Embarrassing", "text": "Everything Is Embarrassing\n\n„Everything Is Embarrassing“ je píseň americké zpěvačky Sky Ferreiry. Vydána byla na jejím druhém EP \"Ghost\" v říjnu 2012. Již 30. srpna toho roku byla zveřejněna na internetu a následně 16. dubna 2013 vydána jako samostatný singl (digitální). Spolu se zpěvačkou jsou autory písně Dev Hynes a Ariel Rechtshaid. Rechtshaid je rovněž hlavním producentem písně, zatímco Hynes koproducentem. K písni byl natočen videoklip, který režíroval Grant Singer, a v němž Ferreira zpívá na různých místech v Los Angeles.\n"}
{"id": "1351450", "url": "https://cs.wikipedia.org/wiki?curid=1351450", "title": "Bringer of Pain", "text": "Bringer of Pain\n\n\n\n"}
{"id": "1351459", "url": "https://cs.wikipedia.org/wiki?curid=1351459", "title": "Dien Bien Phu", "text": "Dien Bien Phu\n\nDien Bien Phu (vietnamsky Điện Biên Phủ) je hlavní město vietnamské provincie Điện Biên. Leží v severozápadním cípu vietnamského území, pouze 10 km od hraničního přechodu do Laosu. V současnosti má vlastní město zhruba 73 tisíc obyvatel, z toho mírnou většinu dosud tvoří příslušníci vietnamských národnostních menšin, zejména Thajové (viet. Thái), Hmongové nebo Si La. Původně byla lokalita zvána Mường Thanh, kterýžto název vycházel z místního thajského pojmenování přepisovaného jako Mường Then - tradičně totiž toto území obývali především Thajové.<br>\nDien Bien Phu se zapsalo do dějin zejména jako místo rozhodující bitvy Indočínské války na jaře 1954. Vietnamci v ní uštědřili porážku svým dosavadním kolonisátorům, Francouzům.\n"}
{"id": "1351460", "url": "https://cs.wikipedia.org/wiki?curid=1351460", "title": "Kanton Liévin", "text": "Kanton Liévin\n\nKanton Liévin ( ) je francouzský kanton v departementu Pas-de-Calais v regionu Hauts-de-France. Tvoří ho čtyři obce. Zřízen byl v roce 2015.\n\n"}
{"id": "1351465", "url": "https://cs.wikipedia.org/wiki?curid=1351465", "title": "Last in Line", "text": "Last in Line\n\nLast in Line je americká heavymetalová hudební superskupina, kterou v roce 2012 založili dřívější členové skupiny Dio. Ta zanikla o dva roky dříve po smrti jejího frontmana Ronnieho Jamese Dia. Název kapely pochází z alba kapely Dio \"The Last in Line\" (1984). Původní sestavu skupiny Last in Line tvořili bubeník Vinny Appice (Dio v letech 1982–1989 a 1993–1998), baskytarista Jimmy Bain (Dio v letech 1982–1989 a 1999–2004), kytarista Vivian Campbell (Dio v letech 1982–1986), klávesista Claude Schnell (Dio v letech 1984–1989) a zpěvák Andrew Freeman (ten v kapele Dio nepůsobil). V říjnu 2013 byl Bain dočasně nahrazen Rayem Hallerem. Během roku 2015 kapela pracovala na svém prvním albu, a to bez klávesisty. Schnell totiž v té době kapelu opustil. Album vyšlo pod názvem \"Heavy Crown\" v únoru 2016 a jeho producentem byl Jeff Pilson. V lednu 2016 kapela přijala nového klávesistu, jímž byl Erik Norlander. Ještě před jeho vydáním zemřel ve věku 68 let Jimmy Bain. Náhradníkem se stal Phil Soussan. Začátkem roku 2019 pak bylo vydáno druhé studiové album nazvané \"II\".\n"}
{"id": "1351466", "url": "https://cs.wikipedia.org/wiki?curid=1351466", "title": "Alfeios", "text": "Alfeios\n\nAlfeios ( Αλφειός), zvaná také \"Roufias\" nebo \"Charbon\", je řeka v Řecku, přítok Jónského moře. Měří 110 km, je nejdelší řekou Peloponésu a osmou nejdelší řekou celého Řecka. Pramení v arkádském pohoří Parnon, protéká plání Megalopolis, její dolní tok na území Élidy vytváří úrodnou údolní nivu, vlévá se do moře jižně od města Pyrgos. V deltě řeky se nacházelo jezero Agoulinitsa, které bylo v roce 1968 vysušeno a jeho dno proměněno na ornou půdu. Proud unáší velké množství sedimentů. Nejvýznamnějšími přítoky jsou Ladonas a Erymanthos, oblast okolo jejich soutoku se nazývá Tripotamia („tři řeky“). Na řece byly zbudovány přehrady sloužící k zavlažování i výrobě elektrické energie. Povodí Alfeia je významnou zemědělskou oblastí, v obci Kaliani se nachází velká továrna na ovocné šťávy, nazvaná podle řeky \"Alfeios Rodi\". V oblasti Megalopolis se těží lignit. Řeka je také vyhledávaná raftaři.\n\nV antickém období byla řeka uctívána jako sídlo stejnojmenného boha, syna Okeana a Téthys. Publius Vergilius Maro uvádí legendu, podle níž se Alfeios na lovu zamiloval do nymfy Arethusy, která před ním prchla podzemní chodbou na ostrov Ortygia u sicilského pobřeží (řeka Alfeios je na svém horním toku ponorná, což vedlo k domněnkám, že teče pod dnem Jónského moře). Řeka je spojena také s pověstí o Héraklovi, který vyčistil chlévy elidského krále Augiáše tím, že do nich svedl tok řek Alfeios a Péneios. Na rovině u města Olympie, ležícího nedaleko Alfeia, se pravidelně konaly antické olympijské hry.\n\n"}
{"id": "1351476", "url": "https://cs.wikipedia.org/wiki?curid=1351476", "title": "Archiv Pražského hradu", "text": "Archiv Pražského hradu\n\nArchiv Pražského hradu (APH) je specializovaný archiv podle archivního zákona organizovaný jako součást Kanceláře prezidenta republiky, oddělení Odboru spisové a archivní služby (sem je zařazen i Archiv Kanceláře prezidenta republiky).\n\nArchiv vznikl roku 1920. V roce 2003 spravoval 53 archivních souborů. Uchovává především fondy a sbírky týkající se stavební činnosti na Hradě (i Lán), včetně osobních fondů některých architektů. Převzal staré fondy týkající se správy Pražského hradu. Ve správě APH je také rukopisná část Knihovny pražské metropolitní kapituly a archiv kapituly.\n\n\n"}
{"id": "1351477", "url": "https://cs.wikipedia.org/wiki?curid=1351477", "title": "Robert Goss", "text": "Robert Goss\n\nRobert E. „Bob\" Shore-Goss (* 11. května 1948) je americký spisovatel a teolog. \n\nByl vychován v římskokatolické rodině a tak se rozhodl věnovat do kněžství. V roce 1976 byl vysvěcen v Tovaryšstvu Ježíšovu. V roce 1978 jezuitský řád opustil a začal studovat na Harvardově univerzitě, kde získal titul Doktor teologie.\n\nVyučoval na katedře religionistiky Websterovy univerzity (1994-2004). Byl členem organizací, které se zabývají homosexualitou a nemocí AIDS, jako jsou \"ACT UP, Queer Nation\" nebo \"DignityUSA\". Byl spolupředseda skupiny homosexuálů pro otázky náboženství v \"Americké akademii náboženství\". Pracuje v Národním poradním výboru \"Centra lesbických a gayových studií\" a ministerstvu \"Pacific School of Religion\". Po druhé se oženil v roce 2009.\n\n"}
{"id": "1351479", "url": "https://cs.wikipedia.org/wiki?curid=1351479", "title": "SK Třebechovice pod Orebem", "text": "SK Třebechovice pod Orebem\n\nSK Třebechovice pod Orebem je historický název těchto klubů:\n"}
{"id": "1351480", "url": "https://cs.wikipedia.org/wiki?curid=1351480", "title": "Obvod obce s rozšířenou působností Frýdlant", "text": "Obvod obce s rozšířenou působností Frýdlant\n\nObvod obce s rozšířenou působností Frýdlant zahrnuje oblast Frýdlantského výběžku na severu Libereckého kraje České republiky. Obvod vznikl 1. ledna 2003 a jeho centrem je město Frýdlant. Území obvodu se dělí na dvě obce s pověřeným obecním úřadem, a sice Frýdlant a Nové Město pod Smrkem. Současně celé území do regionu soudržnosti nazvaného Severovýchod.\n\nNa území obvodu žije ke konci roku 2016 úhrnem 24 491 obyvatel, přičemž jejich průměrný věk dosahoval 41,3 let.\n\nÚzemí obvodu je tvořeno osmnácti obcemi, z nichž čtyři mají status města (jsou uvedeny tučným písmem):\n\n\n"}
{"id": "1351481", "url": "https://cs.wikipedia.org/wiki?curid=1351481", "title": "David Bakan", "text": "David Bakan\n\nDavid Bakan (23. dubna 1921, New York, USA – 18. října 2004, Toronto, Kanada) byl americký psycholog.\n\nDavid Bakan měl zásadní vliv na to, jakým způsobem psychologie zapojila do výzkumu statistiku, zvláště pak statistický test významnosti. Byl jedním z prvních psychologů, kteří propagovali používání Bayesovské statistiky jako alternativy ke konvenčním statistickým přístupům, přičemž poprvé na toto téma publikoval v roce 1953. Byl jedním ze zakladatelů divize Americké psychologické asociace 26, Historie psychologie, a v letech 1970–1971 této divizi předsedal.\n\nPo absolvování Brooklynské vysoké školy v roce 1942 studoval psychologii na Univerzitě v Indianě. V roce 1948 získal titul PhD na Státní univerzitě v Ohiu pod vedením Floyda Carltona Dockeraya v oblasti letecké psychologie a aplikované průmyslové psychologie. Od roku 1961 zastával několik univerzitních funkcí, vyučoval na Chicagské univerzitě, Státní univerzitě v Ohiu, na Harvardově univerzitě a Yorské univerzitě v kanadském Torontu. Psal o celé řadě témat včetně psychoanalýzy, náboženství, filozofie a metodologie výzkumu, jakož i o zneužívání dětí. Ve své knize \"Sigmund Freud a židovská mystická tradice\" (1958, česky vyšla 2017) se pokusil vysledovat kořeny raných psychoanalytických konceptů a metod v kabale, Zoharu a talmudických výkladech. Jeho kniha \"Dualita lidské existence: esej o psychologii a náboženství\" (1966) významně přispěla k dějinám psychologie, zejména ve vztahu k problému introspekce, metodologie výzkumu a psychologie náboženství. V této eseji také razil psychologické používání výrazů „communion“ a „agency“. Agency znamená zaměření na sebe, na nezávislost, sebeprosazení a odlišení se od druhých, communion naopak zahrnuje zájem o druhé, o vytváření vztahů, o soudržnost a harmonii. Mezi další jeho knihy patří \"O metodě: k rekonstrukci psychologického vyšetřování\" (1967), \"Nemoc, bolest a oběť: k psychologii utrpení\" (1968), \"Vraždění neviňátek: studie fenoménu zbitého dítěte\" (1971), \"A vzali sobě manželky: vznik patriarchátu v západní civilizaci\" (1979) a \"Maimonides o proroctví\" (1991).\n\nUčit přestal v roce 1991 a do své smrti v roce 2004 působil jako emeritní profesor na katedře psychologie Yorské univerzity.\n\n\n\n"}
{"id": "1351492", "url": "https://cs.wikipedia.org/wiki?curid=1351492", "title": "Albert Zweifel", "text": "Albert Zweifel\n\nAlbert Zweifel (* 7. června 1949 Rüti) je bývalý švýcarský cyklista. Závodil od roku 1970, od roku 1973 jako profesionál. Ve své kariéře vyhrál více než tři sta závodů, byl pětinásobným mistrem světa v cyklokrosu (1976, 1977, 1978, 1979 a 1986), třikrát získal na MS stříbrnou medaili (1975, 1982 a 1983) a dvakrát bronzovou (1981 a 1984). V letech 1976, 1977, 1979, 1980, 1981, 1982, 1983, 1984 a 1985 vyhrál mistrovství Švýcarska. Věnoval se také silniční cyklistice: je rekordmanem závodu Tour de Suisse, jehož se zúčastnil šestnáctkrát, nejlepším výsledkem v celkové klasifikaci bylo šesté místo v roce 1977, jel také Giro d'Italia 1974 (88. místo) a Tour de France 1981 (109. místo). Kariéru ukončil v roce 1989, provozuje na Mallorce půjčovnu kol. Byl jmenován do Síně slávy Mezinárodní cyklistické unie.\n"}
{"id": "1351495", "url": "https://cs.wikipedia.org/wiki?curid=1351495", "title": "Wilczek", "text": "Wilczek\n\nPříjmení Wilczek nese více různých osobností:\n\n"}
{"id": "1351496", "url": "https://cs.wikipedia.org/wiki?curid=1351496", "title": "657 (číslo)", "text": "657 (číslo)\n\nŠest set padesát sedm je přirozené číslo. Římskými číslicemi se zapisuje DCLVII a řeckými číslicemi χνζ´. Následuje po čísle šest set padesát šest a předchází číslu šest set padesát osm.\n\n657 je:\n\n\n"}
{"id": "1351497", "url": "https://cs.wikipedia.org/wiki?curid=1351497", "title": "Seemann (rozcestník)", "text": "Seemann (rozcestník)\n\nSeemann může být:\n\n\n"}
{"id": "1351499", "url": "https://cs.wikipedia.org/wiki?curid=1351499", "title": "Difford &amp; Tilbrook", "text": "Difford &amp; Tilbrook\n\nDifford & Tilbrook je hudební duo, které tvoří zpěváci a kytaristé ze skupiny Squeeze – Chris Difford a Glenn Tilbrook. Jsou autory naprosté většiny písní této kapely. V roce 1982 se skupina Squeeze rozpadla a dvojice nadále pokračovala pod názvem Difford & Tilbrook. V roce 1984 vydala jedno album, rovněž nazvané \"Difford & Tilbrook\". Roku 1985 byla obnovena kapela Squeeze a Difford s Tilbrookem přestali jako samostatné duo vystupovat. V letech 2014 až 2015 opět vystupovali jako duo (kapela Squeeze zůstávala aktivní).\n"}
{"id": "1351500", "url": "https://cs.wikipedia.org/wiki?curid=1351500", "title": "Radnice v Arbois", "text": "Radnice v Arbois\n\nRadnice v Arbois je stavba z 18. století ve francouzském městě Arbois, stojící na 10 rue de l’Hôtel de Ville. Budova byla postavena jako klášter uršulinek.\n\nUršulinky se usadily v Arbois v roce 1617 a rozšířily svůj kostel mezi lety 1764 až 1768 podle plánů architekta Jean-Charlesa Colombota. Během francouzské revoluce byl klášter sekularizován a roku 1802 se město Arbois stalo majitelem budovy. Zřídilo v ní obecní správu a okresní soud. \n\nJako historická památka byla zapsána v roce 1993.\n"}
{"id": "1351502", "url": "https://cs.wikipedia.org/wiki?curid=1351502", "title": "Sofie První", "text": "Sofie První\n\nSofie První (v anglickém originále Sofia the First) je americký animovaný televizní seriál produkovaný Disney Channelem a vysílaný na Disney Junior. Premiéra pilotního dílu proběhla 18. listopadu 2012 a prvního dílu první řady 11. ledna 2013. \n\nSeriál vypráví o milé a odvážné princezně jménem Sofie První. Její příběh začíná v malé vesnici odkud Sofie a její máma Miranda pocházejí. Vše se ale změní ve chvíli, když král Roland II. pozve Mirandu a Sofii do svého zámku. Miranda a Roland se vezmou, a tak má Sofie nevlastního otce a dva nevlastní sourozence, bratra Jamese a sestru Amber. Po nějaké době, když se Sofie s mámou Mirandou přestěhují do zámku, dostává Sofie od svého nevlastního otce kouzelný medajlonek a brzy zjistí, že pomocí medajlonku může mluvit s jakýmikoliv zvířátky, a díky tomu začíná její kouzelné dobrodružství.\n"}
{"id": "1351504", "url": "https://cs.wikipedia.org/wiki?curid=1351504", "title": "Špindler", "text": "Špindler\n\nPříjmení Špindler nese více různých osobností:\n\n"}
{"id": "1351505", "url": "https://cs.wikipedia.org/wiki?curid=1351505", "title": "Droga wojewódzka 941", "text": "Droga wojewódzka 941\n\nDroga wojewódzka 941 (DW 941) je silnice, nacházející se v Slezském vojvodství v okrese Těšín v jižním Polsku. Její délka je 33 km a spojuje Harbutowice s Jistebnou.\n\n"}
{"id": "1351508", "url": "https://cs.wikipedia.org/wiki?curid=1351508", "title": "Helga Haugland Byfuglienová", "text": "Helga Haugland Byfuglienová\n\nHelga Haugland Byfuglien (* 22. června 1950 Bergen) je duchovní norské církve a předsedající biskupka Norské biskupské konference. Předtím působila jako biskupka diecéze borgské. Do úřadu byla jmenována 23. září 2005 králem Haraldem V. a vysvěcena 11. prosince 2005 ve fredrikstadské katedrále. Zastává post generální tajemnice norské YMCA-YWCA. V letech 1978-1997 působila jako farářka a kaplanka v diecézi borgské.\n"}
{"id": "1351510", "url": "https://cs.wikipedia.org/wiki?curid=1351510", "title": "Wiedermann", "text": "Wiedermann\n\nPříjmení Wiedermann nese více různých osobností:\n\n"}
{"id": "1351511", "url": "https://cs.wikipedia.org/wiki?curid=1351511", "title": "Jiří Cílek", "text": "Jiří Cílek\n\nJiří Cílek (4. září 1910, Nebahovy – 27. října 1975, Praha) byl českým malířem, grafikem, typografem a pedagogem.\n\nNarodil se v rodině Václav Cílka (řídící a cvičící učitel, 1883–1949) a matky Marie (1888–1973). Podle přání otce absolvoval Obchodní akademii v Českých Budějovicích a následně krátce pracoval v Občanské záložně v Táboře. Teprve poté studoval u akad. malíře Adolfa Trägera, který byl profesorem kreslení v Českých Budějovicích, a u profesora Tomsuna v Paříži. Při svých studijních cestách navštívil kromě Paříže, mimo jiné též Bretaň, kde si přivydělával v přístavních krčmách jako portrétista, a italský Janov.\n\nVe 40. letech 20. století působil jako pedagog na středních a středních odborných školách v Praze a na Kladně. Při tom se věnoval své volné tvorbě. Především kresbě a malbě. Za německé okupace byl na Kladně internován pro podezření z protiněmecké činnosti, která mu však, zásluhou osobní statečnosti českého četníka, nebyla prokázána…\n\nOd druhé poloviny 50. let 20. století, kdy byl přijat do ČFVU (Český fond výtvarných umění), pracoval „na volné noze“ a intenzivněji se věnoval též grafice a typografii.\n\nV letech 1965 až 1970 byl zaměstnán jako grafik a typograf v tiskárně Svoboda, n.p. v Praze na Smíchově; nyní tiskárna Libertas. Zde vytvářel především grafické předlohy pro časopisy Signál a Mladý svět.\n\nPřátelil se s umělci, jako byli Václav Sivko, Ladislav Čepelák, Věra Fridrichová, později též s indologem a překladatelem Vladimírem Miltnerem.\n\nVěnoval se kresbě, frotážím, malbě, grafice. Navrhl obálky několika knih. Realizovány byly též pohlednice dle autorových návrhů. Externě spolupracoval s ÚLUV (Ústředí lidové umělecké výroby / Krásná jizba / Družstevní práce). Počátkem 50. let 20. století, z existenčních důvodů, vyhotovoval též podklady pro pracovní diplomy dělnických profesí v hutnictví a stavebnictví. V druhé polovině 60. let 20. století vytvořil sérii koláží, reflektujících tehdejší politickou atmosféru…\n\nKromě samostatných výstav (např. Nová síň, Viola), které však nejsou zdokumentovány (k dispozici je zatím toliko novinový výstřižek), vystavoval v letech 1946 až 1969 na různých souborných výstavách, konaných v Praze, především v rámci SČUG Hollar.\n\n\n\n"}
{"id": "1351514", "url": "https://cs.wikipedia.org/wiki?curid=1351514", "title": "Hermsdorf (Krušné hory)", "text": "Hermsdorf (Krušné hory)\n\nHermsdorf je obec v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nObec Hermsdorf se nachází ve východní části Krušných hor na hranici s Českou republikou. Prochází jí zrušená část železniční trati Nossen – Moldava v Krušných horách. Hermsdorfem protéká Bílý potok.\n\nHermsdorf byl založen patrně kolem roku 1300 a nese jméno svého lokátora Hermanna. Roku 1994 se připojila dosud samostatná obec Seyde.\n\nHermsdorf se dělí na 3 místní části:\n\n\n\n\n"}
{"id": "1351515", "url": "https://cs.wikipedia.org/wiki?curid=1351515", "title": "Seznam dílů seriálu Cult", "text": "Seznam dílů seriálu Cult\n\nToto je seznam dílů seriálu \"Cult\". Americký dramatický televizní seriál \"Cult\" byl vysílán od 19. února 2013 do 12. července 2013 na stanici The CW.\n\n<onlyinclude></onlyinclude>\n\n"}
{"id": "1351517", "url": "https://cs.wikipedia.org/wiki?curid=1351517", "title": "Janus (rozcestník)", "text": "Janus (rozcestník)\n\nJanus může být:\n\n\n"}
{"id": "1351518", "url": "https://cs.wikipedia.org/wiki?curid=1351518", "title": "Gürtler", "text": "Gürtler\n\nPříjmení Gürtler nese více různých osobností:\n\n"}
{"id": "1351520", "url": "https://cs.wikipedia.org/wiki?curid=1351520", "title": "Nemček", "text": "Nemček\n\nPříjmení Nemček nese více různých osobností:\n\n"}
{"id": "1351525", "url": "https://cs.wikipedia.org/wiki?curid=1351525", "title": "Křišťál (příjmení)", "text": "Křišťál (příjmení)\n\nPříjmení Křišťál nosí více encyklopedicky významných osob:\n\n"}
{"id": "1351526", "url": "https://cs.wikipedia.org/wiki?curid=1351526", "title": "Dardické jazyky", "text": "Dardické jazyky\n\nDardické jazyky (také kafirské) jsou jazykovou podskupinou, která zahrnuje kolem 20 jazyků ze indoíránské (árijské) jazykové skupiny. Zaujímají pozici přechodu mezi jazyky íránskými a indoárijskými.\n\nTyto jazyky se dělí na 2 podskupiny:\nPoužívají je malé etnické skupiny v horských oblastech na severovýchodě Afghánistánu, v severozápadním Pákistánu a severozápadní Indii. Kromě kašmírštiny postrádají psanou literaturu.\n\n"}
{"id": "1351527", "url": "https://cs.wikipedia.org/wiki?curid=1351527", "title": "Kremer", "text": "Kremer\n\nPříjmení Kremer nese více různých osobností:\n\n"}
{"id": "1351529", "url": "https://cs.wikipedia.org/wiki?curid=1351529", "title": "Vnuk (rozcestník)", "text": "Vnuk (rozcestník)\n\nVnuk může být:\n\n\n"}
{"id": "1351530", "url": "https://cs.wikipedia.org/wiki?curid=1351530", "title": "Roland (rytíř)", "text": "Roland (rytíř)\n\nRytíř Roland († 15. srpna 778, Roncevaux v Pyrenejích) byl vojenský velitel a náčelník Bretonské marky v severní Francii za vlády Karla Velikého. Byl zabit divokými Basky v bitvě u Roncevaux v horské soutěsce v Pyrenejích, když se vracel z jinak úspěšného tažení Karla Velikého do Španělska. Toto je jediná historická zmínka o Hruodlandovi (latinský tvar jména Roland), jak ji zapsal životopisec Karla Velikého Einhard ve svém díle \"Vita Karoli Magni\" z první poloviny 9. století.\n\nVyprávění o hrdinské smrti rytíře Rolanda se pravděpodobně uchovalo v rámci legend, které obsahovaly zdeformované historické vzpomínky, až se postupně stalo součástí francouzských středověkých hrdinských eposů, tzv. \"chansons de geste\", soustředěných především do jejich \"Karolínského (královského) cyklu\". Jako paladin císaře Karla Velikého, se svým nezlomitelným mečem Durandalem a loveckým rohem Olifantem se Roland stal ideálem pozdně středověkého rytířství a předmětem mnoha dalších literárních zpracování až do moderní doby. Sochy rytíře Rolanda, často v nadživotní velikosti, se od pozdního středověku stavěly na náměstích, u radnic i na pranýřích zejména německých měst jako odznak a symbol jejich práv.\n\nO Rolandově narození vypráví frankoitalský epos \"Berta e Milon\" (\"Berta a Milon\") ze 13. století. Rolandovým otcem byl prostý rytíř Milon (podle \"Cyklu Viléma Oranžského\" syn Garina z Monglane) a matkou sestra Karla Velikého Berta. Milenci museli před Karlovým hněvem utéci do Lombardie. kde se skrývali v lesích a kde se Roland (italsky \"Orlando\") narodil.\n\nRolandovo mládí je obsahem dalšího frankoitalského eposu \"Orlandino\" (opět ze 13. století) založeném na historické výpravě Karla do Itálie na ochranu papeže před Saracény. Při svém návratu přes Sutri sezval Karel okolní rytíře a měšťany na hostinu. Zúčastnil se jí i otrhánek Roland (Orlando), který odkládá část jídel stranou, Na otázku, proč to dělá, přizná, že pro své rodiče. Císař, udiven jeho hrdým vystupováním, jej stopuje a tak se shledá se svou sestrou Bertou a s jejím mužem Milonem. Odpustí jim a Rolanda vezme s sebou do Francie. Po smrti Milona provdá Karel Bertu za Ganelona, který se tak stane Rolandovým nevlastním otcem.\n\nV písni \"Aspremont\" (asi 1188) se dozvídáme, jak byl Roland pasován na rytíře, když neuposlechl příkaz císaře Karla a zúčastnil se bitvy, ve které zachránil Karlovi život. Rovněž odbržel od Karla meč Durandal.\nObsahem eposu \"Girart de Vienne\" (počátek 13. století) z \"Cyklu Viléma Oranžského\" je vznik přátelství mezi Rolandem a Olivierem a také to, jak se stala Olivierova sestra Aude Rolandovou snoubenkou.\nV eposu \"Zničení Říma\" (\"Destruction de Rome\") od Gautiera z Douai (13. století) dobudou Saracéni pod vedením saracénského krále Balana a jeho syna Fierabrase Řím, vyplení Baziliku svatého Petra a zavraždí papeže. Vojskům císaře Karla Velikého s Rolandem a Olivierem se podaří Řím osvobodit.\nEpos \"Fierabras\" (asi 1170) dějově navazuje na epos \"Zničení Říma\". V bitvě se Saracény hrozí Rolandovi a Olivierovi zajetí a jsou zachráněni staršími spolubojovníky, kteří se jim pak posmívají. Proto Roland odmítne nastoupit k souboji, ve kterém Fierabras, opatřený balzámem hojícím každou ránu, vyzve křesťany. Nastoupí tedy proti němu zraněný Olivier. V souboji se oba sokové předhánějí v rytířské šlechetnosti. Krvácejícímu Olivierovi nabídne Fierabras svůj balzám a Olivier zase nabídne opěšalému soupeři svého koně. Nakonec se Fierabras osvícen Duchem svatým vzdá a obrátí se, stane se křesťanem a rytířem císaře.\nV eposu \"Renaud de Montauban\" (kolem roku 1195) z \"Cyklu Doona Mohučského\" se Roland jako rytíř Karla Velikého zúčastní nenávistných válek mezi králem a čtyřmi syny Ajmona z Dordone (Renaud, Guichard, Allard a Richard).\nV téměř parodickém eposu \"Jehan de Lanson\" (kolem roku 1239) je Roland poslán do Kalábrie, aby zde potlačil povstání vévody Jehana de Lanson proti Karlovi Velikému. Jehan, synovec Ganelona, který obdržel vévodství od císaře, odpadl od víry a povstal proti císaři. Roland sice v boji zabije Jehanova otce Nivarda, ale povstání se mu potlačit nepodaří. Musí proto se svým vojskem přijet samotný císař, který s pomocí kouzelníka Bazina povstalce porazí. Jehan je zbaven majetku a musí dožít v klášteře.\nV parodické písni \"Putování Karla Velikého do Jeruzaléma a Konstantinopole\" (\"Le Pèlerinage Charlemagne a Jérusalem et a Constantinople\") z počátku 12. století doprovází císaře Karla Velikého na cestě jeho dvanáct paladinů včetně Rolanda.\nV písni \"Otinel\" (asi 2. polovina 13. století) přináší Saracén Otinel císaři drzou nabídku od krále Garsila (Marsil), že mu ponechá Normandii s Anglií, když se stane jeho vazalem a zřekne se Krista. Jinak, že jej očekává v Lombardii. Zároveň si chce Otinel vyrovnat svůj osobní účet s Rolandem, který mu zabil otce. Karlova dcera Belissant se do Otinela zamiluje a k souboji s Rolandem jej dokonce vyzbrojí. Uprostřed boje je Otinel, osvícen Duchem svatým, jat nepřekonatelnou sympatií k Rolandovi a nechá se od arcibiskupa Turpina pokřtít. V následující bitvě se Saracény v Lombardii Karel zvítězí. Epos končí svatbou Otinela s Bellisant a tím, že se Otinel stane králem Lombardie.\n\nFrankoitalksá píseň \"Vpád do Španěl\" (\"L'Entrée d'Espagne\"), složená kolem roku 1320, tvoří jakýsi prolog k \"Písni o Rolandovi\". Vypráví o bitvách Karla Velikého se Saracény ve Španělsku, o třídenním souboji Rolanda s obrem Ferragussem a o Rolandových dobrodružstvích ve Svaté zemi a v Persii.\nFrankoitalská píseň \"Dobytí Pamplony\" (asi 1328, \"Prise de Pampelune\") je pokračováním písně \"Vpád do Španěl\". Za autora je považován Niccolò da Verona. Epos vypráví o skutcích rytíře Rolanda poté, co se vrátil k vojsku císaře Karla Velikého ze svých cest po Svaté zemi a Persii.\n\"Píseň o Rolandovi\" (\"Chanson de Roland\"), skladba složená kolem roku 1100 a pravděpodobně nejstarší a nejznámější \"chanson de geste\" vůbec, vypráví o Rolandově smrti v bitvě v pyrenejském průsmyku Roncevaux, kde Saracéni díky zradě nevlastního Rolandova otce Ganelona zničí Rolandem vedený zadní voj Karlovy armády, která se vrací ze Španělska.\n\nPostava rytíře Rolanda a především \"Píseň o Rolandovi\" inspirovaly celou řadu umělců k vytvoření vlastních děl na jejich motivy, ať už tomu bylo ve výtvarném umění, v literatuře, hudbě nebo ve filmu.\nVýčet výtvarných děl inspirovaných rytířem Rolandem přesahuje možnosti tohoto článku. Jde nejen o nepřeberné množství ilustrací k různým vydáním eposu a jeho adaptací a děl vytvořených na jeho motivy, ale také o obrazy a sochy.\n\n\n\n"}
{"id": "1351532", "url": "https://cs.wikipedia.org/wiki?curid=1351532", "title": "Švýcarské Alpy Jungfrau-Aletsch", "text": "Švýcarské Alpy Jungfrau-Aletsch\n\nŠvýcarské Alpy Jungfrau-Aletsch je název jedné z lokalit světového přírodního dědictví UNESCO. Rozkládá se na ploše 824 km², na území kantonů Bern a Valais. Tento horský region je součástí jižních Bernských Alp. Nachází se zde mimo jiné největší zaledněné území v kontinentální Evropě - ledovec Aletschgletscher. Mezi nejznámnější hory patří masiv Eiger-Mönch-Jungfrau, celkem se zde nachází devět vrcholů vyšších než 4000 m n. m. Severní část území patří do povodí Rýnu (Severní moře), již pak do povodí Rhôny (Středozemní moře). \n\n80%-90% rozlohy tohoto chráněného území je pokryto ledem a sněhem, 6% zalesněno, na 5,2% se rozprostírají alpské louky. Ze stromů lze jmenovat např. druhy borovice lesní, javor klen, jasan ztepilý, bříza bělokorá, olše zelená zkadeřená, borovice kleč pravá, modřín opadavý a borovice limba. \n\nŽijí zde např. kozorožec horský, jelen lesní, srnec obecný, zajíc bělák, lasice hranostaj, liška obecná, lasice kolčava, kuna skalní, svišť horský a rys ostrovid.\n\nVelká část území chráněným UNESCEM je zároveň součástí Federálním inventáře krajiných a přírodních památek národního významu, která zahrnuje nejvýznamnější švýcarské přírodní lokality. Vzhledem k bohaté rozmanitosti stanovišť není překvapením, že přibližně 700 z 3600 ohrožených nebo vzácných druhů ve Švýcarsku se nachází na území světového přírodního dědictví. \n"}
{"id": "1351534", "url": "https://cs.wikipedia.org/wiki?curid=1351534", "title": "Coyhaique", "text": "Coyhaique\n\nCoyhaique (případně Coihaique) je město v Chile. Je hlavním městem provincie Coyhaique, stejně jako regionu Aysén. Město bylo založeno v roce 1929 a v roce 2012 v něm žilo 53 715 obyvatel. Od osmdesátých let město leží na cestě Carretera Austral. U města se rovněž nachází letiště. Západně od města protéká řeka a kolem města se rovněž nachází hory, přičemž některé z nich mají celoroční sněhovou pokrývku.\n\n"}
{"id": "1351537", "url": "https://cs.wikipedia.org/wiki?curid=1351537", "title": "Stanislav Jelínek", "text": "Stanislav Jelínek\n\nStanislav Jelínek (* 14. března 1964 Praha) je český rockový kytarista a skladatel. Působí jako sólový a doprovodný kytarista popových a rockových umělců a některých muzikálů, věnuje se i komponování nahrávání filmové hudby apod. Má skladbu na kompilačním albu Czech Masters of Rock Guitar.\n"}
{"id": "1351538", "url": "https://cs.wikipedia.org/wiki?curid=1351538", "title": "Czech Masters of Rock Guitar", "text": "Czech Masters of Rock Guitar\n\nCzech Masters of Rock Guitar (Čeští mistři rockové kytary) je výběrové CD album instrumentálních skladeb českých rockových kytaristů z roku 1992.\n"}
{"id": "1351540", "url": "https://cs.wikipedia.org/wiki?curid=1351540", "title": "Granville Bantock", "text": "Granville Bantock\n\nSir Granville Ransome Bantock (7. srpna 1868 Londýn – 16. října 1946 tamtéž) byl britský hudební skladatel.\n\nGranville Bantock se narodil 7. srpna 1868 v Londýně. Jeho otec byl významným skotským chirurgem. Rodiče zamýšleli, že bude pracovat pro indickou státní službu, ale s ohledem na jeho špatné zdraví se zpočátku věnoval chemickému inženýrství. Ve svých dvaceti letech však začal studovat rukopisy skladatelů v knihovně South Kensington Museum a to jej přitáhlo do světa hudby. Jeho prvním učitelem byl Dr. Gordon Saunders z Trinity Laban Conservatoire of Music and Dance. V roce 1888 vstoupil na Královskou hudební akademii, kde studoval harmonii a skladbu u Fredericka Cordera. Hned v prvním roce studia byla vyznamenán Macfarrenovou cenou.\n\nJako dirigent započal svou dráhu se souborem hudební komedie, se kterým cestoval po celém světě. Založil hudební magazín \"The New Quarterly Music Review\", který však přežil pouze několik let. V roce 1897 se stal dirigentem koncertů v New Brighton Tower, ve kterých uváděl díla soudobých anglických skladatelů (Joseph Holbrooke, Frederic Hymen Cowen, Charles Steggall, Edward German, Hubert Parry, Charles Villiers Stanford, Frederick Corder a další). Byl rovněž dirigentem orchestru \"Liverpool Orchestral Society\".\n\nV roce 1898 se oženil s Helenou von Schweitzer (1868-1961), která pro něj pracovala také jako libretistka.\n\nV roce 1900 se stal ředitelem hudební školy \"Birmingham and Midland Institute school of music\". V letech 1908–1934 působil jako profesor hudby na \"University of Birmingham\". V této funkci vystřídal skladatele Edwarda Elgara. V roce 1934 byl zvolen předsedou správní rady Trinity Laban Conservatoire of Music and Dance v Londýně.\n\nZemřel v Londýně 16. října 1946.\n\nBantockova hudba byla ovlivněna lidovými písněmi z Hebrid (např. \"Hebridská symfonie\" z roku 1915) a dílem Richarda Wagnera. Řada jeho prací obsahuje exotické prvky. Zhudebnil např. verše perského básníka, matematika a filozofa Omara Chajjáma (1048–1131). Mezi jeho nejznámější díla patří předehra \"The Pierrot of the Minute\" (1908) a \"Pagan Symphony\" (1928).\n\n\n\n\n\n\n"}
{"id": "1351541", "url": "https://cs.wikipedia.org/wiki?curid=1351541", "title": "Fed Cup 2018 – Světová skupina II", "text": "Fed Cup 2018 – Světová skupina II\n\nSvětová skupina II Fed Cupu 2018 představovala druhou nejvyšší úroveň ženské týmové tenisové soutěže. Konäla se 10. a 11. února 2018. Čtyři páry týmů odehrály vzájemná utkání. Vítězná družstva – Slovensko, Austrálie, Rumunsko a Itálie, postoupily do baráže o světovou skupinu. Na poražené – Rusko, Ukrajinu, Kanadu a Španělsko, čekala dubnová baráž o setrvání v této úrovni soutěže pro rok 2019.\n"}
{"id": "1351543", "url": "https://cs.wikipedia.org/wiki?curid=1351543", "title": "Arcidiecéze berlínská", "text": "Arcidiecéze berlínská\n\nArcidiecéze berlínská (lat. \"Archidioecesis Berolinensis\") je římskokatolická arcidiecéze, která se nachází na severu Německa, sídlem arcibiskupa je Berlín. Spolu s diecézemi drážďansko-míšeňskou a zhořeleckou tvoří berlínskou církevní provincii. Sídelní katedrálou je Katedrála svaté Hedviky v Berlíně.\n\n"}
{"id": "1351548", "url": "https://cs.wikipedia.org/wiki?curid=1351548", "title": "Live at Sydney Opera House", "text": "Live at Sydney Opera House\n\n"}
{"id": "1351549", "url": "https://cs.wikipedia.org/wiki?curid=1351549", "title": "Votivní kaple rodiny Konarzewských", "text": "Votivní kaple rodiny Konarzewských\n\nKaple Nejsvětější Panny Marie Královny Polské koruny (polsky: \"Kaplica Najświętszej Maryi Panny Królowej Korony Polskiej\") je historická římskokatolická dřevěná votivní kaple v obci Jistebná, gmina Jistebná, okres Těšín, Slezské vojvodství. Kaple se nachází v soukromém vlastnictví Konarzewských na soukromém pozemku v blízkosti vojvodské silnice č. 941.\n\nDřevěná kaple je součástí Stezky dřevěné architektury v Slezském vojvodství.\n\nVotivní kaple byla postavena v roce 1923 polským malířem a řezbářem Ludwikem Konarzewským (1885–1954). Kaple byla postavena jako zaslíbená za ochranu a návrat Ludwika Konarzewkého z ruského zajetí a vyhnanství na Sibiři v první světové válce.\n\nKaple jednolodní dřevěná roubená stavba zakončena trojbokým kněžištěm. Vstup je v průčelí kryté otevřenou podsíní nesenou čtyřmi sloupy a trojúhelníkovým štítem. Střecha je sedlová krytá šindelem s malou věžičkou s jehlanovou střechou.\n\nKaple je příkladem lidového stavitelství ve Slezských Beskydech a stylem v oblasti Zakopaného.\n\nInteriér je opět prací Ludwika Konarzewského. V kněžišti se nachází oltář v podobě triptychu. Ve střední části je řezba Matky Boží s dítětem nad piastovskou věží v Těšíně. Boční části zobrazují horníka s uhlím a horalku se srpem.\n\nV Jistebné se nacházejí další sakrální stavby. V osadě Kubalonka je kostel svatého Kříže z roku 1779, v osadě Stecówka je kostel Panny Marie z Fátimy z let 1857–1859 a v osadě Mlaskawka kostel svatého Jozefa z roku 1947.\n\n\n"}
{"id": "1351551", "url": "https://cs.wikipedia.org/wiki?curid=1351551", "title": "Aryna Sabalenková", "text": "Aryna Sabalenková\n\nAryna Sabalenková, bělorusky: Арына Сяргееўна Сабаленка, \"Aryna Sjarhejevna Sabalenka\", (* 5. května 1998 Minsk) je běloruská profesionální tenistka a vítězka ženské čtyřhry US Open 2019, do níž nastoupila s Elise Mertensovou. Ve své dosavadní kariéře na okruhu WTA Tour vyhrála šest turnajů ve dvouhře včetně triumfů na Wuhan Open 2018 a 2019. K nim přidala tři trofeje ze čtyřhry včetně Sunshine double 2019. Po jedné singlové i deblové trofeji vybojovala na turnajích série WTA 125K. V rámci okruhu ITF získala pět titulů ve dvouhře a jeden ve čtyřhře.\n\nNa žebříčku WTA byla ve dvouhře nejvýše klasifikována v únoru 2019 na 9. místě a ve čtyřhře pak v říjnu téhož roku na 2. místě. Trénuje ji Dmitrij Tursunov.\n\nV běloruském fedcupovém týmu debutovala v roce 2016 baráží světové skupiny proti Rusku, v němž za rozhodnutého stavu prohrála s Olgou Govorcovou závěrečnou čtyřhru proti páru Darja Kasatkinová a Jelena Vesninová. Bělorusky přesto zvítězily 3:2 na zápasy. Ve světovém finále 2017 plnila roli jedničky týmu proti Spojeným státům. Američanky si z Minsku odvezly trofej po výhře 3:2 na zápasy. Do roku 2019 v soutěži nastoupila k šesti mezistátním utkáním s bilancí 6–4 ve dvouhře a 0–3 ve čtyřhře.\n\nV sezóně 2018 ji Ženská tenisová asociace vyhlásila nováčkem roku.\n\nV rámci hlavních soutěží dvouhry událostí okruhu ITF debutovala v červnu 2014, když na turnaj v rodném Minsku s dotací 10 tisíc dolarů obdržela divokou kartu. V úvodním kole podlehla krajance Palině Dubavecové. Premiérový singlový titul v této úrovni tenisu vybojovala v září 2015 na antalyjském turnaji s rozpočtem deset tisíc dolarů. Ve finále přehrála Rumunku Daianu Negreanuovou po dvousetovém průběhu. O týden později přidala na témže místě druhou trofej, když v závěrečném duelu přehrála další Rumunku Nicoletu Dascăluovou.\n\nPrůlom do elitní stovky žebříčku WTA učinila ve vydání ze 16. října 2017, když se posunula ze 102. na 76. místo.\n\nV kvalifikaci singlu okruhu WTA Tour debutovala na dubnovém Grand Prix SAR La Princesse Lalla Meryem 2016 v marockém Rabatu. Na úvod kvalifikační soutěže zdolala Francouzku Mathilde Johanssonovou, aby ji poté cestu do dvouhry uzavřela porážka od Nizozemky Richèl Hogenkampové. Již o týden dříve nastoupila do čtyřhry baráže světové skupiny Fed Cupu 2016 proti Rusku, z níž odešla po boku Govorcovové poražena. Jednalo se o její první zápas počítaný do okruhu WTA Tour. Premiérové utkání v hlavní soutěži této profesionální túry si pak zahrála na únorovém Dubai Tennis Championships 2017 z kategorie Premier 5 po zvládnuté kvalifikaci. Ve třech setech však na úvod nestačila na Ukrajinku Katerynu Bondarenkovou.\n\nDo semifinále poprvé nahlédla na uzbeckém Taškent Open 2017, kde ji zastavila druhá nasazená Maďarka Tímea Babosová. Do debutového finále se pak probojovala během říjnového Tianjin Open 2017 v Tchien-ťinu, když zvládla duel s Italkou Sarou Erraniovou vracející se po dvouměsíčním dopingovém trestu. Ve finále ji porazila bývalá světová jednička z Ruska Maria Šarapovová po dvousetovém průběhu. Devatenáctiletá Sabalenková přitom nezužitkovala vedení 4–1 na gamy v prvním a 5–1 na gamy ve druhém setu.\n\nDo kvalifikace grandslamu poprvé nahlédla během US Open 2016. Ve druhé fázi podlehla Lucemburčance Mandy Minellaové. Debut v hlavní soutěži pak zaznamenala po překonání kvalifikačního síta v ženském singlu Wimbledonu 2017. První vítězný zápas dosáhla v duelu s Ruskou Irinou Chromačevovou. Následně ji přehrála německá tenistka Carina Witthöftová po třísetovém průběhu.\n\nV minském finále Fed Cupu 2017 proti Spojeným státům byla běloruskou jedničkou. Z pozice 78. hráčky žebříčku v sobotním singlu překvapivě zdolala úřadující vítězku US Open a světovou třináctku Sloane Stephensovou. Za vyrovnaného stavu 1–1 na zápasy otevřela nedělní program porážkou od desáté ženy klasifikace Coco Vandewegheové. Po výhře Bělorusky Sasnovičové rozhodla o vítězkách soutěže až závěrečná čtyřhřa, do níž nastoupila s Aljaksandrou Sasnovičovou. Běloruská dvojice však nenašla recept na Američanky Shelby Rogersovou s Vandewegheovou.\n\nNa letních severoamerických betonech v roce 2018 porazila během montréalského Rogers Cupu světovou dvojku Caroline Wozniackou. Ve třetím kole ji však zastavila Belgičanka Elise Mertensová. Navazující týden se objevila na Western & Southern Open v Cincinnati, na němž vyřadila Johannu Kontaovou, turnajovou devítku Karolínu Plíškovou, světovou pětku Caroline Garciaovou i čtrnáctou nasazenou Madison Keysovou. Až v semifinále nestačila na první ženu klasifikace Simonu Halepovou. Premiérovou trofej z túry WTA vybojovala jako dvacetiletá na srpnovém Connecticut Open 2018 v New Havenu, kde do finále prošla po výhře nad světovou devítkou Julií Görgesovou. V boji o titul zdolala španělskou tenistku Carlu Suárezovou Navarrovou po dvousetovém průběhu. Zisk 470 bodů ji poprvé posunul do elitní světové dvacítky žebříčku WTA, jenž uzavírala 20. místem. Ve finále Wuhan Open 2018 z kategorie Premier 5 přehrála estonskou tenistku Anett Kontaveitovou po dvousetovém průběhu, když nečelila žádné brejkové hrozbě. Týden po zisku druhé kariérní trofeje vypadla ve čtvrtfinále China Open 2018 s Wang Čchiang a body jí zajistily průnik na 11. příčku klasifikace.\n\nS Belgičankou Elise Mertensovou vyhrály čtyřhru na BNP Paribas Open 2019 a Miami Open 2019. Staly se tak historicky pátou dvojicí, která zvítězila na obou březnových amerických turnajích v jedné sezóně, označovaných za „Sunshine double“. Jako pár odehrály teprve druhý a třetí turnaj. Premiérové grandslamové finále si zahrála v ženské čtyřhře US Open 2019, do níž nastoupila s Mertensovou. Ve finále přehrály bělorusko-australské turnajové osmičky Viktoriji Azarenkovou s Ashleigh Bartyovou po zvládnutých koncovkách obou setů. Třetí deblový titul na okruhu WTA Tour znamenal posun na 6. místo žebříčku WTA ve čtyřhře. V sezóně 2019 přidala dvě trofeje z dvouhry, když v obou finále porazila Američanku Alison Riskeovou. Nejdříve na lednovém Shenzhen Open a poté na zářijovém Wuhan Open, kde i druhý start proměnila v titul.. \n\n"}
{"id": "1351561", "url": "https://cs.wikipedia.org/wiki?curid=1351561", "title": "¡Jonathan, te vas a emocionar!", "text": "¡Jonathan, te vas a emocionar!\n\n¡Jonathan, te vas a emocionar! je studiové album amerického hudebníka Jonathana Richmana. Vydáno bylo 28. února roku 1994 společností Rounder Records a jeho producentem byl Brennan Totten. Všechny písně na albu jsou nazpívány ve španělštině. Obsahuje jak zcela nové písně, tak i nové verze starších písní, které původně Richman nazpíval ve své rodné angličtině a pro toto album je volně přeložil. Na albu se také nachází dvě instrumentální písně a dvě tradiční mexické písně. S překladem některých písní Richmanovi pomáhala Lydia Ledesma.\n\nAutorem všech skladeb je Jonathan Richman, pokud není uvedeno jinak.\n"}
{"id": "1351563", "url": "https://cs.wikipedia.org/wiki?curid=1351563", "title": "Okřídlené kolo", "text": "Okřídlené kolo\n\nOkřídlené kolo je symbol vyjadřující pokrok, industrializaci, průmyslovou zdatnost.\n\nTento symbol se nachází ve státním znaku Panamy či na hodinářských výrobcích firmy Kienzle Uhren. Nejčastěji, jako okřídlené železniční kolo, symbolizuje vztah k železnici či železniční dopravě. Okřídlené železniční kolo je zobrazeno ve znaku nebo na vlajce řady obcí, například Citic, Suchdola nad Odrou či Svinova. Nachází se i na pomníku připomínajícím padlé příslušníky Železničního pluku v Pardubicích.\n"}
{"id": "1351565", "url": "https://cs.wikipedia.org/wiki?curid=1351565", "title": "Acetátová deska", "text": "Acetátová deska\n\nAcetátová deska je druh gramofonové desky. Tyto desky byly vyráběny pro testovací účely, a to kopírováním z hlavního záznamu (tzv. \"master\"), nejčastěji z magnetické pásky. Vyráběny byly z hliníku. Ve většině případů vznikla pouze jedna acetátová deska, což z nich dělá velmi ceněnou sběratelskou záležitost. Například původní acetátová deska alba \"The Velvet Underground & Nico\" od skupiny The Velvet Underground, kterou majitel zakoupil na pouličním trhu za 75 centů, byla prodána za více než 25 tisíc dolarů. Nahrávka s coververzí písně „That's All Right“ v podání Elvise Presleyho byla roku 2013 prodána za 64 tisíc euro.\n"}
{"id": "1351569", "url": "https://cs.wikipedia.org/wiki?curid=1351569", "title": "Parnasso", "text": "Parnasso\n\nParnasso je literární časopis vydávaný v Helsinkách ve Finsku a ve finštině. Řadí se k nejváženějším literárním časopisům v zemi.\n\nZačal vycházet v roce 1951 podle vzoru švédského literárního časopisu \"Bonniers Litterära Magasin\". Redakce časopisu sídlí v Helsinkách. Časopis je součástí Yhtyneet Kuvalehdet Oy a vydavatelem je Otavamedia Oy.\n\nVychází sedmkrát do roka a přináší texty z oblasti poezie, povídek, esejů, literárního žurnalismu a recenze jak beletrie, tak populárně naučné literatury. V roce 1950 publikoval finské překlady básní španělského básníka Federika Garcíi Lorky a chilského básníka Pabla Nerudy; tyto básně přeložil do finštiny finský básník Jarno Pennanen.\n\nV časopise vyšla také díla českých autorů, ve finském překladu Eero Balka to byli v roce 1993 Bohumil Hrabal a v roce 1994 Ludvík Aškenazy a Daniel Micka.\n\n"}
{"id": "1351571", "url": "https://cs.wikipedia.org/wiki?curid=1351571", "title": "Jindřich Libštejnský z Kolovrat", "text": "Jindřich Libštejnský z Kolovrat\n\nJindřich Libštejnský z Kolovrat, také Jindřich Liebsteinský z Kolowrat (1570 – 6. března 1646) byl český šlechtic z rodu Kolovratů, který v pobělohorské době zastával nejvyšší zemské úřady Českého království.\n\nNarodil se jako syn Albrechta VI. Libštejnského z Kolovrat (1539–1586) a jeho třetí manželky Alžběty Kavkové z Říčan († 6. března 1585, pohřbena v Tochovicích). Jeho starší nevlastní bratři z otcova prvního manželství Jan (1550–1616) a Jaroslav (1553–1617) zastávali dvorské úřady u habsburského dvora.\n\nJako mladý působil v armádě, kde v roce 1594 dosáhl hodnosti plukovníka. V roce 1603 se stal císařským radou, o deset let později působil jako hejtman Prácheňského kraje. Významnějším postem byl úřad hejtmana Nového Města pražského. V roce 1615 byl vrchním výběrčím daní.\n\nV roce 1619 byl vypovězen z Čech, protože v době stavovského povstání zůstal věrný císaři. Jeho věrnost Habsburkům a katolická víra mu v pobělohorské době zajistily hvězdnou kariéru. V roce 1623 se stal nejvyšším dvorským sudím, v roce 1628 nejvyšším zemským sudím, v letech 1638–1643 byl nejvyšším zemským komorníkem a kariéru zakončil jako nejvyšší zemský hofmistr Českého království.\n\nJindřich podporoval augustiniánský klášter v Dolním Ročově, kde je umístěna pamětní deska s jeho jménem a jménem jeho syna Oldřicha Františka.\n\nZemřel 3. září 1646 a byl pochován v Praze.\n\nNa Hradčanech se 13. února 1600 oženil s Alžbětou (Eliškou) z Lobkovic (1580 – 14. červen 1663 Žichovice, pohřbena v Praze) a měl s ní syna Oldřicha Františka (28. červenec 1607 Žichovice – 3. leden 1650 České Budějovice), který však otce přežil jen o čtyři roky.\n\nOd roku 1603 vlastnil zámek Žichovice. V době třicetileté války z konfiskovaného majetku získal Střelu a Řepici.\n\n\n"}
{"id": "1351572", "url": "https://cs.wikipedia.org/wiki?curid=1351572", "title": "Marrakesh Express", "text": "Marrakesh Express\n\n„Marrakesh Express“ je píseň amerického tria Crosby, Stills & Nash, jejímž autorem je Graham Nash.\n\nGraham Nash píseň napsal ještě coby člen kapely The Hollies, a to během jejího jugoslávského turné v červnu 1967. Vydána byla v květnu roku 1969 na albu \"Crosby, Stills & Nash\" a v červnu toho roku následně jako singl, na jehož straně B se nacházela píseň „Helplessly Hoping“. Kromě samotného tria v původní nahrávce písně „Marrakesh Express“ hrál ještě bubeník Jim Gordon. David Crosby přispěl pouze zpěvem, Graham Nash zpěvem a akustickou kytarou a Stephen Stills přidal kromě zpěvu také baskytaru, elektrickou kytaru, klavír, varhany. V hitparádě Billboard Hot 100 singl dosáhl 28. příčky.\n\nNápad na píseň dostal Nash při vzpomínce na dovolenou v Maroku v roce 1966, při níž absolvoval cestu vlakem z Casablancy do Marrákeše. Cestu zahájil v první třídě, avšak lidé zde se mu zdáli příliš nudní, tak se rozhodl prozkoumat ostatní části vlaku, které byly podle něj naprosto fascinující. V textu písně zmiňuje například to, že všude ve vlaku byly kachny, prasata a kuřata.\n\nTrio píseň poprvé veřejně zahrála v srpnu 1969 na Woodstockém festivalu. Písni se dostalo pozitivního přijetí fanoušků a kapela ji při svých koncertech dohromady zahrála několikasetkrát. Zpěvák Iggy Pop o ní však řekl, že „může být nejhorší písní, která byla kdy napsána.“\n"}
{"id": "1351573", "url": "https://cs.wikipedia.org/wiki?curid=1351573", "title": "Diskografie Bryana Adamse", "text": "Diskografie Bryana Adamse\n\nDiskografie Bryana Adamse uvádí seznam doposud vydaných alb kanadského rockového hudebníka Bryana Adamse, jehož debutové album \"Bryan Adams\" vyšlo v roce 1980. Poté následovalo celkem dvanáct studiových desek, přičemž zatím poslední \"Get Up!\" byla vydána roku 2015. Mimo to Adams vydal pět koncertních alb, šest kompilací a dva soundtracky.\n"}
{"id": "1351574", "url": "https://cs.wikipedia.org/wiki?curid=1351574", "title": "Paukner", "text": "Paukner\n\nPříjmení Paukner nese více různých osobností:\n\n"}
{"id": "1351578", "url": "https://cs.wikipedia.org/wiki?curid=1351578", "title": "Curtiss SC Seahawk", "text": "Curtiss SC Seahawk\n\nCurtiss SC Seahawk byl pozorovací plovákový letoun zkonstruovaný během druhé světové války společností Curtiss pro Námořnictvo Spojených států amerických aby nahradil starší typy Curtiss SO3C Seamew a Vought OS2U Kingfisher pocházející z roku 1937.\n\nVývojové práce započaly v červnu 1942, poté co Bureau of Aeronautics US Navy vypsalo požadavky na pozorovací hydroplán. Společnost Curtiss 1. srpna 1942 předložila projekt Seahawku, a 25. srpna jí byla udělena zakázka na dva prototypy a pět předsériových zkušebních strojů. V červnu 1943, ještě před prvním vzletem prototypu, následovala objednávka na 500 sériových exemplářů SC-1.\n\nTyp byl koncipován jako jednomístný, ale s možností nouzového převozu jednoho pasažéra v zadní části trupu. Letoun byl vyzbrojen dvěma kulomety ráže 12,7 mm v křídlech, a dva podkřídelní závěsníky mohly unést bombu o hmotnosti 325 liber (147,4 kg) anebo, pod pravým křídlem, přehledový protilodní radar. Křídla byla řešena jako sklopná. Hlavní plovák byl navržen tak, že obsahoval pumovnici, ve které mohla být alternativně instalována pomocná palivová nádrž.\n\nPrototyp XSC-1 poprvé vzlétl 16. února z letiště u Curtissovy továrny v ohijském Columbusu a letové zkoušky pokračovaly do 28. dubna, kdy vzlétl poslední ze sedmi předsériových kusů. Později byly vyrobeny další prototypy verzí XSC-1A a XSC-2, s modifikovaným překrytem kokpitu a dalšími zlepšeními, ale vzhledem ke konci války byla zakázka na 500 kusů provedení SC-2 zrušena po dokončení pouhých deseti kusů.\n\nPrvní sériové Seahawky byly zařazeny do služby 22. října 1944, na palubě USS \"Guam\".\nVšech 577 kusů posléze převzatých US Navy bylo vyrobeno s pevným kolovým podvozkem a poté přelétnuty na určenou námořní leteckou základnu, kde byly podle potřeby vybaveny plováky firmy Edo, které byly námořnictvem zakoupeny v rámci samostatné zakázky.\n\nSeahawk byl konstruován tak aby mohl být jeho podvozek snadno změněn z plovákového na kolový a naopak, a představoval pravděpodobně nejkvalitnější americký plovákový průzkumný letoun celé druhé světové války, ale jeho protahovaný vývoj znamenal, že vstoupil do služby příliš pozdě na to aby se významněji zapojil do válečných akcí. První zmínka o významnějším zapojení typu do bojů je z doby spojeneckého vylodění na Borneu v červnu 1945. Ke konci války se plovákové letouny stávaly méně potřebnými, a brzy po jejím skončení byl Seahawk nahrazen vrtulníky.\n\nV době své služby byl Seahawk kamuflován v souladu s předpisy US Navy platnými koncem války a těsně po jejím skončení, nejprve tříbarevnou kamufláží v barvách matné tmavomodré (Non-specular Sea Blue) na horních, středně šedomodré (Intermediate Blue) na bočních a bílé (Insignia White) na spodních plochách, a později od podzimu 1944 jednotným nátěrem lesklou tmavě modrou barvou (Glossy Sea Blue) na všech plochách.\n\nNejsou známy žádné zachované exempláře typu.\n\n\nData platí pro SC-1 vybavený plováky\n\n\n"}
{"id": "1351583", "url": "https://cs.wikipedia.org/wiki?curid=1351583", "title": "Baskeťák Bart", "text": "Baskeťák Bart\n\nBaskeťák Bart (v anglickém originále 22 for 30) je 17. díl 28. řady amerického animovaného seriálu Simpsonovi.\n\n V této parodii na \"30 for 30\", se Bart stane ze školního delikventa hvězdným basketbalovým hráčem na Springfieldské základní škole. Líza rozebírá Bartův úspěch pro školní noviny, a Homer se stane coachem týmu. Věci přestanou jít dobře, když se Bart zaplete s mafií.\n\nPremiéru tohoto dílu v USA sledovalo 2,61 milionů diváků. V Česku měl díl premiéru 2. září 2017.\n\n"}
{"id": "1351594", "url": "https://cs.wikipedia.org/wiki?curid=1351594", "title": "Tomáš Hykel", "text": "Tomáš Hykel\n\nTomáš Hykel (*23. listopadu 1996, Kopřivnice) je český fotbalový záložník, od roku 2017 hráč FC Baník Ostrava.\n\nSvoji fotbalovou kariéru začal v FC Kopřivnice. Ve starších žácích hrál za SK Hranice, poté zamířil do MFK Frýdek-Místek. V roce 2016 hostoval v MFK Vítkovice. V létě roku 2017 přestoupil do klubu FC Baník Ostrava. Se kterým má podepsaný kontrakt do 30. června 2020.\n\n"}
{"id": "1351595", "url": "https://cs.wikipedia.org/wiki?curid=1351595", "title": "Prager Platz", "text": "Prager Platz\n\nPrager Platz (v překladu: Pražské náměstí) se nachází v Berlíně na rozhraní čtvrtí Berlín–Wilmersdorf a Schöneberg. Vchází do něj ulice Prager-, Trautenau-, Prinzregenten-, Aschaffenburger a Motzstraße. Bylo pojmenováno v roce 1870 dle pražského míru, díky kterému byla v roce 1866 ukončena Prusko-rakouská válka a jednalo se o předkrok ke sjednocení Německa.\n\nOd počátku 20. století je kulturním centrem západního Berlína. V okolí žili umělci a intelektuálové jako Albert Einstein, Paul Schwebes, Egon Erwin Kisch či Erich Kästner, který dokonce vystihl náměstí a jeho okolí ve své knize Emil a detektivové. Bydleli zde také ruští emigranti jako například Vladimir Vladimirovič Nabokov, Ilja Grigorjevič Erenburg, Boris Leonidovič Pasternak a Maxim Gorkij.\n"}
{"id": "1351608", "url": "https://cs.wikipedia.org/wiki?curid=1351608", "title": "Harriet A. Washingtonová", "text": "Harriet A. Washingtonová\n\nHarriet A. Washingtonová (* 5. října 1951, Fort Dix, New Jersey, USA) je americká spisovatelka, vědecko-výzkumná pracovnice v oblasti lékařství, lékařské etiky a veřejného zdraví; též vysokoškolská učitelka, vědecká žurnalistka a redaktorka. Je autorkou knihy \"Medical Apartheid\", za kterou získala v roce 2007 cenu National Book Critics Circle Award za literaturu faktu.\n\nNarodila se ve Fort Dix ve státě New Jersey v USA. Vystudovala Rochesterskou univerzitu a Kolumbijskou univerzitu. Byla redaktorkou rochesterského časopisu \"Democrat and Chronicle\" pro oblast zdraví a vědy. Rovněž byla redaktorkou amerického deníku \"USA Today\". Její třetí kniha \"Medical Apartheid\" (2007) byla popisována jako „první a jediná úplná historie lékařských pokusů na Afroameričanech“ a získala cenu National Book Critics Circle Award za literaturu faktu. Žije s manželem na Manhattanu.\n\n\n"}
{"id": "1351610", "url": "https://cs.wikipedia.org/wiki?curid=1351610", "title": "CeDell Davis", "text": "CeDell Davis\n\nCeDell Davis (9. června 1926 – 27. září 2017) byl americký bluesový zpěvák a kytarista.\n\nNarodil se v arkansaském městě Helena do rodiny, která pracovala na zdejší plantáži. Od dětství hrál v kamarády na kytaru. Ve věku deseti let dostal obrnu, kvůli čemuž mu částečně znecitlivěla pravá ruka. Následně začal na kytaru hrát opačně (jako levák). V důsledku toho hendikepu však nemohl pravou ruku používat ani na hmatníku, což ho dovedlo k vytvoření vlastního stylu hry. V pravé ruce držel máslový nůž, jímž stlačoval struny podobně jako při stylu slide guitar (struny se v tomto stlačují kovovovu či skleněnou trubičkou). V roce 1953 se stal členem kapely zpěváka a kytaristy Roberta Nighthawka, v jehož kapele zůstal deset let. Během koncertu v roce 1957 proběhla policejní razie, během níž se publikum v panice natlačilo na Davise. Během incidentu si zlomil obě nohy a následně zůstal po dobu tří měsíců v nemocnici. Zbytek života byl donucen strávit na invalidním vozíku. V následujících dekádách se věnoval pouze koncertování. Své první sólové album \"\" vydal v roce 1994. Později vydal několik dalších alb. Dne 24. září 2017 byl hospitalizován kvůli infarktu myokardu a o tři dny později v nemocnici ve věku 91 let zemřel. Až do roku 2017 se věnoval veřejnému vystupování.\n\n"}
{"id": "1351615", "url": "https://cs.wikipedia.org/wiki?curid=1351615", "title": "Dorfhain", "text": "Dorfhain\n\nDorfhain je obec v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nDorfhain leží jihozápadně od saského hlavního města Drážďany na okraji Tharandtského lesa ve východních Krušných horách. Zástavba se rozkládá nalevo od řeky Wilde Weißeritz. Severní hranici katastrálního území protíná železniční trať Drážďany – Werdau.\n\nVesnice byla založena kolem roku 1300, první písemná zmínka však pochází až z roku 1351. V roce 2002 byl Dorfhain silně zasažen povodněmi.\n\nDorfhain se dělí na 3 místní části:\n\n\n\n\n"}
{"id": "1351619", "url": "https://cs.wikipedia.org/wiki?curid=1351619", "title": "Oleksandr Azackyj", "text": "Oleksandr Azackyj\n\nOleksandr Oleksandrovyč Azackyj (* 13. leden 1994) je ukrajinský fotbalový obránce a mládežnický reprezentant, který je od léta 2017 hráčem českého klubu FC Baník Ostrava.\n\nOleksandr Azackyj je odchovancem SK Metalist Charkov. Na Ukrajině hrál také za FK Dynamo-2 Kyjev a FK Černomorec Oděsa. V létě 2017 přestoupil do Baníku Ostrava.V létě 2018 odešel na hostování do FC Torpedo Kutaisi.\n"}
{"id": "1351632", "url": "https://cs.wikipedia.org/wiki?curid=1351632", "title": "František Chmiel", "text": "František Chmiel\n\nFrantišek Chmiel (* 15. červen 1997), je český profesionální fotbalový brankář momentálně působící v FC Baník Ostrava.\n\nMladý brankář začal svoji kariéru v Českém Těšíně, odkud v roce 2009 zamířil do MFK Karviná. V roce 2013 pak do FC Baník Ostrava. V sezoně 2015/16 hrál v lize 6 zápasů. Následující sezonu hrál za juniorku. V sezoně 2017/18 odehrál jeden zápas proti SK Slavia Praha, kdy střídal zraněného Martina Šustra.V lednu 2018 bude na půlroční hostovaní v MFK Vítkovice.\n"}
{"id": "1351637", "url": "https://cs.wikipedia.org/wiki?curid=1351637", "title": "Droga wojewódzka 942", "text": "Droga wojewódzka 942\n\nDroga wojewódzka 942 (DW942) je silnice, nacházející se v Slezském vojvodství v okrese Těšín v jižním Polsku. Její délka je 41 km a spojuje Bílsko-Bělou s Vislou.\n\nZačíná ve čtvrti Wapienica v Bílsko-Bělé křižovatkou s rychlostní silnicí S52. V Bílsko-Bělé vede ulicemi Międzyrzecka, Cieszyńska, vnitřním západním okruhem a ulicí Bystrańska; na ulici Bystrańska je křižovatka s rychlostní silnicí S1.\n\nDW942 prochází přes Salmopolský průsmyk a pak vede osadami Malinka a Nowa Osada. Konec silnice je v křižovatce s vojvodskou silnicí 941 v části Dziechcinka města Visly.\n\nSilnice prochází \n"}
{"id": "1351639", "url": "https://cs.wikipedia.org/wiki?curid=1351639", "title": "Králík japonský (plemeno)", "text": "Králík japonský (plemeno)\n\nKrálík japonský je ojediněle chované středně velké zakrslé sportovní plemeno králíka domácího.\n\nKrálík japonský vznikl ve druhé polovině 19. století ve Francii. Poprvé bylo tohle plemeno vystaveno v Paříži na světové výstavě v roce 1887 pod názvem „\"Lapin Japonais\"“. Plemeno bylo schváleno ve Francii v roce 1919, avšak rozšířilo se po Evropě i mimo ní. V Česku je plemeno známo od roku 1903, ale chovalo se i dříve. Ve Spojených státech amerických a Anglii se po útoku Japonců na americký přístav Pearl Harbor plemeno přejmenovalo na harlekýnové králíky (Harlequin rabbits). Po 2. sv. válce se chov soustředil na užitková plemena králíků, zatímco o sportovní plemena opadl zájem.\n\nJaponský králík váží 3,75 až 4,5 kilogramů a má válcovité tělo se silnými středně dlouhými končetinami. Hlava je široká a klenutá s pevnýma vzpřímenýma ušima o délce 12 cm. Srst je hustá a pružná o délce 2,5-3 cm. \n\nKresba je kombinace žlutooranžových a černých kresebných polí a pruhů se středovou symetrií. Kresba se dělí na kresbu hlavy a kresbu těla. V praxi je levá polovina hlavy žlutá s černým uchem a pravá polovina hlavy černá se žlutým uchem. Dělící linie je ostrá a přímá ve středu hlavy. Na trupu se střídají černé a žlutooranžové pruhy, které se půlí na hřbetě nad páteří: z levého boku jde nahoru černý pruh, ve středu hřbetu se půlí a dolů na pravou stranu jde jako pruh žlutý. Na té polovině hlavy, která je černá se žlutým uchem, je příslušná polovina prsou a hrudní končetina žlutá. Obdobně to je na druhé polovině (žlutá hrudní končetina a polovina prsou, černá polovina hlavy, žluté ucho). Mláďata japonských králíků jsou ve vrhu jinak kreslená.\n\nPlemeno se chová pro tzv. sportovní účely, neboli výstavnictví. Vzhledem ke kresebným znakům je poměrně hodně mláďat z vrhu, která se selektují kvůli méně zdařené kresbě. Kresebně horší králíci se vykrmují do 3,5 až 4 měsíců a jsou posléze určeni pro spotřebu v kuchyni. Exteriérově vhodnější králíci se dále odchovávají a jsou určeni pro soutěžní činnost na výstavách.\n\n"}
{"id": "1351640", "url": "https://cs.wikipedia.org/wiki?curid=1351640", "title": "Jean-Pierre Morgan", "text": "Jean-Pierre Morgan\n\nJean-Pierre Morgan (* 30. říjen 1996) je francouzský fotbalový obránce. V současnosti je hráčem francouzského fotbalového klubu FC Sète 34.\n\nJean-Pierre Morgan je odchovancem RCO Agde. Ve Francii hrál také za AS Béziers a AS Fabrégues. V zahraničí působil v Budapešti Honvéd a FC VSS Košice než v roce 2017 přestoupil do Baníku Ostrava. V lednu 2018 mu v Baníku vypršel smlouva a stal se volným hráčem. V červnu 2018 podepsal smlouvu v klubu FC Sète 34.\n"}
{"id": "1351648", "url": "https://cs.wikipedia.org/wiki?curid=1351648", "title": "Gall", "text": "Gall\n\nPříjmení Gall nese více různých osobností:\n\n"}
{"id": "1351654", "url": "https://cs.wikipedia.org/wiki?curid=1351654", "title": "Písař (rozcestník)", "text": "Písař (rozcestník)\n\nPísař může být:\n\n\n"}
{"id": "1351655", "url": "https://cs.wikipedia.org/wiki?curid=1351655", "title": "Floriánka (rozhledna)", "text": "Floriánka (rozhledna)\n\nFloriánka je rozhledna, která se nachází severozápadně obce Polešovice (okres Uherské Hradiště) v trati \"Sedlecké\". Název je odvozen od odrůdy vinné révy, vypěstované v místní šlechtitelské vinařské stanici Polešovice.\n\nV roce 2012 byla pro projekt výstavby rozhledny schválena dotace ze Státního zemědělského intervenčního fondu, která pokryla 80 % nákladů. Zbytek kryla ze svého rozpočtu obec Polešovice. Výstavbu provedla společnost Teplotechna Ostrava a.s. v období srpen-prosinec 2013. K zpřístupnění rozhledny došlo v lednu 2014.\n\nDřevěná rozhledna s ocelovými prvky je vysoká 22 m, má jednu vyhlídkovou plošinu ve výšce 18 m, ke které vede 80 schodů točitého ocelového schodiště.\n\nPoskytuje výhled na Bílé Karpaty, údolí řeky Moravy, hrad Buchlov a Chřiby.\n\nJe volně přístupná, po polní cestě od autobusové zastávky Polešovice, U Marka, leží cca 165 m od cyklotrasy \"Bzenecká\". Nejbližší železniční stanice jsou 4,6 km vzdálené Nedakonice.\n\n\n"}
{"id": "1351656", "url": "https://cs.wikipedia.org/wiki?curid=1351656", "title": "Don Hogan Charles", "text": "Don Hogan Charles\n\nDon Hogan Charles (9. září 1938 – 15. prosince 2017) byl americký fotograf.\n\nNarodil se v New Yorku jako Daniel James Charles, později však používal převážně jména Don či Donald. Rovněž používal příjmení obou svých rodičů, Hogan po matce a Charles po otci. V roce 1964 byl zaměstnán deníkem \"The New York Times\". Stal se tak vůbec prvním afroamerickým fotografem, kterého tyto noviny zaměstnaly. Pro \"The New York Times\" pracoval až do roku 2007, kdy odešel do důchodu. Fotografoval jak newyorské (převážně harlemské) převážně afroamerické obyvatele, tak i celebrity. Významná je jeho fotografie aktivisty Malcolma X, na níž drží pušku a hledí z okna. Fotografii poprvé zveřejnil magazín \"Ebony\". Jeho dílo je mimo jiné v kolekci newyorského Muzea moderního umění. Zemřel v newyorském East Harlemu ve věku 79 let.\n"}
{"id": "1351665", "url": "https://cs.wikipedia.org/wiki?curid=1351665", "title": "Lou Whittaker", "text": "Lou Whittaker\n\nLou Whittaker (* 10. února 1929 Seattle) je americký horolezec. Jeho dvojčetem je horolezec Jim Whittaker. S horolezectvím začínal spolu se svým bratrem v rodném státě Washington. Později lezl například také na Aljašce. V roce 1984 vedl první úspěšnou americkou expedici do severního průsmyku nejvyšší hory světa Mount Everest. Více než 250× vystoupil na vrchol Mount Rainier (4392  m n. m.), což je nejvyšší hora státu Washington. V roce 1968 založil firmu Rainier Mountaineering, zabývající se horským vůdcovstvím na Mount Rainier. Spolu s Andreou Gabbard je autorem autobiografické knihy '. Roku 1989 vedl expedici na třetí nejvyšší horu světa Kančendžengu (šest členů expedice tehdy stálo na vrcholu). V roce 2013 o něm byl natočen dokumentární film '. Jeho syn Peter se rovněž věnuje horolezectví.\n\n"}
{"id": "1351678", "url": "https://cs.wikipedia.org/wiki?curid=1351678", "title": "Ljubašivka", "text": "Ljubašivka\n\nLjubašivka (, – \"Ljubašjovka\") je sídlo městského typu v Oděské oblasti na Ukrajině. K roku 2011 měla přes devět tisíc obyvatel.\n\nLjubašivka leží přibližně 165 kilometrů severně od Oděsy. Východně od města prochází dálnice M-05 z Kyjeva do Oděsy, po které je také vedena Evropská silnice E95 z Petrohradu do Merzifonu.\n\nSoučasné osídlení začíná v 18. století. Až do druhé světové války byla v obci nemalá židovská menšina.\n\nOd roku 1957 je Ljubašivka sídlem městského typu.\n"}
{"id": "1351706", "url": "https://cs.wikipedia.org/wiki?curid=1351706", "title": "Václav Wallis", "text": "Václav Wallis\n\nVáclav Wallis (* 11. srpen 1944) je bývalý český rozvědčík. \n\nVystudoval pražskou VŠCHT a v roce 1968 nastoupil ke Sboru národní bezpečnosti, kde se stal tajemníkem organizace Socialistického svazu mládeže při ministerstvu vnitra, starším referentem specialistou III. odboru kontrarozvědky a rezidentem ve Spojeném království. Po listopadu 1989 pracoval v Bezpečnostní informační službě. V prosinci 1992 byl zatčen a obviněn z prodeje utajovaných informací majiteli Harvardských fondů Viktoru Koženému. V dubnu 1994 ho plzeňský okresní soud odsoudil na 37 měsíců odnětí svobody za zneužití pravomoci veřejného činitele. V srpnu téhož roku byl propuštěn. V roce 1997 začal nový proces, v roce 2001 byl zproštěn obžaloby pro nedostatek důkazů. \n"}
{"id": "1351722", "url": "https://cs.wikipedia.org/wiki?curid=1351722", "title": "Friedemann Riehle", "text": "Friedemann Riehle\n\nFriedemann Karl Riehle (* 30. května 1959 Stuttgart) je německý dirigent žijící v Česku.\n\nNarodil se ve Stuttgartu. V mladí studoval hru na klasickou kytaru ve Stuttgartu a také orchestrální dirigování na \"Akademii Mistrů pěvců norimberských\" v Norimberku a ve Vídni na Univerzitě hudby a herectví Vídeň (nyní Univerzita hudby a múzických umění Vídeň). Již jako student dirigoval svou první operní noc s operou \"Oberon\" od Carla Maria von Webera. V roce 1995 byl jeden z lidí, kteří založili Prague Philharmonic Orchestra. S tímto orchestrem spolupracuje často při nahrávání, při Pražském novoročním koncertu a při koncertech v zahraničí.\n\nZa účelem začlenit epochální hudbu 20. století do repertoáru klasické hudby, pořádá koncerty s klasickou rockovou hudbou od Deep Purple, Pink Floyd, Led Zeppelin a Queen. Pracoval s Ianem Gillanem ze skupiny Deep Purple na jedenácti vystoupeních symfonie v rocku. V srpnu 2015 a 2016 dirigoval rock-koncert ve Vídeňské státní opeře, nazvaný \"Rock the Opera\".\n\nMezi lety 1992-95 a 2009-2010 byl generálním ředitelem pražského Plesu v opeře ve Státní opeře Praha.\n\n"}
{"id": "1351725", "url": "https://cs.wikipedia.org/wiki?curid=1351725", "title": "Althaimenes", "text": "Althaimenes\n\nAlthaimenes nebo Althaimenés ( \"Althaimenes\", další přepis: \"Althaimenés\") je v řecké mytologii syn Katrea, syna krétského krále Minoa.\n\nAlthaimenes byl syn Katrea, který měl i dcery Aeropu, Klymenu a Apémosynu. Katreus žil šťastně, dokud mu věštec nepředpoveděl, že zemře rukou svého dítěte. Když se pak Althaimenes o veštbě dozvěděl, z obavy, že se veštba vyplní, opustil se sestrou Apémosynou Krétu. Doplavil se s ní na ostrov Rhodos, kde založili město Kréténia a na hoře Atabyrios dal postavit chrám zasvěcený bohu Diovi.\n\nKdyž už Katreus zestárl, měl opravdu silnou touhu se setkat se svým synem a navštívil ho na ostrově Rhodos. Na ostrov jeho loď dorazila v noci. Jakmile se jeho posádka vylodila, napadli je pastýři, kteří je považovali za piráty. V temné noci v bitvě ho zasáhl oštěpem vlastní syn, než mohl Katreus promluvit. Zemřel tak, jak to veštba předpověděla. Když se Althaimenes dozvěděl, koho zabil, prosil bohy, aby ho pohltila zem a bohové jeho prosbu splnili. Podle jiné verze se stal tulákem vyhýbajícím se lidem, který se žalem utrápil k smrti.\n"}
{"id": "1351726", "url": "https://cs.wikipedia.org/wiki?curid=1351726", "title": "Gabrielle Soumet", "text": "Gabrielle Soumet\n\nGabrielle Soumet, dame Beuvain d'Altenheim (1814−1886), byla francouzská básnířka a spisovatelka.\n\nByla dcerou Alexandera Soumeta, známého básníka a dramatika 19. století. Provdala se v roce 1834 za Beuvaina d'Altenheim, který se později stal generálním inspektorem ministerstva školství.\n\n\n"}
{"id": "1351731", "url": "https://cs.wikipedia.org/wiki?curid=1351731", "title": "Bábek (rozcestník)", "text": "Bábek (rozcestník)\n\nBábek může být:\n\n\n"}
{"id": "1351733", "url": "https://cs.wikipedia.org/wiki?curid=1351733", "title": "Wolfdieter Bihl", "text": "Wolfdieter Bihl\n\nWolfdieter Bihl (* 11. května 1937 v Linci) je rakouský historik, autor a emeritní profesor na Vídeňské univerzitě. \n\nStudoval v letech 1955 až 1962 historii, latinu a anglistiku na Vídeňské univerzitě a poté získal doktorát ve filozofii s prací \"Österreich-Ungarn und der Friede von Brest-Litowsk\" u Huga Hantsche. V roce 1975 se stal univerzitním docentem moderních dějin. Habilitoval s prací \"Die Kaukasus-Politik der Mittelmächte 1914–1918\" a v roce 1977 se stal profesorem Vídeňské univerzity. V letech 1988-92 a 1996-99 byl ředitelem Institutu historie na univerzitě. V roce 1995 získal vědeckou cenu Dolních Rakous.\n\nVědecky se zajímal o politické vztahy střední Evropy k východní a jižní Evropě a Orientu, dějiny Ukrajiny a Osmanské říše a první světovou válku. V roce 2002 odešel do důchodu. Sudetoněmecká akademie věd a umění ho v roce 2004 jmenovala řádným členem.\n\n"}
{"id": "1351735", "url": "https://cs.wikipedia.org/wiki?curid=1351735", "title": "Korejs", "text": "Korejs\n\nPříjmení Korejs nese více různých osobností:\n\n"}
{"id": "1351736", "url": "https://cs.wikipedia.org/wiki?curid=1351736", "title": "Jankovec", "text": "Jankovec\n\nPříjmení Jankovec nese více různých osobností:\n\n"}
{"id": "1351737", "url": "https://cs.wikipedia.org/wiki?curid=1351737", "title": "Faust (rozcestník)", "text": "Faust (rozcestník)\n\nFaust může být:\n\n"}
{"id": "1351739", "url": "https://cs.wikipedia.org/wiki?curid=1351739", "title": "Paul Thomas Anderson", "text": "Paul Thomas Anderson\n\nPaul Thomas Anderson (* 26. června 1970, Studio City, Kalifornie, USA) je americký filmový režisér a scenárista, syn herce Ernieho Andersona. Kariéru zahájil v roce 1988 s mockumentárním filmem \"The Dirk Diggler Story\", pojednávajícím o Dirku Digglerovi. Ten se stal inspirací i pro Andersonův druhý celovečerní film \"Hříšné noci\" (1997). Jeho prvním celovečerním snímkem byl \"Gambler\" (1996). Několikrát byl nominován na Oscara, a to jak za režii, tak hlavně za scénář. Řadu let chodil se zpěvačkou Fionou Apple. Od roku 2001 je jeho partnerkou herečka Maya Rudolph, s níž má čtyři děti.\n\n"}
{"id": "1351742", "url": "https://cs.wikipedia.org/wiki?curid=1351742", "title": "Vincour", "text": "Vincour\n\nPříjmení Vincour nese více různých osobností:\n\n"}
{"id": "1351744", "url": "https://cs.wikipedia.org/wiki?curid=1351744", "title": "Pauer", "text": "Pauer\n\nPříjmení Pauer nese více různých osobností:\n\n"}
{"id": "1351745", "url": "https://cs.wikipedia.org/wiki?curid=1351745", "title": "Leška", "text": "Leška\n\nPříjmení Leška nese více různých osobností:\n\n"}
{"id": "1351747", "url": "https://cs.wikipedia.org/wiki?curid=1351747", "title": "Mravec", "text": "Mravec\n\nPříjmení Mravec nese více různých osobností:\n\n"}
{"id": "1351748", "url": "https://cs.wikipedia.org/wiki?curid=1351748", "title": "Droga wojewódzka 943", "text": "Droga wojewódzka 943\n\nDroga wojewódzka 943 (DW943) je silnice, nacházející se v Slezském vojvodství v okrese Těšín a Żywiec v jižním Polsku. Její délka je 13 km a spojuje Laliki se státní hranicí České republiky.\n\nZačíná ve vesnici Laliki z křižovatky s rychlostní silnicí S69 (S1), končí na hraničním přechodu Jasnowice–Bukovec, kde navazuje na silnici 01149.\n\n"}
{"id": "1351749", "url": "https://cs.wikipedia.org/wiki?curid=1351749", "title": "Hein", "text": "Hein\n\nPříjmení Hein nese více různých osobností:\n\n\n"}
{"id": "1351750", "url": "https://cs.wikipedia.org/wiki?curid=1351750", "title": "Vail", "text": "Vail\n\nVail je město v americkém státě Colorado, v němž žije 5305 obyvatel (rok 2010). Nachází se v nadmořské výšce 2484 metrů a je významným střediskem zimních sportů. Je pojmenováno podle inženýra Charlese Vaila, který před druhou světovou válkou projektoval silnici přes průsmyk Vail Pass. V roce 1962 zde byl zbudován první lyžařský vlek a v roce 1966 byl okolní resort povýšen na město. Vail pořádal mistrovství světa v alpském lyžování v letech 1989, 1999 a 2015. Konala se zde také v roce 1996 první pivní soutěž World Beer Cup, každoročně probíhá filmový festival a přehlídka vážné hudby Bravo! Vail. Zdejší rezidence prezidenta Geralda Forda byla známá jako „Bílý dům Západu“.\n\n"}
{"id": "1351752", "url": "https://cs.wikipedia.org/wiki?curid=1351752", "title": "Víteček", "text": "Víteček\n\nPříjmení Víteček nese více různých osobností:\n\n"}
{"id": "1351753", "url": "https://cs.wikipedia.org/wiki?curid=1351753", "title": "653 (číslo)", "text": "653 (číslo)\n\nŠest set padesát tři je přirozené číslo. Římskými číslicemi se zapisuje DCLIII a řeckými číslicemi χνγ. Následuje po čísle šest set padesát dva a předchází číslu šest set padesát čtyři.\n\n653 je:\n\n"}
{"id": "1351756", "url": "https://cs.wikipedia.org/wiki?curid=1351756", "title": "Ghost (hudební skupina)", "text": "Ghost (hudební skupina)\n\nGhost je švédská heavymetalová hudební skupina založená v roce 2006 ve městě Linköping. Debutové album \"Opus Eponymous\", které vydala v roce 2010, bylo nominováno na švédskou cenu Grammis v kategorii \"Nejlepší hardrockové/metalové album\". Dále následovaly desky \"Infestissumam\" (2013) a \"Meliora\" (2015). Obě alba získala cenu Grammis, stejně tak jako extended play \"Popestar\" (2016).\n\nIdentita členů skupina byla od vzniku \"Ghost\" až do roku 2017 neznámá, kromě zpěváka se všichni prezentují pod pseudonymem Nameless Ghoul a na koncertech vystupují v identických kostýmech. Zpěvákův pseudonym je Papa Emeritus a jako jediný během živých vystoupení nosí odlišný kostým. V roce 2016 došlo ve skupině k rozkolu a k odchodu všech členů kromě zpěváka. Zároveň také vyšlo najevo, že se ve skupině několikrát měnili její členové. Jako první svojí identitu v roce 2017 prozradil rytmický kytarista Martin Persner, na něhož navázali další čtyři členové skupiny; klávesista Mauro Rubino, baskytarista Henrik Palm, bubeník Martin Hjertstedt a sólový kytarista Simon Söderberg. Tito čtyři hudebníci zároveň prozradili, že pod pseudonymem Papa Emeritus se skrývá zpěvák Tobias Forge a podali na něj žalobu, jelikož je údajně okrádal o jejich podíly ze zisků. Forge později svojí identitu potvrdil a oznámil, že se nejedná o konec kapely. V červnu roku 2018 bylo vydáno čtvrté studiové album, které se jmenuje \"Prequelle\".\n\n\n\n\n\n"}
{"id": "1351757", "url": "https://cs.wikipedia.org/wiki?curid=1351757", "title": "654 (číslo)", "text": "654 (číslo)\n\nŠest set padesát čtyři je přirozené číslo. Římskými číslicemi se zapisuje DCLIV a řeckými číslicemi χνδ. Následuje po čísle šest set padesát tři a předchází číslu šest set padesát pět.\n\n654 je:\n\n"}
{"id": "1351759", "url": "https://cs.wikipedia.org/wiki?curid=1351759", "title": "655 (číslo)", "text": "655 (číslo)\n\nŠest set padesát pět je přirozené číslo. Římskými číslicemi se zapisuje DCLV a řeckými číslicemi χνε. Následuje po čísle šest set padesát čtyři a předchází číslu šest set padesát šest.\n\n655 je:\n\n"}
{"id": "1351761", "url": "https://cs.wikipedia.org/wiki?curid=1351761", "title": "Frederick Corder", "text": "Frederick Corder\n\nFrederick Corder (26. ledna 1852 Hackney, Londýn – 21. srpna 1932) byl anglický skladatel a hudební pedagog.\n\nFrederick Corder se narodil 26. ledna1852 v londýnské čtvrti Hackney jako syn Micaha Cordera a jeho ženy Charlotte roz. Hillové. Navštěvoval \"Blackheath Proprietary School\" a již v raném dětství hrál na klavír. Později byl jeho učitelem klavíru Henry Gadsby a harmonie Claude Couldery. Ve studiu pokračoval na Royal Academy of Music, kde byli jeho učiteli George Alexander Macfarren (harmonie a skladba), William Cusins (klavír) a William Watson (housle). V roce 1875 získal Mendelssohnovo stipendium, které mu umožnilo studovat čtyři roky v zahraničí. První tři roky strávil na konservatoři v Klíně nad Rýnem, kde byl žákem Ferdinanda Hillera (skladba) a Isidora Seisse (klavír). Čtvrý rok žil v Miláně. Tam se seznámil Arrigem Boitem a Giuseppem Verdim.\n\nPo návratu do Anglie v roce 1879 se stal dirigentem v \"Brighton Aquarium\". V roce 1884 krátce působil jako dirigent v divadelní společnosti D'Oyly Carte Opera Company, která uváděla operety Arthura Sullivana a W. S. Gilberta \"Patience or Bunthorne’s Bride\" a \"Iolanthe or The Peer and the Peri\". Poté se Corder stal profesorem skladby na \"Královské akademii hudby\" v Londýně. V roce 1889 byl jmenován kurátorem akademie. Mezi jeho žáky byla řada předních britských skladatelů (Granville Bantock, Arnold Bax, York Bowen, Alan Bush, Eric Coates, Benjamin Dale, Joseph Holbrooke a další včetně vlastního syna Paula Cordera). V roce 1905 byl jedním ze zakladatelů a prvním předsedou Společnosti britských skladatelů (\"Society of British Composers\").\n\n\n\n\n\n\n\n"}
{"id": "1351762", "url": "https://cs.wikipedia.org/wiki?curid=1351762", "title": "Konkurenty", "text": "Konkurenty\n\nKonkurenty (lat. \"concurrentes\") či \"sluneční epakta\" byla čísla používaná pro určení neděle po jarním úplňku daného roku pro výpočet data Velikonoc. Čísla se opakovala v 28letém slunečním kruhu a měla v kombinaci se slunečními reguláry obdobnou funkci jako nedělní písmena.\n\nKonkurenty se značily číslicemi 1–7, které označovaly den v týdnu počínaje nedělí, který připadal na 24. březen a tedy i 31. března, 7., 14. a 21. dubna. To sloužilo k určení, kdy bude velikonoční neděle, kterou je první neděle po prvním jarním úplňku nastávajícím mezi 21. březnem a 18. dubnem. Proč je zvolen 24. březen a ne např. 21. březen je dáno historicky a má orientální původ v alexandrijském výpočtu Velikonoc.\n\nKonkurenty lze přímo odvodit z nedělních písmen, které označují datum první neděle v roce. V přestupném roce se odvozuje od druhého z dvojice písmen, protože březen je až po přestupném dni. Konkurentě 1 odpovídá denní písmeno 24. března, kterým je F.\n\nKonkurenty lze také odečíst z tabulky podle pořadí daného roku ve slunečním kruhu.\nČíslo se zvyšuje každý rok o 1, v přestupném roce (tučně) o 2. \n\nKonkurentu je konečně také možné přímo vypočítat dle vzorce:\n\nformula_1\n\nKde \"k\" je konkurenta a \"mod\" je zbytek po dělení sedmi. Pokud je k=0, je konkurenta 7.\n\nSluneční reguláry (\"regulares solares mensium\") sloužily ke zjištění dne v týdnu v jednotlivých měsících podle konkurenty. Regulára zvoleného měsíce se připočetla ke konkurentě daného roku a výsledkem bylo číslo dne v týdnu, kterým daný měsíc začínal. Pokud vyšlo číslo větší než 7, odečetlo se 7. Například v roce, který má konkurentu 1, je 24. březen nedělí a 1. březen pátek; pokud březnovou reguláru (5) přičteme ke konkurentě 1, vyjde nám (5+1) šestý den týdne, tedy pátek. Reguláry se původně měnily k 1. březnu a řídily se jimi proto i leden a únor následujícího roku.\n\nPo přenesení změny regulár na 1. ledna (kryly se s kalendářním rokem), byla regulára pro leden 2 a pro únor 5.\n\nDvacetiosmiletý kruh platí jen pro juliánský kalendář, týká se to i z něj odvozených konkurent a regulár. Pro gregoriánský kalendář bez provedení korekce tedy neplatí.\n\n"}
{"id": "1351763", "url": "https://cs.wikipedia.org/wiki?curid=1351763", "title": "Frinta", "text": "Frinta\n\nPříjmení Frinta nese více různých osobností:\n\n"}
{"id": "1351764", "url": "https://cs.wikipedia.org/wiki?curid=1351764", "title": "Arcidiecéze hamburská", "text": "Arcidiecéze hamburská\n\nArcidiecéze hamburská (lat. \"Archidioecesis Hamburgensis\") je římskokatolická arcidiecéze, která se nachází na severu Německa, sídlem arcibiskupa je Hamburk. Spolu s diecézemi hildesheimskou a osnabrückskou tvoří hamburskou církevní provincii. Sídelní katedrálou je Katedrála Panny Marie v Hamburku.\n\n"}
{"id": "1351765", "url": "https://cs.wikipedia.org/wiki?curid=1351765", "title": "656 (číslo)", "text": "656 (číslo)\n\nŠest set padesát šest je přirozené číslo. Římskými číslicemi se zapisuje DCLVI a řeckými číslicemi χνς. Následuje po čísle šest set padesát pět a předchází číslu šest set padesát sedm.\n\n656 je:\n\n"}
{"id": "1351769", "url": "https://cs.wikipedia.org/wiki?curid=1351769", "title": "Pavel Reiman", "text": "Pavel Reiman\n\nPavel Reiman, německy také Paul Reimann (12. října 1902 Brno – 1. listopadu 1976 Praha), byl česko-německý germanista, novinář, literární historik, spisovatel a komunistický politik. Jeho synem je historik Michal Reiman.\n\nPaul Reimann byl židovského původu, jeho matka se jmenovala Ernestina, rozená Rischawá, otec Josef Reimann byl spoluvlastníkem cementárny v Brně a zemřel po operaci v roce 1910 ve Vídni. Pavel v roce 1920 absolvoval brněnské první státní gymnázium a poté v letech 1921 až 1923 studoval germanistiku a filosofii na Lipské univerzitě. Reimann byl už od roku 1921 členem německé komunistické strany (KPD) a Komunistické studentské frakce (Kostufra), jako zástupce Lipska patřil v těchto letech k říšskému vedení strany. V roce 1923 se vrátil ke své matce do Prahy, protože mu bylo řečeno, že umírá. Po Ernestině smrti se o něj starala jeho bezdětná teta Julia Krause. Reiman původně plánoval pokračovat ve studiu na univerzitě v Praze, nicméně zůstal politicky aktivním a svá studia přerušil.\n\nV Praze vstoupil do Komunistické strany Československa (KSČ). V letech 1924 až 1926 působil jako redaktor \"Československé komunistické korespondence\", následně byl šéfredaktorem stranického časopisu \"Vorwärts\" v Liberci a členem tamního okresního vedení strany. V roce 1928 se jako hlavní německý představitel levé frakce KSČ zúčastnil VI. světového kongresu Kominterny, roku 1929 byl zvolen kandidátem politbyra a byl delegován do Moskvy jako zástupce československých komunistů. Zde byl až do roku 1931 kandidátem výkonného výboru Kominterny a současně členem redakční rady \"Komunistické internacionály\". Téhož roku vyšly jeho oficiální \"Dějiny Komunistické strany Československa\". \n\nKvůli obvinění z „pravicově oportunitického chování“ vůči politice KPD byl Reiman v roce 1931 z výkonného výboru Kominterny odvolán. V důsledku toho byl poté do roku 1932 šéfredaktorem teoretického orgánu KSČ \"Komunistická revue\" a vedoucím Agitpropu, propagačního oddělení ÚV KSČ. Ovšem v tomto roce byl kvůli politice jednotné fronty opět obviněn z pravicové úchylky (tzv. „Guttmanova-Reimanova úchylka“) a bylo mu nařízeno odjet do Moskvy. Důvodem tohoto obvinění byly jeho kritické poznámky k politice KPD, která podle něj podceňovala nacistickou hrozbu a nedostatečně se snažila vytvořit protifašistické spojenectví s SPD. V Moskvě pracoval ve výkonném výboru Kominterny, kde byl opět kritizován za pravicové odchylky.\n\nV roce 1936 se Reiman vrátil do Československa a podílel se zde na politickém a kulturním životě německých emigrantů z Říše. Byl redaktorem \"Rundschau\", \"Gegen-Angriffs\" a dalších emigrantských listů. V letech 1938 a 1939 byl členem zpravodajského aparátu nyní ilegální KSČ. Po vytvoření Protektorátu Čechy a Morava v dubnu 1939 emigroval přes Polsko do Velké Británie, kde se podílel na politickém životě československých emigrantů a byl editorem listu \"Einheit\", tiskového orgánu skupiny německého funkcionáře KSČ Gustava Beuera. \n\nPo skončení druhé světové války se Reiman v prosinci 1945 vrátil do Prahy a až do roku 1948 byl vedoucím zahraničního oddělení Ústředního výboru KSČ. Pak se stal členem Agitpropu a byl spoluodpovědný za kulturní politiku komunistické strany. Byl tehdy považován za prodlouženou ruku Slánského a proto byl v roce 1952 nucen svědčit v „procesu s protistátním spikleneckým centrem Rudolfa Slánského“. Sám nakonec souzen nebyl, ačkoli byl v souvislosti s tím označen za „kosmopolitu“. Přesto byl následně odstraněn ze všech funkcí a uchytil se až jako zaměstnanec Ústavu dějin KSČ.\n\nV této pro něj těžké době napsal knihu \"Hlavní proudy německé literatury 1750–1848\", která byla nejdříve vydána v roce 1956 v NDR a až poté roku 1958 v Československu. V letech 1962 až 1968 byl ředitelem ústavu, přičemž roku 1963 se spolu s Eduardem Goldstückerem podílel na organizaci Liblické konference, jež se věnovala životu a dílu Franze Kafky, a v roce 1965 působil jako předseda výboru germanistů na pražské konferenci o německé literatuře. Obě konference vedly k pozitivnímu přehodnocení pražské německé literatury a jsou považovány za počátek procesu vedoucího k pražskému jaru.\n\nReiman byl v tomto československém hnutí obnovy roku 1968 sám aktivní a patřil pak ke kritikům sovětské intervence ze srpna téhož roku. Na protest proti tomu, že NDR podpořila invazi do Československa, vrátil lipské univerzitě svůj čestný doktorát. V květnu 1969 byl Pavel Reiman sice jmenován profesorem německé literatury na pražské Karlově univerzitě, ale už následujícího roku byl vyloučen z KSČ a nemohl vykonávat své povolání. Měl navíc úplný zákaz publikovat a jeho knihy byly odstraněny ze všech knihoven. O jeho smrti v roce 1976 se československý oficiální tisk vůbec nezmínil.\n\n\n"}
{"id": "1351770", "url": "https://cs.wikipedia.org/wiki?curid=1351770", "title": "Schlosser", "text": "Schlosser\n\nPříjmení Schlosser nese více různých osobností:\n\n"}
{"id": "1351773", "url": "https://cs.wikipedia.org/wiki?curid=1351773", "title": "738 (číslo)", "text": "738 (číslo)\n\nSedm set třicet osm je přirozené číslo. Římskými číslicemi se zapisuje DCCXXXVIII a řeckými číslicemi ψλη'. Následuje po čísle sedm set třicet sedm a předchází číslu sedm set třicet devět.\n\n738 je:\n\n\n"}
{"id": "1351775", "url": "https://cs.wikipedia.org/wiki?curid=1351775", "title": "Lukačovič", "text": "Lukačovič\n\nPříjmení Lukačovič nese více různých osobností:\n\n"}
{"id": "1351777", "url": "https://cs.wikipedia.org/wiki?curid=1351777", "title": "Římská kultura", "text": "Římská kultura\n\nŘímská kultura je souhrn kulturních, uměleckých a náboženských jevů, které se rozvíjely v starověkém Římě od 8. století před Kr. až do 5. století po Kr. Tvoří součást starověké kultury. Římská kultura v mnoha oblastech přebírala nebo rozvíjela převzaté prvky národů, se kterými přicházela do kontaktů během celých svých dějin (Etruskové, Řekové, Punové, Keltové, Germáni), v jiných vytvořila svůj vlastní typ, který zase přebírali jiné národy. Mezi kulturu zahrnujeme: politickou kulturu, náboženskou kulturu, literaturu, umění, právo.\n\nŘímské politické instituce se rozvíjely samostatně, ale v úzké shodě s politickými institucemi ve starověkém Řecku. Postupně se rozvíjely politické instituce podle tří základních charakteristických období vývoje římských dějin: Královské období, Období římské republiky, Římská říše. Římané se částečně inspirovali i řeckými politickými institucemi. Když v polovině 5. století před Kr. sepisovali své zvykové právo (Zákon dvanácti tabulí), údajně vyslali zkušené muže, aby zkoumali zákony řeckých městských států na jihu Itálie, případně aby zkoumali Solónovy zákony v Aténách.\n\nO Římanech se píše, že v literatuře nebyly původní, že přebírali literární žánry od Řeků. Nejstarší díla v latinské literatuře vznikla překladem Homérova eposu, i nejstarší historiografická díla vznikla pod vlivem řeckých historiků (starší analisti). Byla psána řecky, protože byla určena pro Řeky – Římané jim chtěli ukázat, že jejich dějiny se vyrovnají dějinám Řecka. Později už římští historici (mladší analisti) psali latinsky a byli dostatečně sebevědomí na to, aby svá díla psali pro vlastních lidí. V období císařství byla střední a vyšší skupina obyvatelstva dvojjazyčná, běžně psali latinsky a řecky.\n\nŘímané převzali od Řeků i další žánry -lyrika, epika, drama, komedie, přičemž římská díla přebírala vzory ze svého kulturního okruhu (např. v dramatu a komedii).\n\nŘímané však vytvořili i vlastní žánry, které řecká literatura neznala. Byla to především satira, v níž byly Římané zcela svéprávní.\n\nŘímské umění také vykazuje znaky stahování od Etrusků i Řeků, ale některé prvky jsou opět svébytné. V nejstarším období se umění projevovalo v architektuře jednoduchých budov, které byly vzorem i pro pohřební urny. V královském období začali Římané přebírat mnohé prvky z umění a architektury na severu sídlících Etrusků. Jedním z nejstarších děl je \"cloaca maxima\", velký odpadový kanál, při kterém byla použita klenba. Umění pravé klenby převzali Římané od Etrusků i při stavbě dalších užitkových staveb – vodovody a mosty.\n\nSochařské umění v nejstarším období má také etruský původ. Slavná Kapitolská vlčice, symbol Říma, pochází přibližně z 5. století před Kr., Socha Řečníka – \"Arringatore\" nebo portrét Scipioni. Tato díla byla vytvořeny z bronzu.\n\nDruhý vliv v umění pronikl do římské kultury z Řecka po makedonských válkách. Vítězní Římané vyloupili množství řeckých měst a do Itálie posílaly po moři náklady uměleckých památek. Další loupení uměleckých památek nastalo na počátku 1. století před Kr., Kdy římský diktátor Lucius Cornelius Sulla vyplenil Athény. V Římě se následně vytvářeli kopie řeckých uměleckých děl pro bohaté římských zákazníky.\n\nŘímané však vytvářeli i umělecká díla, jejichž původ je vysloveně domácí. Šlo především o historický reliéf, jak ho máme možnost poznat na vítězných obloucích a na sloupech s reliéfem (Trajánův sloup, sloup Marka Aurelia). Rovněž domácí tradici má římský portrét na mincích, případně snahy o portrét na náhrobcích.\n"}
{"id": "1351778", "url": "https://cs.wikipedia.org/wiki?curid=1351778", "title": "658 (číslo)", "text": "658 (číslo)\n\nŠest set padesát osm je přirozené číslo. Římskými číslicemi se zapisuje DCLVIII a řeckými číslicemi χνη. Následuje po čísle šest set padesát sedm a předchází číslu šest set padesát devět.\n\n658 je:\n\n"}
{"id": "1351780", "url": "https://cs.wikipedia.org/wiki?curid=1351780", "title": "659 (číslo)", "text": "659 (číslo)\n\nŠest set padesát devět je přirozené číslo. Římskými číslicemi se zapisuje DCLIX a řeckými číslicemi χνθ. Následuje po čísle šest set padesát osm a předchází číslu šest set šedesát.\n\n659 je:\n\n"}
{"id": "1351781", "url": "https://cs.wikipedia.org/wiki?curid=1351781", "title": "Arcidiecéze freiburská", "text": "Arcidiecéze freiburská\n\nArcidiecéze freiburská (lat. \"Archidioecesis Friburgensis\") je římskokatolická arcidiecéze, která se nachází na jihu Německa, sídlem arcibiskupa je Freiburg im Breisgau. Spolu s diecézemi rottenbursko-stuttgartskou a mohučskou tvoří freiburskou církevní provincii. Sídelní katedrálou je Katedrála Panny Marie ve Freiburgu.\n\n"}
{"id": "1351784", "url": "https://cs.wikipedia.org/wiki?curid=1351784", "title": "660 (číslo)", "text": "660 (číslo)\n\nŠest set šedesát je přirozené číslo. Římskými číslicemi se zapisuje DCLX a řeckými číslicemi χξ. Následuje po čísle šest set padesát devět a předchází číslu šest set šedesát jedna.\n\n660 je:\n\n"}
{"id": "1351785", "url": "https://cs.wikipedia.org/wiki?curid=1351785", "title": "Páleníček", "text": "Páleníček\n\nPříjmení Páleníček nese více různých osobností:\n\n"}
{"id": "1351787", "url": "https://cs.wikipedia.org/wiki?curid=1351787", "title": "Arlington County", "text": "Arlington County\n\nArlington County (často pouze Arlington) je okres na severu státu Virginie ve Spojených státech amerických. Leží na pravém břehu řeky Potomac, v těsné blízkosti hlavního města USA Washingtonu, D.C. Nachází se zde mnoho institucí, které se již do hlavního města, ležícího na levém břehu, nevešly, jako například Pentagon nebo Arlingtonský národní hřbitov. V Arligtonu žije mnoho politiků a zaměstnanců ministerstev, kteří dojíždějí do hlavního města, se kterým je Arligton spojen metrem. Žije zde asi 225 tisíc obyvatel.\n\n"}
{"id": "1351788", "url": "https://cs.wikipedia.org/wiki?curid=1351788", "title": "KRename", "text": "KRename\n\nKRename je program prostředí KDE, který se dá použít na přejmenování více souborů a adresářů najednou. Mnoho linuxových distribucí používajících prostředí plochy Plasma jako výchozí již program KRename v nabídce programů k instalaci obsahuje.\n\n\n"}
{"id": "1351789", "url": "https://cs.wikipedia.org/wiki?curid=1351789", "title": "Holzknecht", "text": "Holzknecht\n\nPříjmení Holzknecht nese více různých osobností:\n\n"}
{"id": "1351793", "url": "https://cs.wikipedia.org/wiki?curid=1351793", "title": "Kostel svatého Františka z Assisi (Anežský klášter)", "text": "Kostel svatého Františka z Assisi (Anežský klášter)\n\nKostel svatého Františka z Assisi v areálu Anežského kláštera vznikl jako jeden z prvních objektů a nejvýznamnější kostel kláštera. Původní románsko-gotické dvojlodí kostela sv. Františka se dochovalo jen torzovitě a bylo novodobě dostavěno (běžně nebývá přístupno). Podle kostela dostala svůj název okolní lokalita – \"Na Františku\".\n\nKlášterní kostel sv. Františká měl původně netradiční asymetrickou dispozici dvoulodního kostela o třech klenebních polích v každé lodi. Je to především kostel sv. Františka, na němž je nejvíce patrné pro první etapu výstavby kláštera typické míšení pozdně románských a gotických prvků.\n\nK hlavní lodi přiléhala jen jižní loď, zatímco na severní straně stála budova konventu. Toto uspořádání bylo pravděpodobně z funkčních důvodů – aby klarisky mohly vstupovat přímo z dormitáře na tribunu. Podle řeholních předpisů se nemohly sestry jakkoliv stýkat s veřejností, a proto bylo potřeba jim vyhradit zvláštní místo, kde mohly odděleně, nerušeně poslouchat bohoslužbu. O dřevěné tribuně dnes svědčí zachovalý portál v severní zdi a zároveň okno do presbytáře v místě vítězného oblouku.\n\nKonvent klarisek a kostel sv. Františka byly otevřeny v den vstupu královské dcery Anežky do řádu 25. března 1234. V letech 1234–1238 je doložena korespondence mezi Anežkou a sv. Klárou a papežem Řehořem IX. V roce 1237 udělil papež klášteru řadu významných privilegií.\n\nK východní části hlavní lodi kostela byl připojen podélný presbytář o dvou klenebních polích a pětibokém závěru. Podle řádových předpisů byl přístupný pouze bratřím, proto byl jižní zdí, u které byl atypicky umístěn oltář, připojen k mužskému konventu. V nově postaveném presbytáři sv. Františka byly nalezeny odlišné kamenické značky od první etapy, které dokládají příchod nové huti do Prahy v této fázi výstavby. Klenební pole byla oddělena jednoduchými oblými příporami, ukončenými kalichovými hlavicemi, z nichž pokračovala klenební žebra hruškovcového profilu do svorníku s florálním motivem. Místnost byla osvětleny velkými okny s jednoduše profilovanou kružbou a ve spodní části závěru se nacházelo několik výklenků.\n\nV době panování Karla IV. došlo k rozsáhlým stavebním úpravám celého areálu kláštera. Dřevěná tribuna v hlavní lodi kostela sv. Františka byla nahrazena kamennou a osazen byl profilovaný portál v západním průčelí. K nejkvalitnějším detailům patří štíhlý portál v jižní stěně presbytáře kostela s plným tympanonem, na kterém se dochovaly stopy původní červené a modré polychromie.\n\nPo roce 1978, kdy byl celý klášterní komplex prohlášen za Národní kulturní památku, byly jednotlivé objekty kláštera postupně zpřístupňovány. Jako poslední byl zrenovován kostel sv. Františka, a to roku 1986.\n\n"}
{"id": "1351797", "url": "https://cs.wikipedia.org/wiki?curid=1351797", "title": "Azra Bašičová", "text": "Azra Bašičová\n\nAzra Bašičová (, ; * 22. června 1959, Rijeka, Jugoslávie, dnes Chorvatsko) je bývalá chorvatská vojačka, odsouzená v roce 2017 ke 14 letům odnětí svobody sarajevským soudem za válečné zločiny, které spáchala za války v Bosně a Hercegovině (1992–1995) v bosenském městě Derventa. \n\nV březnu roku 2011 byla Azra Bašičová zadržena policií v americkém státě Kentucky, do Bosny pak byla vydána až o pět let později. V Bosně čelila obvinění z mučení srbských občanů, doloženému vyřezávání křesťanských symbolů, tj. kříže, do kůže minimálně jednoho srbského zajatce, nucení lízání, či pití lidské krve a benzínu, pálení rukou a tváře a také vytrhávání nehtů kleštěmi. \n"}
{"id": "1351798", "url": "https://cs.wikipedia.org/wiki?curid=1351798", "title": "Bixby (virtuální asistent)", "text": "Bixby (virtuální asistent)\n\nBixby je virtuální asistent vyvinutý společností Samsung Electronics.\n\nSamsung 20. března 2017 oznámil, že se chystá vydat hlasového digitálního asistenta jménem \"Bixby\". Bixby byl představen společně s Samsung Galaxy S8 a S8+ i Samsung Galaxy S9 a S9+ v průběhu Samsung Galaxy Unpacked 2017 event, která se konala 29. Března 2017. Bixby může být také stažen pomocí apk balíčku i na starší Galaxy zařízení s operačním systémem Android Nougat.\n\nBixby představuje hlavní předělanou aplikaci S Voice, kterou Samsung představil v roce 2012 společně s Galaxy S III.\n\nV květnu roku 2017, Samsung oznámil, že Bixby bude zařezen do série Family Hub 2.0, což je první produkt, ke kterému není potřeba mobilní telefon a byl do něj přidán virtuální asistent Bixby.\n\nBixby se skládá ze tří aplikací. Jsou to \"Bixby Voice\", \"Bixby Vision\" a \"Bixby Home\".\n\n\"Bixby Voice\" může uživatel spustit tím, že někomu zatelefonuje nebo stiskne a přidrží tlačítko umístěné pod tlačítky hlasitosti, nazvané Bixby Button. Chvíli před představením telefonu bylo tlačítko Bixby Button přeprogramované a uživatel si jej mohl nastavit na otevření dalších aplikací nebo asistentů, například konkurenčnímu Google Assistant. Pár dní před spuštěním prodeje telefonu Galaxy S8 byla tato funkce odstraněna firmwarovou aktualizací.\n\n\"Bixby Vision\" je umístěn do systémové aplikace fotoaparát a může identifikovat objekty v reálném čase, vyhledávát pro ně různé služby, nabídnout výrobek k nákupu, je-li nákup k dispozici. Bixby je také schopen překládat text, přečíst QR kódy a poznat památky.\n\n\"Bixby Home\" lze nalézt přejetím zleva doprava na domovské obrazovce. Můžete vertikálně rolovat seznamem informací, které Bixby připravil. Může komunikovat například s počasím nebo fitness aktivitami (s předinstalované aplikace Samsung Health).\n\nBixby podporuje více jazyků, včetně angličtiny, korejštiny a čínštiny. Tyto jazyky podporují kontextové a vizuální vyhledávání.\n\nV listopadu 2019 se Bixby dostalo dalšího rozšíření s plánovanou implementací do dalších druhů chytrých zařízení od Samsungu.\n\nV současné době je Bixby k dispozici pouze v korejštině, angličtině a čínštině. Nicméně, Samsung 6. dubna 2017 oznámil, že vydá Bixbyho v němčině. Bixby v korejštině byl spuštěn 1. května 2017.\n\nOd prosince 2017, je Bixby k dispozici ve více než 200 zemích, ale jen v korejštině, angličtině a čínštině. Čínská verze Bixbyho je k dispozici pouze na zařízeních, které se oficiálně prodávají v Číně.\n\n\n\n\n\n\n\n\n"}
{"id": "1351804", "url": "https://cs.wikipedia.org/wiki?curid=1351804", "title": "Wassoulou", "text": "Wassoulou\n\nWassoulou nebo \"Vasulu\" je historický a kulturní region v západní Africe. Leží v povodí řek Niger a Sankarani, zasahuje na území států Guinea, Mali a Pobřeží slonoviny. Největším městem je Yanfolila. Žije zde asi 160 000 obyvatel, převážně Mandinkové, Fulbové a Mandéové, hovořící wassoulským dialektem. Vyznávají z devadesáti procent islám, jehož podoba je ovšem značně ovlivněna původním animismem.\n\nOblast je známá jako rodiště stejnojmenného hudebního žánru, pro který je charakteristické používání hudebních nástrojů ngoni a djembe a pentatonická stupnice. Hudba wassoulou se vyvinula z loveckých písní a její moderní podoba je spojena s významnými osobnostmi uznávanými i mimo Afriku, jako jsou zpěvačky Fatoumata Diawara a Oumou Sangaré nebo soubor Bamba Wassoulou Groove. V Yanfolile se na tuto hudbu specializuje rozhlasová stanice \"Radio Wassoulou\".\n\nV roce 1878 založil náčelník Samory Touré ve městě Bissandougou říši nazvanou Wassoulou, která sjednotila místní muslimy a bránila se invazi francouzských kolonialistů až do roku 1898. \n"}
{"id": "1351809", "url": "https://cs.wikipedia.org/wiki?curid=1351809", "title": "Teratologie", "text": "Teratologie\n\nTeratologie je interdisciplinární vědní obor, který se zabývá vývojovými vadami člověka, stejně jako ostatních živých organismů. Studuje mechanizmus vzniku vad (teratogenezi) a zkoumá jaká vnější agens (teratogeny) takový proces vzniku vad spouštějí. Vývojové vady představují hrubé odchylky od normální stavby těla či jednotlivých orgánů a tkání, které vznikly během prenatálního vývoje a mohou se projevit funkčními poruchami.\n\nLetální vývojové vady jsou neslučitelné se životem. V případě, že vývojová vada nevedla k eliminaci plodu či zárodku, je při narození nesena novorozencem jako vrozená vývojová vada. Termín „vrozená“ vyjadřuje existenci vady v momentu narození. Prevalence vad způsobených pouze exogenními vlivy, teratogeny, činí u novorozenců přibližně 0,2–0,4 %.\n\nNázev pochází z řeckého \"teras, teratos\", což znamená zrůdu, obludu. Nápadné vývojové vady přitahovaly lidskou pozornost patrně odjakživa, už ze starověku pocházejí popisy různých případů. Plinius starší označil vadné organismy jako „hříčky přírody“ a od 16. století vznikaly sbírky exemplářů vadného vývoje. Francouzský chirurg Ambroise Paré ve spise, vydaném roku 1573, rozlišuje různé příčiny vzniku vývojových vad, například dědičnost, mechanické poškození nebo onemocnění plodu.\n\nNa vědecký základ postavili teratologii francouzští zoologové Étienne a Isidore Geoffroy Saint-Hilaire a německý anatom Johann Friedrich Meckel. Zatímco starší teratologie zkoumala vznik vývojových vad na různě poškozených například kuřecích zárodcích, moderní teratologie využívá hlavně technik molekulární genetiky. Překrývá se tak s jinými vědami, jako je vývojová biologie, embryologie a genetika. Zhruba do poloviny 20. století převládal názor, že hlavní příčinou vývojových vad je dědičnost, od té doby se pozornost soustředila hlavně na vnější vlivy a činitele, pokud na organismus působí v kritických obdobích jeho vývoje.\n\nV roce 1929 Goldstein s Murphym prokázali teratogenní účinek ionizujícího záření na člověka. Roku 1941 byla objevena souvislost mezi zarděnkami v těhotenství a výskytem vývojových vad. K rozvoji teratologie přispěl tragický příběh s uklidňujícím prostředkem Conterganem. Po deseti letech podávání ve 46 zemích se roku 1961 ukázalo, že jeho účinná látka thalidomid je pro lidské embryo významný teratogen a narodilo se asi 8 tisíc dětí s chybějícími končetinami a podobně.\n\nTeratogeny, jakožto vnější faktory indukující proces vedoucí ke vzniku vývojových vad, mají povahu biologickou, fyzikální či chemickou:\n\n\n"}
{"id": "1351813", "url": "https://cs.wikipedia.org/wiki?curid=1351813", "title": "Matador (film, 2005)", "text": "Matador (film, 2005)\n\nMatador (v anglickém originále The Matador) je černá komedie z roku 2005. Režie a scénáře se ujal Richard Shepard. Ve snímku hrají hlavní role Pierce Brosnan, Greg Kinnear, Hope Davis a Philip Baker Hall.\n\nFilm měl premiéru na Filmovém festival Sundance v lednu roku 2005 a do kin byl uveden 30. prosince 2005 ve Spojených státech amerických. Pierce Brosnan získal za svojí roli nominaci na Zlatý glóbus a cenu Saturn.\n\n\nPřes to, že hlavní hrdina Julian cestuje do Vídně, Las Vegas, Moskvy, Sydney, Budapešti, Toskánska a do Manily, celý film byl natočený v Ciudad de México. Podle závěrečných titulků byly všechny zápasy s býky vytvořeny počítačově. Herečka Hope Davies byla během natáčení těhotná. \n\nFilm byl promítán na filmových festivalech Sundance, v Torontu a v Chicagu, kde získal pozitivní recenze od kritiků. Na recenzní stránce Rotten Tomatoes získal ze 152 započtených recenzí 74 procent s průměrným ratingem 6,7 bodů z deseti. Na Česko-Slovenské filmové databázi si snímek drží 61%.\n\nPierce Brosnan byl nominovaný na Zlatý glóbus v kategorii nejlepší mužský herecký výkon v hlavní roli (muzikál nebo komedie), cenu však získal Joaquin Phoenix za film \"Walk the Line\".\n\n"}
{"id": "1351817", "url": "https://cs.wikipedia.org/wiki?curid=1351817", "title": "FC Baník Ostrava v evropských fotbalových pohárech", "text": "FC Baník Ostrava v evropských fotbalových pohárech\n\nToto je přehled všech výsledků fotbalového klubu FC Baník Ostrava v evropských fotbalových pohárech.\n\nZdroj: \n"}
{"id": "1351818", "url": "https://cs.wikipedia.org/wiki?curid=1351818", "title": "Álvaro García Linera", "text": "Álvaro García Linera\n\nÁlvaro García Linera (* 19. října 1962, Cochabamba) je bolivijský politik španělského původu a také viceprezident země za vlády bolivijského prezidenta Eva Moralese. Funkci zastává od roku 2006. Studoval matematiku na Mexické národní autonomní univerzitě, avšak diplom nezískal. Později působil v guerrillové armádě. V roce 1991 byl se svým bratrem Paulem odsouzen za krádež 441 tisíc dolarů. Ve vězení studoval sociologii a po propuštění vyučoval na univerzitě. V září 2012 se jeho manželkou stala Claudia Fernández Valdivia.\n\n"}
{"id": "1351820", "url": "https://cs.wikipedia.org/wiki?curid=1351820", "title": "FK Teplice v evropských fotbalových pohárech", "text": "FK Teplice v evropských fotbalových pohárech\n\nToto je přehled všech výsledků fotbalového klubu FK Teplice v evropských fotbalových pohárech.\n"}
{"id": "1351821", "url": "https://cs.wikipedia.org/wiki?curid=1351821", "title": "FC Zbrojovka Brno v evropských fotbalových pohárech", "text": "FC Zbrojovka Brno v evropských fotbalových pohárech\n\nToto je přehled všech výsledků fotbalového klubu FC Zbrojovka Brno v evropských fotbalových pohárech.\n\nPozn.: tučně jsou označeny domácí zápasy Zbrojovky.\n"}
{"id": "1351822", "url": "https://cs.wikipedia.org/wiki?curid=1351822", "title": "Los Angeles Memorial Coliseum", "text": "Los Angeles Memorial Coliseum\n\nLos Angeles Memorial Coliseum je sportovní stadion v Los Angeles, sloužící zejména pro americký fotbal. Otevřen byl v roce 1923 a pojme 93 607 diváků. Své zápasy zde hraje fotbalový tým Univerzity Jižní Kalifornie a dočasně zde sídlí i klub Los Angeles Rams. Stadion byl využit také při Letních olympijských hrách 1932 a 1984 a poslouží i při LOH 2028. Konají se zde i další kulturní akce, například koncerty.\n\n"}
{"id": "1351824", "url": "https://cs.wikipedia.org/wiki?curid=1351824", "title": "FK Jablonec v evropských fotbalových pohárech", "text": "FK Jablonec v evropských fotbalových pohárech\n\nToto je přehled všech výsledků fotbalového klubu FK Jablonec v evropských fotbalových pohárech.\n"}
{"id": "1351825", "url": "https://cs.wikipedia.org/wiki?curid=1351825", "title": "FK Mladá Boleslav v evropských fotbalových pohárech", "text": "FK Mladá Boleslav v evropských fotbalových pohárech\n\nToto je přehled všech výsledků fotbalového klubu FK Mladá Boleslav v evropských fotbalových pohárech.\n"}
{"id": "1351826", "url": "https://cs.wikipedia.org/wiki?curid=1351826", "title": "SK Sigma Olomouc v evropských fotbalových pohárech", "text": "SK Sigma Olomouc v evropských fotbalových pohárech\n\nToto je přehled všech výsledků fotbalového klubu SK Sigma Olomouc v evropských fotbalových pohárech.\n"}
{"id": "1351827", "url": "https://cs.wikipedia.org/wiki?curid=1351827", "title": "Mystérium sexu", "text": "Mystérium sexu\n\nMystérium sexu (v anglickém originále Masters of Sex) je americký televizní seriál stanice Showtime. Za vznikem seriálu stojí Michelle Ashford a kniha \"Masters of Sex\" od spisovatele Thomase Maiera. Hlavní role ztvárnili Michael Sheen a Lizzy Caplan. Seriál byl kladně přijat kritiky, v roce 2013 byl nominován na Zlatý glóbus v kategorii \"nejlepší televizní seriál\". První díl seriálu měl premiéru 29. září 2013. Po čtyřech odvysílaných řadách se rozhodla stanice Showtime seriál zrušit. \n\nSeriál se odehrává v padesátých a šedesátých letech a pojednává o výzkumu a vztahu mezi Williamem Mastersem (Michael Sheen) a Virginií Johnson (Lizzy Caplan), dvěma výzkumníky ohledně lidské sexuality na Washingtonské univerzitě v St. Louis ve státě Missouri.\n\n"}
{"id": "1351828", "url": "https://cs.wikipedia.org/wiki?curid=1351828", "title": "Bohemians Praha 1905 v evropských fotbalových pohárech", "text": "Bohemians Praha 1905 v evropských fotbalových pohárech\n\nToto je přehled všech výsledků fotbalového klubu Bohemians Praha 1905 v evropských fotbalových pohárech.\n\nPozn.: tučně jsou označeny domácí zápasy Bohemians.\n\nBohemians má po devíti ročnících v evropských pohárech kladné skóre 52:46 (+6).\n\nV evropských pohárech UEFA a PMEZ dalo 20 hráčů v zelenobílém dresu 52 gólů. Třem hráčům se povedl hattrick.\n\nBohemians se v letech 1962-1990 čtrnáctkrát účastnili letní mezinárodní soutěže Interpohár. Tyto účasti ji vynesly pětkrát (1979, 1980, 1982, 1983 a 1984; v roce 1982 bez ztráty bodu) prémii za prvenství ve skupině.\n\nNa prvním místě je uveden výsledek z domácího utkání. Domácím hřištěm v Interpoháru ale občas nebyl Ďolíček ve Vršovicích ale hříště v okolí Prahy (Říčany, Turnov, Vlašim).\n"}
{"id": "1351829", "url": "https://cs.wikipedia.org/wiki?curid=1351829", "title": "Alpheus", "text": "Alpheus\n\nAlpheus je rod krevet čeledi Alpheidae. Tento rod zahrnuje více než 250 druhů, což jej činí druhově nejbohatším rodem krevet. Některé druhy z rodu vstupují do symbiotického vztahu s čeledí ryb Gobiidae.\n\nRod zahrnuje následující druhy:\n\n"}
{"id": "1351830", "url": "https://cs.wikipedia.org/wiki?curid=1351830", "title": "FK Dukla Praha v evropských fotbalových pohárech", "text": "FK Dukla Praha v evropských fotbalových pohárech\n\nToto je přehled všech výsledků fotbalového klubu FK Dukla Praha v evropských fotbalových pohárech.\n\nZdroj: \n"}
{"id": "1351831", "url": "https://cs.wikipedia.org/wiki?curid=1351831", "title": "FC Fastav Zlín v evropských fotbalových pohárech", "text": "FC Fastav Zlín v evropských fotbalových pohárech\n\nToto je přehled všech výsledků fotbalového klubu FC Fastav Zlín v evropských fotbalových pohárech.\n"}
{"id": "1351832", "url": "https://cs.wikipedia.org/wiki?curid=1351832", "title": "1. FC Slovácko v evropských fotbalových pohárech", "text": "1. FC Slovácko v evropských fotbalových pohárech\n\nToto je přehled všech výsledků fotbalového klubu 1. FC Slovácko v evropských fotbalových pohárech.\n"}
{"id": "1351841", "url": "https://cs.wikipedia.org/wiki?curid=1351841", "title": "Seznam dílů seriálu Mimoni v Americe", "text": "Seznam dílů seriálu Mimoni v Americe\n\nToto je seznam dílů seriálu \"Mimoni v Americe\". Americký sitcom \"Mimoni v Americe\" měl premiéru v letech 2007–2008 na americké stanici The CW.\n\n<onlyinclude></onlyinclude>\n\n"}
{"id": "1351843", "url": "https://cs.wikipedia.org/wiki?curid=1351843", "title": "Klášter svatého Jana (Müstair)", "text": "Klášter svatého Jana (Müstair)\n\nKlášter svatého Jana v Müstairu je velmi dobře zachovalý středověký klášter nacházející se ve východním Švýcarsku, v kantonu Graubünden. Založen byl v roce 775, tzn. v karolinském období. Během restauračních prací, které probíhaly během 20. století, bylo odkryto mnoho nástěných románských fresek z období raného středověku. Od roku 1983 je klášter zařazen mezi lokality světového kulturního dědictví UNESCO. V současné době klášter obývá malá komunita jeptišek benedektinek (okolo 12 osob).\n\n"}
{"id": "1351847", "url": "https://cs.wikipedia.org/wiki?curid=1351847", "title": "Droga wojewódzka 945", "text": "Droga wojewódzka 945\n\nDroga wojewódzka 945 (DW945) je silnice, nacházející se v Slezském vojvodství v okrese Żywiec v jižním Polsku. Její délka je 23 km a spojuje Żywiec se státní hranicí Slovenska.\n\nZačíná na jihu města Żywiec z křižovatky s rychlostní silnicí S69 (S1), končí na hraničním přechodu Korbielów–Oravská Polhora, kde navazuje na silnici I. třídy 78 (Oravská Polhora–Oravský Podzámok).\n\n\n"}
{"id": "1351855", "url": "https://cs.wikipedia.org/wiki?curid=1351855", "title": "Shamrock", "text": "Shamrock\n\nShamrock (z irského \"seamróg\" = jetelíček) je jeden z národních symbolů Irska. Má podobu zeleného jetelového trojlístku; někdy se objevují také listy šťavele nebo tolice. Je atributem svatého Patrika, který podle legendy při své evangelizaci Irska používal trojici listů vyrůstajících ze společného stonku jako znázornění svaté Trojice (i když jetel měl kultovní význam již v původním druidském náboženství).\n\nJetel je národní rostlinou Irska, stejně jako je růže symbolem Anglie, bodlák představuje Skotsko a narcis Wales. Souvisí také s označením Irska jako zeleného nebo smaragdového ostrova, které zavedl básník William Drennan ve svých verších z roku 1795. Shamrock se stal jedním ze symbolů irského povstání v roce 1798. Dalším důvodem popularity jetele bylo tvrzení, že pojídání této rostliny zachránilo za velkého irského hladomoru mnoho životů. \n\nNení vyobrazen ve státním znaku Irska jako keltská harfa a je tedy neoficiálním symbolem Irů žijících doma i v diaspoře. Je použit na letadlech státní letecké společnosti Aer Lingus, na dresech sportovních reprezentací, ve znaku irských skautů, objevuje se na mincích nebo poštovních známkách. Přední irský fotbalový klub, sídlící v Dublinu, se jmenuje Shamrock Rovers FC. Rodina Disneyova pojmenovala svoji firmu Shamrock Holdings, shamrock je také v názvu řadu souborů věnujících se keltské kultuře. Jako připomínka irských přistěhovalců je shamrock vyobrazen na vlajce kanadského města Montréalu. Podle trojlístku se jmenuje také několik obcí, např. Shamrock (Saskatchewan). Maskotem basketbalového klubu Boston Celtics je leprikón ve vestě poseté trojlístky. \n\nPivo značky Guinness se tradičně podává tak, že výčepní vytvoří na povrchu pěny obrazec trojlístku, který by měl vydržet do dopití sklenice. Na den svatého Patrika, největší irský svátek, je zvykem nosit na oděvu jetelové listy. Firma McDonald's servíruje v tento den mléčný nápoj Shamrock Shake, v němž je zelená barva dosažena přidáním máty.\n\nV sadě znaků Unicode má shamrock kód U+2618 ☘. \n\n"}
{"id": "1351857", "url": "https://cs.wikipedia.org/wiki?curid=1351857", "title": "Václav Krupka", "text": "Václav Krupka\n\nVáclav Krupka (31. května 1914 v Novém Bydžově – 4. února 1994 v Praze) byl vojákem z povolání (poručík jezdectva) v prvorepublikové československé armádě. Po obsazení republiky, nastolení Protektorátu Čechy a Morava a rozpuštění armády byl pracovně zařazen do Východočeského elektrárenského svazu. Žil se svojí manželkou Hanou v Pardubicích. Jejím prostřednictvím se dostal do kontaktu s velitelem para-výsadku Silver A a spolu se svou ženou Hanou začal členům tohoto výsadku pomáhat. V literatuře faktu je zdůrazňována zejména Krupkova role pardubického ubytovatele velitele výsadku Alfréda Bartoše, ale nelze opomíjet fakt, že při setkání štábního kapitána Václava Morávka s Alfrédem Bartošem (dne 20. března 1942 ve 23.00 hodin) v Chotkových sadech (v Praze na Klárově) to byl právě ozbrojený Václav Krupka, kdo \"jistil\" Bartoše. Krupka a jeho manželka Hana se později dostali do rukou gestapa vinou parašutisty Karla Čurdy (příslušník výsadku Out Distance). Ten zradil své kamarády a gestapu prozradil i jména lidí, kteří výsadkářům pomáhali. Hana Krupková tehdy vsadila na své ženské vnady a \"byla po vůli\" vyšetřovateli - kriminálnímu radovi pražského gestapa Wilhelmu Schultzemu. Tím zachránila život sobě i svému manželovi, který se o tom dozvěděl až po skončení druhé světové války. Za spolupráci s gestapem byla Hana Krupková tři roky vězněna. V květnu 1947 se Václav Krupka se svojí těhotnou manželkou (ještě před koncem jejího uvěznění) rozvedl a dále pokračoval ve své kariéře vojáka z povolání. Teprve v roce 1961, při náhodném setkání v Praze na náměstí Republiky, odhalil Krupka, že jeho bývalá žena Hana několik let pracovala pro StB pod změněnou identitou. Dekonspirace navrátila Haně Krupkové její původní identitu a po roce 1968 se legálně vystěhovala do Německa. Václav Krupka byl po Sametové revoluci rehabilitován. Zemřel v Praze v roce 1994 (ve věku nedožitých osmdesáti let).\n\nPo rozpuštění prvorepublikové československé armády (v létě roku 1939) byl poručík jezdectva Václav Krupka zaměstnán ve Východočeském elektrárenském svazu. V únoru 1940 se Krupka v pardubickém hotelu Grand při taneční zábavě seznámil s Hanou Zýkovou. Tehdy stál před rozhodnutím, zda odejít z protektorátu za hranice nebo zůstat a oženit se. Nakonec se po tříměsíční známosti dvacetišestiletý Václav Krupka dne 19. června 1940 oženil se sotva devátenáctiletou Hanou.\n\nParadesantní výsadek Silver A uskutečněný 29. prosince 1941 změnil natrvalo osudy manželů Krupkových. Hanina kamarádka Taťána Vraněšicová pocházela z rodiny známého pardubického obchodníka. Provdala se za Františka Hladěnu. Tento bývalý plochodrážní závodník zastupoval firmu Škoda a (mimo jiné) pracoval pro pardubické gestapo jako odhadce konfiskovaných aut. Začátkem ledna 1942 se manželé Krupkovi prostřednictvím Taťány dozvěděli, že se u Hladěnů skrývá parašutista Motyčka (nadporučík Alfréd Bartoš - velitel výsadku Silver A). (Alfréd Bartoš se znal s Václavem Krupku z předválečné vojenské služby.) Setkání a nabídka Františka Hladěny, aby manželé Krupkovi začali spolupracovat s parašutisty byla jen otázkou času. Hana a Taťána fungovaly jako spojky a brzy se seznámily i s ostatními členy para-výsadku - Josefem Valčíkem a radiotelegrafistou Jiřím Potůčkem.\n\nPři pobytech a návštěvách v Praze používali manželé Krupkovi a Alfréd Bartoš různá místa:\n\nProstřednictvím Zdeňky Bočkové - manželky plukovníka Bohumila Bočka navázala Hana Krupková kontakt s domácím odbojem, konkrétně se štábním kapitánem Václavem Morávkem (ten pak měl osobní kontakty s agentem A-54 Paulem Thümmelem).\n\nKlíčová schůzka Alfréda Bartoše s Václavem Morávkem se odehrála v Praze na Klárově v Chotkových sadech dne 20. března 1942 ve 23.00 hodin. Byl to Václav Krupka, kdo zajišťoval Bartoše. Václav Řehák pak jistil Morávka. Bartoš předal Morávkovi pět fotografií parašutistů určených pro nové falešné osobní doklady. Kromě fotografie Alfréda Bartoše, Josefa Valčíka a Jiřího Potůčka tam byly ještě dvě podobenky osob, které Václav Krupka neznal. Morávek protistraně předal depeše určené pro Bartošovu vysílačku Libuši (v nich mimo jiné navrhoval zorganizování útěku pro prozrazením ohroženého agenta A-54).\n\nKdyž byl štábní kapitán Václav Morávek 21. března 1942 večer nedaleko zastávky Prašný most zbaven života, nalezlo u něj gestapo fotografii Josefa Valčíka určenou k výrobě falešné protektorátní legitimace. (Tou dobou Josef Valčík pracoval jako číšník v pardubickém hotelu Veselka.) Jeho \"ponor\" do ilegality byl rychlý a následně vystřídal několik úkrytů. Nakonec přešel (v polovině dubna 1942) natrvalo do Prahy. Tady pak svoje další osudy spojil s dvojicí parašutistů Jozef Gabčík (Anthropoid) a Jan Kubiš (Anthropoid).\n\nHana Krupková zajišťovala spojení mezi Josefem Valčíkem a Alfrédem Bartošem. Doma v Pardubicích pak samotnému Alfrédu Bartošovi často pomáhala při dešifrování a šifrování zpráv do Anglie. Když se Alfréd Bartoš musel v polovině února 1942 odstěhovat od Hladěnů, pobýval krátký čas v Dašicích (město asi 10 km východně od Pardubic) a nakonec nalezl azyl v pardubickém bytě (v Pernerově ulici) u manželů Krupkových. Od té doby se byt manželů Krupkových stal centerm ilegální činnosti Alfréda Bartoše.\n\nDne 27. května 1942 (v den atentátu na R. Heydricha) se Alfréd Bartoš v Pardubicích u Krupků vzpamatovával z úpalu, který si způsobil předchozím neopatrným opalováním. Hana Krupková o něj pečovala, ale Bartoš ji odpoledne vyslal do Prahy, aby u Josefa Valčíka (bydlícího v Biskupcově ulici u Moravcových) zjistila, co se přesně v Praze událo. Povšechné informace přivezla Hana na druhý den (28. května 1942) a tak v následujících čtrnácti dnech přijímal Bartoš u Krupků celou řadu návštěv z Prahy. Postupně tak získal obraz o dění v Praze: několik výsadkářů z různých disentů, kteří žili v ilegalitě na různých místech v Praze, se postupně přesunulo do kostela v Resslově ulici. Cestou z Brna (kde sháněla konzervy pro parašutisty) se v Pardubicích v bytě u Krupků zastavila i Marie Moravcová.\nNe zcela doléčený Alfréd Bartoš se rozhodl odejít od Krupků a organizovat ilegální činnost z jiného místa. Dne 16. června 1942 odjeli manželé Krupkovi na krátkou dovolenou do Police nad Metují, kde hodlali vyčkat než se situace uklidní.\n\nDne 16. června 1942 přišel do bytu manželů Josefa a Marie Svatošových (na adrese: Melantrichova 463/15; 110 00 Praha 1 – Staré Město) hned po svém návratu do Prahy parašutista Karel Čurda (příslušník výsadku Out Distance). Byt opustil před 12.00 hodinou a rovnou odsud odešel do Petschkova paláce. Tady se v hlavní úřadovně pražského gestapa dobrovolně přihlásil a vypověděl vše nejen o svém výsadku, ale i o dosavadních pomocnících parašutistů. Karel Čurda vyzradil úkryt u Svatošových, Hanu a Václava Krupkovy z Pardubic, manžele Moravcovy z Biskupcovy ulice a dále pak všechny, kteří ho v Protektorátu Čechy a Morava ubytovali. (Manželé Svatošovi byli s celou rodinou téhož dne zatčeni a všech šest členů jejich rodiny bylo popraveno v KT Mauthausenu dne 24. října 1942.)\n\nV hotelu Pejskar v Polici nad Metují, kde se ubytovali, je však hned druhého dne brzy ráno (17. června 1942) zatklo gestapo. Byli okamžitě převezeni do Petschkova paláce - sídla pražského gestapa. Byl to parašutista Karel Čurda (z výsadku Out Distance), který na gestapu dobrovolně promluvil a prozradil (kromě mnoha jiných) i manžele Krupkovi, u kterých v Pardubicích (krátce po svém seskoku) v březnu 1942 bydlel.\n\nVečerní výslech (v noci ze 17. června 1942 na 18. červen 1942) Hany Krupkové v Petschkově paláci vedl šéf kontrarozvědného oddělení Wilhelm Schultze. Kriminální rada Schultze s Hanou jednal velice slušně. Dal přinést jídlo, kávu a cigarety. Hana byla pohledná mladá žena a mezi ní a Schultzem došlo k intimnímu sblížení. Wilhelm Schultze jí slíbil záchranu a přislíbil zachránit i jejího manžela Václava. Když bylo po aktu, odešel Schultze do vedlejší místnosti. Otevřenými dveřmi Hana, ležící na pohovce, slyšela celý výslech svého manžela i co vypovídal. Wilhelm Schultze dodržel svůj slib.\n\nVěznění Hany (v dalších měsících střídavě pobývala v samovazbě na Pankráci a v terezínské Malé pevnosti) bylo ukončeno začátku ledna 1943, kdy byla předvedena na krátkou audienci ke K. H. Frankovi do Černínského paláce. Následně byla propuštěna s tím, že nastoupí do zaměstnání v jinonické Waltrovce, kde bude pracovat pro gestapo jako informátorka. Druhou světovou válku Hana přežila. Jak ukázalo poválečné vyšetřování v továrně, Hana Krupková během posledních dvou válečných let nikoho gestapu neudala.\n\nVáclav Krupka byl od listopadu 1942 vězněn v Pankrácké věznici. Tady se seznámil s dozorcem Adolfem Kolínským. Ten Krupku informoval o zradě Karla Čurdy a doručil jeho moták do Pardubic.\n\nKrupka byl rovněž předveden ke K. H. Frankovi. Tady ovšem nedostal svobodu, nýbrž musel zvolit jednu z nabídek:\nKrupka sice zvolil druhou možnost (KT Mauthausen), ale po intervenci jeho ženy Hany (u Fridricha Wintera z centrály gestapa) byl Václav nakonec (v listopadu 1943) poslán do Flossenbürgu. Tady se dočkal konce druhé světové války.\n\nKrupková byla zatčena už 9. května 1945 příslušníky Revolučních gard a od července 1945 pak vyslýchána pracovníky OBZ (Obranného zpravodajství). Krupka byl zatčen až na konci května 1945 po návratu z koncentračního tábora. Oba manželé byli podezřelí ze zrádcovství (kolaborace), Krupková čelila navíc podezření z udavačství. Oba byli vyšetřováni a oba byli v červnu roku 1946 (každý v jiném vagóně) převezeni do Chrudimi. Zde byli znovu vyslýcháni a čekali na soudní proces, který se ale nakonec nekonal. Místo soudu byli Václav a Hana Krupkovi propuštěni. Setkali se spolu poprvé až v prosinci roku 1946. Václav Krupka vyčetl své ženě nevěru s kriminálním radou pražského gestapa Wilhelmem Schultzem. (O nevěře své ženy se Krupka dozvěděl až po skončení druhé světové války.) Václav Krupka usiloval o opětné přijetí do československé armády a tak byl ochoten na manželčinu nevěru zapomenout a žít s ní opět v řádném manželském svazku.\n\nHana Krupková byla Mimořádným lidovým soudem (MLS) odsouzena za své válečné působení v jinonické Waltrovce ke třem letům žaláře. Na statku v Běchovicích, kde si odpykávala trest, jí Krupka navštěvoval a vozil jídlo a cigarety. Díky úplatné dozorkyni mohli manželé trávit určitý čas návštěvy o samotě. Při třetí takovéto Krupkově návštěvě přišla Hana do jiného stavu. Václav Krupka považoval těhotenství své ženy za komplikaci ve svém úsilí dosáhnout rozvodu, který by mu umožnil pokračovat ve vojenské kariéře. Manželé Krupkovi byli rozvedeni v květnu 1947; syn Pavel Krupka se narodil ve vězeňské nemocnici v říjnu 1947. Krupková byla propuštěna na svobodu (po odpykání si celého trestu) dne 13. července 1948.\n\nPoté co se dozvěděla, že se chystá obnovení trestního řízení v případu \"Krupkovi\", se Hana Krupková rozhodla emigrovat z Československa. Odjela do Žamberka, kde v místní posádce sloužil její bývalý manžel Václav, a navrhla mu společný útěk. Václav Krupka ale na její nabídku nepřistoupil, po jejím odchodu dostal strach, obával se, že se jedná o provokaci a návštěvu své bývalé ženy oznámil na SNB.\n\nK ilegálnímu přechodu státní hranice měla Krupkové pomoci její bývalá spoluvězeňkyně (z roku 1946) Milena Marková, toho času na svobodě operující agentka Stb. Při fingované pohraniční přestřelce (29. října 1948) byla Krupková zatčena, vězněna v Ruzyni a nakonec vyšetřována pracovníkem II. sektoru StB Josefem Richterem, který Hanu v únoru 1949 přiměl podepsat vázací slib s StB. Pod falešnou identitou (jako Jana Králová) byla Hana Krupková v roce 1955 nasazena do zaměstnání u Dopravního podniku v Praze.\n\nPři náhodném setkání se svým bývalým mužem Václavem Krupkou v roce 1961 na pražském náměstí Republiky byla dekonspirována. StB už její služby dále nemohla využívat, byla jí vrácena její původní identita, po roce 1968 se legálně vystěhovala do Německa kde se provdala za Čecha Ivo Schustera. Zemřela v německém Puchheimu na předměstí Mnichova v roce 1997.\n\nPo završení vojenské aktivní služby byl Václav Krupka učitelem tělesné výchovy na základní škole v Praze na Spořilově. V rámci odpoledních sportovních cvičení zavedl netradiční metody výcviku. Výcvik obsahoval prvky přípravy parašutistů. Učitel Krupka ve věku šedesáti let fyzicky nikdy nezaváhal v názorném výcviku. Žáci svého učitele milovali. I když panovala tuhá sedmdesátá léta a pan učitel Krupka nezakrýval svůj odpor ke komunistům, tak ho měl rád i učitelský sbor paradoxně včetně komunistů. (Anonymní vzpomínka bývalého žáka.)\n\nVáclav Krupka byl po roce 1989 rehabilitován a zemřel v Praze v roce 1994.\n\n"}
{"id": "1351862", "url": "https://cs.wikipedia.org/wiki?curid=1351862", "title": "Seznam dílů seriálu Kirby Buckets", "text": "Seznam dílů seriálu Kirby Buckets\n\nToto je seznam dílů seriálu \"Kirby Buckets\".\n\n<onlyinclude></onlyinclude>\n"}
{"id": "1351863", "url": "https://cs.wikipedia.org/wiki?curid=1351863", "title": "São Nicolau", "text": "São Nicolau\n\nSaõ Nicolau (, ) je jeden z Kapverdských ostrovů. Patří do skupiny Barlavento (Návětrné ostrovy) a leží mezi ostrovy Santa Luzia a Sal. Ostrov má dvě administrativní jednotky, na východě Tarrafal de Saõ Nicolau a na západě Ribeira Brava. Jeho rozloha činí 388 km. Na délku měří zhruba 45 km a na šířku 20 km. V roce 2010 zde žilo přes 12 tisíc obyvatel.Hlavníma zároveň největším městem na ostrově je Ribeira Brava, které mělo v roce 2010 1936 obyvatel.\n\nSaõ Nicolau leží mezi ostrovy Sal a Santa Luzia, okolo 640km od západního pobřeží Afriky.\n\nTento ostrov je poměrně hornatý,je zde pohoří Monte Bissau. Nejvyšším vrcholem na ostrově je Monte Gordo s nadmořskou výškou 1312 m n. m.ležící 6 km západně od Ribeiry Bravy. Hlavním a zároveň největším městem je Ribeira Brava. Dalšími sídly na ostrově jsou Juncalinho, Tarrafal a Praia Branca.\nNa ostrově je jedno letiště-Preguiça Airport, ležící 3km jižně od města Ribeira Brava.\nPřestože jsou na ostrově hory a je zde minimum srážek, hospodářství je zde zaměřeno na zemedělství.Je zde rybolov, chov skotu, koz a ovcí.\n\nPřestože tento ostrov byl objeven již roku 1461, první vesnice se stálým obyvatelstvem zde byla postavena až v 17. století. Byla pojmenována Porto da Lapa, ale obyvatelé trpěly nájezdy pirátů, proto se odstěhovaly na jiné, méně přístupné místo-do Ribeiry Bravy. Později zde byla vybudována pevnost. V 40. letech 20. století zásahl ostrov hladomor. Obživa obyvatel spočívala především na pěstování cukrové třtiny a kávy.\n\nOstrov je rozdělen na dvě administrativní jednotky\nDo roku 2005 byl ostrov rozdělen pouze na jednu jednotku-São Nicolau.\n"}
{"id": "1351865", "url": "https://cs.wikipedia.org/wiki?curid=1351865", "title": "Szilardova cena", "text": "Szilardova cena\n\nOcenění Leo Szilard Lectureship Award (původně nazvané Leo Szilard Award) je udíleno každoročně Americkou fyzikální Společností (APS) za \"vynikající úspěchy fyziků v podpoře využití fyziky ve prospěch společnosti\". Ocenění je mezinárodní, na památku fyzika Leó Szilárda.\n\nJe často udělováno fyzikům brzy během jejich kariéry, pokud jsou aktivní v oblastech, jako jsou otázky životního prostředí, kontrola zbrojení, nebo politik týkajících se vědy. Od roku 2015 je dotována 3000 dolarů plus $2,000 na cestovní výdaje a od oceněných se očekává že budou přednášet na setkání APS a na vzdělávacích nebo výzkumných workshopech na podporu povědomí o své činnosti.\n\nCena se uděluje každoročně a byla poprvé představena v roce 1974.\n"}
{"id": "1351867", "url": "https://cs.wikipedia.org/wiki?curid=1351867", "title": "Průmyslová zóna na Rychnovsku", "text": "Průmyslová zóna na Rychnovsku\n\nPrůmyslová zóna na Rychnovsku leží severně od bývalého okresního města Rychnova nad Kněžnou. Sídlí tu závod Škoda Auto Kvasiny a jeho dodavatelské firmy. V celé zóně pracuje více než 12 000 lidí. Rozsahem zasahuje do katastrů měst Rychnova nad Kněžnou a Solnice a obce Kvasiny. V okrese Rychnov nad Kněžnou je dlouhodobě nejnižší nezaměstnanost v rámci celé České republiky (okolo 1,1 %). \n\nZávod byl založen v roce 1934. Nachází se na katastru obce Kvasiny. Od roku 2015 došlo ke značnému rozvoji závodu, zvýšení výrobní produkce a vytvoření až 3 000 nových pracovních míst. Škoda Auto je největším zaměstnavatelem v Královéhradeckém kraji. V roce 2017 pracovalo v kvasinském závodě pracovalo okolo 8 500 zaměstnanců. Dnes se v závodě vyrábějí modely Superb, Kodiaq, Karoq a Seat Ateca.\n\n"}
{"id": "1351872", "url": "https://cs.wikipedia.org/wiki?curid=1351872", "title": "Droga wojewódzka 946", "text": "Droga wojewódzka 946\n\nDroga wojewódzka 946 (DW946) je silnice, nacházející se v Slezském vojvodství v okrese Żywiec a v Malopolském vojvodství v okrese Sucha v jižním Polsku. Její délka je 35 km a spojuje městoŻywiec s městem Sucha Beskidzka v Malopolském vojvodství.\n\nZačíná na jihu města Żywiec z křižovatky s rychlostní silnicí S69 (S1) a DW945, končí městě Sucha Beskidzka v okrese Sucha.\n\n"}
{"id": "1351884", "url": "https://cs.wikipedia.org/wiki?curid=1351884", "title": "Louis Harold Gray", "text": "Louis Harold Gray\n\nLouis Harold Gray (10. listopadu 1905 – 9. července 1965) byl anglický fyzik, který pracoval především na účincích záření na biologické systémy, vynalezl radiobiologické pole. Mezi mnoha dalšími úspěchy definoval jednotku radiační dávky, která byla později pojmenována po něm jako jednotka SI, gray.\n\nV roce 1933 byl nemocničním fyzikem v nemocnici Mount Vernon v Londýně, roku 1936 vyvinul Braggovu-Grayovu rovnici, základ pro ionizační metodu dutiny pro měření absorpce energie gama zářením pomocí materiálů. V roce 1937 působil v nemocnici Mount Vernon, kde byl postaven předčasný generátor neutronů. V roce 1938 studoval biologické účinky neutronů pomocí generátoru. Roku 1940 připravil rozvinutou koncepci RBE (relativní biologická účinnost) dávek neutronů. V roce 1952 zahájil výzkum buněk v hypoxických nádorech a hyperbarickém kyslíku. V roce 1953 založil Grayovu laboratoř v nemocnici Mount Vernon. Mezi lety 1953 a 1960 Jack W. Boag vyvinul pulsní radiolýzu pod vedením Graye. Roku 1962 Ed Hart z Argonne National Laboratory a Jack Boag objevili hydratovaný elektron pomocí pulzní radiolýzy v Grayově laboratoři. Tento objev zahájil nový směr výzkumu, který je dnes velmi aktivní a je nezbytný pro pochopení účinků záření na biologické tkáně, například při léčbě rakoviny.\n\n"}
{"id": "1351889", "url": "https://cs.wikipedia.org/wiki?curid=1351889", "title": "Droga wojewódzka 939", "text": "Droga wojewódzka 939\n\nDroga wojewódzka 939 (DW939) je silnice, která se nachází v Slezském vojvodství v okrese Pszczyna a Těšín v jižním Polsku. Její délka je 18 km a spojuje město Pszczyna se státní silnicí č. 81. Začíná z křižovatky ulic Bielské a Cieszyńské na jihovýchodě města Pszczyna, končí ve vesnici Zbytky, kde se napojuje na státní silnici 81.\n\n"}
{"id": "1351894", "url": "https://cs.wikipedia.org/wiki?curid=1351894", "title": "Haley Bennett", "text": "Haley Bennett\n\nHaley Loraine Keeling (* 7. ledna 1988 Fort Myers, Florida), známá jako Haley Bennett, je americká herečka a zpěvačka. Jejím filmovým debutem byla role popové zpěvačky Cory Corman v romantické komedii \"Hudbu složil, slova napsal\".\n\nNarodila se ve městě Fort Myers na Floridě jako dcera Leilani (za svobodna Bennett Dorsey) a Ronalda Keelingových. Je anglického, skotského, irského, německého a litevského původu. Během dospívání se s otcem přestěhovalo do Stow v Ohiu, kam chodila na střední školu. Poté se rodina přestěhovala zpět do Naples. \n\nJejí první filmová role přišla v roce 2007, kdy ztvárnila popovou hvězdu Coru Corman v romantické komedii \"Hudbu složil, slova napsal\", ve které ztvárnili hlavní role Hugh Grant a Drew Barrymore. Bennett nazpívala několik písní pro soundtrack k filmu, a to „Buddha's Delight“ a „Way Back into Love“ \"; též části písní „Entering Bootytown“ a „Slam“, které ve filmu zazněly během koncertu a její vlastní píseň „Invincible“, která je slyšet při závěrečných titulcích. V tom samém roce podepsala smlouvu s vydavatelstvím 550 Music/NuSound Records (které patří pod Epic Records) a začala pracovat na svém debutovém albu, které ovšem nevydala. Její první koncert proběhl v klubu The Mint v Los Angeles dne 19. června 2008. I přes slibný debut ovšem neprorazila. \n\nPodepsala smlouvu na tři filmy se společností Warner Bros. (první z nich byl \"Hudbu složil, slova napsal\") si v roce 2008 zahrála v komedii \"College\" a hororu The Haunting of Molly Hartley a ztvárnila malou roli ve filmu \"Marley a já\". V následujícím roce se objevila vedle Julie Stiles v krátkém filmu \"Passage\" a v thrilleru \"Díra\". V roce 2010 si zahrála v komedii \"Kaboom\" a dramatu \"Arcadia Lost\". V roce 2014 získala hlavní roli ve snímku Kristy, objevila se v nezávislém filmu \"Lost in the White City\" po boku Thomase Dekkera a Boba Morleyho a v thrilleru \"Equalizer\".\n\nV roce 2015 si zahrála ve filmu Hardcore Henry. V následujícím roce se objevila jako Emma Cullen ve filmu \"Sedm statečných\", ztvárnila Megan Hipwell v thrilleru \"Dívka ve vlaku\" a zahrála si herečku Mamie Murphy v dramatu \"Pravidla neplatí\".\n\n"}
{"id": "1351895", "url": "https://cs.wikipedia.org/wiki?curid=1351895", "title": "Robert Burgundský", "text": "Robert Burgundský\n\nRobert Burgundský řečený také \"Robert z Artois\" ( \"Robert de Bourgogne\", 1300 – 1315) byl burgundský hrabě.\n\nNarodil se jako jeden ze dvou synů burgundského hraběte Oty IV. a Mahaut, dcery hraběte Roberta II. z Artois. Roku 1303 mu otec zemřel na následky zranění z bitvy u Cassellu a Robert zdědil hrabství. Samostatné vlády se nedočkal, zemřel jako patnáctiletý chlapec a jeho dědičkou se stala sestra Johana.\n\nRobertův náhrobek, původně v pařížském klášteře menších bratří, dnes v Saint-Denis, je dílem Jeana Pépina de Huy, dvorního Mahautina sochaře z oblasti Liège.\n"}
{"id": "1351897", "url": "https://cs.wikipedia.org/wiki?curid=1351897", "title": "Opus Eponymous", "text": "Opus Eponymous\n\n\n\n"}
{"id": "1351901", "url": "https://cs.wikipedia.org/wiki?curid=1351901", "title": "Radikální realismus", "text": "Radikální realismus\n\nRadikální realismus je současný umělecký směr (formulován v roce 2016), který navazuje na uměleckou tradici určitých směrů socialistického realismu (surový styl) a na některé proudy západních i ruských avantgard. Projevuje se především na poli malby, kde se vyznačuje figurativními a žánrovými motivy jak s explicitně politickou, tak civilní tematikou, a redukovanou stylizací tvarů.\n\nPostoje představitelů radikálního realismu byly zformovány v Manifestu radikálního realismu, který byl vydán při příležitosti prvního sjezdu Svazu sovětských umělců v galerii Tranzitdisplay v září roku 2016 v Praze a vyvolal na české poměry nebývale mnoho rozporuplných reakcí. Sjezdu se zúčastnily umělci, umělkyně a teoretici z ČR, Ruska a Izraele. Sjezd byl zakončen výstavou, která představila jednotlivé přístupy autorů k realismu skrze výsledky týden trvajícího plenéru.\n\nSamotný manifest se skládá ze dvou částí. První je kritikou podob současného umění, ať už se jedná o projektový charakter uměleckého uvažování, individualistickou originalitu, pseudovědecké instalace, rozmělňující intermedialitu, nebo nezbytnost číst umění skrze doprovodné texty, aby bylo vůbec pochopeno. Druhou je potom představení samotných principů radikálního realismu, kterými jsou například rehabilitace média jakožto nositele autonomní formy, přiznání estetického i politického rozměru díla, popření individuality ve prospěch díla a společného cíle, zaujmutí jasného jednotného postoje atd.\n\nRadikální realismus je někdy chybně redukován na výhradně malířský postoj. Přestože se jeho protagonisté zaměřují především na médium malby, samotná pozice radikálního realismu je potenciálně otevřená všem uměleckým médiím (jak klasickým, tak novým). Radikální realisté ovšem kritizují intermedialitu jakožto hegemonní formu současného umění, neboť dle jejich názoru se v takovém případě stávají umělecká díla \"kostkami ve skládačkách umělců-manažerů nebo umělců-kurátorů\", navíc většinou povrchními a nekvalitně provedenými, což je přecházeno důrazem na kontext těchto \"skládaček\", na který dopadá veškerá pozornost. Proto se snaží vyvázat médium z těchto souvislostí a věnovat mu veškerou pozornost.\n\nRadikální realismus je především definován médiem malby. Radikální realisté se snaží osvobodit malbu od konceptuálních nánosů, a tak zaměřit pozornost diváka na samotné obrazy. Instalace obrazů by v pojetí radikálních realistů neměla významově přebíjet samotné malby, naopak by měla podporovat jejich autonomní působení do nejvyšší možné míry.\n\nSamotná malba vychází ze skutečnosti, která je okem a rozumem umělce převáděna na malířské problémy tak, aby byla zvolena nejadekvátnější forma k jejímu vyjádření. Nejedná se tudíž o prosté kopírování skutečnosti, což považují radikální realisté za vulgární. Cílem není vytvářet iluzívnost prostoru (malba jako okno do prostoru např. v renesanci), naopak je pro radikální realisty důležité přiznávat plochu obrazu, která se stává polem pro organizaci kompozice. Obrazy jsou tak organizovanou plochou menších ploch a tvarů, které slouží jako nástroj pro vyjádření viděné skutečnosti. V tomto ohledu čerpají z malířských objevů avantgard (suprematismus, konstruktivismus, kubismus, futurismus).\n\nRadikální realisté se na poli malby vymezují jak proti současné abstraktní malbě geometrizujících i expresívních tendencí, tak proti hyperrealismu nebo popisnému realismu.\n\nZa nejdůležitější zdroje své tvorby považují radikálně realističtí umělci takzvaný \"surový styl\", což je malířský směr, který se projevil v rámci realistické malby na přelomu 50. a 60. let v SSSR po takzvaném procesu destalinizace. Politicky exponované motivy vystřídaly náměty z prostého života jak městského, tak vesnického prostředí a silněji se prosadila žánrová malba. Nejdůležitějšími vzory tohoto směru se pro radikální realismus stali Nikolaj Andronov, Andrej Vasněcov a Viktor Popkov. Zásadní je především forma stylizace a redukce na podstatu tvaru, která je hlavním inspiračním zdrojem radikálně realistické malby.\n\nDalším významnými inspiračními zdroji jsou západní avantgardy, především určité podoby syntetického kubismu, částečně futurismus a ruská avantgarda. Tedy umělci jako Pablo Picasso, Georges Braque, Henri Matisse, Fernand Léger, Kazimir Malevič, El Lisickij.\n\n"}
{"id": "1351902", "url": "https://cs.wikipedia.org/wiki?curid=1351902", "title": "Droga wojewódzka 938", "text": "Droga wojewódzka 938\n\nDroga wojewódzka 938 (DW938) je silnice, nacházející se v Slezském vojvodství v okrese Pszczyna a Těšín v jižním Polsku. Její délka je 22 km a spojuje vesnici Pawłowice s městem Těšín\n\nZačíná na jihu vesnice Pawłowice, končí ve městě Těšín, kde se napojuje na rychlostní silnici S52.\n\n"}
{"id": "1351903", "url": "https://cs.wikipedia.org/wiki?curid=1351903", "title": "Tomáš Kubelka", "text": "Tomáš Kubelka\n\nTomáš Kubelka (* 10. ledna 1993 Jablonné nad Orlicí) je český reprezentant v orientačním běhu. Jeho největším úspěchem je zlatá medaile ze závodu štafet na mistrovství Evropy dorostu 2011 v Jindřichově Hradci. V současnosti běhá za český klub \"OK Lokomotiva Pardubice\" a za švédský \"Malungs OK\", za který startuje ve Skandinávii.\n\n"}
{"id": "1351905", "url": "https://cs.wikipedia.org/wiki?curid=1351905", "title": "Jižní obchvat Třebíče", "text": "Jižní obchvat Třebíče\n\nJižní obchvat Třebíče je planovaný soubor staveb, jehož cílem je přesun dopravy po silnici č. 23 aktuálně vedoucí centrem města do oblastí jižně od města.\n\nPrvní diskuze o městském obchvatu v Třebíči proběhly v sedmdesátých letech 20. století, kdy začala stavba jaderné elektrárny Dukovany. Byl postaven průtah městem, některá místa v Třebíči byla značně upravena a proběhla značná demolice některých částí města. Průtah Třebíči je tvořen ulicemi Sportovní, Sucheniova, Bráfova a Pražská. V devadesátých letech 20. století pak začal být plánován nový obchvat, kdy v roce 2003 vznikly návrhy sedmi variant, kdy všechny měly částečně vést přes Hrotovickou ulici, která však nemohla obsáhnout provoz. V roce 2004 pak vznikl návrh tzv. jihozápadní trasy, která by měla vést po trase ulice Koželužské a přes Terovské údolí směrem k jižnímu okraji města. \n\nV roce 2012 byla vybrána varianta, která by měla vést po hraně Lorencova údolí a měla by být zavedena do územního plánu města. V roce 2014 byla trasa nového obchvatu znovu upravena, obchvat by měl Terovské údolí téměř obejít. V roce 2016 byl dokončen návrh, který by měl začínat na Brněnské ulici na východním okraji města, pokračovat by měl přes Spojovací ulici s novými mimoúrovňovými křižovatkami a kolem polikliniky na jižním okraji města, kdy pak by měl pokračovat pod původním fotbalovým hřištěm a vyústit by měla u železniční zastávky Třebíč-Borovina. V roce 2017 bylo rozhodnuto, že v souvislosti s rozvojem jaderné elektrárny Dukovany by měl stát zaplatit stavbu nového obchvatu.\n\nPrvní konkrétní návrhy pochází z roku 2001. Po letech diskuzí začala v roce 2017 začalo město Třebíč zabývat realizací, jelikož obchvat by bylo možné využít k přepravě komponent k dostavbě Jaderné elektrárny Dukovany. Městem prosazovaná varianta (vnitřní) je předmětem kritiky místní opozice, která jí vytýká nedostatečné vyvedení dopravy z městské zástavby, neboť je založena na neaktuálních datech.\n\nSoučástí stavby má být zřejmě nejvyšší tunel v Evropě, který má být dlouhý 300 metrů a mít podjezdnou výšku 9,2 metru. Důvodem této výšky je to, že po trase obchvatu by měly být dopravovány díly na přestavbu jaderné elektrárny Dukovany.\n\nV dubnu 2018 proběhne sociologický výzkum na téma třebíčského obchvatu mezi třebíčskými občany, zadavatelem bude město Třebíč, zpracovatelem bude sociolog Daniel Hanzl. Výzkum proběhl s celkem 643 respondenty z několika lokalit v Třebíči, s obchvatem v navržené podobě souhlasí 70 % respondentů.\n\nV březnu 2018 byl založen spolek s názvem \"Obchvat Třebíče\", který chce zjistit, jaká je mezi občany podpora pro vypsání referenda o stavbě obchvatu. Předsedou sdružení je Milan Dočekal, pro vypsání referenda je potřeba získat podpisy 10 % voličů žijících ve městě, tj. přibližně 2930 podpisů obyvatel. Spolek podal také rozklad ke studii o vlivu stavby na životní prostředí.\n\nV červnu roku 2018 bylo rozhodnuto, že proběhne komparativní řízení tří různých variant obchvatu, které by mohly vyústit ve finální podobu obchvatu, první varianta je ta, která je navržena v územním plánu, druhá varianta vede kolem vily Budischowských v Borovině a mostem překlenuje Terovské údolí a třetí varianta vede nejdále od města přes katastry sousedních obcí. Řízení by mělo proběhnout do konce srpna 2018.\n\nDle města Třebíče mezi roky 2018 a 2022 může proběhnout projednání dokumentace EIA Jihozápad a mezi lety 2022 a 2023 může proběhnout výkup pozemků. V letech 2022 až 2024 by mohlo proběhnout zpracování projektové dokumentace a mezi lety 2025 a 2029 by mohla proběhnout stavba projektu.\n\n"}
{"id": "1351910", "url": "https://cs.wikipedia.org/wiki?curid=1351910", "title": "Závadka (okres Humenné)", "text": "Závadka (okres Humenné)\n\nZávadka je obec na Slovensku v okrese Humenné v Prešovském kraji ležící 5 km západně od města Humenné.\n\nPrvní písemná zmínka o obci je z roku 1556. V obci je římskokatolický kostel svatého Cyrila a Metoděje z 18. století.\n\n"}
{"id": "1351914", "url": "https://cs.wikipedia.org/wiki?curid=1351914", "title": "Droga wojewódzka 937", "text": "Droga wojewódzka 937\n\nDroga wojewódzka 937 (DW937) je silnice, nacházející se v Slezském vojvodství v městě Jastrzębie-Zdrój a okrese Těšín v jižním Polsku. Její délka je 21 km a spojuje město Jastrzębie-Zdrój s městem Těšín.\n\nZačíná na jihu města Jastrzębie-Zdrój z vojvodské silnice 933 (DW933), končí ve vesnici Hažlach v okrese Těšín, kde se napojuje na vojvodskou silnici 933 (DW938) v blízkosti hranic s Českou republikou.\n\n\n"}
{"id": "1351915", "url": "https://cs.wikipedia.org/wiki?curid=1351915", "title": "Jean Pépin de Huy", "text": "Jean Pépin de Huy\n\nJean Pépin de Huy byl sochař z oblasti Lutychu (Liège) v dnešní Belgii. Byl aktivní v letech 1311 až 1329 a pracoval ve službách Mahaut z Artois. K jeho známým dílům patří náhrobky hraběnčiny rodiny (manžela Oty a dvou synů Jana a Roberta) a dvě madony s dítětem.\n\nZ náhrobku Oty Burgundského v klášteře Cherlieu se zachovala pouze neúplná socha plačícího pozůstalého, dnes v depozitáři Louvru. Janův náhrobek v podobě malého chlapce byl původně v klášteře v Poligny, po revoluci byl přenesen do kostela sv. Filiberta v Darbonnay a nyní je v depozitáři Muzea výtvarných umění a archeologie v Besançonu. Robert Burgundský byl v podobě mladého rytíře původně v pařížském klášteře menších bratří, dnes je k vidění v Saint-Denis. \n\nRoku 1329 Pépin dokončil půvabnou madonu s dítětem z bílého mramoru určenou původně pro kartouzu v Gosnay; ta je nyní v Muzeu výtvarných umění v Arrasu.\n\n"}
{"id": "1351917", "url": "https://cs.wikipedia.org/wiki?curid=1351917", "title": "Fuji KM-2", "text": "Fuji KM-2\n\nFuji KM-2 je japonský cvičný letoun vyvinutý společností Fuji Heavy Industries na základě amerického Beechcraft T-34 Mentor. Sloužil pro základní pilotní výcvik a jako spojovací. Jeho uživateli byly japonské pozemní, námořní a vzdušné síly sebeobrany. Postaveno bylo 64 letounů KM-2. Dalším vývojem letounu vznikly modernizované typy Fuji T-3 (50 ks) a Fuji T-5 (58 ks). Vývoj letounu vyvrcholil na konci 90. let zvětšeným letounem Fuji T-7 s turbovrtulovým pohonem.\n\nSpolečnost Fuji Heavy Industries v 50. letech získala licenci na stavbu amerických cvičných letounů Beech T-34 Mentor. Licenční T-34 stavěla od roku 1952. Na jeho základě v následujících letech vznikla rodina čtyřmístných cvičných a spojovacích letounů série Fuji LM-1/Fuji LM-2 (civilní) a Fuji KM (vojenské). První z nich poprvé vzlétl roku 1955. Tyto letouny byly objednány japonskou armádou a námořnictvem. Prototyp dvoumístné cvičné verze se sedadly vedle sebe KM-2 získal certifikaci roku 1961. Postaveno bylo 64 letounů KM-2.\n\nDalším vývojem letounu KM-2 vznikla námořní verze KM-2B s pístovým motorem Lycoming IGSO-480-A1A6 a dvoumístnou kabinou v tandemovém uspořádání. Prototyp KM-2B (JA3725) poprvé vzlétl 26. září 1974. Japonské námořnictvo letouny provozovalo jako KM-2B a letectvo jako T-3. Roku 1988 byl jako náhrada KM-2 zaveden zdokonalený model Fuji T-5 s turbovrtulovým motorem Allison 250B-17D. Posádka seděla v dvoumístné kabině vedle sebe. Verze T-5 bylo postaveno celkem 58 kusů.\n\n\n\n\n\n\n"}
{"id": "1351918", "url": "https://cs.wikipedia.org/wiki?curid=1351918", "title": "Vitalij Abalakov", "text": "Vitalij Abalakov\n\nVitalij Michajlovič Abalakov (13. ledna 1906 Jenisejsk – 26. května 1986 Moskva) byl ruský horolezec, zasloužilý mistr alpinismu a horolezectví, zasloužilý trenér alpinismu a vedoucí horolezecké školy Spartak. Je také znám svými návrhy konstrukcí sportovní výstroje, jeho knihy byly přeloženy do několika světových jazyků.\n\nS lezením začal na skalách Stolby nedaleko Krasnojarsku. Se svým bratrem Jevgenijem (1907–1948) lezl často na Kavkazu. \n\n\n\n\n\n\n"}
{"id": "1351922", "url": "https://cs.wikipedia.org/wiki?curid=1351922", "title": "Jakub Vondrovic", "text": "Jakub Vondrovic\n\nJakub Vondrovic (23. září 1865 Nevolice – 10. srpna 1941 Poděbrady) byl český lékař a publicista. Jako lékař se podílel na vzniku poděbradských lázní. Činný byl také ve spolkovém a kulturním životě. Působil mimo jiné v městském výboru, v Divadelním spolku Jiří, v prozatímním výboru muzejního spolku a v místní pobočce TJ Sokol, kde byl po 29 let starostou.\n\nNarodil se roku 1865 jako čtvrté dítě do chudé rolnické rodiny. Po gymnáziu vystudoval lékařství na české části C. k. české Karlo-Ferdinandovy univerzity, kde promoval roku 1889. Jeho prvním působištěm byli Žiželice, kde doplnil MUDr. Bohumila Boučka jako druhý praktický lékař.\n\nRoku 1902 se oženil s dcerou správce poděbradského panství Annou Horovou. Měli spolu čtyři děti Annu, Věru, Otakara a Ludmilu. Dospělosti se dožila pouze Ludmila a Otakar Vondrovic, pozdější lékař a klavírní virtuóz.\n\nKdyž byl roku 1905 při hledání vody navrtán pramen minerálky Poděbradky, Jakub Vondrovic spolupracoval s Bohumilem Boučkem na prvním zkoumání jejích léčebných účinků a později na zakládání specializovaných léčebných ústavů. Zároveň na Riegrově náměstí vybudoval penzion Chodská, první penzion specializovaný na lázeňské hosty a později jej ještě výrazně rozšířil o novou budovu. Na provoz penzionu dohlížela jeho manželka Anna Vondrovicová. \n\nVelmi aktivní byl v politickém a spolkovém životě. Od roku 1892 byl členem Tělocvičné jednoty Sokol a v letech 1904–1933 starostou její poděbradské pobočky. Působil v Divadelním spolku Jiří, v prozatímním výboru muzejního spolku, ale také v městském výboru. Svůj zájem o historii, přírodu a politiku využil jako autor řady regionálních publikací o Poděbradsku. Z jeho iniciativy byl založen týdeník \"Nezávislost\". Spoluzaložil Klub poděbradských lékařů a místní Náboženskou obec Církve československé. Přispěl ke vzniku Ligy proti tuberkulóze, místního sdružení Červeného kříže a dalších organizací. \n\nJakub Vondrovic zemřel roku 1941. Pochován byl do rodinné hrobky na hřbitově v Poděbradech-Kluku. Hrob zdobí jeho reliéf v sokolské uniformě. \n\n"}
{"id": "1351923", "url": "https://cs.wikipedia.org/wiki?curid=1351923", "title": "Bohumil Němec (kněz)", "text": "Bohumil Němec (kněz)\n\nBohumil Němec (23. prosince 1868 Chválenice – 22. listopadu 1931 Gorizia; , ) byl slovinský kněz českého původu, mučedník italského fašismu a jedna z prvních českých obětí fašistické ideologie vůbec. Nevlastním bratrem Bohumila Němce byl František Němec, český hudebník, skladatel, profesor hudby a ředitel Ruské hudební společnosti v Charkově.\n\nBohumil Němec se narodil 23. 12. 1868 ve Chválenicích u Plzně. V letech 1883–1890 studoval na \"c. k. české státní střední škole v Plzni\". Po maturitě v roce 1890 odešel do slovinského města Gorice (italsky Gorizia), ležícího v zemi zvané \"Rakouské Přímoří\" (německy \"Österreichisches Küstenland\") nebo také \"Julské Benátsko\" (slovinsky Julijska krajina, italsky Venezia Giulia, německy Julisch Venetien). Spolu se stovkou dalších Čechů vstoupil Bohumil Němec v Gorici do \"arcibiskupského semináře\". Čeští krajané přišli do Přímoří na pozvání terstsko-koperského biskupa. Horskou oblast totiž trápil velký nedostatek kněží.\n\n15. 7. 1894 byl Němec v Gorici vysvěcen na kněze. Místem jeho duchovní služby byl kraj zvaný \"západní Kras\" – farnosti Cerkno u Idrije, Pečine u Tolmina a Gabrovica, kde působil jako farní vikář. Dalším místem jeho působení byl Zgonik (italsky Sgonico), kde se po složení zkoušky roku 1911 stal řádným farářem. Na všech místech, kde Bohumil Němec působil, jej doprovázela stejná pověst – zapálený, ale zároveň pokrokový kněz, skromný a lidmi mimořádně oblíbený. Byl praktickým člověkem a zručným řemeslníkem.\n\nV době Němcova působení ve Zgoniku vypukla první světová válka. Celé \"Přímoří\" se stalo bojištěm. Rakousko-italská fronta se táhla podél údolí řeky Soča (italsky Isonzo) a k bojům docházela v náročném terénu zdejších vysokých hor. Bohumil Němec si během války počínal velmi obětavě a 19. 11. 1916 – dva dny před smrtí císaře Františka Josefa I. – obdržel od císaře \"Rytířský kříž Řádu Františka Josefa s válečnou dekorací\".\n\n23. 4. 1922 přišel Bohumil Němec na své poslední působiště, do farnosti Komno (slovinsky Komen) poblíž Gorice. Převzal \"úřad děkana\", odpovídající v českých podmínkách funkci biskupského vikáře. Z Komna spravoval celkem čtrnáct okolních farností. Stal se přítelem gorického arcibiskupa Frančiška Borigii Sedeje (italsky Francesco Borgia Sedej) a byl jmenován \"čestným konzistoriálním radou\". Původně rakouské území \"Julského Benátska\" připadlo po skončení války Itálii a zdejší slovinská menšina byla nucena hájit svou národní a kulturní identitu. Právě Bohumil Němec se zasloužil o koordinaci slovinských náboženských, národních a kulturních aktivit v regionu \"Julského Benátska\". Půl roku po příchodu Bohumila Němce do Komna, 28. 10. 1922, byl v Itálii zaveden \"Mussoliniho fašistický režim\". Italští nacionalisté se netajili snahou o asimilaci slovinského obyvatelstva na nově připojených územích, a tak řada slovinských, českých a chorvatských kněží v této době odcházela do emigrace. Bohumil Němec zůstal a stal se jednou z významných opor gorického arcibiskupa Sedeje, rodem Slovince.\n\nPůlmilionová slovinská menšina žijící v \"Julském Benátsku\" měla na počátku fašistického režimu, v roce 1923, k dispozici 550 menšinových škol a nebyl problém s odběrem jugoslávského tisku a publikací. V roce 1928 však vláda zakázala výuku na školách ve slovinském jazyce a jedinou institucí, která mohla Slovince oslovovat v jejich mateřském jazyce, byla \"římskokatolická církev\". Právo na konání bohoslužeb v rodném jazyce věřících bylo navíc nově ukotveno v \"tzv. Lateránských dohodách\" mezi fašistickou vládou a církví z roku 1929. Němcova činnost dráždila fašistické organizace a úřady. Policie, konkrétně \"gorická kvestura\", se začala o Bohumila Němce blíže zajímat v polovině července 1930, kdy si zažádal o cestovní pas pro svou poslední cestu do Československa.\n\nV roce 1931 přitvrdil \"italský fašistický režim\" vůči celé katolické církvi na území Itálie. Navzdory tradici a Lateránským dohodám byla mládež systematicky odváděna od náboženského života. Režim rozpustil katolické organizace pro mládež. Cvičení a slavnosti jednotné fašistické mládežnické organizace se provokativně konaly v neděli dopoledne nebo o náboženských svátcích, kdy měli mladí lidé navštěvovat s rodinami kostely. Koncem června 1931 proto vydal papež Pius XI. encykliku \"Non abbiamo bisogno\" \"(Nepotřebujeme)\", ve kterém obvinil Mussoliniho režim z pohanského uctívání státu a z vedení revoluce jež odvádí mladé lidi od církve a Ježíše Krista a budí v nich nenávist, násilí a nedůvěru. V gorické arcidiecézi, kde působil Bohumil Němec, byla situace obzvláště vyhrocená. Politické spory zde byly zesíleny nacionálním konfliktem. Kostely zůstávaly jediným veřejným místem, kde Slovinci mohli slyšet svůj rodný jazyk. Překážkou ve snaze režimu získat větší kontrolu na slovinskými kněžími byl gorický arcibiskup Frančišček Borgia Sedej. Šéf gorické policie, kvestor Mario Modesti, byl pověřen, aby arcibiskupa Sedeje přesvědčil k zavedení italských bohoslužeb v \"Julském Benátsku\". Arcibiskup odmítl požadavek s poukazem na \"Lateránské dohody\".\n\nRežim viděl jako jedinou cestu k úplnému získání kontroly nad \"Julským Benátskem\" v odstranění arcibiskupa. Případem se začalo zabývat \"italské ministerstvo zahraničních věcí\". Vyvinulo silný tlak na Vatikán s cílem odstranit Msgre. Frančiška Borgiu Sedeje. Bohumil Němec se jako děkan, \"konzistoriální rada\" a arcibiskupův osobní přítel režimu nabízel jako jeden z účinných nástrojů při stupňování tlaku na gorického arcibiskupa. Záminka k zásahu proti Bohumilu Němcovi byla vyprovokována v polovině srpna 1931, o \"svátku Nanebevzetí Panny Marie\". V sobotu 15. 8. a v neděli 16. 8., kdy byl slaven hlavní mariánský svátek, zorganizovala místní \"fašistická organizace Dopolavoro\" v Komnu vlastní slavnost s plesem. P. Bohumil Němec proti akci při mši v kostele ostře vystoupil. Upozornil, že akce byla zorganizována, aby vyjádřila pohrdání církví. Zástupce místní fašistické strany poté Němce udal na \"gorické kvestuře\". Mezitím začal Vatikán pod tlakem hledat cestu k penzionování gorického arcibiskupa Frančiška Borgii Sedeje a on samotný již postrádal síly k boji. V úřadě setrval do 23. 10. 1931, kdy byl ze zdravotních důvodů odvolán a nahrazen apoštolským administrátorem, přesvědčeným italským fašistou Msgre. Giovannim Sirottim. O činnost děkana Bohumila Němce se zajímala \"ústřední politická kancelář italského ministerstva vnitra v Římě\".\n\n27. 10. 1931 bylo na společném jednání gorického kvestora Maria Modestiho a prefekta Carlo Tienga rozhodnuto pozvat neprodleně Bohumila Němce na policii do Gorice. Výslech měl být varováním jak pro Němce samotného, tak pro všechny slovinské duchovní. Výslech na úřadě gorické policie proběhl 31. října 1931 a byl velmi hrubý. Kněz byl po výslechu propuštěn a večer se v rozrušeném stavu vrátil do Komna. Již před výslechem bylo Němcovo zdraví chatrné. Po výslechu na \"gorické kvestuře\" se těžce roznemohl. Po několika dnech při večerní modlitbě omdlel. O něco později začal zvracet krev a následujícího rána již nemohl vstát z postele. Byl odvezen do \"sanatoria milosrdných bratří sv. Justa v Gorici\", kde 22. 11. 1931 zemřel.\n\nV Komnu byl zesnulý třiašedesátiletý kněz okamžitě vnímán jako \"oběť fašistického násilí\". 24. 11. 1931 proběhl v Komnu pohřeb. Smuteční hosté přijeli do Komna ze všech koutů \"Krasu\", aby vyjádřili poctu člověku, který položil život v boji za \"„přirozená a Boží práva slovinského národa“\". Průvodu se účastnila i školní mládež. Celkem se shromáždilo na dva tisíce lidí. Kněží bylo možné na místě spatřit více než čtyřicet. Smuteční průvod vedl gorický kanovník a Němcův přítel Msgre. Ignacij Valentinčič. Pětačtyřicet slovinských kněží na pohřbu \"slíbilo věrnost slovinskému jazyku a národu, a to až do mučednické smrti\". Týden po Bohumilu Němcovi, 29. 11. 1931 zemřel gorický arcibiskup a Němcův přítel Msgre. Frančišček Borgia Sedej. Jeho pohřeb se odehrál na Svaté hoře u Gorice 3. 12. 1931. Kněží při pohřbu zopakovali slib, který dali 24. 11. v Komnu na pohřbu Bohumila Němce. Na Svaté hoře, v katedrále a jejím okolí, se shromáždilo na osm tisíc lidí včetně dvou set příslušníků fašistických organizací a zástupců armády. Na arcibiskupův pohřeb dohlíželi agenti policie.\n\nMístní lidé na oběť P. Bohumila Němce a Msgre. Frančiška Borgii Sedeje dodnes nezapomněli. Zatím poslední velká vzpomínka na českého rodáka proběhla v Komnu 24. 11. 2011. Vedle zádušní mše za Bohumila Němce se konaly za účasti českého velvyslance ve Slovinsku Petra Voznici také pietní vzpomínka u jeho hrobu na komenském hřbitově a vzpomínkový večer. Své sympatie a respekt vyjádřil chválenickému rodákovi Bohumilu Němcovi i tehdejší prezident Slovinska Danilo Türk, který účastníky pietní akce pozdravil dopisem. Navíc v této době byly slyšet výrazněji než kdy předtím \"hlasy požadující Němcovo blahořečení\". Památku Bohumila Němce si 29. 11. 2011 na svém zasedání připomněli minutou ticha také zastupitelé italské obce Sgonico.\n\n\n"}
{"id": "1351925", "url": "https://cs.wikipedia.org/wiki?curid=1351925", "title": "Droga wojewódzka 935", "text": "Droga wojewódzka 935\n\nDroga wojewódzka 935 (DW935) je silnice, nacházející se v Slezském vojvodství v okresech Ratiboř, Wodzisław, Rybnik, Żory a Pszczyna v jižním Polsku. Její délka je 63 km a spojuje město Ratiboř s městem Pszczyna.\n\nZačíná centru města Ratiboř křižovatkou ulic Reymonta a Głubczycké, končí v městě Pszczyna, kde se napojuje na státní silnici 1 (DK1). V Ratiboři překonává řeku Odru.\n\n\n"}
{"id": "1351926", "url": "https://cs.wikipedia.org/wiki?curid=1351926", "title": "Martin Brož", "text": "Martin Brož\n\nMartin Brož (* 28. srpna 1981 Písek) je český podnikatel, literární autor a politik České pirátské strany, od listopadu 2014 zastupitel města Písek.\n\nVystudoval střední průmyslovou školu a vyšší odbornou školu v Písku, poté pracoval jako vývojový pracovník v oblasti automatizace. Po pěti letech začal podnikat v oblasti informačních technologií na pozici správce sítí, po dalších šesti letech založil vlastní internetovou síť s názvem \"Cryonix Innovations\". Postupem času začal s firmou expandovat i do dalších oborů jako jsou úklidové služby, hodinový manžel, vývoj elektrotechniky, reklamní agentura, návrhy internetových stránek a také servisu a údržby počítačů.\n\nŽije v Písku. Angažuje se ve spolcích na ochranu zvířat \"Písecké kočky\"\", Liga na ochranu zvířat\" . Dále se aktivně zajímá v oblastech udržitelnosti životního prostředí a nových technologií. Od roku 2000 začal vystupovat pod přezdívkou „Cryoman“ jakožto jeden ze správců Xchatu. V letech 2003 až 2006 byl členem Českého červeného kříže, kde vedl samostatný projekt s názvem HelpTrans, který aktivně pracoval s mentálně a zdravotně postiženými spoluobčany. Je zakladatelem již zaniklého občanského sdružení \"Cech života a smrti\", který se věnoval převážně práci s mladými lidmi a vytváření kulturních akcí.\n\nV roce 2007 vydal svoji první knihu pod pseudonymem C B. M. s názvem \"Vita non verba – Život ne slova\" (ISBN 9788025405222), kniha je sbírkou úvah o lásce, nenávisti a smutku. Je také autorem několika článků v odborném časopise Konstrukční elektronika A - Radio. \n\nV roce 2010 kandidoval jako nezávislý kandidát za Stranu zelených do komunálních voleb, kde získal 432 hlasů (3,51 %). Strana však nezískala potřebný počet hlasů. Od roku 2012 je členem České pirátské strany, kde zastával post předsedy místního sdružení \"Piráti Písecko\" jihočeského kraje až do roku 2017. V roce 2014 kandidoval na post zastupitele města Písek, kde dostal 1016 hlasů (8,48 %), čímž byl zvolen do funkce zastupitele města. V roce 2016 kandidoval v krajských volbách na páté pozici, zde získal 439 hlasů (6,87 %), čímž se dostal na první místo na kandidátní listině. Česká pirátská strana však nezískala požadovanou hranici 5 %, tudíž se do funkce nedostal. Jakožto zastupitel byl zvolen předsedou kontrolního výboru, dále je členem komise pro infrastrukturu a kulturu. Byl členem správní rady Centra Kultury až do jeho transformace v roce 2015. V roce 2018 byl opět zvolen za lídra do komunálních voleb, kde získal 2367 hlasů (6,69 %), čímž byl opět zvolen do funkce zastupitele města a vedl jakožto lídr povolební vyjednávání o možné koalici. V tomto volebním období byl jmenován předsedou výboru IT a SMART, předsedou komise pro Infrastrukturu a také členem dozorčí rady městských služeb města Písek.\n\nOd 1. 5. 2007 začal podnikat jako OSVČ v oblasti telekomunikací. V roce 2011 získal ocenění prvního místa v soutěži „Živnostník roku“, vyhlašované Jihočeskou hospodářskou komorou. V následujících letech rozšiřoval působnost své firmy o další obory podnikání a to hlavně v oblasti telekomunikací. V roce 2012 získala jeho firma další ocenění, a to třetí místo v soutěži „Era Živnostník roku Jihočeského kraje 2012“ v roce 2016 se následně ve stejné soutěži dostal do finále ze 441 firem.\n"}
{"id": "1351928", "url": "https://cs.wikipedia.org/wiki?curid=1351928", "title": "Zátorka", "text": "Zátorka\n\nZátorka \"(U Vorlíků)\" je zaniklá usedlost v Praze-Bubenči, která stála na rohu ulic U Vorlíků a Na Zátorce. Její zahrada orientovaná na jih od budov zasahovala až k trati Buštěhradské dráhy.\n\nPůvodní rozsáhlý zemědělský dvůr čp. 4 Františka Adama hraběte ze Šternberka byl po jeho smrti po částech rozprodán. Od dědiců získal roku 1796 pole u Zátor o velikosti 33 jiter do nájmu na 10 let Jan Karel Kühlwein a k němu přikoupil sousední pozemek o rozloze 4 jitra. Na něm postavil před rokem 1803 dům čp. 43. Oba pozemky pak roku 1806 získal do vlastnictví univerzitní profesor a pražský lékař Josef Rottenberger.\n\nNa části těchto pozemků byla v té době zřízena silnice od Strahovské brány do Buben. Rottenberger vedl se svým sousedem Josefem Ignácem Bučkem spor o cestu a užívání přilehlých pastvin. Dva geometry zahnal na útěk když přišli zjistit stav věci, při druhém měření pak měli tito geometři na pomoc poskytnutu ochranu. Spor byl přidělen pražskému magistrátu a byl řešen soudně. Roku 1810 prodal Rottenberger dvůr Josefu Srbovi a do trhové smlouvy zahrnul ustanovení, že má být tato soudní pře nadále vedena.\n\nRoku 1812 přešla Zátorka do majetku hesenského kurfiřta Viléma I. Ten byl po připojení kurfiřtství k nově vytvořenému Vestfálskému království nucen i se svojí rodinou uprchnout do exilu, ale již roku 1813 se směl vrátit a Zátorku spolu se sousední Miseronkou prodal. Po dalším prodeji ji získal pražský advokát Josef Zahořanský z Vorlíka, jehož rodina držela dvůr až do roku 1844. V těch letech patřily k usedlosti pozemky o rozloze 32 jiter: \"13 polí v míře 29 jiter, 5 pastvin, 5 zahrad, 5 stromořadí, 2 cesty a 3 lada\".\n\nPo Zahořanských se majitelé střídali. Soudní spor skončil až roku 1857 tím, že byl sporný pozemek přepsán jako majetek ke dvorci čp. 43.\n\nRoku 1909 koupila pozemky s usedlostí pražská obec. Usedlost od obce koupil Ota Bondy, pozemky obec rozparcelovala a rozprodala jako stavební. Dům byl přestavěn a později zanikl.\n\n\n\n"}
{"id": "1351943", "url": "https://cs.wikipedia.org/wiki?curid=1351943", "title": "Bolen", "text": "Bolen\n\nBolen může být:\n\n"}
{"id": "1351948", "url": "https://cs.wikipedia.org/wiki?curid=1351948", "title": "Karel z Évreux", "text": "Karel z Évreux\n\nKarel z Évreux ( \"Charles d'Évreux\", 1305 – 5. září 1336) byl hrabě z Évreux a Étampes, vnuk francouzského krále Filipa III.\n\nNarodil se jako jeden ze dvou synů Ludvíka z Évreux a Markéty, dcery Filipa z Artois. Od otce obdržel hrabství Étampes a po smrti krále Karla IV. se stal zastáncem kandidatury Filipa z Valois na francouzský trůn.\n\nRoku 1335 se v Poissy oženil s Marií, dcerou Ferdinanda de la Cerda. Zemřel již následujícho roku a zanechal po sobě dva syny. Byl pohřben v pařížském klášteře menších bratří, který podlehl požáru roku 1580. Jeho náhrobek je nyní v bazilice Saint-Denis.\n"}
{"id": "1351959", "url": "https://cs.wikipedia.org/wiki?curid=1351959", "title": "Švábský spolek", "text": "Švábský spolek\n\nŠvábský spolek nebo též Švábská liga (německy \"Schwäbischer Bund\") byl obranný svazek říšských stavů ve středověké Svaté říši římské. Zahrnoval svobodná říšská města, preláty, říšská knížectví a říšské rytířstvo – a to zejména území původního raně středověkého Švábského vévodství, které zaniklo v roce 1313. Švábský spolek byl založen roku 1488 Fridrichem III. Habsburským a zanikl v důsledku postupující reformace.\n\ndo roku 1489 se přidalo několik dalších říšských knížat:\npo roce 1500 rozšířený o jejich dřívějšího protivníka:\nV roce 1512 opustilo spolek Badensko a Württembersko, zároveň vstoupili knížata-biskupové bamberský a Eichstättu a následně\nke spolku náleželo také 26 říšských měst Svaté říše římské (původního městského spolku):\n"}
{"id": "1351961", "url": "https://cs.wikipedia.org/wiki?curid=1351961", "title": "František Vítek", "text": "František Vítek\n\nFrantišek Vítek (* 17. září 1938 Puchlovice) je bývalý československý, resp. český dostihový jezdec, dvojnásobný vítěz Velké pardubické a dostihový trenér.\n\nMládí\n\nMladí strávil v rodných Puchlovicich. Jeho rodiče vlastnili 14 ha půdy. Přezdívalo se jim Vítek chalupský, protože v obci bylo Vítků povíce. Na měšťanku chodil do Libčan. Zde často hrávali fotbal. 20.10.1946 poprvé viděl na vlastní oči Velkou Pardubickou. Ten rok vyhral Miloš Svoboda s Titanem. V roce 1953, kdy František chodil do 9.třídy, se doma rozhodovalo, kam půjde dál. Nakonec nastoupil na nově otevřenou Učňovskou školu zemědělskou.\n\nV letech 1953–1955 se učil u trenéra Karla Truhláře na Učňovské škole zemědělské (dnes Střední škola dostihového sportu a jezdectví) obor ošetřovatel dostihových koní a jezdec z povolání. Účni byli ubytováni v Trnové. Zde také probíhala zejména výuka teorie. Praktická část výuky se konala převážně ve Velké Chuchli.\nV letech 1963–1965 dálkově studoval střední zemědělskou technickou školu v Poděbradech.\n\nVojna\n\nNarukoval 1.11.1957. Ke stejnému útvaru byl přidělen i jeho nejlepší kamarád Miroslav Janáček. Sloužil 2 roky na tzv. Čaře, což byla hranice mezi Československem a Rakouskem. Mimo jiné tu měli za úkol ošetřovat koně. Dotáhl to na desátníka. U roty měl funkci velitele jezdeckého roje. Kromě vojáků svého družstva měl pod sebou i 4 jezdecké a 2 tažné koně.\nFrantišek Vítek startoval ve Velké pardubické šestkrát, z toho dvakrát tento dostih vyhrál, a to 74. ročník 13. října 1963 s 12letým hnědákem Koran (Gradivo – Korouhev po Simson) a 76. ročník 10. října 1965 se sedmiletou hnědkou Mocná (Masis – Morava).<br>\n\nTrenérem se stal ve 30 letech. Na trenéry už se žádná hmotnostní omezení nevztahují a tak se mohl věnovat rovinovým dostihům, když už v jezdecké části své kariéry to nebylo možné. V letech 1974–1991 spolupracoval s Vlastimilem Smolíkem. Trenérství „pověsil na hřebík“ v roce 2006.\n\n"}
{"id": "1351970", "url": "https://cs.wikipedia.org/wiki?curid=1351970", "title": "Misál z roku 1962", "text": "Misál z roku 1962\n\nŘímský misál z roku 1962 či Misál sv. Jana XXIII. je posledním římským misálem pro liturgickou formu nazývanou tridentská mše. Podle motu proprio \"Summorum pontificum\", které roku 2007 vydal Benedikt XVI., nikdy nebyl zrušen a je závazným misálem pro slavení tridentské mše coby mimořádné formy římského ritu. Misál zahrnuje menší změny v liturgii zavedené sv. Janem XXIII. a je v něm inkorporován všeobecný římský kalendář z roku 1960. V ČR byl naposledy vydán v roce 2015 v podobě reedice Schallerova misálu (komentovaného dvojjazyčného misálu pro věřící) z roku 1952 doplněné o úpravy a doplňky misálu z roku 1962.\n\nPodle misálu z roku 1962 je v dnešní době sloužena drtivá většina tridentských mší. Používají ho jak všechny tradičně katolické skupiny a instituty s kanonicky bezproblémovým statusem, tak Kněžské bratrstvo svatého Pia X. Pouze Kněžské bratrstvo svatého Pia V. a některé další malé skupinky tento misál odmítají a slouží tridentskou mši podle starších forem, nejčastěji podle misálu z roku 1954.\n"}
{"id": "1351972", "url": "https://cs.wikipedia.org/wiki?curid=1351972", "title": "Medvědice (tvrz)", "text": "Medvědice (tvrz)\n\nTvrz Medvědice je částečně dochovaná ve vsi Medvědice v obci Třebenice v okrese Litoměřice. Dlouho byla považována za zaniklou, ale roku 2007 byly její pozůstatky objeveny v suterénu vily v hospodářském dvoře.\n\nTvrz byla postavena nejspíše v poslední čtvrtině čtrnáctého století. První písemná zmínka o ní pochází z roku 1404, kdy Janek z Vchynic obdaroval místní kostel svaté Kateřiny ročním platem jedné kopy a čtyř grošů a právy na dům s pozemky ve vsi Staré. V té době byla vesnice rozdělena na dva díly. Část s tvrzí patřila bratrům Janovi a Zikmundovi z Vchynic, zatímco druhou držel Smil Opárenský z Vchynic, který zemřel roku 1417. Další dějiny tvrze se shodují s historií vesnice. Vzhledem k rozdělení vsi i tvrze mezi několik majitelů není vždy jasné, komu patřila. Mezi jejími držiteli byli příslušníci rodů Račiněvských z Račiněvsi, Krabiců z Veitmile, Vliněvštích z Vliněvsi, Kaplířů ze Sulevic a Lobkoviců.\n\nTvrz sloužila jako panské sídlo ještě během roku 1638, ale popis z roku 1649 ji uvádí jako neobyvatelnou: \"„…něco od kamene, ostatek ze dřeva, toliko se dvěma pokojmi, některými komorami, však ani voken, kamen, dveří není…“.\" Hospodářský dvůr fungoval až do roku 1833, kdy byl zrušen.\n\nAreál tvrze stál v jižní části dvora. Zápis v deskách zemských z roku 1604 ji popisuje: \"„tvrz Medvědíč, jak ve své ohradě leží s příkopem okolo tvrze, ratejnou, chlévy, maštalemi, sejpkami, sladovnou s poplužím…“\" Obklopoval ji tedy nejspíše vodní příkop. Z hlavní budovy tvrze se dochoval sklep, nad kterým byla postavena vila. Původně však měla nejspíše podobu věže postavené z kamene a ze dřeva. Věž měla lichoběžníkový půdorys o rozměrech přibližně až 11 × 7,5 metru. Tloušťka zdí se pohybuje okolo 2,5 metru. Dovnitř se vstupuje po schodišti, které se nachází přibližně uprostřed jihozápadní zdi. Interiér obsahuje jedinou místnost zaklenutou valenou klenbou podepřenou třemi pilíři. Původně ji osvětlovala až pětice úzkých oken (tři v severovýchodní zdi a po jednom v severozápadní a jihovýchodní zdi), která byla v pozdější stavební fázi zazděna.\n"}
{"id": "1352003", "url": "https://cs.wikipedia.org/wiki?curid=1352003", "title": "Big Audio Dynamite", "text": "Big Audio Dynamite\n\nBig Audio Dynamite je anglická hudební skupina, kterou založil kytarista Mick Jones po odchodu z kapely The Clash. V původní sestavě dále figurovali zpěvák Don Letts, klávesista Dan Donovan, baskytarista Leo Williams a bubeník Greg Roberts. tato původní kapela se rozpadla v roce 1990 a Jones následně po dobu tří let vystupoval s jinými hudebníky pod názvem „Big Audio Dynamite II“ – jejími členy kromě Jonese byli kytarista Nick Hawkins, baskytarista Gary Stonadge a bubeník Chris Kavanagh. Za doprovodu dalších hudebníků tato sestava pokračovala v letech 1994 až 1995 jako „Big Audio“ a následně do roku 1998 pod původním názvem. Roku 2011 byla kapela obnovena v původní sestavě. Svou první desku kapela vydala v roce 1985 a do roku 1997 následovalo osm dalších.\n\n"}
{"id": "1352008", "url": "https://cs.wikipedia.org/wiki?curid=1352008", "title": "Rákos (rozcestník)", "text": "Rákos (rozcestník)\n\nRákos může být:\n\n\n"}
{"id": "1352009", "url": "https://cs.wikipedia.org/wiki?curid=1352009", "title": "Samantha Mathis", "text": "Samantha Mathis\n\nSamantha Mathis (* 12. května 1970) je americká herečka, dcera herečky Bibi Beschové. Narodila se v newyorském Williamsburgu a v jejích dvou letech se rozvedli její rodiče. Od pěti žila s matkou v Los Angeles. S herectvím začala v šestnácti, její první prací byla reklama na vložky od firmy Always. Později začala hrát v televizních seriálech a nakonec i ve filmu. Hrála například ve filmech \"Malé ženy\" (1994), \"Americké psycho\" (2000) a \"Pohřben zaživa\" (2010). Mezi seriály, v nichž vystupovala, patří například \"Dr. House\", \"Pod kupolí\" a \"Agresivní virus\". V devadesátých letech byla přítelkyní herce Rivera Phoenixe (byla s ním i v noci, kdy zemřel).\n\n"}
{"id": "1352012", "url": "https://cs.wikipedia.org/wiki?curid=1352012", "title": "Martin Shkreli", "text": "Martin Shkreli\n\nMartin Shkreli (* 17. března 1983 Brooklyn) je americký podnikatel. V září 2015 začal být ostře kritizován poté, co jeho společnost získala výrobní licenci na antiparazitní lék Daraprim a následné zvýšení jeho prodejní ceny (z 13,5 dolarů na 750). Shkreli si za to vysloužil označení „nejnenáviděnější muž v Americe“. V roce 2015 zakoupil za dva milióny dolarů jediný výlisek alba \"Once Upon a Time in Shaolin\" od skupiny Wu-Tang Clan. V roce 2017 byl uvězněn poté, co nabídl pět tisíc dolarů tomu, kdo získá vlasy Hillary Clintonové.\n"}
{"id": "1352013", "url": "https://cs.wikipedia.org/wiki?curid=1352013", "title": "Prager", "text": "Prager\n\nPříjmení Prager nese více různých osobností:\n\n"}
{"id": "1352014", "url": "https://cs.wikipedia.org/wiki?curid=1352014", "title": "Kyselina galakturonová", "text": "Kyselina galakturonová\n\nKyselina galakturonová (galakturonát, zkratka GlcA nebo GlcUA) je derivátem galaktózy, u kterého je šestý uhlíkový atom (C6) oxidován na karboxylovou skupinu (patří tedy mezi uronové kyseliny); v acyklické formě má aldehydovou skupinu na prvním uhlíku (C1). V přírodě se zpravidla vyskytuje její -enantiomer. Jedná se o hlavní složku pektinu, v němž je přítomna v polymerní formě jako kyselina polygalakturonová.\n\nK dalším oxidovaným formám -galaktózy patří kyselina -galaktonová (karboxylová skupina na C1) a kyselina slizová (\"meso\"-galaktarová, karboxyl na prvním a šestém uhlíku).\n\nK uronovým kyselinám vyskytujícím se v přírodě patří také kyselina -glukuronová, kyselina -iduronová a kyselina -mannuronová.\n"}
{"id": "1352017", "url": "https://cs.wikipedia.org/wiki?curid=1352017", "title": "Peled", "text": "Peled\n\nPříjmení Peled nese více různých osobností:\n\n"}
{"id": "1352020", "url": "https://cs.wikipedia.org/wiki?curid=1352020", "title": "Kyselina iduronová", "text": "Kyselina iduronová\n\nKyselina iduronová je karboxylová kyselina odvozená od idózy oxidací alkoholové skupiny na šestém uhlíku (C6) na karboxyl.\n\nJejí -enantiomer je nerozšířenější uronovou kyselinou v glykózaminoglykanech dermatansulfátu a heparinu. Vyskytuje se rovněž v heparansulfátu, kde je však zastoupena méně než její epimer, kyselina glukuronová.\n\nTato kyselina patří mezi hexapyranózy. Většina hexapyranóz je stabilní v jedné ze dvou konformací: C nebo C. Kyselina iduronová však v roztoku zaujímá více než jen jednu konformaci, vzniká u ní rovnováha mezi třemi konformery s nejnižší energií - „židličkovými“ C a C a také „lodičkovým“ S. Je-li součástí oligosacharidu, převažují konformace C a S. Ke zjištění změn v zastoupení těchto konformací lze použít protonovou NMR spektroskopii.\n\nKyselina iduronová může být přidáním O-sulfátové skupiny na druhý uhlík přeměněna na kyselinu 2-O-sulfo--iduronovou.\n"}
{"id": "1352023", "url": "https://cs.wikipedia.org/wiki?curid=1352023", "title": "Kuf", "text": "Kuf\n\nKuf (někdy též kof, hebrejsky: קוֹף, znak ק) je devatenácté písmeno hebrejské abecedy.\n\nVe své symbolice představuje kuf ucho jehly nebo týl.\n\nV moderní hebrejštině se kuf vyslovuje jako a netvoří se výslovnostní rozdíl s kaf.\n\nV systému hebrejských číslic představuje kuf číslici 100.\n"}
{"id": "1352026", "url": "https://cs.wikipedia.org/wiki?curid=1352026", "title": "Gallo", "text": "Gallo\n\nGallo může mít více významů:\n\n\n"}
{"id": "1352029", "url": "https://cs.wikipedia.org/wiki?curid=1352029", "title": "Stanke", "text": "Stanke\n\nPříjmení Stanke nese více různých osobností:\n\n"}
{"id": "1352031", "url": "https://cs.wikipedia.org/wiki?curid=1352031", "title": "Poliak", "text": "Poliak\n\nPříjmení Poliak nese více různých osobností:\n\n"}
{"id": "1352033", "url": "https://cs.wikipedia.org/wiki?curid=1352033", "title": "Švábský městský spolek", "text": "Švábský městský spolek\n\nŠvábský městský spolek (německy \"Schwäbischer Städtebund\") byl obranný svazek svobodných říšských měst středověké Svaté říši římské nacházející se na území dřívějšího Švábského vévodství, zaniklého roku 1313. Spolek vydržel jen do roku 1388, kdy byl poražen spojenými silami Württemberska, Rýnské Falce a Norimberského purkrabství v bitvě u Döffingenu. Následujícího roku byl spolek rozpuštěn na základě rezoluce říšského sněmu zasedajícím v Chebu.\n\nRoku 1488 císař Fridrich III. Habsburský založil nový Švábský spolek, ve kterém figurovalo mimo jiné i původních 26 členských říšských měst.\n\nPůvodních 26 zakládajících měst v roce 1331:\n\n"}
{"id": "1352034", "url": "https://cs.wikipedia.org/wiki?curid=1352034", "title": "Balla (rozcestník)", "text": "Balla (rozcestník)\n\nBalla může být:\n\n\n"}
{"id": "1352035", "url": "https://cs.wikipedia.org/wiki?curid=1352035", "title": "Nikolov", "text": "Nikolov\n\nPříjmení Nikolov nese více různých osobností:\n\n"}
{"id": "1352036", "url": "https://cs.wikipedia.org/wiki?curid=1352036", "title": "Carl Henrik Boheman", "text": "Carl Henrik Boheman\n\nCarl Henrik Boheman (10. července 1796 Jönköping – 2. listopadu 1868) byl švédský entomolog.\n\nBoheman studoval na Univerzitě v Lundu. Již od dětství byl zapáleným entomologem. V roce 1841 byl jmenován profesorem Švédské královské akademie věd a kustodem oddělení entomologie Švédského muzea přírodních věd ve Stockholmu. Do penze z muzea odešel v roce 1867.\n\nBoheman byl specialista na brouky zvláště na čeledi mandelinkovití a nosatcovití, částečně spolupracoval s Carl Johan Schönherrem (1772–1848) na jeho díle Curculionidae. Jeho další práce byly \"Årsberättelse om framstegen I insekternas myria ach arachnidernas naturalhistoria under åren 1845 och 1846\" (1847), \"Insecta Caffraria\" (dva svazky, 1848-1857), \"Monographia Cassididarum Holmiæ\" (čtyři svazky, 1850-1862) a devátá část, věnovaná čeledi Cassidinae, v \"Catalogue of coleopterous insects in the collection of the British Museum\" (1856). Boheman napsal 49 důležitých článků, popisujících mnoho běžných druhů ze San Franciska, Kalifornie nasbíraných v letech 1851-1853 expedicí \"Eugenie\" a mnoho dalších severoamerických brouků.\n\nJeho vnukem byl diplomat Erik Boheman a pravnukem herec Erland Josephson.\n\n"}
{"id": "1352037", "url": "https://cs.wikipedia.org/wiki?curid=1352037", "title": "Miseronka", "text": "Miseronka\n\nMiseronka je zaniklá viniční usedlost v Praze-Bubenči, která stála v místech jižní zahrady Ruského velvyslanectví při ulici Korunovační, ze které býval hlavní vjezd.\n\nVinice nazývaná „Hvězda“ se před branou do Královské obory rozkládala ještě před rokem 1676 kdy ji koupil správce královské klenotnice Ferdinand Eusebio Miseroni. Ten dal na pozemku postavit letní dům a měl usedlost v držení až do roku 1684 kdy zemřel. \n\nRoku 1755 při revizi katastru bylo zaznamenáno, že: „Miseronka skládá se z 2 a 3/4 strychu skutečné vinice, 1 a 1/4 strychu kuchyňské zahrady, 1 čtvrce květinového sadu a 3 strychů 2 a 1/2 věrtele pole. Z toho 5 strychů 2 a 3/4 věrtele uznáno bylo za půdu dominikální a 2 strychy za půdu rustikální“.\n\nŘadu let držel Miseronku Antonín Mesler, farář od kostela svatého Václava v Menším městě. Při jeho vlastnictví byla vinice nazývána „Svatováclavskou“. Roku 1766 koupil za 4 125 zlatých pozemky a dům František Michal hrabě z Martinic na Smečně. Vinice, zahrada, viniční lis a dům byly podle trhové smlouvy „nově zdí ohrazeny, kdežto mimo zeď zůstává 6 výsevkových strychů pole, kus na levo od vchodu a kus na pravo“.\n\nHrabě z Martinic zde měl letní byt se zahradou a vinohradem, na kterém ustanovil hospodářem a vinařem Václava Hartika. Pole roku 1771 odprodal majiteli dvorce Kocínovského Františku Adamovi hraběti ze Šternberka. Při prodeji si vymínil, aby směl z jámy vedle pole odebírat zeminu na kypření vinice. Budovy usedlosti byly roku 1774 oceněny na 6 500 zlatých, nábytek na 761 zlatých a 40 krejcarů a obrazy na 700 zlatých. Obrazů bylo v usedlosti 445 - jednalo se o rytiny augšpurské, vlašské, anglické a francouzské, které byly zasklené v dubových rámech.\n\nV závěti ze dne 4. ledna 1772 odkázal Martinic vinici z Bubenče Marii Anně de Scotti, rozené Nagyové. Protože se po jeho smrti roku 1773 přihlásili i někteří věřitelé a chtěli majetek obstavit, Marie Anna de Scotti se nechtěla soudit a postoupila vinici univerzální dědičce vdově Marii Anně Martinicové rozené hraběnce Šternberkové a přijala od ní náhradu 3 000 zlatých. Než se vyřídilo dědictví, hospodářem na vinici byl Jan Toužil. Jeho denní plat i plat jeho manželky byl po 7 krejcarech, na střelný prach dostával zvlášť. Stejný denní plat měli i dělníci, kteří zde na jaře pracovali, tesaři za správu pumpy obdrželi 4 zlaté a 30 krejcarů a kominík za práci 1 zlatý a 30 krejcarů. Duchovní a kantor dostali koledou 2 zlaté.\n\nVinice šla roku 1781 do veřejné dražby, kde ji vydražila Josefa ze Šterneku za 2.500 zlatých. Obratem ji pak prodala za 3000 zlatých a 100 dukátů Křemnických pražskému arcibiskupovi Antonínu Petru hraběti Příchovskému z Příchovic. V domě bylo několik pokojů, kuchyně a místnost na výrobu cukrovinek.\n\nPo jeho smrti usedlost dostal potomek synovce František de Paula hrabě Příchovský, c. k. komoří, který ji prodal roku 1794 hraběnce Eleonoře Hartigové, rozené Colloredové. Pozemek v té době měl tvar kosodelníku, v tupých úhlech na severu a jihu dala hraběnka postavit dva zděné altány. K zahradě pak přikoupila sousední pozemky od dědiců hraběte Františka Adama ze Šternberka - kusy pole „Na plácku“ a u bývalé arcibiskupovy zahrady.\n\nDalšími majiteli usedlosti byli Filipina, manželka hraběte Josefa Jindřicha Šlika (tajný rada a nejvyšší zemský komorník), poté Vilém I., hesenský kurfiřt, který vlastnil také nedalekou usedlost Zátorku (Miseronku koupil roku 1810 za 10.000 zlatých). Po jeho návratu do Hesenska byla usedlost prodána pražskému velkoobchodníkovi Vojtěch Zardovi za 20.450 zlatých vídeňské měny. Po Zardově smrti pronajímala jeho žena zahradu letním hostům a z příjmu splácela dluhy. Objevily se nesrovnalosti ohledně pozemků, jejich počtu a výměry. Pozemkem, který v katastru nebyl uveden, bylo takzvané „hliniště“, které původně náleželo ke dvorci čp. 4, později přiřazeného k zahradě Miseronky. Pravděpodobně se jednalo o bývalou vinici Popelářku.\n\nNemovitost šla pro dluhy do dražby – štěpnice, kuchyňská zahrada, anglický sad, dům, koňská stáj, tři zděné altány, květinový skleník a broskevna, v zahradě dvě studně, jedna u domu, druhá mezi severním a jižním altánem, nádrž s vodotečí u severního altánu, kuželník, sedátka a lavičky podél cest.\n\nMajitelé se střídali. Roku 1825 usedlost koupil Jiří František hrabě Buquoy, přikoupil k ní sousední kusy pole a rozšířil libosad. Roku 1843 zahradu s polem prodal své ženě Marii Gabriele, rozené hraběnce Rottehanové. Dalšími majiteli byli Marie Anna, vdova po Fridrichu knížeti z Öttingen-Wallersteinu (1864-1886), Karel Fridrich kníže z Öttingen-Wallersteinu (1886), David Bloch (1886-1892), Adolf Bloch a Marie Blochová (1892). Při stavbě Buštěhradské dráhy bylo pole od zahrady odtrženo a kníže Karel Fridrich jej roku 1886 prodal Josefu Riedlovi.\n\n\nJeště roku 1907 se nacházela zahrada i dům v původním stavu. Roku 1938 již stála severně od usedlosti nová budova, která převzala její číslo popisné. Majetek v té době vlastnil bankéř Jiří Popper. Během okupace za druhé světové války vilu s pozemky zabrali nacisté, po jejím skončení nabídl stát tuto nemovitost tehdy Sovětskému svazu ke zřízení velvyslanectví. Původní usedlost Miseronka byla zbořena.\n\n\n\n"}
{"id": "1352038", "url": "https://cs.wikipedia.org/wiki?curid=1352038", "title": "Deštivý den v New Yorku", "text": "Deštivý den v New Yorku\n\nDeštivý den v New Yorku () je filmová komedie režiséra Woodyho Allena z roku 2019. Hrají v ní Timothée Chalamet, Jude Law, Elle Fanningová, Selena Gomez, Diego Luna a Liev Schreiber. Pojednává o dvou mladých lidech, kteří přijedou na víkend do New Yorku, kde se setkávají s nepřízní počasí a sérií dobrodružství. Natáčení filmu začalo dne 11. září 2017 a dokončeno bylo ke konci října toho roku. Snímek byl natočen ještě před premiérou Allenova předchozího filmu \"Kolo zázraků\", která proběhla v prosinci 2017. Do kin byl uveden poprvé 26. července 2019 v Polsku. Snímek měla v USA distribuovat společnost Amazon Studios, s níž Allen spolupracoval již na seriálu \"Crisis in Six Scenes\" (2016) i filmu \"Kolo zázraků\", v květnu 2019 však distribuční práva vrátila zpět Allenovi.\n\n\n"}
{"id": "1352039", "url": "https://cs.wikipedia.org/wiki?curid=1352039", "title": "Korček", "text": "Korček\n\nPříjmení Korček nese více různých osobností:\n\n"}
{"id": "1352042", "url": "https://cs.wikipedia.org/wiki?curid=1352042", "title": "Grüner", "text": "Grüner\n\nPříjmení Grüner nese více různých osobností:\n\n"}
{"id": "1352044", "url": "https://cs.wikipedia.org/wiki?curid=1352044", "title": "Paranormal Activity 3", "text": "Paranormal Activity 3\n\nParanormal Activity 3 je americký hororový film z roku 2011. Režírovala ho dvojice Henry Joost a Ariel Schulman. Jde o prequel filmů \"Paranormal Activity\" z roku 2007 a \"Paranormal Activity 2\" z roku 2010. \n\nFilm měl premiéru 14. října 2011 na festivalu Rio de Janeiro. V Česku byl do kin uveden 20. října 2011.\n\nFilm začíná záběrem z filmu Paranormal Activity 2, kde Kristie s rodinou zjišťuje, že jejich dům je vyloupený. Avšak později Kristie zjišťuje, že nic ji nebylo ukradeno kromě kazuet, které dostala od své sestry Katie.Díl se odehrává v roce 1988, kdy bylo sestrám pouze 8 let. Vše začíná v kalifornské Santa Rose, kde oslavují rodiče Dennis a Julia oslavu osmých narozenin svých dcer. \n\nPo několika dnech si Denis všímá, že dcery si hrají se svým imaginárním přítelem Tobym. Když je v Santa Rose zemětřesení, natočí na kameru Dennis podivný přízrak, který má tvar postavy. Vše říká přítelkyni Julii, ale ta to má za hloupý vtip. Dennisovi nedá spát, co natočil, a proto rozmístí po domě několik kamer. Chce natočit více paranormální aktivity, ale aktivita se stupňuje. Tím se paranormální aktivita ještě zvýší. Pár proto najímá Lucii, aby na dívky dohlídla. Jenomže ihned, co se vrátí z večírku, Lucy odchází a poté, co si Dennis prohlédne záznam z kamery, objevuje jedeš šokující paranormální jev za druhým. Kristi s Katie řeknou \"Tobymu\", že už nejsou přátelé a to démona rozzuří. Druhého dne ráno najde Dennis na stěně pokoje ohromný symbol trojúhelníka s kruhem uvnitř. Stejný symbol najde i knize o démonologii. Postupně se dozvídá o kultu čarodějnic, které si přezdíavjí \"Porodní báby\" a vymývají mozky mladým dívkám, aby měli syny a pak je nechali obětovat démonům.\n\nKdyž se Kristi udělá špatně, odvezou ji Julia a Dennis o nemocnice a Katie s bratrem Randym zkoušejí vyvolávat Krvavou Mary, přičemž se Randymu na zádech udělají 3 velké škrábance. Když jim duch brání odejít a vrhá po nich nábytek, tak Randy utíká z domu. Dennis později ukazuje Julii význam symbolu. Postupně se dějí i další aktivity, které rodinu utiskují a dívky jen poškozují. Kristi jednou požádá matku, aby s nimi jela do babiččina domu do Moorparku, ale Julie odmítá. Když se ovšem duch rozzlobí, tak Julia souhlasí. Jedou tedy Julia s Dennisem a dívkami do babiččina domu. Rodina se zde ubytuje a ihned co usnou, se v domě děje paranormální aktivita. Když se Dennis probudí, tak nachází na stěnách a za obrazem symboly Porodních bab. V momentě, kdy vejde Dennis do garáže, najde zde několik žen v černém, včetně babičky Lois. Když se vrací pro holky, vidí Juliino tělo, jak levituje nad schodištěm. Jakmile se k ní přiblíží, tak na něj tělo spadne a on spadne. Snaží se tak doplazit k brečící Katie, ale ona ho odhodí démonickým výkřikem na druhý konec místnosti. V ten moment si zlomí nohu a když se snaží doplazit k Juliinu tělu, Lois ho svou nadpřirozenou silou zabije. Katie a Kristi nakonec jdou s Lois po schodišti nahoru.\n\n"}
{"id": "1352046", "url": "https://cs.wikipedia.org/wiki?curid=1352046", "title": "Repka", "text": "Repka\n\nPříjmení Repka nese více různých osobností:\n\n"}
{"id": "1352048", "url": "https://cs.wikipedia.org/wiki?curid=1352048", "title": "Dobroslav (sídlo městského typu)", "text": "Dobroslav (sídlo městského typu)\n\nDobroslav (ukrajinsky i ) je sídlo městského typu v Oděské oblasti na Ukrajině. K roku 2016 v něm žilo bezmála devět tisíc obyvatel.\n\nDobroslav leží mezi Kujalnickým limanem (ústím Velkého Kujalniku) a Tylihulským limanem ve vzdálenosti přibližně padesát kilometrů severovýchodně od Oděsy, správního střediska oblasti.\n\nSídlo bylo založeno v roce 1802, od roku 1886 bylo vesnicí a do roku 1935 se nazývalo \"Antono-Kodynceve\" (). Pak se jmenovalo \"Kominternivske\" (). Dne 14. července 2016 bylo v rámci dekomunizace Ukrajiny přejmenováno na \"Dobroslav\".\n\nSídlem městského typu je od roku 1965.\n"}
{"id": "1352051", "url": "https://cs.wikipedia.org/wiki?curid=1352051", "title": "Valachovič", "text": "Valachovič\n\nPříjmení Valachovič nese více různých osobností:\n\n"}
{"id": "1352053", "url": "https://cs.wikipedia.org/wiki?curid=1352053", "title": "Třicetimetrový dalekohled", "text": "Třicetimetrový dalekohled\n\nTřicetimetrový dalekohled (anglicky \"Thirty Meter Telescope\" – TMT) je připravovaný velký pozemní dalekohled. Měl by být umístěn na Havaji na observatoři Mauna Kea, v místě, kde už nyní pracují dva Keckovy dalekohledy o průměru 10 m. Podle předpokladů z roku 2013 měl být dokončen v roce 2023, odhady z roku 2018 mluví o prvním světle (získání prvních astronomických záběrů) v roce 2028. \n\nStavbu financuje především Gordon and Betty Moore Foundation (nadace amerického filantropa Gordona Moorea), dále Kalifornská univerzita a další instituce z Číny, Japonska, Indie a Kanady. Jeho cena by měla dosahovat 1,4 miliardy dolarů.\n\nStavba dalekohledu byla v roce 2015 zablokována, protože Havajský nejvyšší soud uznal námitky domorodých obyvatel, pro které je místo stavby posvátné. Vedení nadace proto uvažovalo i o jeho přesunu na Kanárské ostrovy. Konstrukční práce na kupoli a podpůrné konstrukci dalekohledu byly zastaveny, ale vývoj přístrojů a další techniky pokračoval. V Japonsku je také vyrobeno 213 z 574 segmentů hlavního zrcadla.\n\nV září 2017 místní výbor pro krajinu a přírodní zdroje (Hawai‘i Board of Land and Natural Resources) provedl revizi svého původního rozhodnutí a přijal doporučení povolit výstavbu dalekohledu. O místě výstavby však stále nebylo rozhodnuto. \nKonsorcium prohlašovalo, že prioritní je pro ně stále stavba na Havajských ostrovech, ale s observatoří na Kanárských ostrovech uzavřelo předběžnou dohodu o umístění dalekohledu.\n\nHavajský nejvyšší soud v říjnu 2018 schválil obnovení stavby, když potvrdil, že rozhodnutí výboru pro krajinu a přírodní zdroje z roku 2017 bylo procesně správné.\n\nDalekohled je určen pro sledování vesmíru v oblasti infračerveného záření středních vlnových délek. Hlavním snímacím zařízením dalekohledu by měl být spektrograf IRIS, který by podle jeho autorů měl produkovat snímky třikrát ostřejší než Keckovy dalekohledy.\n\nTento teleskop s pokročilou adaptivní optikou by měl mít primární zrcadlo o průměru 30 metrů. Bude se skládat z 492 segmentů silných 45 mm o celkové hmotnosti 121 tun. Sekundární zrcadlo o průměru 3,1 m bude umístěno v primárním ohnisku dalekohledu. K eliminování především náklonu a teploty bude vybaveno aktivní optikou. Eliptické terciární zrcadlo o rozměrech 3,5×2,5 m se bude nacházet uprostřed primárního zrcadla. Díky své otočné konstrukci bude moci směrovat světlo do více různých měřicích a zobrazovacích přístrojů umístěných okolo primárního zrcadla.\n\n\n"}
{"id": "1352054", "url": "https://cs.wikipedia.org/wiki?curid=1352054", "title": "Rejlek", "text": "Rejlek\n\nPříjmení Rejlek nese více různých osobností:\n\n"}
{"id": "1352055", "url": "https://cs.wikipedia.org/wiki?curid=1352055", "title": "Koliha", "text": "Koliha\n\nPříjmení Koliha nese více různých osobností:\n\n\n"}
{"id": "1352060", "url": "https://cs.wikipedia.org/wiki?curid=1352060", "title": "Liebl", "text": "Liebl\n\nPříjmení Liebl nese více různých osobností:\n\n"}
{"id": "1352062", "url": "https://cs.wikipedia.org/wiki?curid=1352062", "title": "Bělohlav", "text": "Bělohlav\n\nPříjmení Bělohlav nese více různých osobností:\n\n"}
{"id": "1352064", "url": "https://cs.wikipedia.org/wiki?curid=1352064", "title": "Kostel Všech svatých (Annesley)", "text": "Kostel Všech svatých (Annesley)\n\nKostel Všech svatých, anglicky All Saints' Church, je anglikánský farní kostel v Annesley v Nottinghamshire. Od roku 1988 patří mezi chráněné památky.\n\nKostel byl postaven v roce 1874 na návrh architekta Thomase Grahama Jacksona (na místě několika dřívějších svatostánků) a měl nahradit starý kostel na panství Annesley. Až do roku 1942 se na obou místech konaly bohoslužby. Interiér kostela byl v roce 1907 zničen požárem, ale byl znovu otevřen v roce 1909. Hlavními chloubami jsou normanská křtitelnice a východní okno.\n\nKostel uchovává erb Patricka Chawortha, 3. vikomta, který sem byl přemístěn ze starého kostela v roce 1874, stejně jako mnoho dalších artefaktů.\n"}
{"id": "1352065", "url": "https://cs.wikipedia.org/wiki?curid=1352065", "title": "Šmejc", "text": "Šmejc\n\nPříjmení Šmejc nese více různých osobností:\n\n"}
{"id": "1352067", "url": "https://cs.wikipedia.org/wiki?curid=1352067", "title": "Plesl", "text": "Plesl\n\nPříjmení Plesl nese více různých osobností:\n\n"}
{"id": "1352071", "url": "https://cs.wikipedia.org/wiki?curid=1352071", "title": "Kaple Nejsvětější Trojice (Vysoký Potok)", "text": "Kaple Nejsvětější Trojice (Vysoký Potok)\n\nKaple svaté Trojice se nachází nad obcí Vysoký Potok na úpatí vrchu Jeřáb, u křižovatky turistických cest, v nadmořské výšce 862 metrů nad mořem. Jde o památku zapsanou do Ústředního seznamu nemovitých kulturních památek ČR (číslo rejstříku ÚSKP 105779). \nPůvodní lesní dřevěná kaple byla podle pověsti postavena v roce 1746 jako poděkování obyvatel nedalekého města Králík za záchranu před Prusy ve Slezských válkách. Současná kamenná mariánská poutní kaple byla vybudována v roce 1898. Každý rok se zde pravidelně konají poutní slavnosti. \n\nAutorem stavby je Josef Hübner z Králík. Před kaplí stojí litinový kříž, který je památkově chráněn spolu s kaplí. Kaple se nachází jižně od obce Vysoký Potok, z které je dobře dostupná po značené turistické trase (z rozcestí Vysoký Potok, mateřská školka to je necelé 3 kilometry). V okolí kaple jsou radioaktivní prameny. Nejznámějším z nich je \"Rudolfův (Graubnerův) pramen\", který je od kaple vzdálen jen asi 270 metrů jihovýchodním směrem, rovněž po značené turistické trase.\n\nJen pár desítek metrů od kaple jsou pod stromy \"Jubilejní kameny knížete Johanna II z Lichtenštejnu\". Jeho Jasnost Johann II žil v letech 1840–1929 a vládl v letech 1858–1929, tedy plných 71 let, což je pravděpodobně nejdelší doba vládnutí. Patřilo mu 31 panství na Moravě, ve Slezsku, v Čechách, Dolních Rakousech, Salcbursku a Lichtenštejnsku. Byl také mecenášem vědy a umění.\n\nV roce 1898 (u příležitosti 40. výročí jeho vlády) byly ve všech lesních revírech (asi 168, pravděpodobně inicioval knížecí lesní rada Julius Wiehl) vysazeny skupiny dubů nazvané Fürst Johannes – Eichen Gruppe a u nich byla navršeny kameny a zasazena kamenná deska s pamětním nápisem. Jubilejní kameny se dochovaly ve více polesích a jedním z míst je právě úpatí vrchu Jeřáb nedaleko kaple Svaté Trojice.\n\nNedaleko kaple se nachází rozsáhlý rozcestník pěších turistických cest, cyklotras a zimních lyžařských tras. Peší trasy odsud vedou mimo jiné na nedaleký vrchol Jeřáb (1003 metrů nad mořem), do Králík, na Hedeč, do Hanušovic, do Malé Moravy, do obce Štíty nebo na rozhlednu Lázek. Cyklotrasy vedou např. opět na Malou Moravu nebo do Králík, dále do Mlýnického dvora, na Hambálek, Písařov ad. Lyžařské trasy vedou např. do Šanova, Červené Vody, Malé Moravy nebo na Hedeč. U rozcestníku je rovněž bod záchrany (Rescue Point) SU 071.\n"}
{"id": "1352077", "url": "https://cs.wikipedia.org/wiki?curid=1352077", "title": "Hásek", "text": "Hásek\n\nPříjmení Hásek nese více různých osobností:\n\n"}
{"id": "1352078", "url": "https://cs.wikipedia.org/wiki?curid=1352078", "title": "Dutka", "text": "Dutka\n\nPříjmení Dutka nese více různých osobností:\n\n"}
{"id": "1352081", "url": "https://cs.wikipedia.org/wiki?curid=1352081", "title": "Wünsch", "text": "Wünsch\n\nPříjmení Wünsch nese více různých osobností:\n\n\n"}
{"id": "1352088", "url": "https://cs.wikipedia.org/wiki?curid=1352088", "title": "Homoláč", "text": "Homoláč\n\nPříjmení Homoláč nese více různých osobností:\n\n"}
{"id": "1352090", "url": "https://cs.wikipedia.org/wiki?curid=1352090", "title": "Gombár", "text": "Gombár\n\nPříjmení Gombár nese více různých osobností:\n\n"}
{"id": "1352096", "url": "https://cs.wikipedia.org/wiki?curid=1352096", "title": "Moric", "text": "Moric\n\nPříjmení Moric nese více různých osobností:\n\n"}
{"id": "1352099", "url": "https://cs.wikipedia.org/wiki?curid=1352099", "title": "Kostel Božího Těla (Stará Červená Voda)", "text": "Kostel Božího Těla (Stará Červená Voda)\n\nŘímskokatolický farní kostel Božího Těla\nse nachází v obci Stará Červená Voda na Jesenicku. Jde o památku zapsanou do\nÚstředního seznamu nemovitých kulturních památek ČR (číslo rejstříku ÚSKP 32405/8-2147).\n\nFarní správa zde byla zřízena brzy po založení vesnice ve 13. století a je tak jednou z nejstarších v okolí. Původní farní kostel byl zasvěcen Panně Marii. V 17. století sem přicházeli poutnici uctívat oltářní obraz Matky Boží. V blíže neurčené době kostel vyhořel.\n\nNejstarší přední část kostela pochází z 13. století. Loď s věží z roku 1753 je dokladem barokní architektury patřící k nisskému okruhu. Zvon je z roku 1796. Před kostelem se nachází cenný barokní sloup Nejsvětější Trojice z první poloviny 18. století, který je památkově chráněn spolu s kostelem.\n"}
{"id": "1352100", "url": "https://cs.wikipedia.org/wiki?curid=1352100", "title": "Górecki", "text": "Górecki\n\nPříjmení Górecki nebo v přechýlené podobě Górecka nese více různých osobností:\n\n"}
{"id": "1352102", "url": "https://cs.wikipedia.org/wiki?curid=1352102", "title": "Vyšná Sitnica", "text": "Vyšná Sitnica\n\nVyšná Sitnica je obec na Slovensku v okrese Humenné v Prešovském kraji ležící v údolí Ondavské vrchoviny.\n\nPrvní písemná zmínka o obci je z roku 1408. V roce 1944 fašistická vojska vesnici vypálili. V obci je moderní římskokatolický kostel Panny Marie Růžencové.\n"}
{"id": "1352106", "url": "https://cs.wikipedia.org/wiki?curid=1352106", "title": "Fendrich", "text": "Fendrich\n\nPříjmení Fendrich nese více různých osobností:\n\n"}
{"id": "1352108", "url": "https://cs.wikipedia.org/wiki?curid=1352108", "title": "Pencil2D", "text": "Pencil2D\n\nPencil2D je svobodný a otevřený 2D animační software dostupný pro operační systémy Windows, Mac OS a Linux. Je odvozen od programu Pencil. Aplikace používá na kreslení bitmapové/vektorové rozhraní k vytváření jednoduché dvojrozměrné grafiky a kreseb a také animací.\n\nPencil je napsán v programovacím jazyku C++ a je založen na knihovně Qt. Licencí programu je GNU General Public License. Začal jej pod názvem Pencil Planner programovat jako jednoduchý \"zkušební výtvarný (tužka)\" program Patrick Corrieri na konci roku 2005. Do současné podoby byl rozšířen hlavně Pascalem Naidonem. Jeho kopii nazvanou Pencil2D dále rozvíjí Matt Chang.\n\nCílem je vyvinout jednoduše, intuitivně ovládaný nástroj na ruční kreslení dvojrozměrných animací, se kterým se bude pracovat lehce a snadno. Zaměřit se na animování (rozhýbání nakreslených obrázků). Sourodé přepínání mezi rastrovým a vektorovým pracovním postupem umožňuje stále dělat náčrtky, nanášet barvu a malovat.\n\nKreslí se na plátno umístěné ve středu okna programu. Nalevo od něj jsou skupiny kreslicích nástrojů. Napravo jsou barevné stupnice a posuvníky pro sytost a další možnosti zobrazení. Ovládání možností vrstvení, přidání zvuku a přehrávání animace je dole.\n\nProcházení jednotlivých snímků, které mohou tvořit animaci, řeší časová osa a ovládání umístěné v dolní části rozhraní. Každý snímek je jedním políčkem animace. Soudržnost snímků se udržuje pomocí „průklepové“ funkce, která sousední snímky dělá poloprůhledné, takže to vypadá, jako by byly kresleny na pauzovací papír. Přehrávání záznamu tvořeného z těchto snímků zajišťují vestavěné ovládací prvky. Během přehrávání lze podle potřeby tvořit smyčku animace včetně nastavení počtu snímků za sekundu.\n\n"}
{"id": "1352111", "url": "https://cs.wikipedia.org/wiki?curid=1352111", "title": "Gašparík", "text": "Gašparík\n\nPříjmení Gašparík nese více různých osobností:\n\n"}
{"id": "1352112", "url": "https://cs.wikipedia.org/wiki?curid=1352112", "title": "Breuer", "text": "Breuer\n\nPříjmení Breuer nese více různých osobností:\n\n"}
{"id": "1352115", "url": "https://cs.wikipedia.org/wiki?curid=1352115", "title": "Joseph Holbrooke", "text": "Joseph Holbrooke\n\nJoseph Charles Holbrooke (5. července 1878 Croydon Anglie – 5. srpna 1958 Londýn) byl anglický hudební skladatel, dirigent a klavírista.\n\nJoseph Charles Holbrooke se narodil 5. července 1878 v londýnské části Croydon. Jeho otec, rovněž Joseph, byl hudebníkem v music hallech a učitelem hudby. Matka, Helen, byla skotskou zpěvačkou. Rodina cestovala s divadelními společnostmi po celé zemi. V roce 1880 zemřela matka na tuberkulózu a otec se s dětmi usadil v Londýně. Hrál na klavír v \"Collins' Music Hall, Islington\" a později v \"Bedford Music Hall\". Malý Joseph hrál od dětství pod vedením svého otce na klavír a na housle. V roce 1893 vstoupil na Královskou hudební akademii kde studoval skladbu u Fredericka Cordera a hru na klavír u Fredericka Westlaka. Již během studia na konservatoři zkomponoval několik skladeb (klavírní miniatury, písně a komorní hudbu), které byly i provedeny studentských koncertech. Obdržel několik cen: Potter Exhibition (za klavír, 1895), Sterndale Bennett Scholarship (1896), Heathcote Long Prize (1896) a závěrečnou Charles Lucas Prize (za \"Pantomime Suite\" pro smyčce, 1897).\n\nPo absolvování Akademie vystřídal Joseph řadu povolání. V roce 1898 doprovázel na turné po Skotsku music-hallového zpěváka Arthura Lloyda. Turné nebylo úspěšné a Joseph se musel vrátit ke svému otci do Londýna. Přestěhovali se do Harringay, kde začal učit soukromě hudbu. Ani tento projekt však nebyl finančně úspěšný. V té době si změnil jméno z Holbrook na Holbrooke, patrně proto, aby se vyhnul záměně se svým otcem. Krátce sloužil jako hudební společník reverenda Edwarda Stewarta Bengougha v Horncastlu v Lincolnshire. Během vánoční sezóny 1899–1900 působil jako dirigent pantomimy \"Aladinova lampa\", ale i ta zkrachovala.\n\nZvrat v Holbrookově kariéře nastal v roce 1900. Dirigent orchestru v Crystal Palace August Manns přijal k provedení několik jeho skladeb, které měly neočekávaný úspěch. Za svůj \"Sextet f-moll\" získal \"Lesley Alexander Prize\" a obdržel pozvání Granville Bantocka, aby se stal učitelem hudby na \"Birmingham and Midland Institute School of Music\". V roce 1902 se vrátil do Londýna, kde uvedl s úspěchem řadu svých orchestrálních skladeb a získal další ocenění. 14. července 1914 uvedl v Theatre Royal, Drury Lane, operu \"Dylan\" pod taktovkou dirigenta Artura Nikische. Vedle toho se stal i oblíbeným koncertním klavíristou.\n\nPo 1. světové válce začal zájem o Holbrookovo dílo klesat, přestože se skladatel obracel i k lehčím hudebním žánrům. Ve dvacátých letech s nadšením také přijal jazzové rytmy. V té době začal trpět hluchotou, která sice neovlivňovala jeho hudební tvořivost, ale ztěžovala mu komunikaci s okolním světem. Zemřel v Londýně 5. srpna 1958.\n\n\n\n\n\n\n\n\n"}
{"id": "1352116", "url": "https://cs.wikipedia.org/wiki?curid=1352116", "title": "Mikloš", "text": "Mikloš\n\nPříjmení Mikloš nese více různých osobností:\n\n"}
{"id": "1352117", "url": "https://cs.wikipedia.org/wiki?curid=1352117", "title": "Calexico", "text": "Calexico\n\nCalexico je město v Kalifornii ve Spojených státech amerických, ležící v okrese Imperial County na hranici s Mexikem (odtud název, kontaminace slov California a Mexico). Podobný název má i město na druhé straně hranice, sice Mexicali. Podle sčítání lidu v roce 2010 zde žilo 38 572 obyvatel, což znamenalo nárůst o 42,3% oproti předchozímu sčítání (2000), kdy zde žilo pouze 27 109 lidí. Městem prochází státní silnice č. 98, 7 a 111, prochází jím železnice (Union Pacific Railroad) a nedaleko města se nachází veřejné letiště.\n\n"}
{"id": "1352118", "url": "https://cs.wikipedia.org/wiki?curid=1352118", "title": "Calexico (hudební skupina)", "text": "Calexico (hudební skupina)\n\nCalexico je americká rocková hudební skupina. Začátky skupiny sahají do doby, kdy hráli dva její členové (Joey Burns a John Convertino) v kapele Giant Sand. Dvojice později působila v kapele Friends of Dean Martinez a roku 1996 založila s dalšími hudebníky kapelu Calexico. Svou první desku s názvem \"Spoke\" vydala v roce 1997 a následovala řada dalších. Roku 2004 kapela přispěla coververzí písně „Wave“ od Alejandra Escoveda na tributní album nazvané \"\".\n\n\n"}
{"id": "1352119", "url": "https://cs.wikipedia.org/wiki?curid=1352119", "title": "László Sólymos", "text": "László Sólymos\n\nLászló Sólymos, , (* 16. listopadu 1968, Bratislava) je slovenský politik maďarské národnosti, poslanec Národní rady Slovenské republiky (NR SR) a člen politické strany MOST-HÍD. Od počátku roku 2016 do ledna 2020 vykonával úřad slovenského ministra životního prostředí ve třetí vládě sociálně-demokratického předsedy vlády Roberta Fica (SMER) a rovněž ve vládě Petera Pellegriniho (SMER).\n\nLászló Sólymos vystudoval inženýrské studium na Strojnické fakultě Slovenské technické univerzity (SVŠT) v rodné Bratislavě.\n\nDne 23. března 2016 byl jmenován – na základě koaliční dohody vládu sestavujícího Roberta Fica – prezidentem Andrejem Kiskou slovenským ministrem životního prostředí.\n\nKe konci roku 2016 vykázal dle slovenského deníku \"Nový Čas\" příjem v celkové výši 434 951 euro (z pozice své pozice 34 951 €) a umístil se tak mezi slovenskými ministry na první příčce.\n\n"}
{"id": "1352120", "url": "https://cs.wikipedia.org/wiki?curid=1352120", "title": "Hocke", "text": "Hocke\n\nPříjmení Hocke nese více různých osobností:\n\n"}
{"id": "1352121", "url": "https://cs.wikipedia.org/wiki?curid=1352121", "title": "662 (číslo)", "text": "662 (číslo)\n\nŠest set šedesát dva je přirozené číslo. Římskými číslicemi se zapisuje DCLXII a řeckými číslicemi χξβ. Následuje po čísle šest set šedesát jedna a předchází číslu šest set šedesát tři.\n\n662 je:\n\n"}
{"id": "1352122", "url": "https://cs.wikipedia.org/wiki?curid=1352122", "title": "Hock", "text": "Hock\n\nPříjmení Hock nese více různých osobností:\n\n"}
{"id": "1352123", "url": "https://cs.wikipedia.org/wiki?curid=1352123", "title": "663 (číslo)", "text": "663 (číslo)\n\nŠest set šedesát tři je přirozené číslo. Římskými číslicemi se zapisuje DCLXIII a řeckými číslicemi χξγ. Následuje po čísle šest set šedesát dva a předchází číslu šest set šedesát čtyři.\n\n663 je:\n\n"}
{"id": "1352124", "url": "https://cs.wikipedia.org/wiki?curid=1352124", "title": "Eminger", "text": "Eminger\n\nPříjmení Eminger nese více různých osobností:\n\n"}
{"id": "1352125", "url": "https://cs.wikipedia.org/wiki?curid=1352125", "title": "664 (číslo)", "text": "664 (číslo)\n\nŠest set šedesát čtyři je přirozené číslo. Římskými číslicemi se zapisuje DCLXIV a řeckými číslicemi χξδ. Následuje po čísle šest set šedesát tři a předchází číslu šest set šedesát pět.\n\n664 je:\n\n"}
{"id": "1352126", "url": "https://cs.wikipedia.org/wiki?curid=1352126", "title": "Maxamovo–Gilbertovo sekvenování", "text": "Maxamovo–Gilbertovo sekvenování\n\nMaxamovo–Gilbertovo sekvenování je metoda sekvenování DNA vyvinutá Allanem Maxamem a Walterem Gilbertem v letech 1976-1977. Tato metoda je založena na modifikaci DNA pro jednotlivé nukleové báze a následném štěpení DNA v místech přiléhajících k modifikovaným bázím. \n\nMaxamovo–Gilbertovo sekvenování byla první široce přijatou metodu pro sekvenování DNA, a spolu se Sangerovou metodou, představuje metodu první generace sekvenování DNA. Maxamovo–Gilbertovo sekvenování se již v širokém měřítku nepoužívá, bylo totiž nahrazeno metodami 2. a 3. generace.\n\nI přesto, že Maxam a Gilbert zveřejnili svá pozorování dva roky poté, co Frederick Sanger a Alan Coulson publikovali své práce na \"plus-minus\" sekvenování, Maxamovo–Gilbertovo sekvenování se rychle stalo populární, protože čtená DNA může být použita přímo, zatímco původní Sangerova metoda vyžaduje, aby každé čtení bylo provázeno tvořením kopií čteného fragmentu. S rozvojem moderních sekvenačních metod (454 sekvenování, Illumina), popularita Maxamova–Gilbertova sekvenování klesla a vzhledem k jeho technické složitosti a rozsáhlému používání nebezpečných chemických látek, je jeho použití v standardních molekulárně-biologických soupravách vyloučeno.\n\nMaxamovo–Gilbertovo sekvenování vyžaduje radioaktivní značení na 5' konci DNA čteného fragmentu (typicky prostřednictvím gama-P ATP). Chemické reakce „rozlamují“ čtený úsek na jedné nebo dvou ze čtyř nukleotidových bází v každé ze čtyř reakcí (A+G ,G, C, C+T). Například puriny (A+G) jsou \"rozlamovány\" pomocí kyseliny mravenčí, guaniny (a do jisté míry adeniny) jsou methylovány dimethylsulfátem a pyrimidiny (C+T) jsou hydrolyzovány pomocí hydrazinu. Přidání soli (chlorid sodný) k reakci hydrazinu inhibuje reakce thyminu pouze na rozpad cytosinu.\n\nFragmenty vznikající ve čtyřech reakcích jsou za působení elektroforézy odděleny podle délky s pomocí gelové elektroforézy. Pro zobrazení fragmentů seřazených podle délky je použita autoradiografie, která zaznamenává radioaktivní záření 32P.\n\nTato metoda vedla k objevu nových postupů, které pomohli vědcům pochopit chemické vlastnosti DNA.\n\nAutomatizované Maxamovo–Gilbertovo sekvenování bylo vyvinuto v roce 1994.\n"}
{"id": "1352127", "url": "https://cs.wikipedia.org/wiki?curid=1352127", "title": "665 (číslo)", "text": "665 (číslo)\n\nŠest set šedesát pět je přirozené číslo. Římskými číslicemi se zapisuje DCLXV a řeckými číslicemi χξε. Následuje po čísle šest set šedesát čtyři a předchází číslu šest set šedesát šest.\n\n665 je:\n\n"}
{"id": "1352128", "url": "https://cs.wikipedia.org/wiki?curid=1352128", "title": "667 (číslo)", "text": "667 (číslo)\n\nŠest set šedesát sedm je přirozené číslo. Římskými číslicemi se zapisuje DCLXVII a řeckými číslicemi χξζ. Následuje po čísle šest set šedesát šest a předchází číslu šest set šedesát osm.\n\n667 je:\n\n"}
{"id": "1352129", "url": "https://cs.wikipedia.org/wiki?curid=1352129", "title": "Bethmännchen", "text": "Bethmännchen\n\nBethmännchen (německy „malý Bethmann“) je pečivo z marcipánu, mandlí, moučkového cukru, růžové vody, mouky a vajec. Jde o tradiční sušenku obvykle pečenou na Štědrý den a je široce rozšířená v obchodech s čokoládou okolo Frankfurtu nad Mohanem.\n\nJedná se o specialitu prodávanou na vánočních trzích ve Frankfurktu, které jsou jedny z nejstarších trhů v Německu. Jejich historie se datuje do roku 1393.\n\nJméno je odvozeno od rodiny Bethmannových. Legenda říká, že pařížský kuchař Jean Jacques Gautenier vytvořil recept pro bankéře a městského radního Simona Moritze von Bethmanna v roce 1838. \n\nPůvodně byl Bethmännchen ozdoben čtyřmi mandlemi, každá symbolizovala syna Simona Moritze. Po smrti syna Heinricha v roce 1845 byla údajně čtvrtá mandle odstraněna. Tento příběh je však nepravděpodobný, protože Simon Moritz zemřel už v roce 1826.\n\nRecept a forma výroby se od počátku nezměnila.\n\n"}
{"id": "1352130", "url": "https://cs.wikipedia.org/wiki?curid=1352130", "title": "Lindauer", "text": "Lindauer\n\nPříjmení Lindauer nese více různých osobností:\n\n\n"}
{"id": "1352131", "url": "https://cs.wikipedia.org/wiki?curid=1352131", "title": "Paranormal Activity 4", "text": "Paranormal Activity 4\n\nParanormal Activity 4 je americký hororový film z roku 2012, který režírovala dvojice Henry Joost a Ariel Schulman. Jde o prequel filmu \"Paranormal Activity 2\" z roku 2010. \n\nTento díl ukazuje nejasný osud Posedlé Katie a nemluvněte Hunter, kterého posedlá Katie unesla na neznámé místo. V roce 2011 se ukáže, že se Katie s 6letým chlapcem Robbiem (pravděpodobně Katiin syn) koupí dům v Hendersonu v Nevadě. Zde naproti přes ulici bydlí mladá dívka Alex se svou rodinou a bratrem Wyattem. Když se Katie udělá špatně a Robbie nemá nikoho z rodiny, tak se na čas ubytuje v Alexině domě. Od té doby si s ním Wyatt hraje a poznává i imaginárního přítele \"Tobbyho\". Ale je znepokojená chováním Robbieho a když Robbie kreslí na tělo Wyattovi divné symboly, ihned vyhledává její význam se svým přítelem Benem. Brzy zjistí o kultu Porodních bab a zkoumají Katiinu minulost. O dvanácté noci Alex probudí hluk. Když se jde podívat do garáže, tak se nemůže dostat ven. Auto mezitím zapne výfuk a málem výfukové plyny Alex zabijí. Naštěstí sebrala včas poslední síly a autem prorazila vrata. \n\nKdyž se Katie vrací z nemocnice, povídá opravdu Wyattovi o tom, že je adoptovaný a že jeho skutečné jméno je Hunter. Wyatt proto začné též komunikovat s Tobym. Alexin otec Dough si chce promluvit s Alex o podivných paranormálních jevech v domě, a proto jdou spolu na večeři. Katie tajně přijde mezitím do Alexiina domu a zabije její matku Holly. Poté, když přijde Ben do domu a chce nechat Alex vzkaz na jejím počítači, Katie ho také zabije.\n\nVečer přijde Alex s otcem domů a zjišťují, že nikdo není doma. Alex se jde podívat po domě a najde jen Benovo tělo. Poté se jde podívat do Katiina domu a když uvidí Douga, tak ho neznámá entita odtáhne pryč a zřejmě zabije. Alex za ním běží, ale boj vzdá a jde hledat Wyatta. Najednou ovšem spatří Katii posedlou démonem, která ji pronásleduje. Naštěstí Ale uteče a jde na dvůr hledat Wyatta. Když ho najde, je však v jakémsi transu a jakmile se obrátí, vyskočí na ní Katie.\n\n"}
{"id": "1352132", "url": "https://cs.wikipedia.org/wiki?curid=1352132", "title": "685 (číslo)", "text": "685 (číslo)\n\nŠest set osmdesát pět je přirozené číslo. Římskými číslicemi se zapisuje DCLXXXV a řeckými číslicemi χπε'. Následuje po čísle šest set osmdesát čtyři a předchází číslu šest set osmdesát šest.\n\n685 je:\n\n\n"}
{"id": "1352142", "url": "https://cs.wikipedia.org/wiki?curid=1352142", "title": "Christian Casimir Brittinger", "text": "Christian Casimir Brittinger\n\nChristian Casimir Brittinger (30. dubna 1795, Friedberg (Hesensko) – 11. ledna 1869, Steyr) byl německý botanik, entomolog a ornitolog.\n\n\n"}
{"id": "1352146", "url": "https://cs.wikipedia.org/wiki?curid=1352146", "title": "Zemětřesení ve Francii 1909", "text": "Zemětřesení ve Francii 1909\n\nZemětřesení ve Francii v roce 1909 proběhlo 11. června 1909. Epicentrum otřesu se nacházelo v administrativním regionu Provence-Alpes-Côte d'Azur, v té době Provence v jihovýchodní Francii. Síla zemětřesení je odhadována na 6,2.\n\nPři otřesu dohromady zemřelo zhruba 46 lidí a kolem 250 utrpělo zranění. Přibližně 2000 budov zemětřesení poškodilo.\n"}
{"id": "1352147", "url": "https://cs.wikipedia.org/wiki?curid=1352147", "title": "Foibé (biblická postava)", "text": "Foibé (biblická postava)\n\nFoibé (řecky Φοίβη, latinsky \"Phœbe\") byla prvokřesťanská jáhenka v Kenchrejích v 1. století. Uvádí se jako doručitelka listu Římanům.\n\nApoštol Pavel se o ní zmiňuje v listě Římanům na začátku 16. kapitoly jako o diakonce (diakonon) a pomocnici mnohých (prostatis). Jedná se o jediné místo v Novém zákoně, kde je takto označena žena. Theodoretos z Kyrrhu o Foibé napsal, že přijala pod svou střechou apoštola Pavla a že je \"\"oslavována na zemi i na moři.\"\"\n\nKatolická církev si ji připomíná 3. září.\n"}
{"id": "1352148", "url": "https://cs.wikipedia.org/wiki?curid=1352148", "title": "Julia Sweeney", "text": "Julia Sweeney\n\nJulia Anne Sweeney (* 10. října 1959, Spokane) je americká herečka. Pocházela z katolické rodiny z pěti sourozenců. Po dokončení studií na Washingtonské univerzitě (ekonomie a evropská historie) začala pracovat jako účetní pro filmové studio Columbia Pictures. Tato práce jí vydržela více než pět let. S herectvím začala koncem osmdesátých let, zpočátku jako členka improvizačního komediálního uskupení The Groundlings. V letech 1990 až 1994 se podílela na vývoji pořadu \"Saturday Night Live\". V pořadu vystupovala převážně s postavou jménem Pat. Hrála například ve filmech \"\" (1994), \"Zloději času\" (2002) a \"Nechoď klepat na dveře\" (2005). Roku 1998 debutovala jako režisérka s filmem \"God Said Ha!\". V roce 1994 nazpívala píseň „Just Because I'm Irish“ v duetu s Jonathanem Richmanem (album \"You Must Ask the Heart\"). Jejím manželem je vědec Michael Blum. Dříve byl jejím manželem herec Stephen Hibbert, ale vztah skončil rozvodem.\n\n\n"}
{"id": "1352151", "url": "https://cs.wikipedia.org/wiki?curid=1352151", "title": "Curtiss XBT2C", "text": "Curtiss XBT2C\n\nCurtiss XBT2C byl experimentální jednomotorový střemhlavý a torpédový bombardér vyvíjený v době druhé světové války. Jednalo se o poslední typ společnosti Curtiss určený pro Námořnictvo Spojených států amerických. Letoun byl založen na jednomístném typu Curtiss XBTC, ale užíval méně výkonný hvězdicový motor Wright R-3350 a mohl nést druhého příslušníka osádky v zadní části trupu. Byl vybaven radarem, neseným v kontejneru pod pravým křídlem. Z deseti objednaných letadel bylo vyrobeno pouze devět, a všechny byly do konce 40. let sešrotovány.\n\n\nData platí pro XBT2C-1\n\n"}
{"id": "1352152", "url": "https://cs.wikipedia.org/wiki?curid=1352152", "title": "Infestissumam", "text": "Infestissumam\n\n\n\n"}
{"id": "1352154", "url": "https://cs.wikipedia.org/wiki?curid=1352154", "title": "Boeing T-X", "text": "Boeing T-X\n\nBoeing T-X je americko-švédský letoun pro pokračovací výcvik vyvíjený ve spolupráci společností Boeing Defense, Space & Security a Saab. Letoun roku 2018 zvítězil ve výběrovém řízení United States Air Force Advanced Pilot Training System (\"T-X program\"), jehož vítěz nahradí Northrop T-38 Talon.\n\nDne 6. prosince 2013 společnosti Boeing a Saab uzavřely dohodu o společném vývoji pokročilého výcvikového systému (cvičný letoun včetně pozemního příslušenství a prostředků technického zabezpečení a podpory) pro americký program T-X. Jeho cílem je náhrada desítky let starých cvičných letounů Northrop T-38 Talon. Boeing/Saab pro tuto soutěž jako jediný vyvinul zcela nový letoun. Jeho konkurencí byla italská společnost Leonardo DRS s letounem T-100 a konsorcium Lockheed Martin a Korea Aerospace Industries s letounem T-50 Golden Eagle. Prototyp letounu byl veřejnosti poprvé představen 13. září 2016. Zálet prototypu se uskutečnil 20. prosince 2016.\n\nV září 2018 bylo oznámeno, že Boeing T-X je vítězem programu T-X. Celkem je plánován nákup až 351 letounů tohoto typu, 46 simulátorů a dalšího vybavení. Dodány mají být do roku 2034, přičemž Boeing a Saab se na nich budou podílet v poměru 90 % ku 10 %. Dosažení počátečních operačních schopností (IOC) první letkou Boeingů T-X je plánováno na rok 2025 a plných operačních schopností (FOC) na rok 2034.\n\nBoeing T-X je jednomotorový proudový cvičný letoun pro pokračovací výcvik s dvojitou svislou ocasní plochou, tandemovým uspořádáním kokpitu a zatahovacím příďovým podvozkem. Pohonnou jednotku představuje dvouproudový motor s přídavným spalováním General Electric F404.\n\nZnámé údaje podle Flight Global\n\n\n"}
{"id": "1352156", "url": "https://cs.wikipedia.org/wiki?curid=1352156", "title": "María del Carmen Franco y Polo", "text": "María del Carmen Franco y Polo\n\nMaría del Carmen Franco y Polo (; 14. září 1926, Oviedo – 29. prosince 2017, Madrid) byla jedinou dcerou někdejšího španělského diktátora Francisca Franca a jeho ženy Carmen Polo y Martínez-Valdés.\n\nDne 10. dubna 1950 se vdala za lékaře, zaměřením kardiochirurga, se šlechtickým původem Cristóbala Martíneze-Bordiúa, s nímž počala celkem sedm dětí. \n\nZemřela dne 29. prosince 2017 ve věku 91 let na rakovinu v Madridu. O jejím úmrtí zpravil španělskou veřejnost její vnuk Ludvík Bourbonský (popř. Luis Alfonso de Borbón).\n"}
{"id": "1352160", "url": "https://cs.wikipedia.org/wiki?curid=1352160", "title": "Reš", "text": "Reš\n\nReš (hebrejsky: , znak: ר) je dvacáté písmeno hebrejské abecedy.\n\nSamotné písmeno symbolizuje vyšší smysl a povznesení se nad materiálním břevnem.\n\nV moderní hebrejštině se nejčastěji čte jako Znělá uvulární frikativa (). Aškenázové často vyslovují reš jako uvulární vibrantu () (např. ירוק) či jako alveolární vibrantu ().\n\nV systému hebrejských číslic představuje reš číslovku 200.\n"}
{"id": "1352161", "url": "https://cs.wikipedia.org/wiki?curid=1352161", "title": "Curtiss F7C Seahawk", "text": "Curtiss F7C Seahawk\n\nCurtiss F7C Seahawk byl palubní stíhací dvouplošník užívaný koncem 20. a počátkem 30. let 20. století námořnictvem a námořní pěchotou Spojených států amerických.\n\nCurtissův Model 43 byl prvním letounem firmy navrženým od samého počátku pro Námořnictvo Spojených států amerických, nikoliv modifikací typu původně vzniklého pro armádu. Ačkoliv šlo o následníka typové řady započaté Curtissem P-1 Hawk, na rozdíl od ní jeho křídla měla konstantní hloubku namísto zužující se, a horní křídlo bylo mírně šípovité. Pohonnou jednotku představoval hvězdicový motor Pratt & Whitney R-1340-B Wasp o výkonu 450 hp (336 kW). Drak byl smíšené konstrukce, se smrkovými křídly a trupem z kombinace hliníkových a ocelových trubek, potažený plátnem. Typ disponoval dostatečnou pevností aby mohl být použit nejen jako stíhač, ale i jako střemhlavý bombardér.\n\nPrototyp XF7C-1 poprvé vzlétl 28. února 1927. Po úpravách podle požadavků námořnictva, zahrnujících například šípovitost horního křídla, následovala sériová výroba 17 kusů F7C-1 Seahawk, které vstoupily do služby u perutě USMC VF-5M. V roce 1930 u peruti VF-9M vznikl akrobatický tým \"The Red Devils\" („Rudí ďáblové“), užívající F7C s červeně zbarvenými příděmi.\n\nF7C setrval ve službě do roku 1933.\n\nData platí pro F7C-1.\n\n\n"}
{"id": "1352172", "url": "https://cs.wikipedia.org/wiki?curid=1352172", "title": "Stefan Heße", "text": "Stefan Heße\n\nStefan Heße (* 7. srpna 1966, Kolín) je německý římskokatolický prelát a hamburský arcibiskup. Je nejmladším biskupem v Německu.\n\n"}
{"id": "1352175", "url": "https://cs.wikipedia.org/wiki?curid=1352175", "title": "The Butcher's Knife Cares Not for the Lamb's Cry", "text": "The Butcher's Knife Cares Not for the Lamb's Cry\n\n\"USS Discovery\" je stále jediným plavidlem Hvězdné flotily vybaveným spórovým pohonem, schopnost udeřit kdykoliv a kdekoliv ho ovšem dělá velmi zranitelný, protože operuje pouze samostatně. Kapitán Gabriel Lorca se ji tedy snaží posílit, jak jen to jde, například nácvikem bojových situací. Michael Burnhamová se stává členkou vědeckého týmu a jejím úkolem bude prozkoumat netvora, kterého zajali na \"USS Glenn\", a tyto poznatky využít k výrobě nebo vylepšení zbraní.\n\nAle ani jejich nepřátelé na tom nejsou o moc lépe: Voq a L'Rell zůstávají na ochromené T'Kuvmově lodi v pásu asteroidů a jejich následovníci hladoví. L'Rell tedy přesvědčí Voqa, aby se vydal do vraku \"USS Shenzhou\" a přinesl z něj dilithiový procesor. Pak se na palubě objeví Kol, který po T'Kuvmově smrti odmítl poslušnost Voqovi a nabídne mu své služby. Voq ho přijme a následně s L'Rell z \"USS Shenzhou\" vyrabují dilithiový krystal, jenže Kol mezitím uplatí jejich posádku jídlem a získá nad ní kontrolu. L'Rell se okamžitě přidá ke Kolovi, ale přemluví ho, aby Voqa nezabíjel a místo toho ho nechal v hrobu jejich nepřítele, tedy na palubě \"USS Shenzhou\". Před osamoceného Voqa na \"USS Shenzhou\" se transportuje L'Rell a přesvědčí ho, že je stále na jeho straně. Dokonce má plán, ale k jeho splnění bude Voq muset zaplatit vysokou cenu.\n\nMezitím klingonské lodě proniknou blokádou kolem planety Corvan 2, která produkuje 40% dilithia Federace, a začnou ji bombardovat. Nejbližší federační loď je ovšem 84 hodin daleko a tak admirálka Cornwelliová požádá o pomoc \"USS Discovery\". Lorca úkol přijme, jenže pak mu poručík Stamets vysvětlí, že je loď schopna udělat pouze malý skok, protože čím větší je, tím roste pravděpodobnost omylu. \"USS Glenn\" tento skok úspěšně provedl, jenže Stamets neví jak. Vzal tedy z jeho laboratoře navigační zařízení, které ale ke správné funkci potřebuje superpočítač, který Stamets nemá. Lorca tedy zariskuje a skok provede, jenže \"USS Discovery\" spadne do gravitační studny hvězdy třídy O a jen s obtížemi unikne. Ještě před skokem netvor, kterého Burnhamová označí jako obří želvušku, vykřikne bolestí. Podle Burnhamové je tvor nějak spojený se spórovým pohonem, ale to šéfku bezpečnosti Ellen Landryovou, která má Burnhamovou na starosti, nezajímá. Vypustí do komory s želvuškou sedativa, vypne ochranné pole a pokusí se ji omráčit, aby jí mohla odříznout spár a prozkoumat ho. Želvuška se pokusí utéct, ale když se jí to nepodaří a Landryová na ní začne střílet, napadne jí a smrtelně zraní. Burhamovou zachrání pouze to, že okamžitě zapne světla na maximum a želvuška uteče zpátky do komory. Situace na Corvanu 2 spěje do kritického bodu, a tak Burnhamová zariskuje a s vypnutým ochranným polem nabídne želvušce spóry hub ze zásobníku. Želvuška ji nenapadne a Burnhamová tak přijde s teorií, že oním superpočítačem, který dokáže navigovat spórový pohon, je právě tento tvor. Pohon funguje naprosto přesně a přenese \"USS Discovery\" nad Corvan 2, kde zničí klingonská plavidla a pak se přesune zpátky na původní místo.\n\nAkce je úspěšná a těžební kolonie na Corvanu 2 je zachráněna, při používání spórového pohonu ovšem obří želvuška dost trpí, což se Burnhamové přestává líbit.\n"}
{"id": "1352189", "url": "https://cs.wikipedia.org/wiki?curid=1352189", "title": "Paranormal Activity: Prokletí", "text": "Paranormal Activity: Prokletí\n\nParanormal Activity: Prokletí (v anglickém originále Paranormal Activity: The Marked Ones) je americký hororový film z roku 2014, který režíroval Christopher Landon. Částečně je také sequelem filmu Paranormal Activity.\n\nHlavním hrdinou je Jessy, který žije se svoji babičkou Irmou, sestrou a otcem v činžovním domě v kalifornském Oxnardu. Právě dokončil střední školu a oslavuje se svým nejlepším kamarádem Hectorem začátek prázdnin. Jednoho večera je z větrací šachty slyšet jakýsi výkřik, a tak se mladíci rozhodnou spustit kameru do sousedčina bytu. Natočí nahé ženy, které provádějí rituál. Naneštěstí jim kamera spadne a málem jsou prozrazeni. O sousedce Anně se vyprávějí báchorky o tom, že je čarodějnice. Když záhadně zemře, tak Jessyho napadne, že ze zvědavosti půjdou prozkoumat byt. Najdou zde spoustu divných čarodějnických předmětů a videokazet. Jessy se ráno probudí a na ruce objevují nevysvětlitelné kousnutí. Jako suvenýr si také odnesl knihu, která popisuje, jak sestrojit \"dveře času\".\n\nBěhem několika dnů Jessy a jeho kmarádi, Hector a Marysol, začnou komunikovat pomocí hry s nadpřirozenou postavou. Jessy je překvapen z toho, že získal nové nadpřirozené schopnosti. S Hectorem si z jednoho večírku přivedou dívky, se kterými jou do Annina bytu. Mají zde ovšem ohromný paranormální zážitek a uvidí smrt spolužáka Oscara, který je též označený kousnutím. Když se skupina v čele s Jessym vydá do sklepa Annina bytu, najde zde fotku s Jessyho a Oscarovou matkou, Annou a Lois.\n\nJednoho večera je Jessy vlákán do Annina sklepa, ale poklop se za ním zavře o zjevují se mu malé Katie a Kristi s dychtivým démonem. Od této chvíle je Jessyho osobnost stále více násilnější a temnější. Bezdůvodně zaútočí na přítelkyni Marysol v obchodě a doma je často agresivní. Hector a Marysol se po tomto incidentu rozhodnou, že se zajedou podívat za Arturem, bratrem Oscara. Ten jim dá kontakt na Ali Reyovou, která jako jediná přežila incident z dílu Paranormal Activity 2. Ta jim vysvětluje, proč je Jessy najednou tak agresivní a odtajňuje jim satanistický klub \"Porodních bab\" (anglicky Midwives), které lákají mladé ženy, aby měly syny a ty pak obětovaly démonovi. Varuje je také před tím, že Jessy bude muset na rituál, po kterém bude Jessy normální, ale nebude sám sebou. Dává jim i adresu místa rituálu. \n\nJessyho babička Irma chce pro Jessyho jen to nejlepší a tak se rozhodne provést na Jessym očištění. Když se snaží provést rituál, tak Jessyho se zmocní démon a zraní Irmu. Nakonec pomocí telekinetiky se objeví v pokoji a Irma s Hectorem a Marysol si jen zázrakem zachrání život. Dalšího rána Jessy trpí nemocí a Irma se o něj stará. Když se Hector na moment otočí, Jessy mu zmizí z dohledu. Ihned jde k hlavnímu schodišti, vidí Jessyho a dole shozenou Irmu. Ta je odvezena otcem Jessyho do nemocnice, ale sám Jessy není k nalezení. Když jedou Hector a Marysol do nemocnice, tak na ně zútočí Jessy, ovšem Marysol ho bouchne baseballovou pálkou. V zatáčce do nich naráží auto a Jessy je unesen.\n\nHector zkontaktuje Arthura a on se svým kamarádem Santiagem odjede na místo rituálu. Přijedou k domu babičky Lois a ihned, co vystoupí z auta a dojdou na zahradu, útočí na ně čarodějnice s noži. Arthur se brání na zahradě sám a Santiago je nalezen mrtvý u dveří do domu. Hector a Marysol se zamknou v domě. Mezitím i Marysol zmizí a po několika vteřinách propadne sklem přímo před Hectora. V obývacím pokoji se objeví posedlý Jessy a honí po domě Hectora, který se zamkne v horním pokoji. Jessy ho vyzývá normálním hlasem, aby otevřel dveře, ale Hector odmítá. Jessy tedy rozbije dveře a Hector vstoupí do dveří popsaných nevysvětlitelnými znaky. Ocitá se v domě Katie a Micaha 8. října 2006. Než se stačí Hector vzpamatovat, tak po schodech jde Katie. Když se k ní Hector přiblíží, tak začne křičet a ihned přiběhne Micah. Ten si myslí, že je zločincem a zaútočí na něj. Ale posedlá Katie začne Micaha bodat nožem. Když Hector utíká, tak na něj zaútočí posednutý Jessy a pravděpodobně ho zabije. Posledním záběr na čarodějnici, která kameru vypne.\n\n"}
{"id": "1352194", "url": "https://cs.wikipedia.org/wiki?curid=1352194", "title": "U brány věčnosti", "text": "U brány věčnosti\n\nAt Eternity's Gate je životopisný film o nizozemském malíři Vincentu van Goghovi v období, kdy žil ve francouzském Arles. \n\nFilm natočil režisér Julian Schnabel podle scénáře, který napsal ve spolupráci s Jean-Claudem Carrièrem. Schnabel uvedl, že prací na vývoji filmu strávil několik let před jeho oznámením v květnu 2017. \n\nV roli van Gogha se ve filmu představil Willem Dafoe. Postavu Paula Gauguina ztvárnil Oscar Isaac. Producentem filmu je Jon Kilik. Natáčení filmu začalo v listopadu 2017. Schnabel, který je sám malířem, učil při natáčení Dafoea kvůli věrohodnosti malovat. Distribuční práva na film byla v květnu 2018 na Canneském festivalu prodána za 1,75 miliónu dolarů společnosti CBS Films.\n\n"}
{"id": "1352195", "url": "https://cs.wikipedia.org/wiki?curid=1352195", "title": "Seznam mistryň světa v orientačním běhu – sprint", "text": "Seznam mistryň světa v orientačním běhu – sprint\n\nSeznam mistryň světa v orientačním běhu ve sprintu. Tato krátká sprinterská disciplína se běhá na Mistrovství světa od roku 2001. Tento typ závodu je testem závodníkovy mapové techniky ve vysokém běžeckém tempu, trať tak klade vysoké nároky na rychlou volbu postupu a jeho realizaci. Tratě bývají poměrně krátké, 2–4 km s vítěznými časy 12-15 minut. Podoba závodů ve sprintu je různá, mohou se odehrávat v městské zástavbě nebo v zalesněných terénech či parcích.\n\nÚplná medailová tabulka (do roku 2017):\n\n"}
{"id": "1352198", "url": "https://cs.wikipedia.org/wiki?curid=1352198", "title": "Tamarín běloruký", "text": "Tamarín běloruký\n\nTamarín běloruký (\"Saguinus leucopus\") je menší, ploskonosá opice žijí na severu Jižní Ameriky v Andách, jeden z asi 20 druhů rodu tamarín. Je endemit Kolumbie, kde obývá tropický prales. Studium morfologických znaků naznačuje, že jeho nejbližší příbuzný je tamarín pinčí.\n\nJeho areál je poměrně malý, nedosahuje ani 30 000 km² a rozprostírá se hlavně v údolích dolních toků řek Madalena a Cauca. Obývá různá prostředí v původních i sekundárních tropických lesích, nejvyšší podíl mají lesy vlhké a podstatně nižší lesy suché. Žije v rozlehlých galeriových lesích i v jejich fragmentovaných zbytcích, obvykle se zdržuje nedaleko vody a často v blízkosti lesních okrajů, ve výšce mezi 5 až 10 metry.\n\nSamec i samice jsou monoformní, vykazují pouze drobné rozdíly ve velikosti, samec bývá větší. Dospělý jedinec má tělo velké 22 až 29 cm, ocas dlouhý 34 až 41 cm a váží 440 až 490 gramů. Na hřbetě je nahnědlý a směrem k břichu barva zesvětluje, až je téměř stříbřitá. Končetiny, včetně předloktí, má bílé (odtud druhové jméno \"běloruký\"). Na hrudníku a břiše je tmavě oranžový, obličej má bílý a téměř bez chlupů, mezi ušima a krkem má pás tmavě hnědé srsti. Jeho zubní vzorec je: řezáky 2/2, špičáky 1/1, třeňové 3/3, stoličky 2/2. Přední končetiny má kratší než zadní, prsty jsou zakončeny drápy. Má dobrý zrak, sluch i čich.\n\nJsou denní živočichové trávící veškerý čas na stromech, kde se ráno probouzejí mezi 5. a 6. hodinou. Žijí v rodinných skupinách tvořených průměrně 5 a nejvíce 15 členy, jen řídce lze spatřit osamoceného jedince. Skupinu tvoří alfa pár, jejich i pohlavně dospělé dcery a mláďata; mladí samci po dosažení pohlavní dospělosti z rodné skupiny odcházejí.\n\nJsou téměř po celý den aktivní, ve větvích se pohybují velmi rychle a hbitě přeskakují do korun dalších stromů. Se západem slunce se uchylují ke spánku, pokud je to možno tráví noc v dutinách stromů. Komunikují spolu hlavně vokálně, intenzita je dost hlasitá a odborníci rozeznávají 14 až 19 různých zvuků, své území značkují pachem a používají také výhružné postoje a grimasy.\n\nJsou to všežravci, kteří poměrně snadno přecházejí na jiný druh potravy. Asi z 80 % žerou rostlinnou stravu, ovoce, květy a jejich nektar, výměšky rostlin a někdy úmyslně dráždí kůru stromu, aby produkoval pryskyřici či latex. Aktivně loví i živočišnou kořist (obojživelníky, ještěrky, pavouky, měkkýše, hmyz).\n\nJsou to monogamní zvířata a ve skupině se spolu páří vždy pouze dominantní samice a jediný samec. K páření dochází v době, aby po čtyř až pětiměsíční březosti se potomci narodili do období, kdy je dostatek potravy. Rodí se obvykle jedno až tři mláďata a všichni ve skupině se o ně starají, při přesunech je nejčastěji samec nosí na zádech. Pohlavně dospějí ve věku 12 až 18 měsíců a dožívají se až 18 let.\n\nTamarín běloruký se vyskytuje v oblasti intenzivní kolonizace a ztráty lesa, zvláště ohrožující je stále stoupající roztříštěnost lesních porostů. Přirozená území jsou umenšována těžbou dřeva, růstem domorodých obyvatel a následným rozšiřováním zemědělství a chovem dobytka, jakož i stavbou silnic i přehrady na řece Miel. Opice jsou místními lidmi lapány a prodávány pro obveselení na trzích jako domácí zvířata, přestože jsou na seznamu přílohy CITES 1.\n\nCelkem jen 4 % jeho populace žije na území rezervace, která je navíc špatně chráněná a příroda v ní je zdrojem obživy místních obyvatel. Počet dospělých zvířat ze za poslední tři generace snížil na méně než 50 %. Podle IUCN je populace tamarína bělorukého hodnocena jako klesající a je proto zařazen mezi ohrožené druhy (EN).\n\n"}
{"id": "1352201", "url": "https://cs.wikipedia.org/wiki?curid=1352201", "title": "Sibirotitan", "text": "Sibirotitan\n\nSibirotitan („Sibiřský titán“) byl rod sauropodního dinosaura, žijícího v období spodní křídy, a to na území dnešního východního Ruska (Kemerovská oblast, geologické souvrství Ilek). Typový druh \"S. astrosacralis\" byl formálně popsán ruskými paleontology v roce 2017. Jedná se zřejmě o titanosauriforma z kladu Somphospondyli. Holotyp sestává z krčních a hrudních obratlů, kosti křížové, zubů a částí kostry končetin, objevených na lokalitě zvané „Šestakovo 1“. Fosilie tohoto taxonu byly objeveny již dříve a v roce 2015 se pro ně ujalo neformální označení „Sibirosaurus“.\n\n\"Sibirotitan\" byl velký býložravý dinosaurus, který byl podobně jako jiní titanosauriformové charakterizován dlouhým krkem a ocasem, relativně malou hlavou, mohutným trupem a čtveřicí sloupovitých končetin.\n\nMezi blízké příbuzné tohoto somfospondyla patřily rody \"Euhelopus\" a \"Epachthosaurus\".\n\n"}
{"id": "1352202", "url": "https://cs.wikipedia.org/wiki?curid=1352202", "title": "Petr Hampl", "text": "Petr Hampl\n\nPetr Hampl (* 22. ledna 1969 Praha) je český sociolog, známý mimo jiné jako protiislámský a protiimigrační aktivista, autor knihy \"Prolomení hradeb\". Je tajemníkem České společnosti pro civilizační studia a místopředsedou Sdružení přátel bílého heterosexuálního muže, které spoluzakládal.\n\nVystudoval sociologii na Filosofické fakultě UK. V roce 1998 získal titul Mgr. (diplomová práce o metodologii Karla R. Poppera), v roce 2012 titul PhDr. a v roce 2015 obhájil titul Ph.D., když ve své disertaci uplatnil millsovskou teorii byrokratizace na ekonomický a sociální vývoj západních společností.\n\nV letech 2010-14 přednášel na Vysoké škole ekonomie a managementu, v letech 2014-16 působil na Filosofické fakultě UK jako výzkumný pracovník zaměřený na alternativní formy lidského kapitálu. \n\nOd roku 1998 působil jako expert na prodej a marketing složitých technologických produktů a jako bezpečnostní konzultant. \n\nPravidelně publikuje na Parlamentních listech a Sputniku. Byl také šéfredaktorem časopisu Data Security Management. \n\nPodílel se na založení Sdružení přátel heterosexuálního bílého muže. Posláním tohoto spolku je „využívat svobodu projevu ve všech jeho formách, dělat si legraci z politické korektnosti a prosazovat ochranu práv heterosexuálních bílých mužů“. Do publikací vydávaných tímto sdružením přispívají mimo jiné advokátka a ex-ministryně Daniela Kovářová, ředitel programu rodinné hodnoty Institutu Václava Klause Ladislav Jakl či antropolog Mnislav Zelený.\n\nJe také externím spolupracovníkem Institutu Václava Klause.\n\nV roce 2017 inicioval založení České společnosti pro civilizační studia, kde působí jako tajemník. Tato společnost, v níž působí mimo jiné spisoval Benjamin Kuras, sociolog Jan Keller a novinář Petr Žantovský pěstuje a rozvíjí myšlenky amerického politologa Samuela Huntingtona. Za své poslání pokládá zvýšení porozumění tomu, jak „fungují“ civilizace, co se děje na jejich hranicích, jak vznikají fundamentalismy, jak může soužít více civilizací na stejném území (je-li to vůbec možné), jak to ovlivňuje vnitřní dynamiku vzestupů a pádů každé z nich a vše, co s tím souvisí.\n\nV letech 2014–2016 podnikl neúspěšný pokus o vstup do politiky. Byl členem Strany svobodných občanů a roku 2015 se neúspěšně ucházel o její předsednictví. Byl rovněž místopředsedou Bloku proti islámu, na toto místo roku 2016 sám rezignoval, aby se mohl plně věnovat senátní kampani. V senátním obvodě Beroun, kde kandidoval za volební stranu Alternativa pro Českou republiku, se mu pak podařilo získat 7,11 % hlasů a skončil jako sedmý z osmi uchazečů. \n\nJe spoluautorem učebnice \"Manažerské sociologie\" a výzkumné monografie \"Moc krásy\".\n\nV březnu 2018 byla vydána jeho kniha \"Prolomení hradeb (Proč západní civilizace tak snadno podléhá islámu a jaké jsou naděje na její záchranu)\", ve které se zabývá otázkami byrokracie a formování elit, v perspektivě střetu civilizací. Kniha vyvolala na jedné straně nadšené recenze (např. Benjamin Kuras ji označuje za \"mistrovské dílo\", Jaroslav Bašta za \"přelom v chápání migrační krize\" apod.), na druhé straně odmítání jakožto xenofóbního spisu. Řada kontroverzí se také odehrála kolem jejího stažení z pultů univerzitního knihkupectví a zrušení pronájmu pro besedu v Krajské vědecké knihovně v Liberci. Do těchto kontroverzí zasáhl i mluvčí prezidenta Jiří Ovčáček; rovněž byli za účast na slavnostním křtu knihy kritizováni poslanci Václav Klaus mladší a Jaroslav Foldyna. Během prvních čtyř měsíců po uvedení na trh byly provedeny tři dotisky, náklad ale není znám.\n\n"}
{"id": "1352207", "url": "https://cs.wikipedia.org/wiki?curid=1352207", "title": "Droga wojewódzka 936", "text": "Droga wojewódzka 936\n\nDroga wojewódzka 936 (DW936) je silnice, nacházející se v Slezském vojvodství v okresech Ratiboř a Wodzisław v jižním Polsku. Její délka je 15 km a spojuje město Wodzisław Śląski s vesnicí Ovsiště.\n\nZačíná západně města Wodzisław Śląski z křižovatky se silnicí DW933, končí ve vesnici Ovsiště na hraničním přechodu Ovsiště–Píšť, kde se napojuje na silnici II/466 v Píšti v České republice. Mezi obcemi Buków a Krzyżanowice překonává řeku Odru.\n\n"}
{"id": "1352210", "url": "https://cs.wikipedia.org/wiki?curid=1352210", "title": "Tereza Lourenço", "text": "Tereza Lourenço\n\nTereza Lourenço (1330, Lisabon – ) byla milenkou krále Petra I. Portugalského a matkou krále Jana I. Portugalského.\n\nPodle Fernãa Lopese, portugalského kronikáře 15. století, byla paní z Tareijou Lourenço v Galícii, ale později byla uznávána teorie Antónia Caetana de Sousa ze 17. století, který objevil dokument o tom, že byla obyčejnou dívkou z Lisabonu.\n\nJejími rodiči byli obchodníci Lourenço a Sancha Martins.\n\nPo zavraždění Inés de Castro měla milostný poměr s portugalským králem Petrem I. Otěhotněla a porodila syna Jana. Král Petr svěřil chlapce Terezinu otci Lourençovi, dal synovi dobré vzdělání a pasoval ho na rytíře. V roce 1364 se stal Jan velmistrem řádu avizských rytířů a v roce 1385 portugalským králem.\n\nPo narození syna už není o Tereze nic známo, ani o jejím vztahu se synem či jeho otcem, ani jestli se někdy vdala. Přes Jana je Tereza předkem působivého výčtu panovníků, včetně Karla Smělého, Isabely Kastilské, Maxmiliána I. Habsburského, Jindřicha Mořeplavce a císaře Karla V.\n"}
{"id": "1352213", "url": "https://cs.wikipedia.org/wiki?curid=1352213", "title": "Paul Petschek", "text": "Paul Petschek\n\nPaul Petschek (21. červen 1886, Praha - 18. srpen 1946) pocházel z pražské židovské bankéřské rodiny Petschků.\n\nPaul Petschek byl členem úspěšné židovské bankéřské rodiny, která roku 1920 založila bankovní dům Petschek a spol. Rodinnou residenci si vybudoval v Bubenči stejně jako jeho bratři Friedrich a Otto (1882–1934).\n\nIng. Dr. Paul Petschek (1886-1946) byl synem Isidora Petschka. Doktorát získal za chemii. Spolu s bratry Ottem, Friedrichem a Hansem a se svým strýcem Juliem Petschkem a jeho synem Waltrem založil v listopadu roku 1920 vlastní bankovní dům Petschek a spol. (\"Bankhaus Petschek & Co.\"), pro který byl v letech 1923–1929 podle návrhů architekta Maxe Spielmanna postaven jako sídlo Petschkův palác. Paul od října 1928 zastupoval rodinné zájmy v Německu, kde žil v Berlíně-Wannsee. Od května 1936 byl zástupcem rodiny v Londýně.\n\nPo roce 1945 se vila Otto Petschka stala rezidencí velvyslanců USA a v rezidenci Friedricha Petschka sídlí velvyslanectví Ruské federace. Podle seznamu nemovitého majetku rodiny Petschků a Gellertů vypracovaného pravděpodobně po skončení 2. světové války byla posledním majitelem pozemku v Pelléově ulici (stp. 24 s parkem - Čínské velvyslanectví) Marianna Gellertová.\n\n\n"}
{"id": "1352214", "url": "https://cs.wikipedia.org/wiki?curid=1352214", "title": "Chronologie nahrávek skupiny Olympic 1978–1980", "text": "Chronologie nahrávek skupiny Olympic 1978–1980\n\nČlánek Chronologie nahrávek skupiny Olympic 1978–1980 zpracovává dostupné informace o datu vzniku (známých) nahrávek Olympiku v období 1978–1980 a řadí je chronologicky. Nejde o 'diskografii' – nahrávky jednak nejsou řazeny podle data jejich vydání na nosičích a jednak zahrnuje také rozhlasové, filmové a TV nahrávky, z nichž některé donedávna ani na nosičích nevyšly. \n\nSestava Olympiku zůstala v tomto období nezměněná – kapela hrála ve složení Janda–Berka–Broum–Hejduk, byla sehraná – a čekalo ji dlouhé úspěšné období. \n\n11. ledna 1978 se rokenrolové hvězdy sešly pod hlavičkou Olympiku v Lucerně znovu. Supraphon koncert natočil, vydal z něj však pouze EP desku \"Čtvrtstoletí rock'n'rollu\" (a to ještě až o dva roky později). \n\nV únoru 1978 proběhly další rokenrolové koncerty Olympiku. \n\n18. dubna 1978 oslavil Olympic v Lucerně 15 let své existence svým třítisícím koncertem. Na pódiu se objevili i bývalí hráči kapely jako Jan Antonín Pacák a Pavel Chrastina. ČsT zde natočila pro Televizní klub mladých dokument pod názvem \"Taky jsme se narodili bosí\".\n\nVznikl fanclub Olympiku.\n\nV dubnu 1979 natočil Olympic monotématické album na ekologické téma \"Prázdniny na Zemi\". \n\n13. května 1979 měla premiéru koncertní podoba alba \"Prázdniny na Zemi\", inscenovaná jako velkolepé audiovizuální show. \n\nÚspěšné album se dočkalo i anglické exportní verze – \"Holidays on Earth\". \n\nSkupina získala 3. místo v anketě \"Zlatý slavík 1979\".\n\nBěhem května 1980 objel Olympic s hosty republiku s úspěšným koncertním programem \"25 let rock´n´rollu\". Supraphon pořídil z květnových koncertů záznam, který o rok později vydal na LP. \n\nVyšlo LP \"Prázdniny na Zemi\".\n\nOlympic se zúčastnil soutěže \"Bratislavská lyra\" se skladbou \"Osmý den\". \n\nSkupina získala 2. místo v anketě \"Zlatý slavík 1980\". Na 1. místo si musela ještě rok počkat…\n\nBývalý baskytarista a textař Olympiku Pavel Chrastina emigroval na Západ, v reakci na to režim zakázal hrát skladby s jeho texty, zastaveno bylo i vydávání starších nahrávek Olympiku, na kterých se Chrastina ještě podílel. \n\n\n"}
{"id": "1352220", "url": "https://cs.wikipedia.org/wiki?curid=1352220", "title": "Kostel svatého Petra a Pavla (Sebnitz)", "text": "Kostel svatého Petra a Pavla (Sebnitz)\n\nKostel svatého Petra a Pavla ( či \"Stadtkirche Peter und Paul\") je evangelicko-luterský farní kostel v saském velkém okresním městě Sebnitz. První kostel stál v místě již ve 13. století, na konci 15. století byl pozdně goticky rozšířen. Roku 1619 přibyla raně barokní loď s předsíní a roku 1928 historizující věž.\n\nPřesná data výstavby a vysvěcení sebnitzkého kostela nejsou známá, předpokládá se však, že zde již ve 13. století stál malý kostel zasvěcený svatému Petru a Pavlovi. V písemných pramenech je prvně zaznamenán až v roce 1428. S růstem středověkého městečka a příchodem nových obyvatel vyvstala potřeba rozšíření svatostánku, které proběhlo na konci 15. století. Z této doby se dochovaly vnější stěny a opěráky presbytáře. Původně katolický kostel se v polovině 16. století stal protestantským poté, co se naplno prosadila reformace. Zásadní přestavba přišla v roce 1619, při které byla ke staršímu presbytáři přistavěna nová prostornější loď. V letech 1928 až 1929 prošel kostel rozsáhlou rekonstrukcí, během níž došlo k úpravám interiéru, restaurování mobiliáře a stavbě nové věže se zvonicí.\n\nKostel spravuje Evangelicko-luterská farnost Sebnitz-Hohnstein. Stavba slouží k pravidelným bohoslužbám a také k pořádání série koncertů pod názvem . Je chráněn jako kulturní památka pod číslem 09276512.\n\nJednolodní orientovaný halový kostel má pozdně gotický presbytář a raně barokní loď s předsíní- Nejstarší součástí stavby je sakristie, nejmladší je historizující věž. Kazetový strop lodi z roku 1619 je dílem Hanse Panitze a skládá se z 88 polí zdobených ornamenty a znaky. Dvoupatrovou dřevěnou emporu zdobí malby z let 1688 a 1689 znázorňující 55 výjevů ze Starého a Nového zákona, jejichž autorem byl drážďanský malíř Johann Gottfried Buchardy. Jednopatrovou emporu v presbytáři zdobí vyobrazení apoštolů. Renesanční dvouposchoďový hlavní oltář doplňují sloupy, oltářní obraz představuje Poslední večeři Páně. Jeho autor Martin Kotte z Bad Schandau se sám zvěčnil v zástupu postav s paletou a štětcem v rukách. Obraz v horním patře zobrazuje snímání Ježíše Krista z kříže. V presbytáři je umístěna renesanční, bohatě malovaná, dřevěná kazatelna. Rovněž renesanční křtitelnice ve tvaru poháru pochází z roku 1586. Na sloupu uprostřed lodi je umístěn velký krucifix z doby kolem roku 1520 a pod ním dřevěná pozdně gotická Bolestná Matka Boží z konce 15. století. Roku 1910 zhotovil Gustav Niemand stínohru ve tvaru kostela známou jako . Varhany z roku 1902 pocházejí z drážďanské dílny bratří Jehmlichů a disponují přibližně 2 000 píšťalami, dvěma manuály a pedálem. Původní rozsah byl 27 rejstříků, roku 1928 však byl jejich počet rozšířen na 34.\n\nBohoslužby v kostele pravidelně doprovází hra na varhany doplněná často o zpěv pěveckého sboru, dětského sboru nebo hru pozounového sboru. Tradičně na Boží hod zazní při bohoslužbě skladby místních autorů, a to (\"Sebnitzká vánoční arie\") od kantora Gotthilfa Sigismunda Heina (1746–1814) a  (\"Sebnitzká mešní hudba\") od Christiana Gottloba Augusta Bergta (1771–1837). Od roku 1993 je v kostele pořádána koncertní řada nazývaná (\"Hudba v Petrovi a Pavlovi\"). V jejím rámci jsou zváni umělci různých žánrů a z různých zemí.\n\nJižně od kostela se rozkládá park vybudovaný na místě původního kostelního hřbitova zrušeného po roce 1861. Východně od kostela stojí fara z roku 1912 a severně radnice. Necelých 100 metrů severním směrem se rozkládá náměstí a přibližně 500 metrů severovýchodně římskokatolický kostel Povýšení svatého Kříže.\n\nEvangelicko-luterská církevní obec Sebnitz-Hohnstein náleží do Církevního okrsku Pirna a zahrnuje celé území velkého okresního města Sebnitz včetně jeho místních částí a velkou část území města Hohnstein (8 z 11 místních částí). Vznikla 1. ledna 2018 sloučením do té doby čtyř samostatných církevních obcí Hinterhermsdorf-Saupsdorf, Hohnstein-Ehrenberg, Lichtenhain-Ulbersdorf a Sebnitz. Zahrnuje dva městské kostely v Sebnitzi a Hohnsteinu a pět vesnických kostelů v Ehrenbergu, Hinterhermsdorfu, Lichtenhainu, Saupsdorfu a Ulbersdorfu.\n\n"}
{"id": "1352223", "url": "https://cs.wikipedia.org/wiki?curid=1352223", "title": "Milan Galia", "text": "Milan Galia\n\nMilan Galia (17. října 1930, Kopřivnice – 13. 9. 2017) byl český automobilový konstruktér a vývojář, spojený s kopřivnickou automobilkou Tatra. Jeho dílem jsou zejména typy Tatra 613 a Tatra 815.\n\nOtcem Milana Galii (a jeho sourozenců) byl Alois Galia (1896–1970), který do tehdejší automobilky \"Kopřivnická vozovka a.s.\" (později \"Závody Tatra a. s.\", resp. \"Ringhoffer-Tatra a.s.\") nastoupil jako administrativní pracovník – archivář už v roce 1921 a vydržel na této pozici až do roku 1956, kdy odešel do penze. V automobilce Tatra později pracovali i Milanovi bratři Alois Galia (1921–1976) jako konstruktér vznětových motorů a Stanislav Galia (1926–2002) jako technolog. Sestra Marie Galiová (1923–1930) zemřela na leukémii již v dětském věku. Matka vedla domácnost v rodinném domku, který otec Alois postavil v tzv. Ptačí čtvrti.\n\nZajímavostí je, že v kopřivnické oblasti žilo několik rodin s příjmením Galia, u kterých jsou příbuzenské vztahy jen těžko dohledatelné a i sám konstruktér Galia připomíná, že mezi spolužáky měl i svého jmenovce, aniž by dokázali dohledat spřízněnost svých rodin.\n\nMilan Galia zpočátku příliš netíhnul k učení a měl nevalný prospěch, teprve později si uvědomil důležitost vzdělání a od sedmé třídy se začal studiu věnovat pilněji, přitom se ale odmítal učit německy a ani jiné předměty nijak dobře neabsolvoval. Už před ukončením povinné školní docházky ho proto o prázdninách 1944 vzal otec na pracovní úřad a rozhodlo se, že Milan bude následovat rodinnou tradici a nastoupí též do automobilky – jako učeň. Stalo se tak 28. 8. 1944 (tento den se mu vryl do paměti proto, že již krátce po jeho nástupu se rozhoukaly sirény oznamující letecký poplach a došlo k masivnímu bombardování blízké Ostravy). První rok vykonával funkci obyčejného učně a pomocného dělníka, v letech 1945–46 potom absolvoval jednoletý večerní učební kurz a vzápětí nastoupil na Vyšší průmyslovou školu strojnickou v Ostravě, kde absolvoval v červnu 1950 maturitou s vyznamenáním.\n\nDo automobilky Tatra nastoupil Milan Galia znovu 15. června 1950, tentokrát do oddělení konstrukce, a stal se autorem řízení pro monopost Tatra 607, který měl premiéru v Ostravě dne 3. září 1950. Rivalita mezi Tatrou a AZNP Mladá Boleslav v oblasti automobilové výroby ho vedla k rozhodnutí přihlásit se na vysokou školu a v roce 1950 úspěšně vykonal přijímací zkoušky na Vysoké učení technické v Brně, kam ale nakonec nenastoupil – v době rozvíjející se studené války měla konstrukční kancelář Tatry napilno (navíc se z několika různých míst stěhovala spolu s technology do jedné budovy, čímž vznikla celá vývojová dílna) a rodil se (nakonec velmi nepovedený) vojenský speciál Tatra 128, kterým Tatra chtěla nahradit navržený speciál V3T ze společné konstrukce AZNP+Praga. Pravděpodobně i nepřiznaný neúspěch tohoto typu vedl Milana Galiu k tomu, aby se v roce 1952 podal přihlášku na České vysoké učení technické v Praze a i díky načerpaným praktickým zkušenostem vykonal bezproblémově přijímací zkoušky. Školu pak spolu s pěti dalšími kolegy z Tatry studoval dálkově a souběžně se studiem se podílel na konstrukci zcela nového dvounápravového vozu Tatra 137 a jeho těžší třínápravové verze Tatra 138, kdy měl na starosti konstrukci řízení, pérování a nosnou strukturu vozidla. Oceňoval přitom rozhodnutí podnikového ředitele Ing. Šimona, že před konstrukcí nového typu musejí být především zjištěny a vyhodnoceny slabiny dosavadního typu Tatra 111 a odvozených variant. Roku 1957 dostal za úkol vyřešit problémy se špatně vypočtenou geometrií řízení na již vyráběném osobním automobilu Tatra 603 a v září 1958 se nechal přeložit do pražské konstrukční kanceláře Tatry. O rok později absolvoval ČVUT – o náročnosti studia svědčí i to, že z původních 77 přihlášených posluchačů se jich ke státním zkouškám dostalo jen pět. Milan Galia odpromoval v listopadu 1959.\n\nPo získání inženýrského titulu byl Galia zařazen mezi „perspektivní kádry“ a roku 1960 se stal asistentem hlavního konstruktéra Vladimíra Popeláře. Roku 1963 se stal vedoucím pracovníkem sériové výroby a roku 1965 byl jmenován hlavním konstruktérem n. p. Tatra namísto odvolaného Ing. Brože.\n\nJedním z jeho prvních úkolů bylo dokončení vývoje kolosu Tatra 813, od kterého byl odvozen obrněný podvozek DANA, který se však dostal do výroby až mnohem později. Zajistil také stavbu speciálního obytného provedení T138 pro expedici Lambaréné, o svém podílu na evoluci T138 v modernější typy Tatra 148 (kapotovou) a Tatra 162 (trambusovou) se v biografii nezmínil. Zato začal od roku 1972 řešit přechod na nový sjednocený typ Tatra 815 stavebnicové konstrukce, prosadil také vývoj a zavedení výroby zcela nového vzduchem chlazeného vidlicového osmi- až dvanáctiválce, s nimiž také byla T815 nakonec zavedena v roce 1982 do sériové výroby. Galiův tým řešil také její speciální aplikace pro těžké jeřáby s konfigurací až 12×8, pro letištní tahače 6×6, pro zemědělské aplikace, soutěžní vozidla pro Rallye Dakar nebo speciální provedení Tatra 815 GTC pro expedici Tatra kolem světa. Koncem 70. let také Galia jednal v Číně o licenční výrobě tater v tamních podmínkách, totéž absolvoval v roce 1988 v Indii.\n\nOkamžikem svého jmenování do funkce hlavního konstruktéra převzal Milan Galia také starost o nový model osobního vozu. Protože stále platilo pravidlo, že osobní automobily mají v ČSSR vyvíjet a vyrábět pouze AZNP Mladá Boleslav, nebyla nová tatra uznána jako oborový úkol, ale pouze podnikový a tím pádem nebylo možné vymáhat například automatickou součinnost subdodavatelů. Galia se svými podřízenými pokračovali v tradici „odstraňování chyb předchozích typů“, čímž v tomto případě byla míněna Tatra 603 a její nevalná havarijní bezpečnost, spolehlivost a životnost. Původně zamýšlená modernizace na původním podvozku byla zavržena a nakonec byla zkonstruována Tatra 613, se zcela novým podvozkem a s elegantní, nízkou, bohatě prosklenou karosérií od italského studia Vignale. Normalizační personální změny v Tatře od ledna 1970 znamenaly výrazné zpomalení dalšího vývoje i přípravy výroby, zatímco nový podnikový ředitel „zapůjčil“ jeden z prototypů na předsednictvo federální vlády – její předseda Lubomír Štrougal svolil k vrácení reprezentativního vozu až poté, co Galia osobně pronikl až na předsednictvo vlády a neoblomně požadoval buď vrácení vozu, nebo převzetí veškeré odpovědnosti za materiální a konstrukční vady úřadem vlády na revers. Později musel čelit různým úředním lapáliím, z nichž za nejhorší považoval usnesení federální vlády č. 1/1978, kterým byl drasticky úředně omezen okruh uživatelů T613 a její výroba byla dokonce téměř zastavena, toto nařízení pak Galiovi spolupracovníci obcházeli vývojem modifikací včetně prodloužené verze, kabrioletu, záchranářských vozů apod. Koncem 80. let pak Galia prosazoval konstrukci nového malosériového středního vozu s kapalinou chlazeným motorem vpředu, založený na kooperaci se zahraničními automobilkami, ale tato koncepce nebyla vedením Tatry schválena.\n\nVýznamnou činnost vykonával Milan Galia také v zázemí automobilky: jednak vedl výrazné rozšíření vývojové dílny, konstrukčního a zkušebního oddělení včetně hlukového pracoviště, jednak inicioval výstavbu zkušebního testovacího polygonu (pro který přes styčného důstojníka ČSLA plk. Ing. Votavu získal i podporu Ministerstva národní obrany): roku 1968 tak vznikl první terénní okruh o délce 900 m, obsahující písčitý úsek, příčný svah 0 až 17 % a vodní vanu pro brodění až v hloubce 1800 mm. V následujících letech to byly tormentační vozovky, asfaltový okruh s možností kropení, nekonečný sklápěčkový okruh, buližníková vozovka, 1620 m dlouhý rychlostní okruh, areál adhezních vozovek, drásací vozovka pro testy pneumatik a svahy pro testy stoupavosti o sklonu až 65 ‰. Tento polygon byl na dlouhou dobu ojedinělým v Československu, přičemž v rámci RVHP byl teprve třetím (po sovětském NAMI Dmitrov a východoněmecké Schwartwaldě).\n\nV roce 1989 došlo, v rámci celorepublikové přestavby hospodářství, také k reorganizaci řídicí struktury kombinátu Tatra. Galia se rozhodl v červenci 1989 uvolnit místo hlavního konstruktéra a v dubnu 1991 odešel z podniku natrvalo, do penze.\n\nSamostatnou kapitolu v Galiově životě tvořil vztah ke kopřivnickému \"Tatra Veteran Car Clubu\", který se začal rodit ve chvíli, kdy motoristický nadšenec herec Luděk Munzar požádal koncem 70. let Tatru o pomoc při stavbě repliky okruhového speciálu Tatra 602. Předcházelo tomu i rozhodnutí z roku 1974, o tovární stavbě repliky prvního automobilu – NW Präsident (byla dokončena v dubnu 1977 u příležitosti 80 let výroby automobilů v Kopřivnici) a následné stavby repliky prvního nákladního automobilu NW (byla dokončena v listopadu 1979). Coby účastník rakouské veteránské akce \"Tatra Freude\" se v roce 1984 měl možnost setkat s Erichem Ledwinkou, synem významného prvorepublikového tatrováckého konstruktéra Hanse Ledwinky. Veteránských akcí se účastnil až do půli 90. let.\n\n"}
{"id": "1352226", "url": "https://cs.wikipedia.org/wiki?curid=1352226", "title": "Laurence Steinhardt", "text": "Laurence Steinhardt\n\nLaurence Adolph Steinhardt (6. října 1892 – 28. března 1950) byl diplomat Spojených států. Pracoval jako americký velvyslanec postupně ve Švédsku, Peru, Sovětském svazu, Turecku, Československu a Kanadě. Byl prvním americkým velvyslancem, který zemřel v úřadu. \n\nNarodil se 6. října 1892 v New Yorku. Za první světové války sloužil v americké armádě jako seržant v Quartermaster Corps. Byl členem Federace amerických sionistů a Amerického sionského společenství.\n\nOd roku 1920 do roku 1933 působil v advokátní kanceláři Guggenheimer, Untermyer a Marshall, kde byl partnerem jeho strýc Samuel Untermyer. V roce 1932 také pracoval na prezidentské kampani Franklina Roosevelta. Ten jej poté v roce 1933 jmenoval velvyslancem Spojených států amerických ve Švédsku. Velvyslancem v Peru byl jmenován v roce 1937 a v Sovětském svazu v roce 1939.\n\nPoté, co s Johnem Copper Wileym navštívil Rigu, Tallinn a Leningrad, oznámil dopisem ze dne 23. února 1940 Loy Hendersonovi z amerického ministerstva zahraničních věcí, že „v Rize nebo Tallinnu nenalezl žádný důkaz – a John se mnou souhlasí – že by Sovětský svaz v současné době podnikal nějaké kroky k ’převzetí’“. Okupace samozřejmě proběhla o několik měsíců později v červnu 1940. V roce 1941 evakuoval americké velvyslanectví z Moskvy do Kujbyševa.\n\n12. ledna 1942 byl jmenován velvyslancem v Turecku. Byl Žid a ačkoli byl velvyslancem v Turecku, podílel se na záchraně maďarských Židů z Bergenu-Belsenu. Sehrál rovněž významnou roli při pomoci najít mnoha významným intelektuálům prchajícím z Evropy útočiště v Turecku.\n\nV roce 1945 prezident Truman ho jmenoval velvyslancem v Československu a v roce 1948 v Kanadě. Jako velvyslanec v Kanadě, zemřel na cestě do Washingtonu při letecké havárii 28. března 1950 blízko Ramsayville v Ontariu. Pohřben je na Arlingtonském národním hřbitově.\n\n"}
{"id": "1352229", "url": "https://cs.wikipedia.org/wiki?curid=1352229", "title": "Šárovcové z Šárova", "text": "Šárovcové z Šárova\n\nŠárovcové ze Šárova byli starý moravský šlechtický rod.\n\nJméno a původ moravského vladyckého rodu sahají do první poloviny 13. století a bývají odvozeny ze zaniklé tvrze Šárov(y) u Napajedel na Zlínsku. Archeologické nálezy dosvědčují její sředověký původ. Na Prostějovsku Šárovcové drželi statky Ptení a Přemyslovice. \n\nČeská větev se poprvé spojuje s Bořkem Šárovcem ze Šárova, který se roku 1400 připomíná jako plátce Svatovítské kapituly a z roku 1413 se dochovala jeho znaková pečeť s helmem a s predikátem, zatímco jiný příslušník rodu Matěj \"z Nové Vsi\"(u Kolína) toto erbovní znamení neměl.\n\nÚspěšný byl moravský Matěj Šárovec již roku 1384, a také Jan I. Šárovec, který patřil k dvořanům krále Václava IV., například roku 1409 se zmiňuje mezi jeho vyslanci u papeže v Itálii.\n\nV husitských válkách bojovali Šárovcové vždy na straně kališníků. I v době poděbradské podporovali Šárovcové krále Jiřího z Poděbrad a veleli obraně hradů Lanšperka nebo Cornštejna na Znojemsku. Na konci 15. století drželi čeští Šárovcové jednak statky v okolí Prahy Říčan: Novou Ves, Ledce. Jeníkovice a tvrz Srub nad Ledci, dále na Chrudimsku, např. (Slatiňany), a v Podkrkonoší měli Šárovcovu Lhotu.\n\nČeská rodová větev:\n\nMoravsko-slezská větev:\njejí příslušníci zastávali v 16. 17. století na Opavsku vysoké zemské úřady. \n\nSňatky byli spřízněni s Martinici, s pány z Adlaru nebo z Tamfeldu.\n\nV červeném nebo modrém štítě zlatá krokev s korouhvičkou. Zlatě korunovaná helma s červeno-zlatými nebo modro-zlatými přikryvadly. Klenotem je nejčastěji rovněž krokev.\n\n\n"}
{"id": "1352230", "url": "https://cs.wikipedia.org/wiki?curid=1352230", "title": "František Vítek (loutkář)", "text": "František Vítek (loutkář)\n\nFrantišek Vítek (* 14. září 1929 Brno) je český řezbář, loutkář a loutkoherec, manžel Věry Říčařové.\n\nV letech 1955–1958 působil v Krajském loutkovém divadle Radost (Brno) a v letech 1958–1981 ve Východočeském loutkovém divadle (Hradec Králové).\n\nFrantišek Vítek a Věra Říčařová jsou spoluautory loutkohry \"Piškanderdulá\" s podtitulem \"Josefe!\"\n\nSpolu se svou ženou je laureátem Ceny Thálie 2016 za celoživotní loutkářské mistrovství.\n\n"}
{"id": "1352231", "url": "https://cs.wikipedia.org/wiki?curid=1352231", "title": "Věra Říčařová", "text": "Věra Říčařová\n\nVěra Říčařová (* 25. dubna 1935 Praha) je česká výtvarnice a loutkoherečka, manželka Františka Vítka.\n\nV letech 1959–1981 působila ve Východočeském loutkovém divadle (Hradec Králové).\n\nFrantišek Vítek a Věra Říčařová jsou spoluautory loutkohry \"Piškanderdulá\" s podtitulem \"Josefe!\"\n\nSpolu se svým mužem je laureátkou Ceny Thálie 2016 za celoživotní loutkářské mistrovství.\n\n"}
{"id": "1352235", "url": "https://cs.wikipedia.org/wiki?curid=1352235", "title": "Todt", "text": "Todt\n\nPříjmení Todt nese více různých osobností:\n\n"}
{"id": "1352236", "url": "https://cs.wikipedia.org/wiki?curid=1352236", "title": "Švantner", "text": "Švantner\n\nPříjmení Švantner nese více různých osobností:\n\n"}
{"id": "1352237", "url": "https://cs.wikipedia.org/wiki?curid=1352237", "title": "Peruštica", "text": "Peruštica\n\nPeruštica je starobylé sídlo, které je doloženo vykopávkami od 7. tisíciletí př. n. l. V té době vzniklo sídliště poblíž vývěru, který se nachází 1,5 km od dnešního centra. Sídlo se udrželo asi 5 tisíc let od mladší doby kamenné až do doby bronzové v 1. tisíciletí př. n. l. Další sídliště zde vzniklo v 6. století př. n. l. a to bylo později, až do začátku římského období v 1. století, osídleno Thráky. Po nich se tu dochovalo 29 pohřebních mohyl. Z antiky je datováno mnoho nálezů, nicméně nejcennější je raně křesťanský kostel ze 4. století, dnes nazývaný Červena cărkva.\n\nSoučasné město odvozuje svůj vznik od středověké pevnosti Dragovec. Tato pevnost byla značně rozlehlá a dodnes byla odkryta její necelá čtvrtina, přičemž Červena cărkva je její součástí. V okolí této pevnosti se nalézalo několik menších pevností, z nichž jedna se nazývala Perestica a toto jméno se později přeneslo na zdejší sídlo. Je prokázáno, že jméno je odvozeno od slovanského boha Peruna. Pevnosti vytvářely severorodopský obranný pás a v období srážek mezi druhou bulharskou říší a Byzancí patřily střídavě té, či oné straně. Na konci období druhé bulharské říše byl založen zdejší klášter svatého Theodora.\n\nOsmanská říše dobyla zdejší kraj v roce 1364 a místní pevnosti byly následně pobořeny na příkaz paši Laly Şahina. Přes snahy město islamizovat, zůstalo obyvatelstvo pravoslavné a vesměs bulharské. Jako jeden z důvodů se uvádí, že se město stalo v 15. století útočištěm bulharských uprchlíků z Albánie a Epiru. Místní křesťané se stali terčem muslimských zbojníků, kteří město v roce 1794 vypálili. Bulharské obrození začalo přinášet výsledky v roce 1847, kdy byl postaven kostel archandělů Michaela a Gabriela a při něm zřízena škola. V roce 1853 byla založena dívčí škola a zároveň jedna z prvních smíšených škol na území dnešního Bulharska. V roce 1869 zde Vasil Levski založil bulharský revoluční výbor, který pracoval až do roku 1876, kdy se město přidalo k Dubnovému povstání. Nicméně po týdenním odporu město padlo a turecká armáda zde zmasakrovala přes 300 obyvatel (dětí, žen a starců), kteří se ukryli ve zdejším kostele. Město bylo následně vypáleno a ohni podlehlo 350 domů; ze dvou tisíc původních obyvatel jich zde zůstalo 150. Peruštica byla osvobozena za rusko-turecké války 3. ledna 1878 a stala se součástí Východní Rumélie a později Bulharska.\n\nV 20. století se město rozvinulo ve významné hospodářské centrum spojené především s potravinářským, později též s elektrotechnickým průmyslem.\nVe městě žije 5 039 obyvatel a je zde trvale hlášeno 5 241obyvatel. Podle sčítáni 1. února 2011 bylo národnostní složení následující:\n"}
{"id": "1352238", "url": "https://cs.wikipedia.org/wiki?curid=1352238", "title": "Halász", "text": "Halász\n\nPříjmení Halász nese více různých osobností:\n\n"}
{"id": "1352239", "url": "https://cs.wikipedia.org/wiki?curid=1352239", "title": "Banánek (elektrotechnika)", "text": "Banánek (elektrotechnika)\n\nBanánek je jednopólová zástrčka, určená především pro rychlé připojení vodiče. Využívá se na elektrických zařízeních s nízkým napětím a proudy do 16 A. Jméno je odvozeno od prohnutého (banánovitého) tvaru ploché pružiny, která zástrčku drží ve zdířce. Spojení je dostatečně pevné, ale rozebíratelné bez nástrojů. Vnitřní průměr zdířky (otvoru) jsou 4 mm. Banánky (kolíky) různých výrobců mohou mít průměr o desetiny milimetru menší, spojení je zajištěno pružinou. \n\nV současnosti stále běžně používaná zástrčka byla vyvinuta a uvedena na trh v roce 1924 německou firmou Hirschmann GmbH. Cílem vývoje bylo nahradit do té doby obvyklé pružinové nebo šroubové svorky při vývojových pracích něčím praktičtějším. Do té doby existovaly velmi podobné svorky odlišných průměrů a délek. Tento produkt se ale stal svou propracovanou konstrukcí (kontakt, odpružení, izolace z plastu) svým způsobem standardem pro užití v laboratořích.\n\nDo zavedení banánků se v laboratořích používaly různé druhy šroubových svorek, jejichž připojování bylo pracné. Jako protikus k banánku nyní stačí například otvor o průměru 4 mm, vyvrtaný do kovového bloku.\n\nBanánky jsou díky mnohonásobnému kontaktu mezi zástrčkou a zdířkou vhodné i pro přenos signálů. Nevýhodou je ale chybějící stínění před rušivými signály.\n\nBanánky lze bez potíží zasunout do klasických síťových zásuvek na 230 V, které nemají tzv. dětskou pojistku. Hrozí úraz elektrickým proudem. V lékařských přístrojích by neměly být banánky používány, protože nemají ochranu proti přepólování.\n\nBanánky jsou dostupné v mnoha provedeních. Pro práci v laboratoři je důležité pohodlné připojení a také například příčný otvor v zástrčce, který dovoluje rychle připojit k měřenému místu další vodič.\n\nPopulární variantou jsou banánky, které při jinak shodných rozměrech mají místo obloukové pružiny několik (velmi často šest) pružných drátů. Ty jsou na špičce zástrčky spojeny čepičkou. Takové banánky se snáze zasunují, ale mají větší přechodový odpor. \nExistují také banánky, které mají kontaktní část zakrytou posuvným izolačním krytem. Jsou v omezené míře chráněné před dotykem, a proto jsou použitelné i pro síťové napětí (230 V AC).\n\nČasto se banánky využívají také k propojení zesilovačů a reprobeden. Izolační část je rozměrnější a je na vodivou část našroubovaná. Pro dosažení optimálního přechodového odporu je zpravidla přívodní vodič ke špičce neoddělitelně upevněn.\n\nVšechna popsaná provedení jsou vzájemně propojitelná – lze je zasunout do stejných zdířek.\n\nPro laboratorní práci s nízkými napětími nebo při příliš velkém počtu zástrček jsou dostupné také systémy s průměrem zdířky 2 mm. \nV železničním modelářství jsou rozšířené kontaktní systémy s průměrem zdířky od 2,4 do 2,6 mm. Vzhledem k malým vyráběným množstvím jsou kontaktní kolíky jen drážkované (bez pružin). Propojení s klasickými banánky je možné jedině, pokud má běžný banánek v sobě příčný otvor.\n\nPro větší proudové zatížení existují také jednopólové zástrčky s průměrem kolíku 6 mm. Vyhovují pro proudy až do 80 A, přitom jsou dostupné i v uzamykatelné verzi.\n\nU měřicích šňůr pro multimetry je ochrana před dotykem zajištěna plastovými (izolačními) krytkami.\n\n\n"}
{"id": "1352243", "url": "https://cs.wikipedia.org/wiki?curid=1352243", "title": "Mark Fell", "text": "Mark Fell\n\nMark Fell (* 1966 Rotherham) je britský hudebník. Studoval design a filozofii na Rotherham College of Arts and Technology a následně umění na Sheffield City Polytechnic. Spolu s Matem Steelem tvoří od konce devadesátých let duo SND. Své první sólové album s názvem \"Ten Types of Elsewhere\" vydal v roce 2004 (na fyzických nosičích pouze v limitované edici). V roce 2010 vydal desku \"Multistability\" a následně několik dalších alb. Rovněž se věnoval tvorbě remixů nahrávek od jiných umělců, stejně jako produkci. Je také autorem obalů několika hudebních alb, například kompilace \"The Wire Tapper 27\" (různí umělci, vydáno časopisem \"Wire\", 2011) a \"Extra Playful: Transitions\", které obsahuje remixy písní Johna Calea (2012).\n\n"}
{"id": "1352244", "url": "https://cs.wikipedia.org/wiki?curid=1352244", "title": "Vila Friedricha Petschka", "text": "Vila Friedricha Petschka\n\nVila Friedricha Petschka je reprezentační vila postavená ve 20. letech 20. století v Praze-Bubenči ve slohu inspirovaném francouzským klasicizujícím barokem. Stavebníkem vily byl Friedrich (Bedřich) Petschek, člen úspěšné bankéřské rodiny, která roku 1920 založila bankovní dům Petschek a spol. Od roku 1945 ve vile sídlilo Velvyslanectví Sovětského svazu, poté Velvyslanectví Ruské federace.\n\nBývalá rezidence Friedricha Petschka se nachází na náměstí Borise Němcova (dříve Pod Kaštany) jižně od Královské Obory. Pozemek původní viniční usedlosti Miseronka koupil Friedrich Petschek (1890–1940) ve 20. letech 20. století a nechal zde postavit vilu navrženou architektem Maxem Spielmannem a vystavěnou stavitelem Matějem Blechou. Již v roce 1927 však vilu přenechal jinému významnému bankéři Georgu Popperovi a od 18. února 1931 bydlel ve vile čp. 473 Pod Kaštany 19 (Blochova vila). Odtud roku 1938 před nástupem nacismu emigroval, zemřel o dva roky později v Argentině v Buenos Aires. \n\nRodina Popperova zde žila až do roku 1938, kdy emigrovala do Londýna. Po skončení války prezident Eduard Beneš rozhodl dekretem darovat rozsáhlou nemovitost včetně vybavení vily Sovětskému svazu.\n\nO nemovitost byl mezi rodinou Popperových a Českou republikou veden soudní spor.\n\n\n"}
{"id": "1352245", "url": "https://cs.wikipedia.org/wiki?curid=1352245", "title": "Rozjeď to, stoupej a křič", "text": "Rozjeď to, stoupej a křič\n\nRozjeď to, stoupej a křič (v anglickém originále \"Ride, Rise, Roar\") je americký dokumentární film, jehož režisérem byl Hillman Curtis. Zabývá se koncertním turné Songs of David Byrne and Brian Eno Tour, které v letech 2008 až 2009 odehrál hudebník David Byrne. Turné navázalo na vydání desky \"Everything That Happens Will Happen Today\", kterou Byrne nahrál ve spolupráci s Brianem Enem. Film zahrnuje jak záznamy z koncertů, tak i z příprav a zkoušek na turné, stejně jako rozhovory s hudebníky (například Byrneovým manažerem, choreografkami či Enem, který se turné neúčastnil). Premiéra filmu proběhla 15. března 2010 na festivalu SXSW. V Česku byl uveden na Mezinárodním filmovém festivalu Karlovy Vary.\n\nVe filmu se nachází koncertní záznamy následujících písní:\n\n\n"}
{"id": "1352247", "url": "https://cs.wikipedia.org/wiki?curid=1352247", "title": "František Němec (hudebník)", "text": "František Němec (hudebník)\n\nFrantišek Němec (4. července 1825 Chválenice – 20. listopadu 1892 Andrejevka, Vovčanský okruh Charkovské gubernie, Ruské impérium) byl český hudebník, houslista, dirigent, skladatel a profesor hudby působící v Praze, Moskvě, Vídni a Charkově. Ve své době býval nazýván „český Berlioz“. Nevlastním bratrem Františka Němce byl významný český kněz žijící v dnešním Slovinsku, Bohumil Němec.\n\nFrantišek Němec se narodil 4. 7. 1825 ve Chválenicích u Plzně jako nejstarší ze sedmi dětí Anny a Václava Němcových. Vztah k hudbě zdědil po otci, krejčím a bývalém vojáku plzeňského 35. pěšího pluku. Ten ve Chválenicích založil malou kapelu a složil již dávno zapomenutou \"Chválenickou polku\". Jako talentované dítě byl malý František pravděpodobně představen rodině šťáhlavského hraběte Kristiána Valdštejna, s jehož pomocí mu bylo následně umožněno studium v Praze.\n\nFrantišek Němec byl od svých jedenácti let žákem hlavní školy v Plzni a o čtyři roky později odešel do Prahy, kde v období let 1840–1846 navštěvoval hudební školu \"Jednoty pro zvelebení hudby v Čechách\", pražskou konzervatoř. Již během šestiletých studií prokázal František velký skladatelský talent. Ve \"Valdštejnské hudební sbírce\" uložené v Doksech se zachovaly dvě jeho skladby věnované mladému hraběti Arnoštu z Valdštejna, pozdějšímu prezidentovi \"Jednoty pro zvelebení hudby\" v Čechách. František studoval hru na housle. Odborný hudební tisk si jej poprvé všiml poprvé v roce 1844. Jeho učiteli na pražské konzervatoři byli muži slavných jmen – Fridrich Pixis a Moritz Mildner.\n\nFrantišek Němec absolvoval konzervatoř v roce 1846 jako příslušník mimořádně nadaného ročníku. Po ukončení studií na konzervatoři se František Němec stal členem orchestru Stavovského divadla v Praze, kde vedl smyčcový kvartet. V roce 1847 navíc začal působit na konzervatoři jako korepetitor hry na housle a violu. František Němec měl možnost působit na pražské hudební škole v době, kdy se čestnými členy \"Jednoty pro zvelebení hudby v Čechách\" stala řada hudebníků zvučných jmen – Berlioz, Liszt či Mendelssohn.\n\nV roce 1846 přednesl František Němec vlastní houslový koncert \"Ouverture fantastique\" inspirovaný Hectorem Berliozem. Po Berliozově vzoru František Němec ve svých skladbách bohatě využíval poetiku, básnické prvky a cizokrajné motivy, přičemž neváhal rychle střídat tempo a hlasitost hry. Pro zvýšení efektu neočekávaně vkládal sóla nepříliš rozšířených nástrojů. Pochvalou tehdy nešetřily české časopisy \"Česká Wčela\" a \"Kwěty české\", stejně jako korespondent vídeňského listu \"Wiener-Zeitschrift für Kunst, Literatur, Theater und Mode\".\n\nFrantišek Němec dokázal český a německý tisk zaujmout nejen jako skladatel, ale také jako houslista. Roku 1847 se představil na významné charitativní akci, \"Hudební a deklamotorní akademii ku prospěchu potřebných posluchačů filozofie\" konané 25. 4. na Žofínském ostrově v Praze. Němec zde vystupoval s orchestrem, který řídil tehdejší sbormistr \"Stavovského divadla\" František Škroup. Autorem většiny skladeb byl Hector Berlioz. Výjimku tvořil jen František Němec se svým vlastním Concertinem.\n\nO činnosti Františka Němce v revolučním roce 1848 mnoho informací neexistuje. 30. 5. se zúčastnil koncertu na podporu polských emigrantů, při které řada tehdy oblíbených českých hudebníků vyjádřila podporu myšlence slovanské vzájemnosti. Němec zde zahrál své houslové variace.Na Boží hod velikonoční 8. 4. 1849 přednesl František Němec svou novou skladbu, \"Ouverture (E-dur)\". Fantazií a nápaditostí koncert navazoval na tři roky starou \"Ouverture fantastique\". Údiv vzbuzoval František Němec také v roli dirigenta. Dokázal totiž absolutně ovládnout orchestr do té míry, aby dokonale dosáhl svých uměleckých záměrů. Bylo jisté, že František stále více rozvíjí svůj talent a směřuje k jasnému sebeuvědomění. Poslední větší akce, které se František Němec v Čechách zúčastnil, byl 5. 5. 1851 velký instrumentální a vokální koncert ve prospěch zřízení národního divadla. Akce se konala na pražském Žofíně a Němec zde opět dosáhl hlučného uznání.\n\nOd roku 1847 spolupracoval František Němec s vrstevníkem Bedřichem Smetanou. Společně s pianistou Smetanou, cellisty Antonem Trägem nebo Augustem Juliem Goltermannem a violistou Janem Králem (krajanem z Kolince u Klatov) vytvořil na konzervatoři kvartet, jenž pořádal komorní večery pod názvem \"Quartet-Soiréen\". Když Bedřich Smetana v srpnu 1848 zřídil na Staroměstském náměstí svůj \"hudební ústav\", konaly se komorní večery právě zde. Kvartet pořádal ročně čtyři a více komorních večerů. Na programu komorních koncertů byla tvorba řady proslulých autorů – Beethovena, Benetta, Mendelssohna, Mozarta, Schumanna či Chopina. Koncertní večery budily svou dokonalou souhrou stále větší pozornost a získaly si velkou oblibu. Časopisy \"Cecilie\", \"Národní noviny\" a zvláště německy psaná \"Bohemia\" je popisovaly jako něco, co se stávalo podstatnou součástí pražského hudebního života. František Němec ukončil účast na koncertech koncem roku 1851 a činnost kvarteta zcela zanikla roku 1856, kdy Bedřich Smetana odjel do švédského Göteborgu, kde pak pět let působil jako dirigent a učitel hudby.\n\n17. prosince 1851 se v koncertním sále na Žofínském ostrově v Praze konal velký koncert Františka Němce na rozloučenou. Důvodem byla jeho cesta do Ruska. František Němec zde přednesl své \"Koncertallegro\" a také \"Fantazii na motivy skladby Gaetana Donizettiho „Nápoj lásky“\". Na koncertě se představily také tři žačky mladého učitele – Berta Brousilová z Písku, Mathilda Pietschmannová z Prahy (zvaná ve své době \"Rose D’Or\") a Gabriela Hoffmannová von Wendheim. Zahrály společně mimo jiné Vídeňské variace pro 4 housle a za doprovodu orchestru přednesly Němcovu skladbu Ouverture E-dur, op. 4. V dalších letech vynikla z Němcových žaček především Berta Brousilová, nazývána \"böhmische Milanollo\".\nZ vlasti odcházel František Němec počátkem roku 1852 s přezdívkou \"der böhmische Berlioz“ – český Berlioz\". Mnoho zpráv o životě a práci Františka Němce v Rusku během 50. let 19. století neexistuje. Jediná zmínka v dobovém tisku uvádí, že působil v Moskvě. V roce 1859 se František Němec vrátil na čas do vlasti. V roce 1860 vydal ve Vídni pod jménem J. F. Niemetz dílo \"Invitation de danse. Bouquets des Polkas\" pro klavír. Dílo se skládalo ze šesti polek – skotské, francouzské, mazurské, zednické a skočné. Návrat Františka Němce pravděpodobně souvisel se špatným zdravím matky, která v roce 1863 zemřela.\nFrantišek Němec přijal v Rusku nové jméno – \"Serafim Venceslavovič Němec\" – a usadil se v městečku Andrejevka v Charkovské gubernii. V roce 1864 se přestěhoval do Charkova, kde přijal místo člena orchestru v tamní pobočce \"Ruské hudební společnosti\", ze které po první světové válce vznikla \"Charkovská filharmonie\". František Němec upoutal pozornost svou schopností organizovat hudebníky žijící a působící v Charkově. Vzápětí mu bylo proto nabídnuto místo prvního ředitele charkovské pobočky \"Ruské hudební společnosti\". Šlo o teprve druhou pobočku společnosti (po Oděse) na dnešní Ukrajině. Během dvou sezon pod vedením Františka Němce (1864–1866) proběhlo 24 koncertů symfonické a komorní hudby, ve kterých český rodák vystupoval jako první housle v kvartetu, jako houslista-sólista i jako dirigent. Neustával ani ve skladatelské činnosti. Orchestr čítající 100–140 hudebníků hrál komorní a symfonické skladby, předehry a kvartety, vše převážně z Beethovenova díla. Nevídané koncerty sklidily nadšenou kritiku u místního tisku.\n\nV roce 1866 byla z finančních důvodů pozastavena činnost Ruské hudební společnosti a František Němec se vrátil do Andrejevky. Oženil se a narodily se mu zde čtyři děti. Po boku ženy a dětí se v Andrejevce věnoval skladatelské a pedagogické činnosti. Když byla charkovská hudební společnost pod názvem \"Carská ruská hudební společnost\" v roce 1873 obnovená, Němec do Charkova dojížděl jako hostující houslista.\n\nV letech 1878–1882 vedl František Němec při \"Carské ruské hudební společnosti\" v Charkově výuku houslí, přičemž sám příležitostně také koncertoval. V letech 1878–1879 probíhaly v Charkově díky neutuchající energii Františka Němce hudební večery prezentující především komorní hudbu. V roce 1877 přišli do Charkova dva mladí odchovanci pražské konzervatoře – třiadvacetiletý Josef Jiránek (1855–1940) z Ledec u Mladé Boleslavi a o tři roky starší Josef Holý (1853–1931) pocházející z Hlohovic na Rokycansku. Jiránek s Holým se začali v Charkově účastnit hudebních večerů a zvláštní zalíbení zde našli v hlavním organizátorovi, houslistovi Františku Němcovi.\n\nTrojici mladých českých přátel Františka Němce doplnil v roce 1881 Alois Jiránek, Josefův bratr. Na večerech komorní hudby a dalších akcích pořádaných chválenickým rodákem se podílela i řada dalších Čechů – mimo jiné Josef Vlček a František Kučera. Spolupracovali s dalšími předními umělci působícími tehdy v Charkově, profesionálními i amatérskými hudebníky – např. Němci Albertem Eibenschützem, Paulem de Schlözerem a jeho bratrem Fjodorem či Ukrajincem Piotrem Danilčenkem.\n\nBěhem pobytu v Charkově vychoval Němec velké množství úspěšných žáků, kteří měli později v hudebním světě velký ohlas. Žáci cítili vůči F. Němcovi velký obdiv a vděčnost. O tom se zmiňovali i korespondenti dobového ruského tisku. Pro své zásluhy i mimořádnou pověst byl chválenický rodák v roce 1879 zvolen \"čestným doživotním členem charkovské pobočky Carské ruské hudební společnosti\" a členem direktoria společnosti. Byla tak oceněna například skutečnost, že organizačně zdatný český hudebník udělal za několik let pro rozvoj vzdělanosti v Charkově více než zdejší úřady. František Němec pokračoval během 60.–80. letech i ve své skladatelské činnosti a bohatě rozšířil počet svých dosavadních skladeb.\n\n\"Carskou ruskou hudební společnost\" řídil v letech 1871–1920 Ilja Iljič Slatin. V roce 1879 došlo mezi Slatinem a Němcem ke sporům ohledně financování společnosti. František Němec přestal počátkem roku 1882 s výukou v hudebních třídách společnosti a založil vlastní školu. Výuka probíhala v Němcově charkovském bytě.\n\nBěhem let 1881–1885 vedl František Němec na pozvání \"Charkovské říšské univerzity\" amatérský symfonický orchestr tvořený vysokoškolskými studenty a žáky dalších charkovských škol. Mezi členy orchestru byly i tři Němcovi synové. Jako sbormistr se Němec lišil od ostatních dirigentů tím, že udržoval aktivní kontakt s publikem. V repertoáru jeho symfonického orchestru byly četné orchestrální a sborové skladby romantických a soudobých hudebních skladatelů (Čajkovského, Dvořáka). Patřila mezi ně také četná díla vídeňských klasiků – Webera, Mendelssohna, Schumanna, Berlioze či Wagnera. Specialitou koncertů byla prezentace děl samotného Františka Němce – doprovody k tvorbě ukrajinského skladatele Mykoly Lysenka nebo trojdílná Němcova \"symfonie Rienzi\". Koncerty, hojně a dychtivě navštěvované místní inteligencí, se staly oslavou hudebního umění.\n\nCentrem hudebního života v Charkovské gubernii se díky Františku Němcovi stal nejen Charkov, ale i malá vesnička Andrejevka, vzdálená přibližně 67 km od Charkova. František Němec zde na svém statku hostil mladé české hudebníky a skladatele – bratry Josefa a Aloise Jiránkovy a Josefa Holého. Josef Jiránek v Andrejevce pravděpodobně složil i jednu ze svých nejznámějších skladeb – \"Kozáckou ukolébavku\".\n\nZa všechny charkovské žáky Františka Němce je možné jmenovat pozdějšího houslového virtuosa Osipa Šnirlina, známého především pod německým jménem Ossip Schnirlin. Jako další významný Němcův žák z Charkova je uváděn ruský židovský houslista a publicista, pozdější absolvent \"sanktpetěrburské konzervatoře\", Viktor Grigorievič Valter (1865–1935), který se po říjnové revoluci v roce 1917 usadil v Paříži a zřídil si zde také vlastní houslovou školu.\n\nZávěr Němcova života a kariéry nebyl šťastný. Počátkem roku 1885 přijal místo dirigenta v \"Charkovském hudebním kroužku\". Za celou dobu trvání spolku bylo provedeno sedm symfonických koncertů, 14 rodinných hudebních večerů a sedm \"charitativních koncertů\". Nejčastěji byly hrány skladby od Beethovena, Mendelssohna, Mozarta, Haydna, Wagnera, Schuberta, Schumana, Čajkovského, Dvořáka, Němce, Glazurova a dalších. Přes snahu všech členů tělesa byl kroužek tvořen amatéry, kteří si nezískali přízeň kritiků z řad novinářů. František Němec proto sklidil roku 1888 zdrcující kritiku za neslavnou úroveň vystoupení. Ke kritice se připojila jak regionální periodika, tak sanktpetěrsburské noviny specializující se na hudbu. Zasažen touto kritikou, odešel Němec v říjnu 1888 do ústraní.\n\nV prosinci roku 1889 byl František Němec spolu s manželkou v Andrejevce přepaden neznámými útočníky a při pokusu o vraždu mu byla zlomena a zmrzačena pravá ruka tak, že již nikdy nebyl schopen hrát na housle. Pátrání po pachatelích útoku a motivech jejich činu bylo dlouhé. Každý z obžalovaných měl silné alibi a soudu chyběl přímý důkaz. Případ proto skončil osvobozením podezřelých. Vyčerpaný F. Němec zemřel v listopadu 1892 na infarkt.\n\n\n\n"}
{"id": "1352248", "url": "https://cs.wikipedia.org/wiki?curid=1352248", "title": "Drawn from Life", "text": "Drawn from Life\n\nDrawn from Life je kolaborativní studiové album anglického hudebníka Briana Ena a německého hudebníka J. Petera Schwalma. Vydáno bylo 15. května roku 2001 společností Opal Records. Kromě dvou hlavních hudebníků se na desce podílelo několik dalších, včetně kytaristy Lea Abrahamse, zpěvačky Laurie Anderson či Enových dcer (Irial a Darla).\n\n\n"}
{"id": "1352250", "url": "https://cs.wikipedia.org/wiki?curid=1352250", "title": "Sattler", "text": "Sattler\n\nPříjmení Sattler nese více různých osobností:\n\n"}
{"id": "1352251", "url": "https://cs.wikipedia.org/wiki?curid=1352251", "title": "Rázl", "text": "Rázl\n\nPříjmení Rázl nese více různých osobností:\n\n"}
{"id": "1352253", "url": "https://cs.wikipedia.org/wiki?curid=1352253", "title": "Rachůnek", "text": "Rachůnek\n\nPříjmení Rachůnek nese více různých osobností:\n\n"}
{"id": "1352257", "url": "https://cs.wikipedia.org/wiki?curid=1352257", "title": "Liščák", "text": "Liščák\n\nPříjmení Liščák nese více různých osobností:\n\n"}
{"id": "1352258", "url": "https://cs.wikipedia.org/wiki?curid=1352258", "title": "Paranormal Activity: The Ghost Dimension", "text": "Paranormal Activity: The Ghost Dimension\n\nParanormal Activity: The Ghost Dimension je americký hororový film z roku 2015, který režíroval Gregory Plotkin. Je sequelem filmu \"\". Jde o nejméně výdělečný a také poslední díl série \"Paranormal Activity\".\n\nFilm začíná záběrem do roku 1988, kde v domě babičky Lois je Dennis zabit démonickou silou. Příběh se odehrává v roce 2013 v kalifornské Santa Rose, tedy o 25 let později po příběhu Paranormal Activity 3. Ryan se svojí manželkou Emily se přestěhují do nově postaveného domu spolu se svoji šestiletou dcerou Leilou. Slaví svůj příchod se svým bratrem Mikem a kamarádkou Skylar. Ihned si Skylar všimne, že Leila si povídá se svým imaginárním přítelem \"Tobym\". Když Ryan s Mikem připravují dům na Vánoce, tak najde Mike v krabici několik kazet a kameru. Kazety jsou z let 1988 - 1992 a byly natočeny nalezenou kamerou. Ihned si všimnou, že kamera umí zaznamenávat paranormální jevy.\n\nNa videích jsou vidět dvojčata Katie a Kristi se svými rodiči. Poté jsou na kazetách vidět již bez rodičů v domě Lois, jak členové řádu Porodních bab zkoušejí jejich nadpřirozené schopnosti. Ryan si všimne, že dívky z videa reagují na věci, které s Mikem udělají. Jedné noci kamera natočí v Leilině pokoji temného ducha, který se vznáší nad zemí a komunikuje s Leilou. Poté Ryan se na kameře lekne temného přízraka, který ho donutí upustit kameru. Ryan s Emily jdou jednou večer pryč a Leilu hlídá Mike se Skylar. Natočí v bazénu temný přízrak a pak objeví v houští kamennou desku, na které jsou napsána jména Katie a Kristi z roku 1988. Zjistili také to, že na Ryanově pozemku stál dřív dům, kde žili dvojčata do roku 1992, než ho členové řádu zapálili.\n\nLeila postupně přestává komunikovat a tak se Ryan s Emily rozhodnou pozvat do domu otce Todda. Ten si s Leilou chce popovídat o Tobym a paranormálních jevech, ale ona ho pokouše. Ryan dále zkoumá původ kultu a nalezá, že na jedné z kazet jsou vidět Katie, Kristi, Hunter a Robbie v roce 1992, tedy několik let před tím, než se Hunter a Robbie vůbec narodili. Dozvídá se také, že Leila může pomocí své krve přivést démona do lidské podoby. Toby ukáže Leile portál, do kterého musí vejít. Ryan s Emily ji všk stačí přistihnout před portálem a s Leilou utíkají do hotelu.\n\nMezitím se otec Todd vrací do domu s cílem zničit démona jednou pro vždy. Přikryje ho prostěradly namočené ve svěcené vodě, ale sám je démonem uškrcen a rituál tak není dokončen. Emily odříká modlitbu a démon zmizí. Skylar ale vyplivne krev na Mika, který celý hoří a oba tak zemřou. Leila strachem uteče a Ryan s Emily ji běží hledat do horních pater. Démon ovšem zabije i Ryana a Emily musí vstoupit do portálu za Leilou. Objeví se v domě babičky Lois v roce 1992. Když najde Leilu, zjeví se jí Katie a Kristi. Ihned co se otočí, jsou obě pryč a pak uvidí démona v lidské verzi. Prosí ho, aby Leilu ušetřil, ale démon ji uškrtí. Leila pozná Tobyho a odchází s ním mimo záběr kamery. Kamera se ihned vypne.\n\n"}
{"id": "1352259", "url": "https://cs.wikipedia.org/wiki?curid=1352259", "title": "Meliora", "text": "Meliora\n\nZa píseň „Cirice“ byla skupina oceněna cenou Grammy v kategorie \"Best Metal Performance\" (\"nejlepší metalový výkon\"), celé album bylo oceněno švédskou cenou Grammis jako \"Nejlepší hardrockové/metalové album\".\n\n\n\n"}
{"id": "1352260", "url": "https://cs.wikipedia.org/wiki?curid=1352260", "title": "Vavrys", "text": "Vavrys\n\nPříjmení Vavrys nese více různých osobností:\n\n"}
{"id": "1352261", "url": "https://cs.wikipedia.org/wiki?curid=1352261", "title": "Svitek (rozcestník)", "text": "Svitek (rozcestník)\n\nSvitek může být:\n\n\n"}
{"id": "1352262", "url": "https://cs.wikipedia.org/wiki?curid=1352262", "title": "Droga wojewódzka 934", "text": "Droga wojewódzka 934\n\nDroga wojewódzka 934 (DW934) je silnice, nacházející se v Slezském vojvodství v okresech Bieruńsko-lędziński a Myslovice v jižním Polsku. Její délka je 18 km a spojuje město Myslovice s městem Beruň.\n\nZačíná v městě Myslovice z křižovatky se silnicí DK79, protíná dálnici A4 a spojuje se s rychlostní silnicí S1. Po kilometru opoušří rychlostní silnici a na jihu Myslovic opouští město a směřuje na Imielin, končí východně města Beruň v části Nowy Beruň, kde se napojuje na státní silnici 44.\n\n"}
{"id": "1352268", "url": "https://cs.wikipedia.org/wiki?curid=1352268", "title": "Rückl", "text": "Rückl\n\nRückl může být:\n\n\n"}
{"id": "1352271", "url": "https://cs.wikipedia.org/wiki?curid=1352271", "title": "Bachman", "text": "Bachman\n\nPříjmení Bachman nese více různých osobností:\n\n\nBachmann\n"}
{"id": "1352272", "url": "https://cs.wikipedia.org/wiki?curid=1352272", "title": "Bachmann", "text": "Bachmann\n\nPříjmení Bachmann nese více různých osobností:\n\n\nBachman\n"}
{"id": "1352275", "url": "https://cs.wikipedia.org/wiki?curid=1352275", "title": "Vobruba", "text": "Vobruba\n\nPříjmení Vobruba nese více různých osobností:\n\n"}
{"id": "1352285", "url": "https://cs.wikipedia.org/wiki?curid=1352285", "title": "Tav", "text": "Tav\n\nTav, (hebrejsky: , znak: ת) je dvacáté druhé a poslední písmeno hebrejské abecedy.\n\nV moderní hebrejštině se obvykle tav čte jako neznělá alveolární ploziva [].\n\nTav může též obsahovat dageš, ovšem v případě tav v moderní hebrejštině nijak nemění výslovnost. Výslovnost tav kolísá u jednotlivých slov.\n\nV tradiční aškenázské výslovnosti hebrejštiny se tav bez dageš čte jako neznělá alveolární frikativa [] a s vepsaným dageš se mění na plozivu.\n\nV oblasti kolem Jemenu a u některých sefardských Židů se tav bez dageš čte jako neznělá dentální frikativa []\n\nV systému hebrejských číslic představuje tav číslovku 400. Jelikož je tav poslední písmeno, čísla od 500 výš se zapisují kombinací písmene tav a příslušného rozdílu (500 se zapíše jako ת״ק, tedy 400+100 atd.) Alternativně lze pro čísla 500–900 použít také koncových forem písmen kaf, mem, nun, pe, cade.\n"}
{"id": "1352286", "url": "https://cs.wikipedia.org/wiki?curid=1352286", "title": "Teddy (králík)", "text": "Teddy (králík)\n\nTeddy je malé plemeno králíka pocházející z Holandska a Německa. Vznikl křížením angorských a liščích králíků. Svým vzhledem a svou srstí připomíná medvídka, z něhož právě pochází anglické slovo teddy ( v překladů medvídek ).\n"}
{"id": "1352294", "url": "https://cs.wikipedia.org/wiki?curid=1352294", "title": "Judge Smith", "text": "Judge Smith\n\nChristopher John Judge Smith (* červenec 1948) je anglický hudebník, hudební skladatel a textař. V roce 1967 založil spolu s kytaristou Peterem Hammillem kapelu Van der Graaf Generator (Smith jí rovněž dal tento název). K duu, v němž Smith hrál na bicí, se později přidali další hudebníci, a v roce 1968 přišel nový bubeník Guy Evans, načež Smith hrál jen na perkuse a zpíval doprovodné vokály. Kapelu opustil po vzniku jejího prvního singlu v roce 1968. Při vystoupeních kapely hrál například také na psací stroj. Po odchodu z kapely založil jazzrockový soubor Heebalob, v němž dále hrál například David Jackson, který nakonec odešel do Van der Graaf Generator. Později napsal texty pro muzikály s hudbou Maxwella Hutchinsona – \"The Kibbo Kift\" (1976) a \"The Ascent of Wilberforce III\" (1981). Spolu s Lene Lovich je autorem divadelní hry \"Mata Hari\".\n\nKolem roku 1973 začal s Hammillem pracovat na opeře na motivy povídky \"Zánik domu Usherů\" od Edgara Allana Poea (Hammill je autorem hudby, Smith libreta). Záznam opery byl vydán v roce 1991. Hammill rovněž nahrál několik písní, které pro něj Smith napsal, například na alba \"Nadir's Big Chance\" (1975), \"pH7\" (1979) a \"Skin\" (1986). Své první sólové album nazvané \"Dome of Discovery\" vydal v roce 1993. Později vydal několik dalších alb. V roce 2013 byla publikována jeho kniha \"The Universe Next Door\". Následujícího roku vyšlo pokračování \"The Vibrating Spirit\".\n"}
{"id": "1352301", "url": "https://cs.wikipedia.org/wiki?curid=1352301", "title": "Senátní obvod Brno-město", "text": "Senátní obvod Brno-město\n\nSenátní obvod Brno-město může být:\n"}
{"id": "1352310", "url": "https://cs.wikipedia.org/wiki?curid=1352310", "title": "Senátní obvod Frýdek-Místek", "text": "Senátní obvod Frýdek-Místek\n\nSenátní obvod Frýdek-Místek může být\n"}
{"id": "1352320", "url": "https://cs.wikipedia.org/wiki?curid=1352320", "title": "Galeb (jachta)", "text": "Galeb (jachta)\n\nGaleb (česky: racek) byla cvičná loď jugoslávského námořnictva, která byla 27 let využívána jako jachta prezidenta Socialistické federativní republiky Jugoslávie Josipa Broza Tita. Tito na palubě \"Galebu\" podnikl celkem 18 státních návštěv, na lodi strávil 318 dní a urazil vzdálenost přes 86 000 námořních mil. Původně se jednalo o italský pomocný křižník \"Ramb III\", ukořistěný za druhé světové války Německem a roku 1944 potopený spojeneckým letectvem. Po válce byl vyzvednut a zařazen do jugoslávského námořnictva jako cvičná loď. Vyřazen byl roku 1991 a následně mnoho let chátral v přístavu. Roku 2009 jej získalo město Rijeka. Probíhá jeho přeměna na muzejní loď.\n\nItalskou nákladní loď a zároveň pomocný křižník \"Ramb III\" postavila roku 1938 italská loděnice Ansaldo v Janově. Byla jednou ze čtyř lodí pojmenovaných \"Ramb I\" až \"Ramb IV\".\n\nPlavidlo poháněly dva diesely Fiat o celkovém výkonu 7200 hp. Nejvyšší rychlost dosahovala 17 uzlů.\n\nHlavním mírovým posláním plavidla \"Ramb III\" byla přeprava banánů z Italské východní Afriky do Itálie. Po vypuknutí druhé světové války se podílelo na zásobování italských vojsk v Libyi. Po italské kapitulaci roku 1943 byla loď ukořistěna Němci a zařazena do Kriegsmarine jako minonoska \"Kiebitz\". Roku 1944 byla potopena spojeneckým letectvem.\n\nRoku 1948 byla loď vyzvednuta z hloubky 22 metrů a zařazena do jugoslávského námořnictva jako cvičná loď \"Galeb\". Plavidlo při inspekci zaujalo maršála Tita, který ji od roku 1952 až do své smrti roku 1980 využíval jako svou osobní jachtu (Tito využíval ještě menší jachtu \"Vis\"). Tehdy to byla třetí největší jachta na světě. Při premiérové plavbě \"Galeb\" přepravil Tita do Velké Británie k setkání s Winstonem Churchillem. Loď tehdy zakotvila na řece Temži. V dalších letech ji navštívila řada politiků, osobností a celebrit, například Nikita Chruščov, Haile Selassie I., Gamal Násir, Sophia Lorenová, Elizabeth Taylorová, nebo Richard Burton.\n\nPo válce v Jugoslávii na počátku 90. let \"Galeb\" připadl Srbsku a Černé Hoře, nebyl však nijak využíván a rychle chátral. Roku 2000 jej zakoupil rejdař John Paul Papanicolaou, který nechal \"Galeb\" přesunout do Rijeky k přestavbě na výletní loď. V tom mu však zabránil nedostatek financí a zdevastované plavidlo roku 2009 získalo v nucené dražbě město Rijeka s cílem jeho záchrany. \"Galeb\" se stal národní kulturní památkou. V roce 2020 bude Rijeka (společně s Galway) hlavním evropským městem kultury a \"Galeb\" bude při této příležitosti s využitím evropských dotací opraven a stane se součástí městského muzea v Rijece. Opravy mají začít roku 2017. Záměr vyvolal protesty chorvatské pravice, neboť Tito během své vlády potlačoval jakékoliv projevy nacionalismu.\n\n"}
{"id": "1352321", "url": "https://cs.wikipedia.org/wiki?curid=1352321", "title": "Senátní obvod Karviná", "text": "Senátní obvod Karviná\n\nSenátní obvod Karviná může být \n"}
{"id": "1352334", "url": "https://cs.wikipedia.org/wiki?curid=1352334", "title": "Senátní obvod Olomouc", "text": "Senátní obvod Olomouc\n\nSenátní obvod Olomouc může být \n"}
{"id": "1352336", "url": "https://cs.wikipedia.org/wiki?curid=1352336", "title": "On the Road Again", "text": "On the Road Again\n\nOn the Road Again může být:\n\n"}
{"id": "1352337", "url": "https://cs.wikipedia.org/wiki?curid=1352337", "title": "Senátní obvod Ostrava-město", "text": "Senátní obvod Ostrava-město\n\nSenátní obvod Ostrava-město může být\n"}
{"id": "1352341", "url": "https://cs.wikipedia.org/wiki?curid=1352341", "title": "Senátní obvod Plzeň-město", "text": "Senátní obvod Plzeň-město\n\nSenátní obvod Plzeň-město může být\n"}
{"id": "1352344", "url": "https://cs.wikipedia.org/wiki?curid=1352344", "title": "On the Road Again (píseň, Willie Nelson)", "text": "On the Road Again (píseň, Willie Nelson)\n\n„On the Road Again“ je píseň amerického hudebníka Willieho Nelsona. Napsána byla pro film \"Znovu na cestě\", v němž Wilson rovněž hrál. Kromě filmového soundtracku vyšla také jako singl. Ten se umístil na dvacáté příčce hitparády Billboard Hot 100 a na prvním místě žánrového žebříčku (Hot Country Songs). Nelson za píseň získal cenu Grammy v kategorii nejlepších countryových písní. Píseň byla také nominována na Oscara jako nejlepší filmová píseň a v roce 2011 byla uvedena do Síně slávy ceny Grammy. Byla použita i v jiných filmech, například \"Forrest Gump\" (1994) a \"Návrat blbýho a blbějšího\" (2014).\n\nPod názvem „Cesty toulavý“ s textem Zdeňka Rytíře ji v roce 1982 nazpíval Michal Tučný\n"}
{"id": "1352348", "url": "https://cs.wikipedia.org/wiki?curid=1352348", "title": "Eddsworld", "text": "Eddsworld\n\nEddsworld je britský animovaný seriál vytvořený Edward Duncan Ernest \"Edd\" Gouldem ve spolupráci s Thomasem Ridgewellem a Matthewsem Hargreavesem. Seriál byl vytvořen animačním programem Adobe Flash. Seriál začal v roce 2003, kdy vyšel na webu Newgrounds pod názvem \"Edd\", v němž vystupovali Edd a Matt. Seriál byl v letech 2006-2016 nahráván na server YouTube, ale seriál je taky tvořen komiksy, které jsou nahrávané především na jejich oficiální stránce.\n\nSeriál představuje dobrodružství dříve čtyř, později tří kamarádů Toma, Matta, Edda a Torda. Tord z Eddsworldu odešel, ale zase se do dvou posledních epizod vrátil. Po smrti Edda Goulda se animací ujali Matthews a Thomas. Seriál byl vytvořen v počítačovým animačním programem Adobe Flash. \nVedlejší postavy nejsou na nikom založené, avšak sehrávají v serií určitou roli.\n"}
{"id": "1352349", "url": "https://cs.wikipedia.org/wiki?curid=1352349", "title": "Senátní obvod Zlín", "text": "Senátní obvod Zlín\n\nSenátní obvod Zlín může být\n"}
{"id": "1352353", "url": "https://cs.wikipedia.org/wiki?curid=1352353", "title": "Seznam arcibiskupů z Canterbury", "text": "Seznam arcibiskupů z Canterbury\n\nArcibiskup canterburský je představený Anglikánské církve, symbolický nejvyšší představitel světové anglikánské komunity a diecézní biskup Canterburské diecéze. \n\n"}
{"id": "1352354", "url": "https://cs.wikipedia.org/wiki?curid=1352354", "title": "Mo'Nique", "text": "Mo'Nique\n\nMonique Angela Hicksová, rozená Imesová (* 11. prosince 1967, Baltimore, Maryland, USA), známá především pod pseudonymem Mo'Nique, je americká herečka a komička. Nejvíce se proslavila rolí Mary Lee Johnstonové ve filmu \"Precious\", za který získala řadu filmových ocenění, mezi nimi i Oscara a Zlatý glóbus. Dále také ztvárnila hlavní postavu v \"Lady XXL\" nebo vedlejší roli Ma Rainey v biografickém televizním filmu \"Bessie\", za který byla nominována na cenu Emmy.\n\nMonique Angela Imesová se narodila 11. prosince 1967 v Baltimoru, největším městě amerického státu Maryland, do rodiny poradce pro drogově závislé Stevena Imese Jr. a jeho manželky, inženýrky Alice Imesové. Je nejmladší ze čtyř dětí. Starší sestra Millicent se stala její osobní asistentkou a bratr Steve jejím manažerem. Roku 1985 absolvovala střední školu Milford Mill Academy a poté pokračovala ve studiích na Morgan State University, školu ale nedokončila. Nakonec v roce 1987 promovala na Broadcasting Institute of Maryland.\n\nNejprve pracovala v telefonní společnosti; jako komička poprvé vystoupila až později, když ji její bratr Steve vzal do podniku, kde se prezentovali amatérští umělci.\n\nV roce 2008 při rozhovoru pro magazín \"Essence\" přiznala, že v dětství ji sexuálně zneužíval její bratr Gerald. Sourozenci se v dubnu 2010 setkali v \"The Oprah Winfrey Show\", kde se Imes ke všemu přiznal a své sestře se omluvil.\n\nPo zasnoubení a následném zrušené zásnub s účetním Kennym Mungem byla v letech 1997 až 2001 vdaná za Marka Jacksona, s nímž má syna Shalona Jacksona. Podruhé se vdala roku 2006 za Sidneyho Hickse, kterému v říjnu 2005 v Los Angeles porodila dvojčata Jonathana a Davida Hicksovi. Později v rozhovoru pro \"The New York Times\" uvedla, že s manželem Sidneym mají otevřené manželství, tedy že oba nevěru tolerují a připouští, a to potvrdila ještě v pořadu \"The Oprah Winfrey Show\", kde vysvětlila, že ačkoliv mají s manželem otevřený postoj k nevěře, je mu věrná.\n\nV letech 1999 až 2004 hrála Nicole „Nikki“ Parker v sitcomu \"The Parkers\". Poté se objevila i v dalších televizních seriálech, především komediálního rázu, a v roce 2000 se v Montréalu představila i na festivalu Just For Laugh. Roku 2005 vytvořila vlastní minisérii \"Mo'Nique's Fat Chance\", kde byla hlavní uvaděčkou i producentkou. Jednalo se o soutěž krásy, jejíž soutěžící byly pouze ženy nadměrných velikostí a kde vítězka získávala titul „Miss F. A. T.“ Vysílání bylo ukončeno roku 2007 a ještě tehdy začala Mo'Nique natáčet dokument \"I Coulda Been Your Cellmate!\", zaměřený na ženy ve vězení. V roce 2007 se také objevila v osmé epizodě druhé řady seriálu \"Ošklivka Betty\", v hlavní roli s Americou Ferrerou.\n\nRoku 2006 hrála ve filmu \"Lady XXL\", kde se jakožto hlavní hrdinka Jazmin Biltmore se stresuje kvůli své nadváze a je přesvědčená, že právě kvůli ní si nemůže najít stálý vztah.\n\nV roce 2009 získala vedlejší roli ve filmu Lee Danielse \"Precious\", kde ztvárnila postavu Mary Lee Johnstonové, tyranské matky náctileté dívky. Za tuto roli získala velké množství cen: na Sundance Film Festival, od African-American Film Critics Association, Boston Society of Film Critics, San Francisco Film Critics Circle... Mezi nimi i cenu BAFTA, Zlatý Glóbus a Oscara.\n\nV roce 2015 ztvárnila roli Ma Rainey (1886–1939), jedné z prvních profesionálních afroamerických bluesových zpěvaček, v televizním filmu od HBO \"Bessie\". Za tuto postavu byla nominována na několik cen, například Satellite Award nebo cenu Emmy. Ani jednu nominaci ale neproměnila.\n\nV březnu 2002 získala svoji první divadelní roli ve hře \"Monology vagíny\" od Eve Enslerové. Krom Mo'Nique byly obsazeny i afroamerické herečky Ella Joyce, Wendy Raquel Robinson a Vanessa Bell Calloway, jimi hraná verze hry byla první s pouze afroamerickými herci.\n\nRoku 2003 vydala svoji první knihu \"Skinny Women Are Evil: Notes of a Bigg Girl in a Small-Minded World\", která se dokonce stala bestsellerem \"The New York Times\". O tři roky později napsala i kuchařku \"Skinny Cooks Can't Be Trusted\".\n\n"}
{"id": "1352356", "url": "https://cs.wikipedia.org/wiki?curid=1352356", "title": "You're Not the One", "text": "You're Not the One\n\n„You're Not the One“ je píseň americké zpěvačky Sky Ferreiry, která pochází z její debutové dlouhohrající desky \"Night Time, My Time\" (2013). Producenty písně byli Ariel Rechtshaid a Justin Raisen, kteří jsou společně s Ferreirou a Danielem Nigrem jejími autory. Píseň byla vydána jako hlavní singl z alba dne 24. září 2013 společností Capitol Records. Písni se dostalo dobrého přijetí ze strany kritiků, kteří ji označovali za vrchol alba. Byl k ní rovněž natočen videoklip, jehož režisérem byl Grant Singer. Ferreira píseň zařazovala také do svých koncertních setlistů a vystoupila s ní rovněž v televizních pořadech. Rovněž vzniklo několik oficiálních remixů písně.\n\nPíseň „You're Not the One“ byla napsána v roce 2012. Nahrána byla roku 2013 v losangeleském studiu Heavy Duty. Producenty písně byli Ariel Rechtshaid a Justin Raisen, kteří rovněž vytvořili instrumentaci a nazpívali doprovodné vokály. Oba obsluhovali klávesové nástroje, zatímco Daniel Nigro hrál na elektrickou kytaru, Rechtshaid dále hrál na baskytaru a Garrett Ray na bicí. Ve stádiu postprodukce byla nahrávka mixována Davidem Schiffmanem a následně masterována Emily Lazar.\n\nV rozhovoru z července 2013 pro magazín \"Glamour\" Ferreira uvedla, že se píseň stane hlavním singlem z jejícho nadcházející EP. Namísto EP však zpěvačka vydala dlouhohrající desku \"Night Time, My Time\" a píseň se tak stala hlavním singlem z ní. Obal singlu „You're Not the One“ byl zveřejněn 9. září 2013 a premiéra písně proběhla 24. září. V březnu 2014 byl vydán oficiální remix od producenta jménem Cid Rim. V červnu toho roku následovalo vydání tohoto remixu, stejně jako tří dalších, v digitálním formátu jako EP (autory dalších remixů jsou Blood Diamonds, Little Daylight a Benny Cassette). Remix od Blood Diamonds byl roku 2015 použit v reklamě na voňavku Illicit od Jimmyho Chooa (v reklamě sama Sky Ferreira také vystupovala).\n\nPíseň „You're Not the One“ je fúzí popu a indie rocku a zahrnuje také prvky electropopu. Ferreira uvedla, že píseň koncipovala jako „“ verzi alba \"LowLow\" od anglického zpěváka Davida Bowieho. Bylo jí také řečeno, že píseň připomíná tvorbu zpěvačky Siouxsie Sioux. Instrumentace písně je směsí „surových“ perkusí a riffů elektrické kytary. Novinářka Annie Zaleski ze serveru The A.V. Club o zvuku písně uvedla, že má „gotické náznaky“ a je poctou tvorbě skupiny The Cure z osmdesátých let.\n\nText písně, který napsali Ferreira, Rechtshaid, Raisen a Nigro, popisuje vztah, v němž dva milenci dostatečně nevyjadřují společný zájem. Lavanya Ramanathan z \"The Washington Post\" píseň označila za „rozchodovou píseň“ a napsala, že v ní Ferreira ztělesňuje teenagera (dívku) s chlapskými problémy. Brooke Segarra pro CMJ píseň zase vyložila jako „sexuálně asertivní“ číslo a text interpretovala jako výčet chyb a nedostatků, které přichází se sexem. Elias Leight z PopMatters zase napsal, že opakující se téma na celém albu, stejně jako v této písni, je Ferreiřino „odmítnutí opačného pohlaví“.\n\nOficiální remix od Cid Rim z písně odstranil poprockový nádech ve prospěch zvuku ovlivněného electronicou a hip hopem. V této verzi je rovněž zvýrazněno tleskání v pozadí zpěvaččina zpěvu. Kritik Carl Williott ze serveru Idolator remix označil za „fascinující poslech“.\n\nPísni „You're Not the One“ se dostalo pozitivní odezvy od hudebních kritiků. Heather Phares z Allmusic píseň vybrala jako jednu z nejlepších písní z alba \"Night Time, My Time\", což rovněž prohlásil Lewis Corner v recenzi pro server Digital Spy. Corner dále uvedl, že píseň „pokračuje v předpokladu, že se [Ferraira] konečně stala umělcem, který ví, co chce.“ Bryant Kitching pro server Consequence of Sound píseň označoval za hudební vrchol alba. Kytarový úvod písně přirovnával k Johnnymu Marrovi. Rovněž ji označil za „nejvíce odměňující okamžik“ alba. Ve své recenzi pro časopis \"Spin\" novinář Marc Hogan píseň rovněž chválil. Popisoval ji jako „impozantně chytlavou a emocionálně komunikativní“ a rovněž o ní uvedl, že je to „typ písně, který by měl inspirovat vydavatelství, aby – konečně – dala zelené světlo zpěvaččině debutovému albu.“ Nina Bertok z webu musicOMH vyzdvihovala směs žánrů a chytlavost písně, a zároveň oceňovala „vražedný“ sbor. Britský deník \"The Guardian\" píseň „You're Not the One“ označil za osmnáctou nejlepší z roku 2013. Kritička Melissa Locker z \"Time\" vytvořila podobný (25 písní) seznam, v němž píseň figuruje na devatenácté příčce.\n\nK písni „You're Not the One“ byl natočen oficiální videoklip, jehož režisérem byl Grant Singer. Singer uvedl, že výroba videa trvala devět měsíců. Původně bylo plánováno, že klip natočí v Berlíně, avšak to se nakonec nepodařilo. Nakonec byl natočen v losangeleském nočním klubu The Lash. Ferreira má ve videoklipu černé sluneční brýle, černou bundou a průhledný top ze síťoviny. Dále v něm vystupuje muž s dlouhými vlasy.\n\nSky Ferreira píseň „You're Not the One“ hrála při svých koncertech ještě před jejím oficiálním vydání. Například na festivalu Pitchfork Music Festival, který se konal v červenci 2013, ji zařadila na deváté místo svého setlistu. Po vydání písně píseň osobně propagovala v televizních a rozhlasových pořadech. Dne 26. listopadu 2013 píseň zpívala při vystoupení v pořadu \"The Late Show with David Letterman\". V roce 2014 vystupovala jako předskokan při americké části turné Bangerz Tour zpěvačky Miley Cyrusové a při vystoupeních rovněž píseň hrála. Dne 27. února 2014, během pauzy tohoto turné, píseň zahrála v pořadu \"Jimmy Kimmel Live\". Publicista Ben Kaye tuto verzi na serveru Consequence of Sound označil za „oslnivé ztvárnění“. Dne 12. března toho roku píseň zahrála v rozhlasovém pořadu na BBC Radio 1.\n"}
{"id": "1352365", "url": "https://cs.wikipedia.org/wiki?curid=1352365", "title": "Droga wojewódzka 933", "text": "Droga wojewódzka 933\n\nDroga wojewódzka 933 (DW933) je silnice, nacházející se v Slezském a Malopolském vojvodství v okresech Ratiboř, Wodzisław, Jastrzębie-Zdrój, Pszczyna, Osvětim a Chrzanów v jižním Polsku. Její délka je 98 km a spojuje město Rzuchów s městem Chrzanów.\n\nZačíná v městě Rzuchów ve Slezském vojvodství jižně od DW935, u vesnice Mszana protíná dálnici A1, v Pszczyně pokračuje krátkým úsekem společně s rychlostní silnicí S1, v Osvětimi míjí koncentrační tábor Auschwizt a pokračuje krátkým úsekem společně se silnicí DK44, končí západně města Chrzanów, kde se napojuje na státní silnici 79. Mezi Pszczynou a Jawiszowicemi překonává řeku Vislu.\n\nSilnice DW933 vede nebo míjí tato sídla (v závorce uvedeny navazující komunikace):\n\n"}
{"id": "1352395", "url": "https://cs.wikipedia.org/wiki?curid=1352395", "title": "České Budějovice (vlakové nádraží)", "text": "České Budějovice (vlakové nádraží)\n\nNádraží České Budějovice je hlavní železniční stanice a seřaďovací nádraží v Českých Budějovicích v Jihočeském kraji. Nachází se na křižovatce mezinárodního koridoru vedoucího z Prahy na jih do Lince v Rakousku s několika vnitrostátními linkami. Jeho novorenesanční budova, jež byla dokončena v roce 1908, se nachází na Nádražní ulici, kousek na východ od centra města. Stanice rozděluje město, po dlouhou dobu bylo skoro jediné spojení části Suché Vrbné s centrem skrz podjezd na Rudolfovské třídě.\n\nDo stanice ústí přímo tratě 190 od Plzně, 199 do Gmündu a nepřímo tratě 194 do Volar, 196 do Summerau a 220 od Prahy.\nVětšinu osobní dopravy provozují České dráhy, ale některé jsou provozovány společností Arriva. Na území města se nachází též železniční stanice \" ČB jižní zastávka, ČB severní zastávka a Staré Hodějovice\" .\n\nHistorie železniční dopravy v Českých Budějovicích začala již v roce 1828 s otevřením koněspřežky do Lince, ale teprve roku 1868 bylo otevřeno nové nádraží pro lokomotivy. Na začátku 20. století, jak se železnice dále rozšiřovaly, byla na stejných tratích postavena mnohem větší stanice nedaleko na sever od staré. Budovy nádraží navrhl Gustav Kulhavý v neorenesančním stylu a postavila je firma J. M. Kohler a syn. Otevřeny byly v roce 1908 a první vlak, jenž na nádraží zastavil, byl vlak z Terstu do Prahy dne 17. prosince stejného roku. V současnosti je budova chráněna jako kulturní památka.\n\nV roce 2016 stanici získala společnost Správa železniční dopravní cesty (SŽDC), která plánuje rekonstrukci stanice v hodnotě přibližně 150 milionů korun s počátkem v roce 2020.\n\nStanice je obsluhována jednou rychlostní trasou a třemi dálkovými trasami provozovanými Českými drahami. Stanice má vnitrostátní i mezinárodní pokladní přepážku, ČD centrum, k dispozici jsou samoobslužné ukládací skříňky. Ve stanici je směnárna, restaurace, bufet, rychlé občerstvení i obchody. Přímo před nádražím je zastávka MHD Nádraží.\n"}
{"id": "1352397", "url": "https://cs.wikipedia.org/wiki?curid=1352397", "title": "Jens Lekman", "text": "Jens Lekman\n\nJens Lekman (* 6. února 1981 Göteborg) je švédský zpěvák a kytarista. Z různých důvodů bývá přirovnáván k Stephinu Merrittovi, Morrisseyovi či Jonathanu Richmanovi. V letech 2000 až 2003 soukromě nahrál několik svých písní na CD-R. Jeho první skutečné album, které dostalo název \"When I Said I Wanted to Be Your Dog\", vyšlo v roce 2004. Následovalo několik dalších dlouhohrajících alb a řada EP. Rovněž nazpíval duety například s Monttem Mardiem či Tracey Thorn.\n\n"}
{"id": "1352399", "url": "https://cs.wikipedia.org/wiki?curid=1352399", "title": "Jan Jína", "text": "Jan Jína\n\nJan Jína (18. září 1890 Libštát – 9. února 1962 Praha) byl československý diplomat a vedoucí politického odboru kanceláře prezidenta Edvarda Beneše.\n\nAbsolvoval gymnázium v Novém Bydžově a poté studoval na pražské právnické fakultě, kde byl v roce 1914 promován doktorem práv. Po studích nejdříve získával praxi u soudu, pak byl advokátním koncipientem a pracoval také v Průmyslové bance v Praze. Stal se členem Masarykových realistů, zúčastnil se domácího odboje a po vzniku Československa zamířil do diplomacie. Nejprve byl vicekonzulem na generálním konzulátu v Hamburku, poté v letech 1926 až 1928 legačním tajemníkem na československém velvyslanectví v Berlíně a od roku 1929 parlamentním referentem tehdejšího ministra Edvarda Beneše. Krátce ještě působil jako zástupce vyslance v Bělehradě, aby se v roce 1934 definitivně vrátil do Prahy, kde se nakonec stal přednostou kabinetu ministra Kamila Krofty.\n\nV pomnichovském období musel z ministerstva odejít a po německé okupaci v březnu 1939 se opět zapojil do odboje, mj. se podílel na vytvoření Politického ústředí. V červnu 1940 byl zatčen a vězněn v Berlíně. I když byl po dvou letech obžaloby zproštěn, až do konce války byl internován postupně v Terezíně, na Pankráci a ve Flossenbürgu. Po osvobození Československa vstoupil do národně socialistické strany a přešel z diplomacie do kanceláře prezidenta republiky, kde se stal vedoucím politického odboru. Zprostředkovával mj. kontakt prezidenta Beneše s demokratickými ministry (za únorových událostí se s ním údajně počítalo jako s úřednickým premiérem). Po uchopení moci komunisty byl penzionován a v letech 1950 až 1952 zase uvězněn. Propuštěn byl kvůli zdravotním komplikacím a žil pak v Chýnově.\n"}
{"id": "1352405", "url": "https://cs.wikipedia.org/wiki?curid=1352405", "title": "Violent Femmes", "text": "Violent Femmes\n\nViolent Femmes je americká folkpunková hudební skupina, která vznikla v Milwaukee ve státě Wisconsin v roce 1980. Její původní sestavu tvořili zpěvák a kytarista Gordon Gano, baskytarista Brian Ritchie a bubeník Victor DeLorenzo. Gano s Ritchiem jsou jedinými členy, kteří v kapele působí po celou dobu její existence. Kapela v této sestavě vydržela až do svého prvního (krátkodobého) rozpadu v roce 1987. Totožná sestava byla nedlouho poté (1988) obnovena, avšak v roce 1993 kapelu opustil DeLorenzo. Náhradou se stal Guy Hoffman, který s kapelou vydržel po dobu devíti let. Následně se vrátil DeLorenzo. Kapela se znovu rozpadla v roce 2009. V roce 2013 byla v původní sestavě obnovena, ale ještě toho roku DeLorenzo odešel a byl nahrazen Brianem Viglionem. DeLorenzo ostatní členy při svém posledním odchodu obvinil z neúcty, nepoctivosti a chamtivosti. Ten skupinu opustil v roce 2016, odkdy v ní na bicí hraje John Sparrow. Do roku 2019 kapela vydala deset studiových alb.\n\n\n"}
{"id": "1352406", "url": "https://cs.wikipedia.org/wiki?curid=1352406", "title": "Mistrovství Oceánie ve sportovní střelbě", "text": "Mistrovství Oceánie ve sportovní střelbě\n\nMistrovství Oceánie ve sportovní střelbě (anglicky \"Oceanian Championships\") je hlavní kontinentální soutěží sportovní střelby, která se koná od roku 1991 každé dva roky.\n"}
{"id": "1352407", "url": "https://cs.wikipedia.org/wiki?curid=1352407", "title": "They Might Be Giants", "text": "They Might Be Giants\n\nThey Might Be Giants je americká alternativní rocková hudební skupina, kterou v roce 1982 založili John Flansburgh a John Linnell. Ti zpočátku vystupovali jako duo, často za doprovodu bicího automatu. První koncert odehráli pod názvem „El Grupo De Rock and Roll“, později si jej však změnili na They Might Be Giants. Od devadesátých let v kapele působí i další hudebníci. Svou první studiovou dlouhohrající desku duo vydalo v roce 1986. Následovala řada dalších (k roku 2018 vydali celkem dvacet studiových alb).\n\n\n\n\n"}
