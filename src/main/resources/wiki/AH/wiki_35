{"id": "1239151", "url": "https://cs.wikipedia.org/wiki?curid=1239151", "title": "Mastery (album, Lancer)", "text": "Mastery (album, Lancer)\n\nMastery je třetí studiové album powermetalové hudební skupiny Lancer. Vyšlo 13. ledna 2017 a bylo prvním albem kapely vydaném u vydavatelství Nuclear Blast. Jako producent se na něm podílel Gustav Ydenius, o mastering se postaral Michael Rodenberg a přebal alba ztvárnil Dimitar Nikolov. Kapela ho nahrávala od května do července 2016 ve Švédsku ve studio Leon Music Studios a na skládání písní se podíleli všichni členové skupiny. Celkem se na něm vyšlo jedenáct skladeb, z čehož jedna byla bonusová.\n\nAlbum získalo od kritiků spíše pozitivní hodnocení a k jeho podpoře Lancer vystupovali jako předkapela HammerFall a Gloryhammer na evropském turné.\n\nV únoru 2016 Lancer oznámili, že se chystají nahrávat nové studiové album a zároveň představili nového kytaristu, Ewo Solveliuse. Na tyto informace reagovalo vydavatelství Nuclear Blast, které nabídlo skupině smlouvu. Samotné nahrávání alba začalo v květnu 2016 ve studiu Leon Music Studios. Na rozdíl od předchozích dvou studiových nahrávek, kdy skladby skládal především zpěvák Isak Stenvall, se tentokrát na textech podíleli všichni členové skupiny. Role producenta se ujal Gustav Ydenius, který album následně také smíchal. O mastering se postaral Michael Rodenberg ve studiu Gate Studio.\n\nPřebal alba namaloval Dimitar Nikolov, který s kapelou spolupracoval již na obalu desky \"Second Storm\". Podle Stenvalla chtěla skupina nejdříve na přebalu zobrazit Azraela, anděla smrti. Tento návrh byl odmítnut vydavatelstvím, kterému se zdál moc chaotický. Na obal desky se nakonec tedy dostala medusa, které místo hadů z hlavy rostou pštrosí hlavy.\n\nKe konci září byly na oficiálních stránkách Nuclear Blastu zveřejněny informace o podepsání smlouvy se skupinou. Zároveň bylo oznámeno datum vydání alba \"Mastery\", které bylo stanoveno na 13. ledna 2017. V říjnu 2016 začala kapela natáčet videoklip k písni „Mastery“ a 21. října byl zveřejněn první singl, píseň „Iscariot“. O necelý měsíc později, 18. listopadu, byla vydána titulní skladba „Mastery“, ke které byl zveřejněn také v říjnu nahraný videoklip. Ten byl režírován Hannesem Knutssonem. Třetí singl, který byl pojmenován „Future Millennia“ byl vydán 16. prosince.\n\n\"Mastery\" oficiálně vyšlo 13. ledna 2017 u vydavatelství Nuclear Blast na CD a v digitální podobě. Je k dostání v digibook edici obsahující CD s albem a jako 2 vinylové LP desky. Ty byly vydány v oranžovém a černém provedení. Jako bonusovou píseň skupina nahrála skladbu „The Wolf And The Kraken“.\n\n12. ledna 2017, den před vydáním alba, Lancer začali jako předkapela Gloryhammer a HammerFall evropské turné.\n\nAlbum uvádí rychlá píseň s chytlavými melodiemi „Dead Raising Towers“. Text pojednává o Babylonské věži, kterou se lidstvo pokusilo povýšit nad sílu bohů. Následující skladba „Future Millennia“ byla jednou z prvních písní, kterou Lancer na album napsali. Pojednává o futuristickém postapokalyptickém světě, kde lidstvo kompletně zničilo planetu Zemi. Poté následuje titulní píseň „Mastery“, jejíž text pojednává o alchymistovi, který se snaží dosáhnout věčného života, ale nakonec umírá. „Victims of the Nile“ je podle zpěváka Isaka Stenvalla poloviční balada, která začíná pomalejšími a jemnějšími party, které následně vystřídá více agresivní část, a ke konci zase zjemní. Po této písni následuje jedna z nejrychlejších písní na albu, již dříve vydaný singl „Iscariot“. Ten pojednává o Jidáši Iškariotském, který zradil svého přítele Ježíše Krista.\n\nDo druhé poloviny alba vstupuje tvrdší a delší skladba „Follow Azrael“. Sedmou písní je „Freedom Eaters“, která je podle Stenvalla typickou rychlou německou heavymetalovou písní se „spoustou skvělých kytarových melodií, hrdinských vokálů a baskytarovým sólem“. Tento zpěvák zároveň uvedl, že se jedná o jeho nejoblíbenější píseň na albu. Text pojednává o skupinách, které touží po světové nadvládě a omezování svobody. „World Unknown“ je první balada, kterou kdy Lancer vydali, a pojednává o posmrtném životě. Následující rychlá píseň „Widowmaker“ vypráví o Perseovi a jeho boji s medusou. Album uzavírá nejdelší skladba na této desce, „Envy of the Gods“, která pojednává o Alexandru Velikém. Recenzent Chuck Marshall o této písni napsal, že by klidně mohla být na v té době posledním albu skupiny Iron Maiden, \"The Book of Souls\".\n\nČeský redaktor Jan Kozák v recenzi pro magazín Spark uvedl, že „deska \"Mastery\" má šmrnc, švih a šarm“ a že posluchače strhne celkovým „uměleckým dojmem“. Celkem desku ohodnotil 5,5 body ze 6 možných a v celkovém hodnocení redaktorů Sparku dostala nahrávka 3.5 bodů. Chuck Marshall z hudebního serveru Metal Wani uvedl, že „Lancer vytvořili powermetalový amalgám, který se vyhýbá nástrahám slabých textů a nudné hudby“. Ve své recenzi albu udělil 7 bodů z 10.\n\nV rámci podpory alba Lancer koncertovali jako předkapela skupin Gloryhammer a HammerFall na evropském turné, během kterého vystoupili v deseti zemích a odehráli celkově dvacet dva koncertů. V rámci tohoto turné se kapely představily i v Česku, kde odehrály koncert ve zlínské hale Euronics.\n\n\n"}
{"id": "1239153", "url": "https://cs.wikipedia.org/wiki?curid=1239153", "title": "Nikolaj Michajlovič Romanov", "text": "Nikolaj Michajlovič Romanov\n\nVelkokníže Nikolaj Michajlovič (; , Petrohrad – ) byl nejstarším synem velkoknížete Michaila Nikolajeviče a vnukem Mikuláše I.\n\nVzdělanec a významný historik mnohostranně přispěl k poznání ruské historie v době panování cara Alexandra I.. Práce publikované rusky a francouzsky zahrnují diplomatické dokumenty cara a Napoleona, životopis carova blízkého přítele Pavla Strogonova a biografické studie Alexandra I. a jeho manželky Jelizavety Alexejevny.\nJako liberálně smýšlející navrhoval uspořádání, které sám nazýval \"autoritářským republikánstvím\". Neúnavně usiloval o reformu shora, ale kvůli jeho proreformním postojům jej vlastní rodina vnímala jako podivína. Uznání současníků se mu dostalo spíše v zahraničí, stal se členem Francouzské akademie, obdržel čestný doktorát historie a filozofie na Univerzitě v Berlíně, čestný doktorát historie na Moskevské univerzitě, stal se předsedou Ruské historické společnosti, Pomologické společnosti a Ruské geografické společnosti.\n\nV závěrečné fázi panování Mikuláše II. upadl v nemilost především proto, že carevna Alexandra Fjodorovna jej nesnášela kvůli jeho liberálním postojům. Při zhoršující se situaci v Rusku se usilovně snažil přimět panovníka k reformám a dokonce byl účasten diskusí o palácovém převratu. Po pádu monarchie byl poslán do vyhnanství ve Vologdě. Později jej bolševici uvěznili v Petrohradě a spolu s bratrem Georgijem a bratranci Dmitrijem Konstantinovičem a Pavlem Alexandrovičem zastřelili u Petropavlovské pevnosti.\n"}
{"id": "1239157", "url": "https://cs.wikipedia.org/wiki?curid=1239157", "title": "Mercedes-Benz 450SEL 6.9", "text": "Mercedes-Benz 450SEL 6.9\n\nMercedes-Benz 450S 6.9 je vysoce výkonná verze luxusního automobilu třídy S, která se vyráběla v letech 1975 až 1981 ve výrobní lince Daimler-Benz ve Stuttgartu v Německu na základě verze třídy S (W116) s prodlouženým rozvorem z roku 1972. Byl v něm také představen největší motor, který se po druhé světové válce v neamerických automobilech objevil.\n\nTato verze byla poprvé předvedena motoristickým novinářům na Ženevském autosalonu v roce 1974 a vyráběla se od roku 1975 do roku 1981, a to v extrémně omezených počtech. Byl veřejností přijat jako vlajková loď automobilů Mercedes-Benz, a jako nástupce původního vysokovýkonného sedanu 300S 6.3. Model 450S 6.9 byl také prvním, ve kterém byl použit elektronicky řízený systém ABS. Nástupce modelu 450S 6.9 - vrchol nabídky -500S- pokračoval v použití mimořádného hydropneumatického odpružení jako extra příplatková výbava.\n\nMezi významné majitele modelu 450S 6.9 patřili: Sir Bernard Ashley, James Hunt, John F. Kennedy mladší, Frank Sinatra a Vladimir Vysockij.\n"}
{"id": "1239165", "url": "https://cs.wikipedia.org/wiki?curid=1239165", "title": "Kaple (Boreč)", "text": "Kaple (Boreč)\n\nKaple na Borči je drobná sakrální stavba patřící duchovní správou do Římskokatolické farnosti Sutom.\n\nStavba se nachází ve dvoře barokního zámku na Borči. Kaple byla postavena v roce 1910.\n\nNedaleko kaple se v obci nachází dřevěný kříž stojící na kamenném podstavci, který je datován do roku 1741. Nad obcí Boreč se nachází kamenný kříž.\n\n"}
{"id": "1239173", "url": "https://cs.wikipedia.org/wiki?curid=1239173", "title": "Queensberry", "text": "Queensberry\n\nQueensberry byla německá dívčí hudební skupina. Založena byla v prosinci roku 2008 jako výsledek talentové pěvecké show Popstars 2008. Ve skupině se několikrát měnily členky, na začátku roku 2013 se skupina rozpadla.\n\nPopstars 2008 neboli Popstars - Just 4 Girls byl 7. ročník německé pěvecké show Popstars. Členky Popstars zpívaly postupně v jiných sestavách písně a porotci členky postupně vybírali. V prosinci roku 2008 nahrálo 8 nejlepších členek vánoční singl I Believe in X-Mas. Porotci postupně vybrali 3 členky do skupiny Queensberry - postupně to byly Leonore Bartsch (Leo), Victoria Ulbrich (Vici) a Gabriella De Almeida Rinne (Gabby). Tyto 3 členky nahrály první album \"Volume I\". Album mělo 3 verze – každá byla s jinou finalistkou. Finalistky byly Antonella Trapani (Anto), Patricia Ivanauskas (Patze) a Katharina Kobert (KayKay). Součástí těchto alb byl i první videoklip No Smoke, ve kterém se objevily 3 členky skupiny i 3 finalistky. Lidé pak hlasovali pro nejlepší verzi, která vedla k tomu určit poslední členku skupiny. 18. 12. 2008 se konalo velké finále, kde se vyhlásilo, že poslední členka skupiny je Antonella.\n\nPo určení poslední členky se videoklip upravil, aby tam byla z finalistek jen Antonella, protože skupina už byla hotová. Brzy byl hotový další videoklip k písni z alba Volume I - I Can't Stop Feeling. Album Volume I se objevilo na prvních příčkách německých hitparád. Queensberry přidaly do alba pár dalších písní a pojmenovaly ho \"Volume I - Deluxe Edition\". Queensberry se připojily k německému turné Doll Domination Tour skupiny The Pussycat Dolls. V dubnu 2009 natočily v americkém městě Miami další videoklip - Too Young. Singl Too Young se objevil už v albu Volume I - Deluxe Edition. Tento <nowiki>\"</nowiki>letní<nowiki>\"</nowiki> hit předvedly ve finále soutěže Germany's Next Topmodel. Druhé album bylo dokončeno v listopadu roku 2009. Obsahovalo singl z Volume I Deluxe Edition - Too Young a 1 nový - Hello (Turn Your Radio On). Videoklip k Hello byl však propuštěn už v říjnu. Singl Hello se umístil na 4 místě v německých hitparádách a Too Young na 5. Poté Queensberry nahrály píseň „The Song“ jako soundtrack k americkému filmu Alvin a Chipmunkové 2. Leo, Antonella a Vici také nadabovaly postavy z filmu - Chipettky - do němčiny a Gabby nadabovala jednu <nowiki>\"lidskou\"</nowiki> postavu.\n\nNa jaře roku 2010 Queensberry nahrály písně Little Bit Wonderful a Superworld k německému filmu Hanni a Nanni.\n\n7. 7. 2010 bylo oficiálně prohlášeno, že Antonella a Victoria opustily skupinu. Leonore a Gabriella honem sehnaly nové členky - Selinu Herrero a Ronju Hilbig. Zbytek roku vystupovaly se starými písněmi, ale hlasy Antonelly a Victorii byly nahrazeny Selinou a Ronjou. Na konci tohoto roku skupina vydala singl Yo No Puedo Vivir Sin Ti - španělskou verzi singlu I Can't Stop Feeling.\n\nNa jaře a v létě roku 2011 jely členky skupiny - Leo, Gabby, Ronja a Selina - na turné Pink Chocolate Tour. Na konci roku vydaly píseň k filmu Alvin a Chipmunkové 3 - „Chipwrecked“ - která se ovšem objevila jen na německém soundtracku. V dabování Chipettek se pokračovalo - tentokrát to byly Leo, Ronja a Selina. Gabby opět dabovala lidskou postavu.\n\nQueensberry několikrát vystupovaly na akci/turné Holiday On Ice se starou písní Too Young a novou - Celebrate. V dubnu 2012 Selina opustila skupinu kvůli studiu. Leo, Gabby a Ronja pracovaly na novém albu \"Chapter 3\". Bylo zveřejněno v červnu 2012, a obsahovalo 2 singly: Timeless a Girl Like Me. Videoklip k Timeless byl zveřejněn už 1. června a videoklip k Girl Like Me v srpnu. Oba singly však už nebyly tak úspěšné jako ty v základní sestavě. V říjnu 2012 Leo oficiálně opustila skupinu. Gabby a Ronja pár měsíců zpívaly spolu, pak se však rozešly. Všechny 3 poslední členky se vydaly na sólové dráhy - Ronja jako Miss Ronja, Gabby vydala v roce 2014 singl Fighter. Leo nahrála písně k filmům Hanni a Nanni 2 a 3, v roce 2014 nahrála s Tamarou Ruprecht album Acoustic Adventures jako duo Resaid. Leo a Gabby jsou velké kamarádky, takže naděje na obnovení skupiny jsou.\n"}
{"id": "1239175", "url": "https://cs.wikipedia.org/wiki?curid=1239175", "title": "Macrocarpaea", "text": "Macrocarpaea\n\nMacrocarpaea je rod rostlin z čeledi hořcovité. Jsou to polodřevnaté byliny, keře a malé stromy s velkými vstřícnými listy a bledě zbarvenými zvonkovitými květy, které jsou specializované na opylování netopýry a můrami. Rod zahrnuje asi 120 druhů a je rozšířen ve Střední a Jižní Americe. Nejvíce druhů roste ve středních Andách.\n\nZástupci rodu \"Macrocarpaea\" jsou vytrvalé polodřevnaté byliny, keře a stromy dorůstající výšky až 10 metrů. Výjimečně rostou i jako epifyty. Listy jsou často rozměrné, eliptické, vejčité nebo obvejčité, tenké nebo kožovité, vstřícné, celistvé a celokrajné. Žilnatina je zpeřená, často vyniklá, s prohnutými postranními žilkami. Květy jsou pravidelné nebo lehce dvoustranně souměrné, pětičetné, stopkaté, uspořádané v bohatých, rozvolněných, koncových vidlanech skládajících thyrsy. Kalich (botanika) je zvonkovitý, s 5 cípy, kožovitý nebo tlustý a dřevnatý a za plodu vytrvalý. Koruna je zelená, bílá nebo žlutá, nálevkovitá až široce nálevkovitá (u druhu \"M. rubra\" baňkovitá), tlustá a dužnatá. Korunní trubka je válcovitě zvonkovitá, zakončená krátkými zaoblenými cípy. Tyčinky přirůstají v polovině korunní trubky. Semeník je srostlý ze 2 plodolistů a obsahuje 2 komůrky. Čnělka je tenká a dlouhá, za plodu vytrvalá, zakončená dvoulaločnou bliznou. Plodem je dřevnatá tobolka. Semena jsou hranatá, poněkud zploštělá, bezkřídlá.\n\nRod \"Macrocarpaea\" zahrnuje asi 120 druhů. Je rozšířen ve Střední a Jižní Americe od Kostariky po Brazílii a Bolívíi a na Karibských ostrovech.\nNejvětší počet druhů se vyskytuje ve vlhkých horských lesích jihoamerických And (celkem 98 druhů), zejména v jižním Ekvádoru a severním Peru. Z Ekvádoru je známo 34 druhů, z toho 25 endemických. Z jižní části Střední Ameriky je uváděno 5 druhů, z Velkých Antil 3 druhy, z horského atlantického lesa při pobřeží jihovýchodní Brazílie 8 druhů. Celkem 6 druhů roste na vrcholech stolových hor ve Venezuele. Některé druhy rostou také jako keře v andské alpínské vegetaci, známé jako páramo. Nevyskytují se v nížinné Amazonii ani v temperátních oblastech na jihu Jižní Ameriky.\n\nZástupci rodu rostou ve vlhkých horských biotopech. Většina druhů jsou endemity relativně nevelkých oblastí.\n\nKvěty \"Macrocarpaea\" lákají celou řadu denních i nočních návštěvníků, nejúčinnějšími opylovači jsou však netopýři a můry. Z denních opylovačů je navštěvují kolibříci a nejrůznější hmyz. Květy jsou tvarem a bledou barvou přizpůsobeny opylování netopýry, otevírají se navečer a začínají silně vonět. Produkují velké množství nektaru.\n\nRod \"Macrocarpaea\" je v rámci hořcovitých řazen do trubu \"Helieae\" a je největším rodem tohoto tribu. Nejblíže příbuzným rodem je rod \"Chorisepalum\". Tyto 2 rody tvoří společně s rody \"Zonanthus\" a \"Tachia\" monofyletickou skupinu. Všechny tyto rody se vyskytují v Latinské Americe.\n\nPoslední kompletní revize rodu \"Macrocarpaea\" byla zveřejněna v roce 1948 a bylo v ní uvedeno 30 druhů.\n\n"}
{"id": "1239176", "url": "https://cs.wikipedia.org/wiki?curid=1239176", "title": "Seznam osobností vyznamenaných 28. října 2016", "text": "Seznam osobností vyznamenaných 28. října 2016\n\nToto je seznam osobností, které dekoroval prezident České republiky Miloš Zeman státními vyznamenáními při státním svátku 28. října 2016. Slavnostním udílením vyznamenání ve Vladislavském sále Pražského hradu vyvrcholily oslavy Dne vzniku samostatného československého státu. Celkem bylo v sedmi skupinách oceněno 30 osobností, devět z nich in memoriam.\n\nNávrh na udělení státního vyznamenání může prezidentovi podat občan, skupina občanů či organizace. Ze zákona své návrhy předkládá také Poslanecká sněmovna, Senát a vláda. Prezident však k návrhům nemusí přihlížet a může vyznamenat také bez návrhu.\n\nPoslanecká sněmovna odhlasovala 2. června 2016 seznam 34 navržených osobností. Hlasovala přitom po jednotlivých jménech, větší či menší podporu získali všichni. Byli mezi nimi např. váleční veteráni Karel Kuttelwascher (in memoriam) a Jaroslav Klemeš navržení na propůjčení Řádu Bílého lva vojenské skupiny, také Jiří Brady přeživší holocaust nominovaný na Řád T. G. Masaryka, 9 osob na udělení Medaile Za hrdinství a 23 osob na udělení Medaile Za zásluhy. Na vlastní žádost byl z nominace vyřazen astrofyzik Jiří Grygar.\n\nSenát 14. července schválil seznam 27 kandidátů. Na Řád Bílého lva byl navržen Alois Dubec a další 4 osobnosti in memoriam, na Řád T. G. Masaryka Jan Lorman a Evžen Plocek (in memoriam), na Medaili Za hrdinství Václav Provazník, Josef Sousedík a František Štamprech (všichni in memoriam) a dalších 17 jmen na Medaili Za zásluhy. Na seznamu připraveném v květnu podvýborem pro státní vyznamenání figuroval navíc i Petr Pithart, který však nominaci odmítl.\n\nPrezident předal všechna vyznamenání večer při tradičním ceremoniálu ve Vladislavském sále Pražského hradu jako vyvrcholení oslav 98. výročí vzniku Československa. Učinil tak za účasti exprezidenta Václava Klause a jeho choti Livie, předchozí první dáma Dagmar Havlová se z účasti omluvila, tak jako některé další pozvané osobnosti. Přítomni byli někteří členové parlamentu, ministři Sobotkovy vlády, představitelé církví a další pozvaní hosté. Uvolněná místa byla obsazena i hradními kustodkami.\n\nV projevu, který udílení vyznamenání předcházel, Miloš Zeman uvedl, že společným tématem oceněných osobností je „tradice naší společnosti“. Za kořeny české společnosti a státnosti jmenoval legionářskou a sokolskou tradici, tradici boje proti nacismu a tradici křesťanských hodnot. Zmínil též pražské jaro 1968 a sametovou revoluci z roku 1989. Další, byť „malý a slabý kořínek“ dle jeho slov vznikl v roce 2004 vstupem do Evropské unie. Vyznamenané podnikatele pak postavil do souvislosti s tradicí baťovského podnikání.\n\nPrezident ocenil celkem 30 osobností:\n\n\n\n\n\n\n\n\nAsi týden před ceremoniálem vyvolal veřejnou pozornost případ Jiřího Bradyho, mimo jiné příbuzného současného ministra kultury za KDU-ČSL Daniela Hermana. Ten Bradyho k vyznamenání navrhl a podle vyjádření kanceláře prezidenta také v předstihu několika měsíců žádal prezidenta Miloše Zemana o jeho vyznamenání. Dne 17. října navštívil Česko dalajláma Tändzin Gjamccho a Herman byl jedním z nejvyšších politiků, kteří se s ním setkali. Podle Hermanovy verze prezident Zeman ministra již 8. září osobně vyzval ke zrušení plánované schůzky s tím, že v opačném případě neudělí Bradymu vyznamenání. Dne 27. září měl Zeman svou žádost zopakovat. Herman o ultimatu informoval také vedení své strany. Mezitím 12. října Jindřich Forejt telefonicky kontaktoval Bradyho v souvislosti s vyznamenáním. Dne 18. října se Herman s dalajlámou skutečně setkal. Následujícího dne premiér Sobotka obdržel z hradní kanceláře a kontrasignoval seznam vyznamenaných, na němž Brady nefiguroval. Dne 20. října informoval Forejt o stažení vyznamenání pro Bradyho i ministra Hermana. Mluvčí prezidenta Jiří Ovčáček nejprve tvrdil, že seznam oceněných nezná, dne 23. října pak uvedl, že Bradyho jméno nikdy na seznamu nebylo. Reakcí na kauzu byla neúčast velké části pozvaných na ceremoniálu a uspořádání alternativní oslavy na Staroměstském náměstí.\n\nK tomu, že by měl být 28. října vyznamenán, se o předchozím víkendu přihlásil ve vysílání Frekvence 1 zpěvák Daniel Hůlka (Zemanův stoupenec a někdejší kandidát za zemanovskou Stranu práv občanů ve volbách roku 2013). Některá média ho zmiňovala v kontrastu s případem Jiřího Bradyho a peripetiemi kolem návštěvy dalajlámy. Hůlka přitom dříve kritizoval Čínu za okupaci Tibetu. Když pak chtěl cestovat do Himálaje, Číňané ho označili za nepřítele čínského lidu a vízum nedostal. V roce 2002 uvedl, že se chtěl setkat s dalajlámou, ale nepovedlo se mu to, protože duchovní byl na cestách. Označil ho nicméně za výraznou osobnost, která by na něj zřejmě zapůsobila „podobně jako Svatý otec“. Miloš Zeman později hájil Hůlkovo ocenění mimo jiné tvrzením, že zpěvák dostal nabídku od Vídeňské státní opery. Mluvčí opery však jakékoli jeho angažmá popřel.\n\nV souvislosti s minulými roky, kdy prezident Zeman odmítal na udílení vyznamenání pozvat některé vybrané rektory pro osobní neshody, se z účasti omluvila většina rektorů českých vysokých škol. Rektor Masarykovy univerzity Mikuláš Bek nedostal pozvání ani v tomto roce. Rektor Jihočeské univerzity pozvání tentokrát obdržel, neboť dříve nezvaného Libora Grubhoffera již vystřídal ve funkci Tomáš Machula. Rozhodnutí některých rektorů k neúčasti se utvrdilo i v souvislosti s kauzou Jiřího Bradyho. Mluvčí prezidenta na jejich rozhodnutí neúčastnit se ceremoniálu reagoval vyjádřením, že Miloš Zeman uvažuje o tom, že by příští rok nezúčastněné rektory ani nepozval, neboť jejich neúčast interpretuje jako vyjádření neúcty ke státnímu svátku.\n\nSvou neúčast dále ohlásila eurokomisařka Věra Jourová, ministr zemědělství Marian Jurečka, ministr pro lidská práva Jiří Dienstbier, předseda ODS Petr Fiala včetně většiny zákonodárců této strany nebo plzeňský biskup Tomáš Holub, zatímco Zemanův soupeř z prezidentských voleb, poslanec TOP 09 Karel Schwarzenberg, dal přednost konferenci v Bratislavě. Místopředseda Poslanecké sněmovny Petr Gazdík (STAN) zorganizoval alternativní oslavu státního svátku na Staroměstském náměstí, přičemž k vystoupení na této akci se předběžně ohlásili ministr Daniel Herman, bývalý premiér Petr Pithart nebo podnikatel Michal Horáček, který ji zároveň celou moderoval a který přitom oficiálně potvrdil svou kandidaturu do voleb prezidenta v roce 2018.\n\nDne 9. listopadu 2016 prezident Zeman u příležitosti zvolení Donalda Trumpa americkým prezidentem prohlásil, že americký velvyslanec v České republice Andrew Schapiro, s nímž měl spory, se udílení státních vyznamenání nezúčastnil. Velvyslanectví však toto tvrzení vyvrátilo s tím, že velvyslanec byl ve Vladislavském sále přítomen, seděl vedle německého velvyslance. Ten Shapirovu přítomnost rovněž potvrdil. Předseda Poslanecké sněmovny Jan Hamáček poté vyzval prezidenta Zemana k omluvě americkému ambasadorovi, stejně jako lidovecký ministr zemědělství Marian Jurečka.\n\n"}
{"id": "1239177", "url": "https://cs.wikipedia.org/wiki?curid=1239177", "title": "Kaple svatého Bartoloměje (Chodovlice)", "text": "Kaple svatého Bartoloměje (Chodovlice)\n\nKaple svatého Bartoloměje je drobná sakrální stavba stojící na návsi obce Chodovlice. Duchovní správou spadá pod Římskokatolickou farnost Třebenice.\n\nKaple byla postavena v 1. čtvrtině 19. století (snad v roce 1822). Jedná se o obdélnou stavbu s lizénovými rámci a segmentově zakončenýmo okny, které se nalézají v bočních fasádách. V průčelí má kaple polokruhově zakončený portál. Nacházejí se zde i dvojice pilastrů a kaple má trojúhelníkový štít. Na střeše je malá zvonička. Uvnitř má kaple v klenbě placku.\n\n"}
{"id": "1239179", "url": "https://cs.wikipedia.org/wiki?curid=1239179", "title": "Anežka Schulzová", "text": "Anežka Schulzová\n\nAnežka Schulzová (24. března 1868 Praha – 4. listopadu 1905 Praha) byla česká překladatelka, libretistka a kritička. Pro Zdeňka Fibicha vytvořila libreta tří jeho oper.\n\nByla dcerou novináře a politika Ferdinanda Schulze (1835-1905) a jeho manželky Karoliny (1842–1907). Byla nejstarší z osmi sourozenců.\n\nOd mládí trpěla křivicí, nedocházela proto do školy a vzdělával ji otec. V letech 1888–1894 byla divadelní zpravodajkou, přispívala do Zlaté Prahy a do Květů. Studovala moderní jazyky, ze kterých překládala; o zahraničních autorech též psala kritické a životopisné studie.\n\nNejznámější se však stala svými librety k operám Zdeňka Fibicha. Se skladatelem též prožila mimomanželskou lásku a měla vliv na jeho tvorbu.\n\n\n\nSvé práce zveřejňovala též pod pseudonymy:\n\n"}
{"id": "1239181", "url": "https://cs.wikipedia.org/wiki?curid=1239181", "title": "Javorka a Cidlina – Sběř", "text": "Javorka a Cidlina – Sběř\n\nPřírodní památka Javorka a Cidlina – Sběř byla vyhlášena v roce 2014 na rozloze 272,87 hektarů za účelem zajištění stabilní populace velevruba tupého (\"Unio crassus\"), modráska bahenního (\"Phengaris nausithous\") a dalších zvláště chráněných druhů rostlin a živočichů. Cílem ochrany je zachování nebo zlepšení stavu biotopu lučních porostů, které jsou nezbytné pro rozvoj populace modráska bahenního a dalších druhů entomofauny. Území je zároveň chráněno jako evropsky významná lokalita, která byla podobně jako PP Javorka a Cidlina – Sběř zřízena za účelem ochrany lokality silně ohrožených druhů modráska bahenního a velevruba tupého. Rozlehlé chráněné území se nachází v Královéhradeckém kraji v okresech Hradec Králové a Jičín na území obcí Sloupno, Skřivany, Smidary, Staré Smrkovice, Ohnišťany, Nevratice, Chomutice, Žeretice, Vysoké Veselí a Sběř. Oblast spravuje Krajský úřad Královéhradeckého kraje.\n"}
{"id": "1239183", "url": "https://cs.wikipedia.org/wiki?curid=1239183", "title": "Kaple svatého Jana Nepomuckého (Chotiměř)", "text": "Kaple svatého Jana Nepomuckého (Chotiměř)\n\nKaple svatého Jana Nepomuckého v Chotiměři je drobná sakrální stavba. Duchovní správou spadá pod Římskokatolickou farnost Velemín.\n\nJedná se o obdélnou barokní stavbu, která je polygonálně ukončená. V průčelí se nachází polokruhový vstup a trojúhelníkový štít s nikou, kříž a koule na podstavcích. Uvnitř má valenou klenbu. Do interiéru kaple patří barokní oltář z 18. století s Nejsvětější Trojicí a andílky v obláčcích. V nice je umístěna novější socha Panny Marie. Jsou zde i zlidovělé barokní sochy.\n\nV obci se nachází ještě barokní trojboká výklenková kaple z 18. století. Má zaoblená nároží a pilastry, které nesou kladí. Tato kaple je ukončena vzdutou stříškou.\n\n"}
{"id": "1239184", "url": "https://cs.wikipedia.org/wiki?curid=1239184", "title": "Detlef Kühn", "text": "Detlef Kühn\n\nDetlef Kühn (* 3. ledna 1959 Königstein, Německo) je bývalý východoněmecký zápasník, reprezentant v zápase řecko-římském. V roce 1980 startoval na olympijských hrách v Moskvě, kde v kategorii do 82 kg vybojoval páté místo. Ve stejném roce vybojoval čtvrté místo na mistrovství Evropy a titul vicemistra NDR.\n"}
{"id": "1239187", "url": "https://cs.wikipedia.org/wiki?curid=1239187", "title": "Kaple (Chrášťany)", "text": "Kaple (Chrášťany)\n\nKaple v Chrášťanech je drobná sakrální stavba nacházející se na staré hořejší návsi. Vedle kaple je kuriozní přístavba historického přístřešku pro hasičskou stříkačku. Duchovní správou spadá kaple pod Římskokatolickou farnost Dlažkovice. Od roku 1964 je kaple chráněna jako kulturní památka.\n\nKaple pochází z roku 1825. Je čtvercová se zaoblenými rohy, prohnutým segmentovým štítem a stanovou střechou. Uvnitř má v klenbě placku.\n\nK sakrálním projevům patří i dřevěný pozdně gotický reliéf Navštívení Panny Marie z 1. poloviny 16. století, který se nachází na stodole č. 22.\n\n"}
{"id": "1239188", "url": "https://cs.wikipedia.org/wiki?curid=1239188", "title": "Chindaswinth", "text": "Chindaswinth\n\nChindaswinth (563 – 30. září 653 Toledo) byl od roku 642 vizigotský král Hispánie. Uzurpoval si trůn krále Tulgy. Po jeho smrti se nechal vizigotskou šlechtou zvolit novým vizigotským králem. Dne 30. dubna 642 byl slavnostně pomazán biskupem. Hispánii vládl až do své smrti v roce 653.\n\nV roce 641 ve věku asi 79 let stanul v čele povstání proti vizigótskému králi Tulgovi, přičemž byl vizigótskou šlechtou, bez podpory duchovenstva prohlášen za krále. Sesazený král Tulga byl uvězněn v klášteře, kde následující rok zemřel či byl zavražděn. Dne 30. dubna 642 byl nakonec šlechtou i biskupy podle kánonu 75 IV. koncilu v Toledu oficiálně zvolen králem.\n\nPo zvolení králem se ujal moci, aby zabránil jakémukoli pokusu povstání, nechal pro výstrahu jen na základě podezření popravit 200 Gótů z vysoké šlechty a 500 dalších nižších šlechticů. Bez důkazů zabavoval jejich majetek, aniž by došlo k povstání.\n\nDne 16. října byl svolán VII. koncil v Toledu, který souhlasil a podpořil jeho akce, navíc odsouhlasil rozšíření trestů na ty, kteří byli nejen proti němu, ale i proti loajálním členům kléru. Chindaswinth chtěl pro svůj rod zajistit dědičnou monarchii a proto nechal 20. ledna 649 jmenovat biskupem Brauliem ze Zaragozy svého syna Rekkeswintha králem. Jeho syn byl spoluvládce a od data korunovace ve jménu svého otce se stal skutečným vládcem Vizigótů.\n\n"}
{"id": "1239190", "url": "https://cs.wikipedia.org/wiki?curid=1239190", "title": "Su Sung", "text": "Su Sung\n\nSu Sung (; 1020 – 1101) byl čínský vědec a vynálezce z období dynastie Sung. Díky širokému rozsahu oborů jeho činnosti bývá někdy řazen k polyhistorům; věnoval se například matematice, mechanice (zejména hodinářství), astronomii, kartografii, farmakologii, mineralogii, zoologii, botanice nebo architektuře.\n\nMimořádných výsledků dosáhl v oblasti konstrukce hodinářských mechanismů; dále se věnoval poezii, byl státním úředníkem a působil v diplomatických službách sungské dynastie. Jeho současníkem byl další čínský učenec a polyhistor Šen Kua.\n\nNarodil se v roce 1020 v prefektuře Čchüan-čou v provincii Fu-ťien. Po absolvování čínských úřednických zkoušek (vynikl díky své eseji o čínském kalendáři) působil na mnoha významných pozicích ve veřejné správě dynastie Sung, včetně tří kanceláří a šesti ministerstev; nejdřív byl ministrem státní správy, pak byl v roce 1086 jmenován ministrem trestů. V roce 1077 byl vyslán na diplomatickou misi do říše Liao; kromě jiného pomohl urovnat hraniční spor mezi oběma říšemi.\n\nK jeho nejvýznamnějším vědeckým výsledkům patří například sestavení mapy hvězdné oblohy (jež je dodnes nejstarší dochovanou podobnou mapou v tištěné formě) a redakce rozsáhlého farmakologicko-mineralogického pojednání, v němž tým učenců vytvořil například klasifikaci minerálů, popsal len setý nebo odhalil stimulační účinky efedrinu.\n\nV roce 1088 vytvořil v středověkém Kchaj-fengu mimořádně důmyslné vodní hodiny založené na hydraulickém principu a s obsaženým krokovým mechanismem; šlo o první mechanické hodiny světa, které navíc kromě času ukazovaly i pohyb Slunce, Měsíce a planet. Su Sungovo hodinářské pojednání z roku 1092 vyšlo v roce 1094 a představuje (kromě jiného) nejstarší dochovanou zmínku o nekonečném řetězovém pohonu a významný důkaz technologické vyspělosti soudobé čínské civilizace.\n\n"}
{"id": "1239191", "url": "https://cs.wikipedia.org/wiki?curid=1239191", "title": "Štiřín (zámek)", "text": "Štiřín (zámek)\n\nZámek Štiřín je barokní jednopatrová trojkřídlá stavba z roku 1750. Nachází se v obci Kamenice v okrese Praha-východ.\n\nZámek Štiřín se nachází ve středočeské obci Kamenice v okrese Praha-východ, přibližně 10 km od jihovýchodního okraje Prahy, nedaleko Velkých Popovic.\nVe Štiříně i v jeho bezprostředním okolí je několik větších rybníků ležících na Kamenickém potoku a jeho přítocích. Největší z nich je Štiřínský rybník na sever od zámku.\n\nV místě současného zámku stávala středověká tvrz z 15. století. Roku 1562 zde přenocoval král a císař Maxmilián II. Tvrz však byla za třicetileté války zničena, zachovaly se z ní pouze tři malé místnosti. Současná podoba zámku o třech traktech pochází z barokní přestavby v roce 1750.\n\nV roce 1822 zámek zakoupil kníže Rohan a později v letech 1831–1870 se majitelem zámku stal hraběcí rod Nostic-Rieneck, majitelé nedalekého průhonického panství. Ti zde provedli některé další stavební úpravy. Posledním ze soukromých majitelů zámku byl od roku 1870 podnikatel František Ringhoffer, jehož potomci zámek vlastnili až do roku 1945.\n\nV letech 1945 – 1947 byl zámek součástí tzv. „akce zámky“, kde byla na zámcích Kamenice, Lojovice, Olešovice a Štiřín křesťanským humanistou a pacifistou Přemyslem Pittrem organizována akce na záchranu dětí všech národností a vyznání z německých koncentračních táborů a poválečných internačních táborů.\n\nV současné době zámek Štiřín slouží jako luxusní hotel, který ke svým soustředěním využívá česká fotbalová reprezentace (trénuje na hřišti v nedalekých Kunicích). Z části zámeckého parku vzniklo v 90. letech 20. století devítijamkové golfové hřiště.\n\nV roce 1981 se zde na zámku natáčela filmová adaptace na motivy povídky Boženy Němcové V zámku a podzámčí, kterou režíroval Ludvík Ráža, s Janou Brejchovou v hlavní roli hraběnky.\n\nZámek Štiřín je spojen se dvěma aférami:\nZámek je předmětem soudního sporu mezi ČR a Junákem - Svazem skautů a skautek ČR. Zámek byl v únoru 1948 skautům zabaven komunisty a skauti jej nyní požadují zpět.\n\n"}
{"id": "1239198", "url": "https://cs.wikipedia.org/wiki?curid=1239198", "title": "Seznam českých hráčů v NHL v sezóně 2016/2017", "text": "Seznam českých hráčů v NHL v sezóně 2016/2017\n\nToto je seznam hráčů Česka a jejich statistiky v sezóně 2016/2017 NHL.\n\n"}
{"id": "1239200", "url": "https://cs.wikipedia.org/wiki?curid=1239200", "title": "Otakar Hromádko", "text": "Otakar Hromádko\n\nOtakar Hromádko (30. srpna 1909 Kněž, Rakousko-Uhersko – 14. dubna 1983 Yverdon-les-Bains, Švýcarsko) byl československý novinář a důstojník. Od mládí bojoval za komunistické ideály, za které byl i odsouzen, aby se později stal obětí komunistických čistek a politickým emigrantem.\n\nBojoval jako dobrovolník v Interbrigádách ve Španělské občanské válce (kde byl raněn) a ve francouzském protinacistickém odboji během druhé světové války. Po druhé světové válce se vrátil do Československa a podílel se na budování Komunistické strany Československa. \n\nAčkoliv vyrostl jako silný antimilitarista, zúčastnil se několika válek a obdržel vysoká státní vojenská vyznamenání ve čtyřech zemích – ve Francii (Croix de guerre), Polsku (Virtuti Militari), Jugoslávii a Československu (několik vyznamenání včetně Československého válečného kříže a nejvyššího československého vyznamenání, Řádu Bílého Lva). Jeho vojenská kariéra vyvrcholila na konci roku 1949, kdy se stal generálním tajemníkem všech komunistických organizací v Československé armádě.\n\nHromádko strávil téměř deset let svého života ve věznicích a pracovních a detenčních táborech v různých zemích, včetně československých uranových dolů. V roce 1956 byl propuštěn a později zcela rehabilitován. Vydal knihu vzpomínek \"Jak se kalila voda: výbor z kriminálních příběhů a úvah\", jež čerpá především z jeho vězeňské zkušenosti a deziluze z revoluce.\n\nOtakar Hromádko se narodil 30. srpna 1909 v Kněži, lesníkovi Ottovi Hromádkovi a Marii Hromádkové. Když jeho otec zemřel v roce 1914 na východní frontě první světové války, přestěhovala se rodina (matka, prarodiče a Otakar se třemi sourozenci) do Německého Brodu. V roce 1928 začal studovat práva v Brně a vstoupil do Komunistického svazu mládeže Československa. V roce 1930 byl zatčen a uvězněn jako vůdce skupiny studentů, kteří malovali protiválečné slogany na kostely v Německém Brodě. Tato aféra, která se opakovaně dostala až na půdu československého parlamentu, se silně odrazila na vývoji mladého Hromádky. Kromě uvěznění byl vyloučen z univerzity v Brně, kde studoval práva. V následujících letech se zaměřil plně na propagaci komunismu. Byl krajským tajemníkem \"Komsomolu\" a regionálním tajemníkem Komunistické strany Československa v krajích Pardubice, Praha-venkov a Budějovice. Byl také redaktorem Rudého práva (oficiálních novin KSČ) a časopisu Jednota.\n\nVelkou část 30. let 20. století strávil v ilegalitě, jelikož byl hledán československou policií a soudy pro mnoho trestných činů (nejčastěji nelegální distribuci komunistického tisku). Mezi lety 1930 a 1936 byl uvězněn, nebo vazebně držen, desetkrát v osmi různých věznicích v Československu a jednou v německých Drážďanech.\n\nPo vypuknutí španělské občanské války se dobrovolně přihlásil k boji v mezinárodních brigádách. Mezi lety 1937–1939 působil jako politický komisař ve 129. mezinárodní brigádě v praporu Masaryk. Bojoval na frontách Extramadura, Aragon, Levante, a během ústupu z Katalánie do Francie. Po překročení Pyrenejí byl internován ve francouzských internačních táborech St. Cyprien a Gurs. V obou táborech byl vedoucím ilegální organizace československých komunistů. V říjnu 1939 byl převezen spolu s ostatními \"Agenty Kominterny\" do koncentračního tábora Vernet.\n\nDne 2. června 1941 se mu společně s interbrigadistou Aloisem Neuerem podařilo v Paříži utéct z nacistického transportu směřujícího do Německa do kterého se dobrovolně přihlásil neboť věděl o možnosti útěku. V Paříži se společně s Neuerem podílel na založení partyánského oddílu složeného z Čechů a Slováků. Od roku 1941 byl členem Československého ústředního národního výboru pro Francii, od roku 1943 pak vojenským důstojníkem ve stejné organizaci. Od roku 1943 byl jedním ze čtyř důstojníků, kteří koordinovali vojenské aktivity mezinárodní skupiny v neobsazené Francii, jež byla začleněna do francouzského FFI. Získal hodnost kapitána FFI a velel jednotce nefrancouzské milice v pařížském regionu o 1200 členech. Po osvobození Francie v roce 1945 pracoval pro české vysílání francouzského národního rozhlasu v Paříži.\n\nBěhem jeho pobytu v Paříži se zamiloval do Věry Waldesové, dcery z bohaté české továrnické rodiny. Několikrát spolu těsně unikli zadržení francouzskou policií. Na konci války se Ota a Věra vzali v Paříži pod falešnými dokumenty – dokonce i dokumenty jejich svědků byly falešné. V létě 1945 byla oběma udělena vojenská vyznamenání za jejich roli v odboji. V červenci 1945 se Otakar a Věra přestěhovali do Československa. Měli dvě děti, obě narozené v Praze: Jiřinu (* 31. prosince 1945) a Hanu (21. února 1947 – 7. března 2007).\n\nPo návratu do Československa v červenci 1945 pracoval v mezinárodním a v organizačním oddělení sekretariátu Ústředního výboru Komunistické strany Československa, kde využil svých řídících a novinářských schopností. Od října 1947 byl zodpovědný za udržování spolupráce s komunistickými sympatizanty v Československé straně národně socialistické. V prosinci 1947 se stal hlavou nově vytvořeného Odboru Národní fronty,jež byl zodpovědný za shromažďování zpravodajských informací o nekomunistických stranách (zejména Československé straně národně socialistické a Sociálně demokratické straně) a za vytváření \"levých\" frakcí v těchto stranách za účelem jejich destabilizace. Odbor Národní fronty byl oficiálně součástí \"Informačního oddělení\" v čele s Bedřichem Geminderem (Hromádko byl jeho náměstek).\n\nByl také redaktorem a krátce šéfredaktorem stranického časopisu Funkcionář, věnovaného posílení organizační a ideologické kapacity komunistických kádrů. Mezi říjnem 1945 a únorem 1948 napsal instruktážní články na témata jako: Jak vybudovat a spravovat místní organizace strany, Jak získat podporu na venkově a mezi mládeží, Jak vést předvolební kampaň,\n Jak chápat plánované zemědělské reformy. Po únoru 1948, kdy do Komunistické strany vstupovalo velké množství nových členů, agitoval za prověřování nových členů a za očištění strany od reakčních živlů a oportunistů a varoval před radikální \"bolševizací\" strany. V roce 1949 byl mobilizován do Československé armády a stal se generálním tajemníkem všech komunistických organizací v armádě.\n\nV důsledku vnitrostranických čistek a bojů byl v únoru 1951 zatčen a souzen v tajném procesu spolu s Antonínem Svobodou a Bedřichem Kopoldem. Byl obviněn z velezrady, špionáže a sabotáže. Po tři roky byl držen ve vazbě v Kolodějích a v Ruzyňské věznici. V dubnu 1954 byl odsouzen na 12 let vězení. Byl umístěn ve věznici na Pankráci a později v Leopoldově a v pracovním táboře Rovnost v Jáchymovských uranových dolech.\n\nI přes tři roky tvrdých výslechů, které většinu podobně stíhaných ve vykonstruovaných procesech zlomily, nikdy neuznal svou vinu za zločiny, ze kterých byl obviněn. To mu přinášelo komplikace ze strany vyšetřovatelů, kteří to interpretovali jako \"špatné chování.\" Během destalinizace v Československu byl 30. dubna 1956 propuštěn a později plně rehabilitován. Po invazi vojsk Varšavské smlouvy do Československa v roce 1968 emigroval do Švýcarska. Zemřel v Yverdonu-les-Bains v roce 1983.\n\n"}
{"id": "1239202", "url": "https://cs.wikipedia.org/wiki?curid=1239202", "title": "Working testy retrieverů v České republice", "text": "Working testy retrieverů v České republice\n\nTento článek obsahuje seznam všech oficiálních Working testů retrieverů (zkráceně WT) uspořádaných v České republice včetně rozhodčích a lokality. V roce 2004 byly uspořádány první WT, organizátorem bylo nově vzniklé občanské sdružení Retriever Sport CZ. Od té doby se každoročně pořádá několik akcí pořádaných Retriever Sportem CZ (RSCZ), Retriever klubem CZ (RKCZ) a Klubem chovatelů loveckých slídičů (KCHLS).\n\nV roce 2015 pořádal RKCZ v blízkosti zámku Konopiště International Working Testy (IWT 2015). Jedná se o nejvyšší soutěž Working testů pořádaných pod záštitou Mezinárodní kynologické federace (FCI) v Evropě.\n\n\n\n\n       WT finále je každoročně konaná soutěž vždy na konci sezóny brané jako neoficiální mistrovství ČR. Vítězi nejvyšší třídy je propůjčen putovní pohár.\n\n       Böhmen Mühlviertel Cup první kolo poháru pořádaného RSCZ a ÖRC. Pohár se konal pouze jednou v roce 2009.\n\n       WT O pohár starosty města Rakovníka byla soutěž konaná vždy na začátku sezóny (2013 ÷ 2015) pod záštitou starosty města Rakovník.\n\nInternational Working Test 2015 (XXIV. ročník) pořádala Česká republika ve dnech 4. a 5. července 2015 v bažantnici Konopiště poblíž zámku Konopiště. IWT se zúčastnilo 29 národních týmu a 5 free týmů z 12 zemí. Soutěže se zúčastnily také 2 české národní týmy a jeden československý free team. Vítězem se stal národní tým Itálie 1 před národními týmy Německa 2 a Dánska 2. \n\n\n"}
{"id": "1239203", "url": "https://cs.wikipedia.org/wiki?curid=1239203", "title": "NGC 470", "text": "NGC 470\n\nNGC 470 je spirální galaxie v souhvězdí Ryb vzdálená od Země 130 milionů světelných let. Její hvězdná velikost je 11,7 a úhlové rozměry jsou 2,8′×1,7′. Objevil ji William Herschel 13. prosince 1784. NGC 470 interaguje s jí blízkou glaxií NGC 474, s níž bývá označována jako Arp 227, ale v Atlasu pekuliárních galaxií je pod tímto označením zapsána pouze galaxie NGC 474 jako příklad galaxie se soustřednými kruhy, které podle popisu dosahují průměru 7,4.′\n\n"}
{"id": "1239204", "url": "https://cs.wikipedia.org/wiki?curid=1239204", "title": "Juliana z Nikomédie", "text": "Juliana z Nikomédie\n\nSvatá Juliana (řec. ᾿Ιουλιανή) z Nikomédie, někdy též zvaná \"Juliana z Cumae\", je panna a mučednice, která byla umučena pro víru v Krista na počátku IV. století. Úcta k ní se ve středověku rozšířila po celé Evropě, značné obliby dosáhla světice zejména v Nizozemí.\n\nZa panování císaře Maximiana žila v Nikomédii šlechetná panna, jež se jmenovala Juliana. Narodila se kolem roku 285 a vynikala rodem, bohatstvím i krásou. Její rodiče byli pohané a vedli dceru k modloslužebnictví, ona však tajně přijala křesťanství. Ve věku devíti let ji otec zasnoubil s urozeným a zámožným Římanem, který se jmenoval Eleusius; byl to správce a soudce města Nikomedie. Když Juliana dosáhla věku osmnácti let, chystali rodiče svatbu s Eleusiem. Tu však Juliana vyznala, že je křesťankou a že vstoupí do manželství s Eleusiem jen tehdy, když se i on odřekne model a stane se křesťanem.\n\nToto neočekávané vyznání zarmoutilo jak ženicha, který se ovšem nechtěl připojit k tehdy pronásledovaným křesťanům, tak i otce, jemuž se zhroutily sny o šťastné budoucnosti jeho dcery. Otec (jmenoval se Afrikanus) přemlouval Julianu všemožně, aby se zřekla křesťanství a neničila si život. Ona ale odpírala, a proto Afrikanus přikročil i k tělesným trestům. Když nakonec zjistil, že dceru nepřesvědčí, odevzdal ji Eleusiovi, jejímu snoubenci, aby s ní naložil, jak uzná za vhodné.\n\nEleusius se též nejprve snažil oblomit ji sladkými slovy a různými sliby, Juliana však stála na svém. Řekla mu, že se za něho mileráda provdá, ale jen tehdy, když i on přijme křesťanskou víru. Eleusius, který měl strach z hněvu císařova, se velice rozzuřil a nařídil svou nevěstu vysvléknout, nahou pověsit za vlasy na strom, zmrskat a polévat roztaveným olovem. Pak ji dal uvrhnout do žaláře.\n\nV žaláři k ní přistoupil anděl a naváděl jí, aby se nedala dále mučit, ale raději se poddala Eleusiovi. Svatá Juliana dle té řeči poznala, že pod andělskou podobou se skrývá ďábel, který se ji snaží pokoušet a odvrátit od Krista. Okamžitě se na ďábla vrhla, třásla s ním a on se musel přiznat a odložit tvářnost andělskou. Světice ho zbila a nakonec ho svázala řetězem. Když si ji Eleusius opět předvolal, vedla ďábla na řetěze a cestou ho svrhla do hluboké propasti.\n\nEleusius se domníval, že žalář zmučenou pannu zlomil, ale ona opět vyznala svou věrnost Ježíši Kristu. Proto byla vpletena do kola, které bylo pobito ostrými ostny, pak vržena do ohně a do roztaveného žhavého olova. Díky zázračné pomoci Boží jí ani toto mučení neublížilo. Byla tedy nakonec dne 16. února 304 sťata mečem.\n\nKřesťané chtěli tělo svaté Juliany převézt z Nikomedie do Říma. Mořská bouře je však přinutila přistát na pobřeží Kampánie v jižní Itálii a ostatky světice byly uloženy v Puteoli (Pozzuoli). Později (v 6. století) se dostaly do města Cumae a v roce 1207 byly slavnostně přeneseny do Neapole. Částečky ostatků sv. Juliany chovají některá města ve Španělsku a zejména Brusel, hlavní město Belgie.\n\nÚcta k svaté panně a mučednici Julianě se ve středověku rozšířila po celé Evropě. Byla vzývána jako ochránkyně před pokušením od zlého ducha, jako patronka těhotných žen, osob trpících horečkou a infekčními chorobami. Staroanglický básník Cynewulf složil v druhé polovině 8. století skladbu \"Juliana\" (dochovalo se 731 veršů), která je založena na legendě o životě světice. Cynewulf vyzdvihl neposkvrněný charakter sv. Juliany, její odolnost proti nástrahám ďáblovým i bestiálnímu mučení. Eleusius dle Cynewulfa za trest utonul i se svou družinou v hrozné mořské bouři.\n\nLegenda o sv. Julianě byla přeložena také do češtiny a z období baroka známe i její veršované zpracování, epickou píseň, kterou Jan Josef Božan zahrnul do kancionálu \"Slavíček rájský na stromě života, slávu Tvorci svému prozpěvující\" (vytištěn v roce 1719).\n\nSvátek sv. Juliany se slaví 16. února v římskokatolické církvi a 21. prosince ve východních, pravoslavných církvích. Pokud tyto církve užívají ještě juliánského kalendáře, pak 21.12. dle juliánského kalendáře připadá na 3. 1. dle gregoriánského kalendáře.\n\nSvatá Juliana je zobrazována s ďáblem, který jí leží u nohou a ona ho drží na řetěze, popř. je zobrazen i její boj s ďáblem. Dále jsou znázorňovány různé způsoby jejího mučení, např. jak byla zavěšena za vlasy nebo je vyobrazena v kotli nad ohněm. K jejím atributům náleží též meč, palma a jiné odznaky mučedníků.\n"}
{"id": "1239207", "url": "https://cs.wikipedia.org/wiki?curid=1239207", "title": "Makratela", "text": "Makratela\n\nMakratela (, v překladu \"nůžkový hřbet\") je horský hřbet v severovýchodní Gruzii, v historickém území Tušetie. Je součástí Velkého Kavkazu v povodí řek Pirikitská Alazani a Thušská Alazani.\n\nHřbet Makratela je na západě ohraničen hřebenem Acunta. V jihovýchodním směru končí plošinou Omalo.\nSeverní svahy hřbetu se svažují do údolí Pirikitské Alazani, jižní svahy odvodňuje Thušská Alazani.\nHlavními vrcholy jsou Cio (3380 m, ), Civa (3362 m, ), Makratela (3106 m, ) a Samrulismta (3482 m, ).\n"}
{"id": "1239210", "url": "https://cs.wikipedia.org/wiki?curid=1239210", "title": "Alžbeta Havrančíková", "text": "Alžbeta Havrančíková\n\nAlžbeta Havrančíková (* 27. září 1963, Šuňava) je bývalá slovenská běžkyně na lyžích, reprezentantka Slovenska a Československa.\n\nBěhu na lyžích se začala aktivně věnovat jako žačka sportovní třídy na základní škole v Štrbě. Ve Světovém poháru debutovala 17. března 1984 na Štrbském Plese. Byla dlouholetou oporou reprezentací Československa a následně Slovenska, účastnila se čtyř zimních olympiádách a sedmi mistrovství světa. Největší úspěchy dosáhla v roce 1989, v celkovém pořadí Světového poháru obsadila druhé místo a na mistrovství světa ve finském Lahti byla dvakrát čtvrtá v běhu na 10 km a 30 km. Dvakrát vyhrála závod Světového poháru, jednou byla druhá, celkem 18krát se umístila v první desítce.\n\nAktivní kariéru ukončila na závodech SP v Novém Městě na Moravě 12. ledna 2000.\n\n\n\n\n"}
{"id": "1239230", "url": "https://cs.wikipedia.org/wiki?curid=1239230", "title": "Národní park Crater Lake", "text": "Národní park Crater Lake\n\nNárodní park Crater Lake (anglicky \"Crater Lake National Park\") je národní park ve Spojených státech amerických, na jihozápadě Oregonu. Je pátým nejstarším parkem ve Spojených státech, byl založený v roce 1902. Je zároveň jediným národním parkem ve státě Oregon.\nNachází se v Kaskádovém pohoří. Dominantu parku tvoří Kráterové jezero sopečného původu, s hloubkou 589 m nejhlubší jezero na území Spojených států. Jezero leží v kaldeře původního vulkánu \"Mazama\", který explodoval před sedmi tisíci lety. Oblast se nachází v nadmořské výšce 1 800 m a je obklopena kopcovitým terénem a lesy.\n"}
{"id": "1239245", "url": "https://cs.wikipedia.org/wiki?curid=1239245", "title": "WWE Universal Championship", "text": "WWE Universal Championship\n\nWWE Universal Championship je wrestlingový šampionát společnosti WWE v show RAW.\n\nTitul vznikl 25. července 2016 protože byly rozděleny rostery a RAW nemělo hlavní titul.\nAktuální šampión je \"The Fiend\" Bray Wyatt\n\n\n"}
{"id": "1239246", "url": "https://cs.wikipedia.org/wiki?curid=1239246", "title": "Hammerunterwiesenthal", "text": "Hammerunterwiesenthal\n\nHammerunterwiesenthal je vesnice v okrese Erzgebirgkreis (\"Krušnohorský okres\", ustavený v roce 2008) v německé spolkové zemi Sasko. Až do roku 1997 byl Hammerunterwiesenthal samostatnou obcí s vlastní správou. V roce 1997 byla obec zrušena - Hammerunterwiesenthal byl připojen k městu Oberwiesenthal a místní část Niederschlag připadla Bärensteinu.\n\nHammerunterwiesenthal leží v Krušných horách v nadmořské výšce 810 metrů. Rozkládá se přímo podél hranic s Českou republikou, od Českých Hamrů, místní části města Vejprt, jej dělí pouze tok Polavy (německy \"Pöhlbach\"). Nejbližšími horskými vrcholy v okolí jsou Kreuzbrückfelsen (1018 m n. m.) na západě, Toska-Bank (881 m n. m.) na severu, Kamenný vrch (963 m m. m.) na východě a Vlčí kopec (973 m n. m.) na jihu.\n\nHamr \"Schlössel\" je v těchto místech připomínán z roku 1560. Lokalita je též vyznačena na historické mapě saského kartografa Mathiase Oedera z roku 1610. V roce 1612 zde místní občan jménem Münch vystavěl nový dům a kovárnu a přebudoval dosavadní dýmačku na zpracování železné rudy podle nové technologie na vysokou pec. Vzhledem k těsné blízkosti hranic s Českými zeměmi během Třicetileté války obyvatelstvo trpělo v důsledku četných vpádů vojsk.\n\nV roce 1657 výrazně přispěl k dalšímu rozvoji obce příchod exulantů, kteří byli nuceni z náboženských důvodů opustit svá dosavadní bydliště v Českých zemích. Celkem do této lokality přišlo z Čech 335 rodin. Proti záměru saského kurfiřta zde vybudovat nové sídlo však protestovaly sousední obce Oberwiesenthal a Unterwiesenthal.\n\nV roce 1700 byl na území Hammerunterwiesenthalu již celý komplex na zpracování výrobků z železné a cínové rudy. Jednalo se zejména o výrobu tzv černých a bílých (pocínovaných) plechů, které byly prodávány do vzdálenějších míst prostřednictvím společnosti \"Erzgebirgische Blechcompagnie\". V letech 1786 - 1821 byla v obci v provozu také drátovna a od přelomu 18. a 19. století vápenka.\n\nZatímco v roce 1789 bylo v lokalitě registrováno jen 43 usedlíků, o sto let později jich bylo již 594. V roce 1910 počet obyvatel stoupl na 916 a v roce 1946 dosáhl počtu 1112. Nejvíce občanů měl Hammerunterwiesenthal v roce 1950 - celkem 1827. Od té doby postupně nastal pokles, který se ještě zvýraznil po znovusjednocení Německa - z 667 lidí, trvale žijících v obci v roce 1990, jich do konce roku 2015 zůstalo v Hammerunterwiesenthalu jen 342.\n\nFichtelbergbahn - úzkorozchodná železniční trať Cranzahl - Kurort Oberwiesenthal z roku 1897, na níž je doprava provozována společnosti Sächsische Dampfeisenbahngesellschaft.\n\nVápenka - severně od Hammerunterwiesenthalu se nacházejí objekty staré vápenky. Lokalita je chráněna kvůli výskytu vzácných druhů rostlin.\n\nKamenolom - na území obce, prakticky přímo v centru Hammerunterwiesenthalu, se nachází rozlehlý kamenolom. V roce 1990 na základě výzkumu geologické struktury zde byl jako první na území Krušných hor identifikován a popsán výskyt maaru. Kamenolom je také významnou mineralogickou lokalitou. Ve třech lomech v okolí Hammerunterwiesenthalu bylo nalezeno a popsáno celkem 33 druhů minerálů - od různých druhů zeolitů a forem křemene až po pyrit, hematit, malachit, sfalerit, titanit, uraninit a stříbro - z toho 21 druhů ve fonolitovém lomu přímo v obci.\n\nV tomto článku byly použity některé informace z článku \"Hammerunterwiesentha\"l na německé Wikipedii.\n"}
{"id": "1239250", "url": "https://cs.wikipedia.org/wiki?curid=1239250", "title": "Seznam slovenských hráčů v NHL v sezóně 2016/2017", "text": "Seznam slovenských hráčů v NHL v sezóně 2016/2017\n\n"}
{"id": "1239251", "url": "https://cs.wikipedia.org/wiki?curid=1239251", "title": "Seznam obcí v Salcbursku", "text": "Seznam obcí v Salcbursku\n\nToto je seznam obcí v rakouské spolkové zemi Salcbursko.\n"}
{"id": "1239252", "url": "https://cs.wikipedia.org/wiki?curid=1239252", "title": "Seznam obcí ve Štýrsku", "text": "Seznam obcí ve Štýrsku\n\nToto je seznam obcí v rakouské spolkové zemi Štýrsko.\n"}
{"id": "1239254", "url": "https://cs.wikipedia.org/wiki?curid=1239254", "title": "Kaple svatého Jana Nepomuckého (Chvalín)", "text": "Kaple svatého Jana Nepomuckého (Chvalín)\n\nKaple svatého Jana Nepomuckého je drobná sakrální stavba stojící uprostřed obce. Duchovní správou kaple patří do Římskokatolické farnosti Doksany. Od roku 1964 je kaple chráněna jako kulturní památka.\n\nKaple pochází z roku 1725 a jejím autorem je snad Octavio Broggio.\n\nJedná se o obdélnou stavbu s trojbokým závěrem. V západním průčelí je předsíň s letopočtem 1725 na portálku. Na předních nárožích jsou dvě čtyřboké věžičky. Na kuplové střeše je oválná lucerna.\n\nUvnitř je kupolovitá necková klenba s lucernou. Klenba je pokryta bohatým štukovým ornamentem pentlí s akanty. Na stěnách jsou podložené pilastry. V západní části se nachází kruchta s dřevěným zábradlím.\n\nZařízení je barokní z 1. poloviny 18. století. Na hlavním oltáři je velmi bohatě plasticky řezaný rám s akanty a pentlí. Je modrozlacený s bílými andílky. Titulní obraz je od Siarda Noseckého z roku 1732. Opraven byl v roce 1931 F. Suchánkem. Boční oltář je menší a pochází z období výstavby kaple. Jsou na něm sošky sv. Kateřiny a sv. Barbory. V bohatě řezaném rámu se zde nachází obraz \"Kristovy tváře\". Uvnitř kaple je také dřevěná plastika Piety, obrazy Nejsvětější Trojice a další vesměs barokní práce z 18. století.\n\n"}
{"id": "1239256", "url": "https://cs.wikipedia.org/wiki?curid=1239256", "title": "Bo Widerberg", "text": "Bo Widerberg\n\nBo Gunnar Widerberg (8. června 1930 Malmö – 1. května 1997 Båstad) byl švédský filmový režisér, scenárista, herec, redaktor a spisovatel. Jeho filmy a herci, kteří v nich hráli, mnohokrát získali ocenění Zlatohlávek nebo nominaci na něj, třikrát byl jeho film nominován na Oskara, dále dvě vítězství a pět nominací na MFF v Cannes, dvě vítězství a tři nominace na MFF v Berlíně \na několik dalších ocenění a nominací na dalších filmových festivalech. Kromě toho byl v roce 1997 vyznamenán kralovskou medailí Litteris et Artibus.\n\nBo Widerberg se narodil 8. června 1930 v tehdejší dělnické čtvrti v Malmö jako syn umělce Arvid Widerberga a Grety Widerbergové. Zážitky z dětství a mládí se promítly zejména do jeho prvního úspěšného filmu Havraní čtvrť (kromě režie byl i autorem scénáře), i když Widerberg prohlašoval, že děj filmu je úplně smyšlený. Velmi brzy se začal zajímat o film a také filmovou historii.\n\nPo dokončení studií nejprve pracoval v nemocnici pro mentálně postižené, později jako redaktor v regionálním deníku. Už během studií psal své první literární povídky. V 50. letech postupně publikoval několik knih a napsal také řadu recenzí na filmy, takže brzy byl považován za renomovaného filmového kritika. V roce 1952 byl vydán jeho první román \"Hösttermin\" (Zimní semestr). Úspěšná byla jeho povídková kniha \"Kyssas\" (Líbání) ze stejného roku. Jeho nejúspěšnější knihou se stal románe Erotikon (1957). Název románu pochází z němého švédského filmu, romantické komedie, \"Erotikon\" z roku 1920, který režíroval Mauritz Stiller (nezaměňovat s filmem Erotikon z roku 1929 Gustava Machatého). Posledním románem Bo Widerberga je Den gröna draken (Zelený drak) z roku 1959, satira reklamního systému, tuto knihu později (1966) sám zfilmoval.\n\nVelký a rozporuplný ohlas vzbudila na počátku jeho kariéry kontroverzní kniha o švédské kinematografii (\"Vision i Svensk film\", Vize švédského filmu: 1962), která mimo jiné obsahovala kritiku poměrů ve švédské kinematografii.. Sám ovlivněn „francouzskou novou vlnou“, je spolu s Janem Troellem považován za spolukladatele tzv. „nové švédské vlny“ a oba dva patří mezi nejznámější švédské režiséry té doby.\n\nBo Widerberg měl dvě manželky: Ann-Mari Björklundovou (1953–1954) a Vanju Nettelbladtovou (1954–1973) a byl otcem čtyř dětí, které se jmenují Nina, Martin, Johan a Matilda.\nDcera \"Nina Widerbergová\" (celým jménem Kristin Anna Nina Widerberg, narozená 1960) účinkovala jako dítě a mladá žena v pěti filmech svého otce, poprvé již ve věku pouhých třech let ve dvou filmech z roku 1963, naposledy hrála v roce 1976. Syn \"Martin Widerberg\" (celým jménem Martin Olof Widerberg, narozený 1965) je režisér a producent. Syn \"Johan Widerberg\" (celým jménem Johan Olof Widerberg, narozený 1974) hrál jako dítě ve dvou filmech svého otce, ale na rozdíl od dcery Niny, která v dospělosti v herecké kariéře již nepokračovala, je hercem až do současnosti. Od roku 1994, kdy ve věku 20 let hrál ve filmu Vrah policistů rakouského režiséra Petera Keglevice, účinkoval ve více než 20 filmech a televizních seriálech.\n\nBo Widerberg zemřel 1. května 1997 na rakovinu žaludku a je pohřben na Novém hřbitově v Båstadu. Město Malmö (kde se narodil, dlouho zde žil a natočil zde i některé své nejlepší filmy) na jeho počet pojmenovalo malé náměstí (\"Bo Widerbergs plats\") u jižního vchodu do stanice Triangeln a současně v blízkosti domu, kde Widerberg dříve bydlel.\n\nPo dokumentárním filmu \"Pojken och draken\" (Kluci a draci) z roku 1962 natočil první hrané filmy. V roce 1963 to byly hned dva oceňované tituly: \"Barnvagen\" (Dětský kočárek) a ještě úspěšnější Havraní čtvrť. Až do začátku 70. let téměř každý natočený film získal nějaké ocenění, nominaci nebo pozitivní ohlas u diváků: jmenujme \"Heja Roland!\" (Do toho, Rolande!, 1966), Elvíra Madiganová (1967), Ådalen 31 (1969) a Joe Hill (1971). Po tomto období převážně sociálně-kritických filmů si vyzkoušel i další žánry. Po spíše jen průměrné komedii \"Reprezentant pod míru\" (1974) znovu dosáhl významných ocenění krimi thrillery Muž na střeše (1976) a Muž z Mallorky (1984), v mezidobí natočil i některé další poměrně úspěšné filmy. Svou kariéru zakončil filmem Všechno je, jak má být, který celkem získal více než 10 filmových cen a nominací. \n\nKromě toho zejména v 80. letech režíroval několik televizních seriálů, na konci 60. let a na počátku 80. let rovněž divadelní hry (především pro \"Dramaten\", dříve \"Kungliga Dramatiska Teatern\" ve Stockholmu a \"Malmö Stadsteater\"). V roce 1996 Widerberg založil 'Lilla filmfestivalen' (Malý filmový festival) v Båstadu. \n\n\n\n\n"}
{"id": "1239257", "url": "https://cs.wikipedia.org/wiki?curid=1239257", "title": "Letecký odznak pozorovatele", "text": "Letecký odznak pozorovatele\n\nOdznak leteckého pozorovatele (\": Beobachterabzeichen\") byl německý válečný odznak, který byl udělován leteckým pozorovatelům, navigátorům a poddůstojníkům dělostřelectva. Kritéria pro přidělení odznaku obsahovala minimálně dvouměsíční bojovou službu nad nepřátelským územím a absolvování minimálně pěti operačních bojových letů nad nepřátelským územím nebo zranění během bojového letu. Mohl se udělit jen těm, kteří měli dokončený speciální pozorovatelský kurz. Byl zaveden 19. ledna 1935 vrchním velitelem Luftwaffe maršálem Hermannem Göringem.\n\nOdznak vyrábělo více německých firem. Vyráběn byl ze zinku nebo z jiných barevných kovů. Následně byl pozlacen či postříbřen. Odznak leteckého pozorovatele se skládá ze dvou snýtovaných částí – z oválného dubovo-vavřínového věnce a z letící orlice, která drží v drápech hákový kříž. Šířka odznaku bez orlice činí přibližně 43 mm a výška 54 mm. Uprostřed je na dvou nýtech připevněna orlice, která má rozpětí křídel 54 mm a velikost hákového kříže je 20 mm. Věnec o rozměrech 8 mm na šířku a 5 mm na tloušťku byl tvořen z poloviny z dubových listů a z druhé poloviny z vavřínových listů. Ve spodní části, kde se tyto ornamenty prolínají, je věnec ovázán třemi 1,5 mm širokými stužkami.\n"}
{"id": "1239260", "url": "https://cs.wikipedia.org/wiki?curid=1239260", "title": "Hřbitov v Pramenech", "text": "Hřbitov v Pramenech\n\nZaniklý hřbitov v Pramenech na Chebsku se nacházel východně od obce, ve stráni při cestě na Mnichov.\n\nNejstarší hřbitov v Pramenech se nacházel u kostela svatého Linharta založeného roku 1320. Při josefínských reformách zde bylo ukončeno pohřbívání, definitivně byl zrušen až roku 1880. Po přemístění hřbitova za město stál v těchto místech až do roku 1945 mohutný kamenný kříž - pomník, vysoký 2,2 metru. Nacházel se proti bočnímu vchodu do kostela v místech náhrobku Franze Josepha Pöpperla pohřbeného roku 1836. Pomník s klasickým trámovým křížem zdobila serpentinová koruna.\nProtože bylo za josefínských reforem zakázáno pohřbívat v obcích, obec založila za městem hřbitov nový. Původně se rozkládal na malé plošině nad cestou a jeho délka byla přes sto metrů. Časem byl rozšiřován do stráně, zrušen byl roku 1946.\n\nNa pravém sloupu vstupní brány byl nápis od Johanna Tanzera z roku 1850: „Zde končí závist, nenávist a pronásledování.“ Na rovině podél silnice se nacházely pomníky a náhrobky bývalých velkoobchodníků s chmelem, v levé části hřbitova u vchodu pak hrobka rodiny obchodníka Brunnera a za ní pseudogotický náhrobní kámen obchodníka Leonharda Tanzera. Tento náhrobní kámen měl rohové sloupky zakončené na zadní stěně apsidou. Prosté hroby ostatních obyvatel byly zakládány ve svahu.\n\nZa vstupem do staré části hřbitovy se nacházela největší zdejší hrobka, která patřila Adamu Tanzerovi, velkoobchodníku s chmelem a majiteli Pavího dvora, čp. 172/173. Byla postavena v letech 1870 – 1871 z čistých přírodních pískovcových kvádrů v pseudogotickém stylu podle projektu pražského architekta Otto Ehlena (1831 – 1898). Její stavba stála dvacet tisíc guldenů. V hrobce byl až do 1. světové války pohřben pouze její majitel, poté zde byli pohřbíváni padlí obyvatelé obce z obou světových válek. Uprostřed hřbitova proti vstupu do hrobky Tanzerů stál velký misionářský kamenný kříž s krucifixem. Kříž zhotovený kameníkem Johannem Schurwonem nechali vyrobit roku 1883 manželé Josef a Sophie Paulusovi, bronzový odlitek krucifixu bal zhotoven mistrem Johannem Schumannem.\n\nPo odsunu německého obyvatelstva byly hroby i hrobky vyrabovány, ostatky pohřbených znesvěceny a hřbitov byl nakonec zrušen. Kamenné desky byly nabízeny kamenictvím k odprodeji a vše odvezeno do roku 1958. Kříž s krucifixem stál ještě nějaký čas uprostřed louky, před zničením jej Jiří Rončík ze Sítnin zachránil převozem do nedalekého Mnichova, kde byl nově umístěn před vchod do místního kostela.\n\n\n"}
{"id": "1239261", "url": "https://cs.wikipedia.org/wiki?curid=1239261", "title": "Gabrielle Ruiz", "text": "Gabrielle Ruiz\n\nGabrielle Ruiz (12. května 1989 Edinburg, Texas, Spojené státy americké) je americká herečka, která je známá díky roli Valencie Perez v seriálu \"Šílená bejvalka\" na americké stanici The CW.\n\nPo odmaturování na střední škole začala navštěvovat Oklahoma City University, kde získala bakalářský titul v umění - tanec. Po získání titulu se stala členkou taneční společnosti American Spirit a tančila a učila tanec v New Yorku.\n\nPo získání titulu získala několik rolí jak v televizi tak na Broadwayi. Zlom v kariéře nastal s rolí Valencie Perez v seriálu \"Crazy Ex-Girlfriend\" na americké stanici The CW. V roce 2014 si poprvé zahrála ve filmu \"Sex, Love and Salsa\".\n\n4. srpna 2016 se provdala za Philipa Pisanchyna.\n\n"}
{"id": "1239262", "url": "https://cs.wikipedia.org/wiki?curid=1239262", "title": "Jan Troell", "text": "Jan Troell\n\nJan Gustaf Troell (* 23. července 1931 Malmö) je švédský filmový režisér, scenárista a kameraman. Jeho film \"Ole dole doff\" z roku 1968 získal Stříbrného medvěda na Mezinárodním filmovém festivalu v Berlíně. Stejnou cenu získal za film \"Il Capitano\" z roku 1991. Filmy \"Utvandrarna\" z roku 1971 a \"Ingenjör Andrées luftfärd\" z roku 1982 byly nominovány na Oscara za nejlepší neanglicky mluvený film. Snímku \"Utvandrarna\" bylo za rok umožněno zúčastnit se hlavní oscarové soutěže, byl nominován na čtyři Oscary, žádného ale nezískal.\n\n"}
{"id": "1239264", "url": "https://cs.wikipedia.org/wiki?curid=1239264", "title": "Alf Sjöberg", "text": "Alf Sjöberg\n\nSven Erik Alf Sjöberg (21. června 1903 Stockholm – 17. dubna 1980 Stockholm) byl švédský filmový, televizní a divadelní režisér a také herec. Dvakrát získal hlavní cenu na filmovém festivalu v Cannes, roku 1946 za snímek \"Hets\" a roku 1951 za film \"Fröken Julie\". Zemřel na následky autohavárie.\n"}
{"id": "1239268", "url": "https://cs.wikipedia.org/wiki?curid=1239268", "title": "Victor Sjöström", "text": "Victor Sjöström\n\nVictor David Sjöström, v USA vystupující často pod jménem Victor Seastrom (20. září 1879, Årjäng – 3. ledna 1960 Stockholm) byl švédský filmový průkopník, režisér, scenárista a herec. Jeho nejslavnější filmy byly němé, ty švédské byly často na motivy knih Selmy Lagerlöfové (např. \"Vozka smrti\" z roku 1921). Od roku 1924 točil v Hollywoodu. Po nástupu zvukového filmu se stáhl k divadelní režii, později byl ředitelem filmového studia \"AB Svensk Filmindustri\". Jeho poslední filmařská práce byla hlavní role ve filmu Ingmara Bergmana \"Lesní jahody\" z roku 1957.\n\n"}
{"id": "1239272", "url": "https://cs.wikipedia.org/wiki?curid=1239272", "title": "Halenia", "text": "Halenia\n\nHalenia je málo známý, ale zajímavý rod rostlin z čeledi hořcovité. Jsou to byliny s jednoduchými vstřícnými listy a čtyřčetnými pravidelnými květy, poněkud připomínajícími květy škornice. Korunní lístky ve spodní části většinou vybíhají v dlouhou ostruhu. Rod zahrnuje asi 100 druhů a je rozšířen v Severní a Jižní Americe a Eurasii. Většina druhů roste v Andách. Do Evropy zasahuje jediný zástupce, rostoucí v Rusku.\n\nZástupci rodu \"Halenia\" jsou jednoleté, dvouleté nebo vytrvalé byliny s jednoduchými vstřícnými listy. Listy jsou tenké nebo dužnaté, řapíkaté nebo přisedlé. Žilnatina je obvykle tvořena 3 až 5 hlavními žilkami. Květenství jsou většinou svazečky připomínající okolíky, řidčeji je hroznovité nebo klasovitý vrcholík. Květy jsou čtyřčetné. Kališní lístky jsou čárkovité až vejčité nebo lžicovité. Koruna je bílá, žlutá, zelená nebo purpurová, zvonkovitá, s různě dlouhou korunní trubkou. Na bázi korunní trubky jsou většinou 4 nápadné ostruhy, u některých andských druhů jsou však krátké nebo i téměř chybějí. Korunní laloky jsou eliptické nebo vejčité, tupé nebo špičaté, ven prohnuté. Tyčinky jsou 4 a nevyčnívají z květů. Semeník je srostlý ze 2 plodolistů a obsahuje jedinou komůrku s mnoha vajíčky. Blizna je v podstatě přisedlá, dvoulaločná. Plodem je zploštělá tobolka pukající 2 chlopněmi a obsahující mnoho kulovitých nebo lehce zploštělých semen.\n\nRod \"Halenia\" zahrnuje okolo 100 druhů. Je rozšířen v Severní i Jižní Americe, Asii a Evropě. Centrum rozšíření je v jihoamerických Andách.\nV Evropě se vyskytuje pouze druh \"Halenia corniculata\", který zasahuje z Asie do evropské části Ruska.\n\nV Severní Americe rostou 2 druhy. \"Halenia deflexa\" je rozšířena v Kanadě a severní polovině USA, \"H. recurva\" (syn. \"H. rothrockii\") se vyskytuje v jižních USA (Arizona a Nové Mexiko) a v Mexiku.\nCelkový areál rodu v Americe je rozčleněn do 3 samostatných částí. Největší počet druhů roste v jihoamerických Andách, kde jejich výskyt sahá od Kolumbie a Venezuely až po Bolívii a severní Argentinu. Většina druhů je soustředěna do severní části areálu, kde se vyskytuje mnoho endemických druhů. Do Argentiny zasahuje jediný druh, \"Halenia hieronymi\". Další areál výskytu je v Severní a Střední Americe od Arizony a Nového Mexika (Chiricahua Mountains) po Kostariku. Zde se mimo několika všeobecně rozšířených druhů vyskytuje řada endemitů, které jsou vesměs vázány na vulkanické oblasti. Třetí samostatnou část celkového areálu představuje oblast rozšíření \"Halenia deflexa\", která sahá od arktických oblastí na severu (Severozápadní teritorium) přes celou Kanadu na jih po Illinois a Wyoming.\n\nV Asii se vyskytují pouze 2 druhy. \"H. corniculata\" má rozsáhlý areál, sahající od evropské části Ruska po ruský Dálný východ, Japonsko a Čínu. Druh \"H. elliptica\" roste v oblasti od Střední Asie přes Himálaj a Čínu až po Myanmar.\n\nNavzdory tomu, že největší počet druhů rodu \"Halenia\" roste v Andách, je vývojové centrum rodu v Asii. Molekulárními studiemi bylo zjištěno, že oba asijské druhy tvoří bazální, nejstarší větve vývojového stromu daného rodu. Dalším bazálním druhem je severoamerický druh \"H. deflexa\", což naznačuje možnou cestu šíření rodu z Asie přes Severní Ameriku až do Latinské Ameriky, kde následně došlo k mohutné speciaci.\n\nVětšina druhů rodu \"Halenia\" má květy s dlouhými ostruhami shromažďujícími nektar. Takové květy navštěvují většinou můry a jiný hmyz s dlouhým sosákem. Konkrétní opylovači květů \"Halenia\" však dosud nejsou známi.\n\nRod \"Halenia\" je v rámci čeledi hořcovité řazen do tribu \"Gentianeae\" a subtribu \"Swertiinae\". Nejblíže příbuznými skupinami jsou dle výsledků molekulárních studií rod \"Veratrilla\" a někteří zástupci silně parafyletického rodu \"Swertia\" (kropenáč).\n\n"}
{"id": "1239274", "url": "https://cs.wikipedia.org/wiki?curid=1239274", "title": "Lukas Moodysson", "text": "Lukas Moodysson\n\nKarl Fredrik Lukas Moodysson (* 17. ledna 1969 Lund) je švédský spisovatel, filmový režisér a scenárista. Proslavil se svým prvním filmem \"Fucking Åmål\" z roku 1998. Pojednával o lesbickém vztahu a získal za něj cenu pro homosexuální filmy Teddy Award udělovanou na Berlínském mezinárodním filmovém festivalu. Je silně věřícím protestantem a také levicovým a feministickým aktivistou. Jeho žena Coco Moodyssonová je autorkou komiksů.\n\n"}
{"id": "1239284", "url": "https://cs.wikipedia.org/wiki?curid=1239284", "title": "Helena Fulková", "text": "Helena Fulková\n\nHelena Fulková (* 21. srpna 1980, Strakonice) je česká bioložka a genetička. Jako první v ČR naklonovala myš, čímž pomohla nahlédnout do mechanismu reprodukce a reprogramování buněk. Pracuje v Ústavu molekulární genetiky Akademie věd ČR. Věnuje se zkoumání reprogramace buněk a modifikace jejich funkčnosti.\n\nHelena Fulková pochází z rodiny, která zasvětila svůj život vědě. Její dědeček Josef Fulka založil po druhé světové válce v Československu obor reprodukční biologie, otec Josef Fulka mladší pak v této disciplíně patří k světové špičce.\n\nVystudovala biologii na Přírodovědecké fakultě UK, kde následně získala doktorát v oboru vývojová biologie.\n\nV současné době působí v Ústavu molekulární genetiky Akademie věd ČR a v Oddělení biologie reprodukce Výzkumného ústavu živočišné výroby v Uhříněvsi. V roce 2014 odjela na stáž na Tokijskou univerzitu, kde se začala věnovat základnímu výzkumu s geneticky modifikovanými myšmi a kde se jí podařilo naklonovat šest myších mláďat. To svedou jen čtyři laboratoře na světě – dvě v Japonsku, a stejně tolik v USA. Pomocí terapeutického klonování se vědci snaží získat buňky pro léčbu chorob, se kterými si zatím medicína neví rady.\n\nDíky jejímu úspěchu s klonováním myší se stala laureátkou prestižní Prémie Otto Wichterleho 2015. V roce 2016 převzala od Nadačního fondu Neuron na podporu vědy Cenu Neuron pro mladé vědce v oboru medicína.\n\nPrvní myší mládě, které se Heleně Fulkové podařilo naklonovat, dostalo jméno Monroe podle Nembutalu, jímž se slavná herečka údajně otrávila a který vědci používají jako anestetikum.\n\n"}
{"id": "1239285", "url": "https://cs.wikipedia.org/wiki?curid=1239285", "title": "Brigitte Kronauerová", "text": "Brigitte Kronauerová\n\nBrigitte Kronauerová (nepřechýleně Brigitte Kronauer, 29. prosince 1940, Essen – 22. července 2019, Hamburk) byla německá spisovatelka. V roce 2005 se stala laureátkou ceny Georga Büchnera a Literární ceny města Brémy.\n\nNarodila se jako dcera prokuristy, jenž upadl v období druhé světové války do zajetí. Vyrůstala v německé Bochumi a Cáchách. Na univerzitě v Kolíně a Cáchách studovala germanistiku, sociologii a pedagogiku.\n\nŽila jako spisovatelka na volné noze v Hamburku.\n\n\n\nK červenci roku 2019 nejsou v databázi NK ČR evidovány žádné české překlady jejích dosud vydaných děl.\n\n\n"}
{"id": "1239291", "url": "https://cs.wikipedia.org/wiki?curid=1239291", "title": "Národní park Guadalupe Mountains", "text": "Národní park Guadalupe Mountains\n\nNárodní park Guadalupe Mountains (anglicky \"Guadalupe Mountains National Park\") je národní park na západě Texasu, ve Spojených státech amerických. Park leží v pohoří Guadalupe Mountains a součástí parku je také nejvyšší hora Texasu \"Guadalupe Peak\" (2 667 m). Oblast je známá skalními útesy s řadou fosilií z období permu.\nNáleží k nejvíce zachovaným přírodním oblastem na území Texasu. A je rovněž známá mnoha turistickými trasami (130 km) a jako oblíbené místo kempování. K nejoblíbenějším trasám náleží výstup na Guadalupe Peak a výlet ke kaňonu \"McKittrick Canyon\".\n"}
{"id": "1239295", "url": "https://cs.wikipedia.org/wiki?curid=1239295", "title": "Mu (filosofie)", "text": "Mu (filosofie)\n\nMu (japonsky 無, korejsky 무) nebo wu (čínsky tradičně 無, zjednodušeně 无), je slovo, které v češtině znamená přibližně \"nic\", \"bez\", \"ne-\". Obvykle se používá jako předpona vyjadřující nepřítomnost něčeho, ale může stát i jako samostatné slovo.\n\nMu v čínské filozofii a v bojovém umění Wu-šu znamená prázdnotu ducha.\n\nMu je častá odpověď v kóanech a dalších otázkách zenového buddhismu. Je a zároveň není skutečnou odpovědí. Jedna z jejích možných interpretací zní: \"„Tato otázka nemá smysl (resp. je nesprávně položená) a proto nemůže být zodpovězena.“\"\n\nTouto epistemologickou negací se lze vypořádat s logickými paradoxy, jakým je např. nezodpověditelný chyták „\"Přestali jste mlátit svou ženu?\"“ Pokud člověk nemá žádnou ženu, nebo svou ženu nikdy nemlátí, odpověď „Ano“ je nesprávná, protože implikuje, že v minulosti byla jeho žena skutečně bita. Odpověď „Ne“ je rovněž nesprávná, protože vyjadřuje, že člověk ženu má a stále ji bije. Správnou odpovědí na tuto otázku může být „Mu“, čili „Na tuto otázku nelze odpovědět, protože se zakládá na nesprávných předpokladech“.\n"}
{"id": "1239298", "url": "https://cs.wikipedia.org/wiki?curid=1239298", "title": "Adalbert Danzer", "text": "Adalbert Danzer\n\nAdalbert Danzer (15. ledna 1794 Prameny – 16. března 1862 Mariánské Lázně) byl český lékař.\n\nDanzer vystudoval v Chebu lékařství a po ukončení studií začal v tomto městě i s praxí. Posléze odešel do Kynžvartu a roku 1828 do Mariánských Lázní, které znal již od dětských let, kdy sem jezdíval na léčení k Johannu Josefu Nehrovi. Hned následující rok po svém příchodu (1829) si nechal ve městě zbudovat dům číslo popisné 4 nazvaný \"\", posléze \"Skalník\".\n\nDřívější pobyty v Mariánských Lázních Danzera ovlivnily do té míry, že k městu získal vztah a začal se zajímat o jeho historii a o místní vlastivědu. Sbíral například místní zvyky a jako první sepsal dějiny města, které roku 1842 vyšly pod názvem '. K dalším dílům patří ' (1844), věnující se místním pramenům, či \"\" (1847).\n\nRoku 1862 Danzer zemřel a pohřben je v rodinné hrobce na mariánskolázeňském hřbitově.\n"}
{"id": "1239299", "url": "https://cs.wikipedia.org/wiki?curid=1239299", "title": "Malus", "text": "Malus\n\nMalus (lat. \"špatný\") je ve finančnictví druh penalizace vyměřovaný bankovními ústavy a pojišťovnami. Je to antonymum slova bonus (lat. \"dobrý\").\n\nDefinice č.2: \"Z latiny \"špatný\". V pojišťovnictví jde o opak bonusu, tedy přirážku ke stanovenému pojistnému v případě nesplnění stanovených podmínek průběhu pojištění nebo horšího než stanoveného (kalkulovaného) rizika. Nejčastěji jde o přirážku za nepříznivý škodný průběh v předchozím období.\"\n\nMalus jako finanční nástroj se obvykle vyskytuje pouze jako součást systému \"bonus-malus\", což znamená, že požadované chování klienta je zvýhodněné (odměňováno) nebo penalizováno (pokutováno). Finanční ústavy, hlavně pojišťovny nepoužívají nástroj malus jako ojedinělý akt vůči pojistníkovi. Bonus-malus systém není definován žádným zákonem, je to součást interních předpisů poskytovatele finanční služby.\n\nMalus ve významu penalizace za smluvní plnění se vyskytuje hlavně v: \nPojištění vozidel bývá smluvně upraveny tak, aby byly pojistníkovi zvyšovány splátky pojistného v případě, že má nahlášené zaviněné pojistné události - nehody. Ale vždy je to navázané na celkový bonus-malus, který poskytuje zvýhodněné platby (bonusy) za historii pojištění bez nehod.\n"}
{"id": "1239309", "url": "https://cs.wikipedia.org/wiki?curid=1239309", "title": "Semjon Kurkotkin", "text": "Semjon Kurkotkin\n\nSemjon Konstantinovič Kurkotkin (13. února 1917 - 16. září 1990) byl sovětský vojevůdce a maršál Sovětského svazu.\n\nKurkotkin se narodil nedaleko Moskvy a před nástupem do Rudé armády v roce 1937 navštěvoval technickou školu v hlavním městě. V roce 1939 dokončil tankovou školu v Orlu a politickou školu v roce 1941.\n\nBěhem druhé světové války bojoval v tankových oddílech a stal se později velitelem brigády. Kurkotkin bojoval ve Voroněžském frontu a později v 1. ukrajinském frontu.\n\nPo válce podplukovník Kurkotkin navštěvoval Malinovského akademii obrněných sil a v roce 1951 se stal velitelem tankové divize. \n\nOd září 1971 do července 1972 byl velitelem Skupiny sovětských vojsk v Německu. Maršálem Sovětského svazu se stal v březnu 1983.\n"}
{"id": "1239310", "url": "https://cs.wikipedia.org/wiki?curid=1239310", "title": "Savannasaurus", "text": "Savannasaurus\n\nSavannasaurus („ještěr ze savany“) byl rod sauropodního dinosaura ze skupiny titanosaurů, který žil v období rané pozdní křídy, na pomezí geologických stupňů cenoman a turon (asi před 94 miliony let).\n\nFosilie tohoto býložravého čtvernožce byly objeveny v australském Queenslandu (nedaleko města Winton, wintonské souvrství). Holotyp s katalogovým označením AODF 660 byl objeven roku 2005 na farmě Belmont Davidem Elliottem, zakladatelem neziskové organizace \"Australian Age of Dinosaurs Ltd\". V roce 2016 byl pak tento středně velký sauropod formálně popsán týmem australských paleontologů. Rodové jméno odkazuje k prostředí, ve kterém byly fosilie objeveny, druhové pak k rodině Elliotových, a to z důvodu jejich neobvyklé aktivity při propagování paleontologie v Austrálii.\n\nPodle odhadů měřil \"Savannasaurus\" na délku asi 15 metrů a jeho hmotnost se mohla pohybovat okolo 10 až 15 tun. Obratle tohoto dinosaura byly pneumatizované malými otvůrky, které snižovaly celkovou průměrnou hustotu těla i hmotnost dinosaura. Anatomické znaky svědčí o tom, že šlo o blízkého příbuzného rodu \"Diamantinasaurus\", který žil ve stejných ekosystémech. Objev tohoto dinosaura má významné implikace pro lepší pochopení geografického rozšíření a evoluce titanosaurních sauropodů v průběhu svrchní křídy.\n\n\n"}
{"id": "1239312", "url": "https://cs.wikipedia.org/wiki?curid=1239312", "title": "Kaple (Dolní Řepčice)", "text": "Kaple (Dolní Řepčice)\n\nKaple v Dolních Řepčicích je pseudoempírová sakrální stavba stojící na návsi. Duchovní správou patří do Římskokatolické farnosti Býčkovice.\n\nPochází z konce 19. století. Jedná se o obdélnou stavbu s portikem a s pilastry na průčelí. Věžice kaple je zděná.\n"}
{"id": "1239317", "url": "https://cs.wikipedia.org/wiki?curid=1239317", "title": "Seznam dílů seriálu Minority Report", "text": "Seznam dílů seriálu Minority Report\n\nToto je \"'seznam dílů seriálu \"Minority Report\".\n\n<onlyinclude>\n</onlyinclude>\n\n"}
{"id": "1239326", "url": "https://cs.wikipedia.org/wiki?curid=1239326", "title": "Kaple svatého Jana Nepomuckého (Dřemčice)", "text": "Kaple svatého Jana Nepomuckého (Dřemčice)\n\nKaple svatého Jana Nepomuckého v Dřemčicích je zaniklá sakrální stavba, která se nacházela západně od obce na vyvýšenině. Duchovní správou patřila do Římskokatolické farnosti Třebívlice. Kaple byla zbořena v roce 1980.\n\nKaple pocházela z roku 1722. Jednalo se o jednolodní obdélnou stavbu, která měla poloválcově uzavřený presbytář s dvěma postranními rozbořeným přístavky. Kaple byla obrácena k severu. V jejím jižním průčelí byla věž. V hlavním průčelí byl rizalit věže s obdélným portálem, balkónem a trojúhelníkovým štítem. V patře mělo průčelí pilastry a polokruhově zakončená okna. Boční fasády byly hladké, se segmentově zakončenými okny s mohutnými nárožními opěráky. Závěr kaple byl hladký. V bočních stěnách se nacházela obdélná okna.\n\nV interiéru v presbytáři s užší apsidou se po stranách nacházely segmentově zakončené vstupy do bočních prostor a nad nimi segmentově zakončená okna. Loď byla kryta stropem. Ve vstupní části byla kruchta, která byla podklenutá plackami a pásy, a která byla krytá plochými stropy.\n\nV obci se na návsi nachází čtvercová kaple z 19. století. V průčelí této kaple jsou dva polosloupky, segmentově vzdutá římsa, portálek zakončený stlačeným obloukem a zvoničkový nástavec. Tato malá kaple má v klenbě placku.\n"}
{"id": "1239329", "url": "https://cs.wikipedia.org/wiki?curid=1239329", "title": "Martin Švagerko", "text": "Martin Švagerko\n\nMartin Švagerko (* 2. říjen 1967, Banská Bystrica) je bývalý slovenský skokan na lyžích, reprezentant Československa a Slovenska.\n\nOdchovanec Dukly Banská Bystrica patřil k silné generaci československých skokanů na lyžích v osmdesátých letech 20. století. Juniorský mistr světa z roku 1984, jediný slovenský skokan na lyžích, který vyhrál závod Světového poháru. 21. prosince 1986 zvítězil v Chamonix, na stupně vítězů vystoupil i v Sapporu 19. prosince 1987. V první desítce se umístil čtyřikrát. Nejlepší umístění v celkovém pořadí Světového poháru dosáhl v sezoně 1985/86, kdy skončil na 24. místě.\n\nNa mistrovství světa získal dvě medaile v soutěži družstev, bronz v Lahti 1989 a stříbro ve Falunu 1993, kde byl členem společného týmu SR a ČR. Dvakrát byl členem družstva, které obsadilo na MS čtvrtou příčku (1985, 1987). V individuálních soutěžích bylo jeho nejlepším umístěním 22. místo na MS 1987 v Oberstdorfu na můstku K-90 a stejná pozice na MS 1993 ve Falunu na můstku K-120. Zúčastnil se zimních olympijských her 1984 v Sarajevu a 1994 v Lillehammeru.\n\n"}
{"id": "1239334", "url": "https://cs.wikipedia.org/wiki?curid=1239334", "title": "Pavel Batickij", "text": "Pavel Batickij\n\nPavel Fjodorovič Batickij (27. červen 1910, Charkov – 17. únor 1984, Moskva) byl sovětský vojevůdce a maršál Sovětského svazu. Maršálem Sovětského svazu se stal v dubnu 1968.\n\nBatickij sloužil v Rudé armádě od roku 1924 a od roku 1966 do roku 1978 byl vrchním velitelem protivzdušné obrany. Po Stalinově smrti byl v prosinci 1953 vybrán, aby osobně vykonal popravu Lavrentije Berii, bývalého šéfa NKVD, jako součást spiknutí vedeného Chruščovem a za pomoci maršála ozbrojených sil Georgije Žukova (Batickij byl v té době generálplukovník a zástupce velitele Moskevského vojenského okruhu). Tak se stal budoucím maršálem Sovětského svazu, který osobně zabil bývalého maršála Sovětského svazu (Berija rovněž zastával tuto pozici od roku 1945 až do června 1953, kdy byl zatčen). Zemřel v roce 1984 v Moskvě. \n\n"}
{"id": "1239336", "url": "https://cs.wikipedia.org/wiki?curid=1239336", "title": "Erland Josephson", "text": "Erland Josephson\n\nErland Josephson (15. červen 1923, Stockholm, Švédsko – 25. únor 2012, Stockholm) byl švédský herec, režisér a spisovatel. Proslavil se zejména ve snímcích svého blízkého přítele Ingmara Bergmana, s nímž spolupracoval i na dvou scénářích k jeho filmům. \n\nByl hlavním bergmanovským hercem 70. let, celkem hrál ve čtrnácti jeho filmech - \"Det regnar på vår kärlek\" (1946), \"Till glädje\" (1950), \"Ansiktet\" (1958), \"Nära livet\" (1958), \"Hodina vlků\" (1968), \"En passion\" (1969), \"Viskningar och rop\" (1972), \"Scener ur ett äktenskap\" (1973), \"Trollflöjten\" (1975), \"Ansikte mot ansikte\" (1976), \"Höstsonaten\" (1978), \"Fanny och Alexander\" (1982), \"Efter repetitionen\" (1984), \"Larmar och gör sig till\" (1997) a \"Saraband\" (2003). V 80. letech ho obsazoval i Andrej Tarkovskij: \"Nostalghia\" (1983), \"Offret\" (1986). Hrál i v adaptaci Kunderova románu \"Nesnesitelná lehkost bytí\" z roku 1988.\n\n"}
{"id": "1239344", "url": "https://cs.wikipedia.org/wiki?curid=1239344", "title": "Národní park Badlands", "text": "Národní park Badlands\n\nNárodní park Badlands () je národní park na jihozápadě Jižní Dakoty, ve Spojených státech amerických. Krajinu Badlands tvoří zerodované skalní věže, stolové hory, rokle a slepá údolí bez vegetace. Místy se vyskytují travnaté prérie. Geologicky je Badlands složeno z vrstev jílů, břidlic a pískovců. Oblast je bohatá na fosilie. Přírodní rezervace zde vznikla v roce 1939, od roku 1978 je Badlands národním parkem. V travnaté prérii žijí američtí bizoni, ovce tlustorohé, kojoti prérijní nebo tchoři.\nBadlands dal název krajinám podobného charakteru, tzv. badlandům.\n"}
{"id": "1239349", "url": "https://cs.wikipedia.org/wiki?curid=1239349", "title": "Pjotr Koševoj", "text": "Pjotr Koševoj\n\nPjotr Kirillovič Koševoj (; ; Alexandrija, Ruská říše, dnes Oleksandrija, Kirovohradská oblast, Ukrajina – 30. srpen 1976, Moskva) byl sovětský vojevůdce a maršál Sovětského svazu.\n\nKoševoj se narodil do rolnické ukrajinské kozácké rodiny a do Rudé armády vstoupil v roce 1920.\n\nZúčastnil se ruské občanské války. Během druhé světové války se účastnil obrany Stalingradu, dobytí Krymu a obazení východního Pruska. Je dvojnásobným Hrdinou Sovětského svazu – v roce 1944 za obsazení hřebenu Sapun (klíč k Sevastopolu) a v roce 1945 za podíl v dobytí Königsbergu.\n\nMaršálem Sovětského svazu se stal v dubnu 1968. Od ledna 1965 do října 1969 byl velitelem Skupiny sovětských vojsk v Německu. \n"}
{"id": "1239356", "url": "https://cs.wikipedia.org/wiki?curid=1239356", "title": "26. základní škola Plzeň", "text": "26. základní škola Plzeň\n\n26. základní škola Plzeň je jedna z plzeňských základních škol zřizovaných městem Plzní.\n\nAreál hlavní školní budovy s adresou Skupova č. 22 se rozkládá u křižovatky ulic U Borského parku a Baarova na Borech. Škola se nachází na okraji panelového sídliště, v sousedství obchodního centra Luna, mnoha sportovišť a nedaleko Borského parku. Hlavní budova je umístěna v širším centru města, v klidové zóně a u klidné ulice. Budova v Liticích se nachází v Přeučilově 12, v těsném sousedství s přehradní nádrží České Údolí, poblíž zříceniny hradu Litice.\n\nV druhé polovině 60. let 20. století proběhla výstavba panelového sídliště na Borech. Architekt Vladimír Belšán v urbanistickém konceptu rozčlenil sídliště na čtyři odlišné obytné skupiny, přičemž ve čtvrté skupině soustředil dvě základní školy, nákupní středisko, restauraci a hotelový dům. Škola byla otevřena 1. září 1970 pouze s 1. stupněm, druhý stupeň se škola rozrostla v následujícím roce. Protože v bezprostřední blízkosti stála již jeden rok fungující 11. ZŠ, byla pro rozlišení označována podle barvy fasády jako \"Růžovka\". V roce 1998 byla ke škole připojena Základní škola v Liticích (do té doby 27. základní škola), kde probíhá výuka od prvního do pátého ročníku pro zhruba 100 žáků. Škola má právní subjektivitu od počátku roku 2001.\n\nŠkola je krajským úřadem Plzeňského kraje od září 2005 určena k poskytování jazykové přípravy včetně výuky ČJ dětem cizinců z Evropské unie pro jejich začlenění do základního vzdělávání.\n\nŠkola patří mezi tzv. tvořivé školy, tj. vyučující podle vzdělávacího programu Tvořivá škola. V letech 2009–2012 byla škola jedním z 18 partnerů projektu \"Tvořivá škola - čtení a psaní s porozuměním\", jehož cílem bylo zdokonalení a zavedení a šíření nových vyučovacích metod zaměřených na zlepšení schopnosti čtení, čtenářské gramotnosti a porozumění psanému textu do výuky. Základní škola vytváří výukové programy a učební materiály určené pro odbornou veřejnost i samostatně, např. v rámci projektu \"Škola pro život\" v letech 2010–2012. Učitel Pavel Hurt se stal vítězem prvního ročníku městské soutěže pro učitele ZŠ nazvané \"Plzeňská PUMA neboli Pedagog učící moderně a atraktivně\".\n\nŠkola je vybavena odbornými pracovnami, dílnami, modelovnou, kuchyňkou, školní družinou, tělocvičnou a od roku 2008 víceúčelovým sportovním hřištěm. Na prostorné školní zahradě se nachází malé školní hřiště s prolézačky. Školní jídelna je společná s 11. ZŠ, v jejímž areálu se nachází. Ve školním roce 2016/17 má škola 610 žáků, z toho 400 žáků na I. stupeň a 210 žáků na II. stupeň. Je zde zaměstnáno 37 pedagogů a 10 vychovatelek školní družiny.\n\n"}
{"id": "1239358", "url": "https://cs.wikipedia.org/wiki?curid=1239358", "title": "Kino Dukla (Jihlava)", "text": "Kino Dukla (Jihlava)\n\nKino Dukla je dvousálové kino v Jihlavě, které bylo postaveno v roce 1914 Na Valech (v dnešní ulici Jana Masaryka) pod původním názvem Reform. Provoz kina byl zahájen 1. května 1915, je tak jedním z nejstarších fungujících kin v Česku. Od roku 1945 se jmenovalo Stalingrad a v roce 1962 získalo dnešní název Dukla. Úpravami či rekonstrukcemi prošlo v letech 1949, 1976, v roce 2008 byl původní sál rozdělen na dva.\n\n"}
{"id": "1239360", "url": "https://cs.wikipedia.org/wiki?curid=1239360", "title": "Kostel Neposkvrněného početí Panny Marie (Svatava)", "text": "Kostel Neposkvrněného početí Panny Marie (Svatava)\n\nKostel Neposkvrněného početí Panny Marie je římskokatolický ve Svatavě v okrese Sokolov. Od roku 2014 je areál kostela spolu s farou chráněn jako kulturní památka České republiky. V těsné blízkosti kostela stojí socha svatého Floriána, prohlášená kulturní památkou roku 1991. Ta však stála původně v místní části Davidov. Socha je dílem loketského sochaře Johanna Wildta.\n\nRoku 1850 se stala Svatava samostatnou obcí a roku 1903 byla povýšena na městys. Kostel však v obci chyběl. Na stavbě kostela měla zájem celá obec, a tak byl roku 1908 založen spolek pro výstavbu kostela. Nedostatek peněz a poté první světová válka však posunuly počátek výstavby. Pozemek pro stavbu byl zakoupen 23. května 1923 a základní kámen byl položen 5. srpna 1923. K vysvěcení kostela došlo 26. října 1924. Světitelem byl pomocný biskup pražský Georg Glosauer. Patrová budova fary na jihozápadní straně kostela byla postavena o dva roky později.\n\nKostel je jednolodní obdélnou novogotickou stavbou uzavřenou polygonálním presbytářem, odděleným od lodi náznakem příčné lodi. Po obou stranách presbytáře byla v místě kontaktu s příčnou lodí přistavěna vždy jedna nižší kaple. Jedna z kaplí má funkci sakristie. Nad západním průčelím se tyčí hranolová věž s polygonální jehlancovou střechou. V průčelí kostela je věž naznačena jen v podobě rizalitu. Vysoký vstupní portál je zakončený trojúhelníkovým tympanonem s rozetou a po stranách zarámovaný náznaky čtyřbokých sloupů. Loď má sedlovou střechu, stěny lodi jsou po stranách prolomeny vždy čtyřmi vysokými okny. Výsledná podoba kostela se liší od původních plánů, zejména hlavní průčelí mělo být zastřešené a také zastřešení věže mělo být členitější, blíže gotické architektuře. Kostel i fara tvoří slohově jednotný celek. Kostel je originálním spojením gotické tematiky se secesními detaily. Fara je jednoduchá budova se secesními detaily na fasádě a v interiéru.\n\nHlavní loď je zastropena dřevěným omítaným podhledem se šikmými boky. Od presbytáře je oddělena lomeným triumfálním obloukem. Vlastní presbytář je křížově sklenut se štukovými konzolami a dekorativním žebrovím. Celou šíři vstupního prostoru zaujímá empora s varhanami, jejichž umělecké ztvárnění navrhl architekt Anton Schneider. Do krovu kostela vede točité litinové schodiště. Veškeré zařízení kostela bylo pořizováno v době jeho stavby. Hlavní oltář se sochou Panny Marie i sochy sv. Barbory a sv. Antonína Paduánského po stranách retabula jsou díla z první čtvrtiny 20. století. Shodného stáří jsou i postranní oltáře Nejsvětějšího srdce Páně, na evangelní straně a sv. Josefa na epištolní straně. To se týká i menších postranních oltářů v zadní části lodě, oltáře sv. Jana Nepomuckého a sv. Terezie z Lisieux. Ve shodném stylu je rovněž kazatelna s řezbami čtyř evangelistů, křtitelnice a další části mobiliáře. Veškeré vybavení kostela pochází z některých známých tyrolských firem, které se specializovaly na sakrální stavby. Rovněž ostatní sochařská výzdoba, převážně z polychromovaného dřeva, pochází z počátku 20. století. Interiér je zdoben třemi vitrážemi z dílny Richarda Schleina z Hrádku nad Nisou. V presbytáři se nachází vitráž Nejsvětější Trojice, v lodi vitráže sv. Kateřiny a sv. Anežky Římské.\n\n"}
{"id": "1239370", "url": "https://cs.wikipedia.org/wiki?curid=1239370", "title": "Parque Lisboa (stanice metra)", "text": "Parque Lisboa (stanice metra)\n\nParque Lisboa (plným názvem ) je stanice metra v Madridu, která se nachází v jižní aglomeraci města. Stanice má výstup do ulice Avenida de Leganés ve městě Alcorcón.\n\nJedná se o stanici linky metra 12.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B1.\n\n\n"}
{"id": "1239371", "url": "https://cs.wikipedia.org/wiki?curid=1239371", "title": "Alcorcón Central (stanice metra)", "text": "Alcorcón Central (stanice metra)\n\nAlcorcón Central (plným názvem ) je stanice metra v Madridu, která se nachází v jižní aglomeraci města. Stanice má výstup do ulic Avenida de Móstoles a Bailén ve městě Alcorcón.\n\nJedná se o stanici linky metra 12. Ve stanici je možný přestup na nádraží příměstské železnice Cercanías.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B1. \n\n\n"}
{"id": "1239372", "url": "https://cs.wikipedia.org/wiki?curid=1239372", "title": "Parque Oeste (stanice metra)", "text": "Parque Oeste (stanice metra)\n\nParque Oeste (plným názvem ; doslovně přeloženo „Západní park“) je stanice metra v Madridu, která se nachází v jižní aglomeraci města. Stanice má výstup do ulic Estambul a Luxemburgo ve městě Alcorcón.\n\nJedná se o stanici linky metra 12. Stanice obsluhuje kampus univerzity Universidad Rey Juan Carlos.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B1. \n\n\n"}
{"id": "1239373", "url": "https://cs.wikipedia.org/wiki?curid=1239373", "title": "Universidad Rey Juan Carlos (stanice metra)", "text": "Universidad Rey Juan Carlos (stanice metra)\n\nUniversidad Rey Juan Carlos (plným názvem ) je stanice metra v Madridu, která se nachází v jižní aglomeraci města. Stanice má výstup do ulic Avenida Alcalde de Móstoles a Tulipán ve městě Móstoles.\n\nJedná se o stanici linky metra 12. Stanice je pojmenována po nedaleké univerzitě Universidad Rey Juan Carlos. Jedná se o stanici s nejdelším názvem v síti.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B2.\n\n\n"}
{"id": "1239374", "url": "https://cs.wikipedia.org/wiki?curid=1239374", "title": "Móstoles Central (stanice metra)", "text": "Móstoles Central (stanice metra)\n\nMóstoles Central (plným názvem ) je stanice metra v Madridu, která se nachází v jižní aglomeraci města. Stanice má výstup do ulic Paseo de Goya a Paseo de la Estación ve městě Móstoles.\n\nJedná se o stanici linky metra 12. Ve stanici je možný přestup na nádraží příměstské železnice Cercanías.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B2.\n\n\n"}
{"id": "1239375", "url": "https://cs.wikipedia.org/wiki?curid=1239375", "title": "Pradillo (stanice metra)", "text": "Pradillo (stanice metra)\n\nPradillo (plným názvem ; doslovně přeloženo jako „Loučka“) je stanice metra v Madridu, která se nachází v jižní aglomeraci města. Stanice má výstup do ulice Avenida Dos de Mayo (třída 2. května) a na náměstí Plaza del Pradillo ve městě Móstoles.\n\nJedná se o stanici linky metra 12.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B2.\n\n\n"}
{"id": "1239378", "url": "https://cs.wikipedia.org/wiki?curid=1239378", "title": "August Longin Lobkowicz", "text": "August Longin Lobkowicz\n\nAugust Longin z Lobkowicz (německy \"August Longin Fürst von Lobkowitz\", 15. března 1797, Praha – 17. března 1842, Vídeň) byl česko-rakouský politik a úředník, císařský kancléř. Pocházel z knížecí mělnicko-hořínské větve českého šlechtického rodu Lobkoviců. \n\nNarodil se v Praze jako \"August Longin Josef kníže z Lobkovic\". Jeho otcem byl Antonín Isidor z Lobkovic. August nejprve pobýval v Českém království, od roku 1826 byl císařským úředníkem v Haliči. Zde pobýval pět let a mezi roky 1831 a 1832 se věnoval Polákům. Od roku 1834 jako předseda dvorské komory horní a mincovní řídil ražbu a hornictví své země. Byl čestným členem \"Společnosti vlasteneckého muzea v Čechách\" a jednatelem Národního musea. \n\nRoku 1835 se mu ve Vídni narodil syn Jiří Kristián. \n\nKníže August Longin z Lobkovic zemřel dva dny po svých 45. narozeninách, 17. března 1842. Jeho ostatky byly převezeny zpět do rodné Prahy, kde byly uloženy k poslednímu odpočinku.\n\nVlastnil Mělník, Hořín, Drhovle, Sedlec, Rožďalovice, Pšovku (kdysi Šopka, dnes součást Mělníka) a Lobkovický palác na Malé Straně v Praze.\n\nOženil se 10. listopadu 1827 v Hluboké nad Vltavou s princeznou Annou Bertou ze Schwarzenbergu (2. září 1807 Vídeň – 12. říjen 1883 Salzburg), dcerou Josefa II. Jana ze Schwarzenbergu (1769–1833) a jeho manželky Pavlíny z Arenbergu (1774–1810). Manželka byla dámou Hvězdového kříže a byla pohřbena v Lobkovické hrobce v Hoříně. Narodilo se jim 7 dětí:\n\n\n"}
{"id": "1239379", "url": "https://cs.wikipedia.org/wiki?curid=1239379", "title": "Polínský vrch", "text": "Polínský vrch\n\nPolínský vrch je kopec sopečného původu v Tepelské vrchovině v okrese Plzeň-sever. Vrchol dosahuje nadmořské výšky 684,4 metru. Přímo přes něj vede hranice katastrálních území obce Krsy a její místní části Polínek.\n\nV první polovině osmdesátých let dvacátého století na Polínském vrchu objevili a částečně prozkoumali Jaroslav Bašta a Dara Baštová tři pravěká výšinná sídliště. Největší z nich se nacházelo na západním výběžku nad údolím Dolského potoka. Keramika zde nalezená pocházela ze staršího eneolitu, z období chamské kultury, pozdní doby halštatské a ze třináctého století. Druhé sídliště na severním výběžku vrchu mohlo být podle tvarů terénu opevněné, ale malé množství nálezů z lokality neumožnilo její datování. Třetí sídliště leželo na severním okraji vrcholové plošiny a osídleno bylo v době staršího eneolitu a snad i v pozdní době halštatské.\n\nVrch je významným bodem a samostatnou částí geomorfologického podokrsku Úterská pahorkatina, kde je jejím nejvyšším vrcholem. Ta patří do geomorfologického okrsku Krasíkovská vrchovina, který je součástí podcelku Bezdružická vrchovina v Tepelské vrchovině. Má charakter stolové hory, která je pozůstatkem lávového příkrovu tvořeného nefelinickým bazanitem. Pod příkrovem se nachází starší fylitové podloží. Ve strmých svazích byl v první polovině dvacátého století otevřen lom na těžbu kamene určeného ke stavbě silnic, jehož až dvacet metrů vysoké stěny využívají horolezci a lze na nich pozorovat sloupcovou odlučnost horniny.\n\nVrch leží mimo značené turistické trasy, ale na vrchol vede neznačená lesní cesta, která odbočuje ze silnice z Polínek do Krs. Částečně odlesněné svahy a vrchol umožňují výhled k severu.\n"}
{"id": "1239380", "url": "https://cs.wikipedia.org/wiki?curid=1239380", "title": "René Thomas", "text": "René Thomas\n\nRené Thomas může být:\n\n"}
{"id": "1239381", "url": "https://cs.wikipedia.org/wiki?curid=1239381", "title": "Vinice (Plaská pahorkatina)", "text": "Vinice (Plaská pahorkatina)\n\nVinice je kopec sopečného původu v Plaské pahorkatině v okrese Plzeň-sever. Nachází se necelý kilometr jihozápadně od Skupče a dosahuje nadmořské výšky 588,9 metru.\n\nNa vrcholu se nacházelo pravěké výšinné sídliště. Bylo osídleno v eneolitu mladším stupněm chamské kultury a poté v mladší době halštatské. Archeologická lokalita je chráněna jako kulturní památka ČR.\n\nVrch je významným bodem geomorfologického okrsku Pernarecká pahorkatina, který je součástí podcelku Stříbrská pahorkatina v Plaské pahorkatině. Má tvar bazanitové kupy. Ta je pozůstatkem většího výlevu (efuze), která pronikla třetihorními fylity. Úpatí vrchu lemují balvanové haldy a v západním úbočí se nachází opuštěný lom. V jeho stěnách lze pozorovat tzv. \"sonnenbrand,\" tj. kuličkový rozpad horniny, který se objevuje v případech, kdy se magma dostalo do styku s vodou nasycenými sedimenty a ve svém důsledku prakticky znemožňuje jakékoliv využití kamene.\n\nVrch leží mimo značené turistické trasy, ale je dobře přístupný polními cestami od Skupče. Přestože je z větší části zalesněný, poskytuje dobrý výhled.\n"}
{"id": "1239384", "url": "https://cs.wikipedia.org/wiki?curid=1239384", "title": "Malý Špičák (Rakovnická pahorkatina)", "text": "Malý Špičák (Rakovnická pahorkatina)\n\nMalý Špičák je kopec sopečného původu na jihozápadním okraji Rakovnické pahorkatiny v okrese Plzeň-sever. Nachází se asi jeden kilometr jihovýchodně od osady Čbán a dosahuje nadmořské výšky 604,7 metru. Na vrcholu se zachovaly nepatrné zbytky hradu označovaného jako Malšín ze druhé poloviny třináctého století.\n\nVrch je významným bodem geomorfologického okrsku Lomská vrchovina, který je součástí podcelku Manětínská vrchovina v Rakovnické pahorkatině. Má tvar kuželovitého suku tvořeného olivinickým nefelinitem, který své okolí převyšuje až o šestnáct metrů. Vznikl jako přívodní dráha magmatu, které proniklo okolní brekcií složenou z bazaltických fragmentů, silicifikovaných pískovců až slepenců a břidlic. V úpatí se nachází opuštěný lom, ve kterém lze pozorovat sloupcovou odlučnost horniny. Při povrchu dochází také ke kuličkovému rozpadu (tzv. sonnenbrandový rozpad). K podobnému jevu dochází na nedalekém vrchu Vinice.\n\nNa vrchol nevede žádná turisticky značená cesta. Nejsnazší přístup je cesty, která směřuje k severu od samoty Liška.\n"}
{"id": "1239385", "url": "https://cs.wikipedia.org/wiki?curid=1239385", "title": "Hradišťský kopec", "text": "Hradišťský kopec\n\nHradišťský kopec je neovulkanický kopec v Plaské pahorkatině v okrese Tachov. Nachází se asi 1,5 kilometru jihovýchodně od Konstantinových Lázní a dosahuje nadmořské výšky 632,2 metru. Vrcholová část a přilehlé jižní úbočí je chráněno jako přírodní rezervace Hradišťský vrch. Celou vrcholovou plošinu lemují zbytky valu pravěkého hradiště z pozdní doby bronzové zapsané na seznam národních kulturních památek. Opuštěný kamenolom v západní části vrchu slouží jako přírodní koupaliště.\n\nVrch je významným bodem a tvoří samostatnou část geomorfologického podokrsku Konstantinolázeňské pahorkatiny. Ta spadá pod geomorfologický okrsek Pernarecká pahorkatina, který je součástí podcelku Stříbrská pahorkatina v Plaské pahorkatině. Vznikl jako lávový příkrov z nefelinického bazanitu o mocnosti padesát metrů. Má tvar stolové hory, jejíž jižní svahy jsou podstatně strmější než severní a dosahují výšky až 150 metrů. Zejména na nich se vyskytují skalnaté hřbítky, mrazové sruby, nivační kary a další projevy zvětrávání. Ve stěnách lomu se projevují jevy sonnenbrandu (kuličkový rozpad horniny) a sloupcová odlučnost s neobvykle tlustými sloupy. Jejich průměr dosahuje až tří metrů.\n\nVrch je přístupný po okružní zeleně značené turistické trase z Konstantinových Lázní. Souběžně s ní je značená naučná stezka Hradišťský vrch. Značená trasa míjí ve vzdálenosti sto až dvě stě metrů vrchol kopce, který se nachází uvnitř přírodní rezervace.\n"}
{"id": "1239388", "url": "https://cs.wikipedia.org/wiki?curid=1239388", "title": "Hospital de Móstoles (stanice metra)", "text": "Hospital de Móstoles (stanice metra)\n\nHospital de Móstoles (plným názvem ) je stanice metra v Madridu, která se nachází v jižní aglomeraci města. Stanice má výstup do ulic Río Ebro a Río Sella ve městě Móstoles.\n\nJedná se o stanici linky metra 12. Stanice je pojmenována po blízké nemocnici Móstoles.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B2.\n\n\n"}
{"id": "1239389", "url": "https://cs.wikipedia.org/wiki?curid=1239389", "title": "Manuela Malasaña (stanice metra)", "text": "Manuela Malasaña (stanice metra)\n\nManuela Malasaña (plným názvem ) je stanice metra v Madridu, která se nachází v jižní aglomeraci města. Stanice má výstup do ulic Avenida Osa Menor a Desarrollo ve městě Móstoles.\n\nJedná se o stanici linky metra 12. Stanice je pojmenována po Manuele Malasañové – oběti Povstání 2. května během španělské války za nezávislost. Stanice byla jako jediná na lince 12 postavena v otevřené stavební jámě (v době výstavby na povrchu nebyla žádná zástavba), jako jediná má také zaklenutý strop.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B2.\n\n\n"}
{"id": "1239390", "url": "https://cs.wikipedia.org/wiki?curid=1239390", "title": "Loranca (stanice metra)", "text": "Loranca (stanice metra)\n\nLoranca (plným názvem ) je stanice metra v Madridu, která se nachází v jižní aglomeraci města. Stanice má výstup do ulice Avenida de Pablo Iglesias a náměstí Plaza de la Concordia ve stejnojmenné čtvrti města Fuenlabrada.\n\nJedná se o stanici linky metra 12.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B2.\n\n\n"}
{"id": "1239391", "url": "https://cs.wikipedia.org/wiki?curid=1239391", "title": "Hospital de Fuenlabrada (stanice metra)", "text": "Hospital de Fuenlabrada (stanice metra)\n\nHospital de Fuenlabrada (plným názvem ) je stanice metra v Madridu, která se nachází v jižní aglomeraci města. Stanice má výstup do ulic Camino del Molino a Avenida del Hospital ve městě Fuenlabrada.\n\nJedná se o stanici linky metra 12. Stanice je pojmenována po nedaleké nemocnici Fuenlabrada. Poblíž se také nachází kampus univerzity Universidad Rey Juan Carlos.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B2.\n\n\n"}
{"id": "1239392", "url": "https://cs.wikipedia.org/wiki?curid=1239392", "title": "Parque Europa (stanice metra)", "text": "Parque Europa (stanice metra)\n\nParque Europa (plným názvem ; doslovně přeloženo jako „Evropský park“) je stanice metra v Madridu, která se nachází v jižní aglomeraci města. Stanice má výstup do ulic Avenida de las Naciones a Francia ve městě Fuenlabrada.\n\nJedná se o stanici linky metra 12.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B2.\n\n\n"}
{"id": "1239393", "url": "https://cs.wikipedia.org/wiki?curid=1239393", "title": "Fuenlabrada Central (stanice metra)", "text": "Fuenlabrada Central (stanice metra)\n\nFuenlabrada Central (plným názvem ) je stanice metra v Madridu, která se nachází v jižní aglomeraci města. Stanice má výstup do ulic Paseo de la Estación a Paseo de Roma ve městě Fuenlabrada.\n\nJedná se o stanici linky metra 12. Ve stanici je možný přestup na nádraží příměstské železnice Cercanías.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B2.\n\n\n"}
{"id": "1239394", "url": "https://cs.wikipedia.org/wiki?curid=1239394", "title": "Parque de los Estados (stanice metra)", "text": "Parque de los Estados (stanice metra)\n\nParque de los Estados (plným názvem ) je stanice metra v Madridu, která se nachází v jižní aglomeraci města. Stanice má výstup do ulic Avenida de los Estados a Miguel de Unamuno ve městě Fuenlabrada.\n\nJedná se o stanici linky metra 12.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B2.\n\n\n"}
{"id": "1239403", "url": "https://cs.wikipedia.org/wiki?curid=1239403", "title": "Danosmta", "text": "Danosmta\n\nDanosmta (, , , Доной-лам) je hora na bočním kavkazském hřbetu v pohoří Velký Kavkaz na hranici mezi Čečenskem a Gruzií. Na severním svahu pramení pravý přítok Šaro-Argunu Danějlamchi (), jižní svah odvodňuje řeka Pirikitská Alazani v povodí Sulaku.\n\nNázev je odvozen od názvu z okresu Šaroj pocházejícího čečenského tejpu Dónoj ().\n\nHora leží na hranici mezi čečenským okresem Šaroj na severu a gruzínskou historickou oblastí Tušetie na jihu. Nejbližším trvale osídleným místem na severním svahu je Itum-Kali.\n\nS nadmořskou výškou 4176 m patří ke 3. kategorii co do náročnosti výstupu. Koncem 19. století došlo v souvislosti s rozvojem alpinismu k sérii prvovýstupů. Zasněžený vrchol Danosmty byl pokořen mezi prvními, a to roku 1889 skupinou pod vedením N. Kuzněcova.\n\n"}
{"id": "1239420", "url": "https://cs.wikipedia.org/wiki?curid=1239420", "title": "Arroyo Culebro (stanice metra)", "text": "Arroyo Culebro (stanice metra)\n\nArroyo Culebro (plným názvem ; doslovně přeloženo jako „Plazí potok“) je stanice metra v Madridu, která se nachází v jižní aglomeraci města. Stanice má výstup do ulic Las Ciencias a Paseo Juan José Rosón ve městě Getafe.\n\nJedná se o stanici linky metra 12. Stanice je pojmenována čtvrti, ve které se nachází a potoku, který čtvrtí protéká.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B1.\n\n\n"}
{"id": "1239421", "url": "https://cs.wikipedia.org/wiki?curid=1239421", "title": "Conservatorio (stanice metra)", "text": "Conservatorio (stanice metra)\n\nConservatorio (plným názvem ) je stanice metra v Madridu, která se nachází v jižní aglomeraci města. Stanice má výstup do ulic Avenida Arcas del Agua a Senda de Mafalda ve městě Getafe.\n\nJedná se o stanici linky metra 12. Stanice je pojmenována po nedaleké konzervatoři Conservatorio Profesional de Música de Getafe.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B1.\n\n\n"}
{"id": "1239422", "url": "https://cs.wikipedia.org/wiki?curid=1239422", "title": "Alonso de Mendoza (stanice metra)", "text": "Alonso de Mendoza (stanice metra)\n\nAlonso de Mendoza (plným názvem ) je stanice metra v Madridu, která se nachází v jižní aglomeraci města. Stanice má výstup do ulic Ferrocarril a El Greco ve městě Getafe.\n\nJedná se o stanici linky metra 12. Stanice je pojmenována po španělském conquistadorovi a zakladateli města La Paz Alonsovi de Mendoza.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B1.\n\n\n"}
{"id": "1239423", "url": "https://cs.wikipedia.org/wiki?curid=1239423", "title": "Getafe Central (stanice metra)", "text": "Getafe Central (stanice metra)\n\nGetafe Central (plným názvem ) je stanice metra v Madridu, která se nachází v jižní aglomeraci města. Stanice má výstup do ulic Ferrocarril a Ramón y Cajal ve městě Getafe.\n\nJedná se o stanici linky metra 12. Ve stanici je možný přestup na nádraží příměstské železnice Cercanías.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B1.\n\n\n"}
{"id": "1239424", "url": "https://cs.wikipedia.org/wiki?curid=1239424", "title": "Juan de la Cierva (stanice metra)", "text": "Juan de la Cierva (stanice metra)\n\nJuan de la Cierva (plným názvem ) je stanice metra v Madridu, která se nachází v jižní aglomeraci města. Stanice má výstup do ulice Avenida de España a náměstí Plaza Barcelona ve městě Getafe.\n\nJedná se o stanici linky metra 12. Stanice je pojmenována po vynálezci vírníku (autogyra) Juanovi de la Cierva. Stanice je proto vyzdobena na jeho památku (mj. šídly).\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B1.\n\n\n"}
{"id": "1239425", "url": "https://cs.wikipedia.org/wiki?curid=1239425", "title": "El Casar (stanice metra)", "text": "El Casar (stanice metra)\n\nEl Casar (plným názvem ) je stanice metra v Madridu, která se nachází v jižní aglomeraci města. Stanice má výstup do ulic Avenida de El Casar a Alhaquén ve městě Getafe.\n\nJedná se o stanici linky metra 12. Ve stanici je možný přestup na nádraží příměstské železnice Cercanías.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B1.\n\nDo stanice je výhledově plánované prodloužení linky metra 3 ze stanice Villaverde Alto.\n\n\n"}
{"id": "1239426", "url": "https://cs.wikipedia.org/wiki?curid=1239426", "title": "Los Espartales (stanice metra)", "text": "Los Espartales (stanice metra)\n\nLos Espartales (plným názvem ) je stanice metra v Madridu, která se nachází v jižní aglomeraci města. Stanice má výstup do ulic Avenida Rigoberta Menchú a Helen Keller ve městě Getafe.\n\nJedná se o stanici linky metra 12.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B1.\n\n\n"}
{"id": "1239427", "url": "https://cs.wikipedia.org/wiki?curid=1239427", "title": "El Bercial (stanice metra)", "text": "El Bercial (stanice metra)\n\nEl Bercial (plným názvem ) je stanice metra v Madridu, která se nachází v jižní aglomeraci města. Stanice má výstup do ulic Avenida Comandante José Manuel Ripollés a Liberia ve městě Getafe.\n\nJedná se o stanici linky metra 12. Stanice je pojmenována po čtvrti, ve které se nachází. Souběžně s nástupišti se ve stanici nachází podzemní depo pro vozy řady 8000, které linku 12 obsluhují.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Do roku 2006 v okolí stanice neexistovala prakticky žádná zástava. Změnila to až výstavba obchodního centra a bytové čtvrti. Stanice se nachází v tarifní zóně B1.\n\n\n"}
{"id": "1239429", "url": "https://cs.wikipedia.org/wiki?curid=1239429", "title": "Araucano (1966)", "text": "Araucano (1966)\n\nAraucano (53) byl zásobovací tanker provozovaný chilským námořnictvem v letech 1967–2010. Byla to čtvrtá chilská válečná loď tohoto jména.\n\nPlavidlo postavila dánská loděnice Burmeister & Wain v Kodani. Trup byl na vodu spuštěn 22. června 1966 a do služby loď vstoupila 5. ledna 1967.\n\nPlavidlo mohlo přepravovat 21 126 m paliva a 1444 dalších zásob. Bylo vyzbrojeno čtyřmi 40mm kanóny Bofors. Poháněl jej jeden diesel Burmeister & Wain o výkonu 10 800 bhp, pohánějící jeden lodní šroub. Nejvyšší rychlost dosahovala 17 uzlů. Dosah byl 12 000 námořních mil při rychlosti 14,5 uzlu.\n\nTanker byl ze služby vyřazen dne 8. listopadu 2010, po necelých 44 letech služby. Během své služby urazil vzdálenost více než milion námořních mil a více než 2500krát provedl zásobování jiného plavidla.\n"}
{"id": "1239433", "url": "https://cs.wikipedia.org/wiki?curid=1239433", "title": "Móstoles (stanice metra)", "text": "Móstoles (stanice metra)\n\nMóstoles (stanice metra) může označovat více stanic metra v Móstoles\n"}
{"id": "1239434", "url": "https://cs.wikipedia.org/wiki?curid=1239434", "title": "Komiksová Kytice", "text": "Komiksová Kytice\n\nKomiksová Kytice je ilustrované souborné vydání básnické sbírky Karla Jaromíra Erbena \"Kytice\" v modifikované, „hororové“ podobě z roku 2016. Publikace byla vydána v souvislosti s oslavou 205. výročí narození autora, přidržuje se původní koncepce sbírky a její součástí je i manuál pro čtení symboliky sbírky, jehož autorem je Jan Kajfosz. Vydavatelem publikace je vydavatelství Transmedialist.\n\nKarel Jaromír Erben původně zamýšlel vydat Kytici v odlišné podobě. První polovinu měly tvořit balady starší, druhou půlku autor sestavil z novější tvorby. Obě tyto skupiny měli být uspořádány do tematických dvojic, které spojuje vždy identický motiv. Největší rozdíl oproti Kytici, jak ji známe je, že se v ní neobjevuje balada Lilie, ale místo ní je ve sbírce balada Svatojanská noc. Ta měla tvořit pár se Štědrým večerem a pozičně být na osmém místě. Erben ji nikdy nedokončil a později se k ní již nevrátil. Motivy jednotlivých dvojic básní podle původní koncepce jsou následující:\n\nBaladické děje všech básní sbírky vychází z konfliktů, ve kterých se člověk střetává s nadpřirozenými mocnostmi a silami. Toto střetnutí je vyprovokováno činem hlavní postavy balady, který pramení z dobré vůle nebo zloby a je v rozporu s tím, co je obvyklé nebo přirozené. Dějovým rozvíjením konfliktu a jeho vyústěním se potom vyjevuje platnost mravního řádu, který je stanovený v lidské společnosti a nemůže být bez trestu porušován. Činem hlavní postavy se také ukazuje síla osudového údělu, proti němuž je lidská síla nicotně bezmocná. Erben je představou sudby natolik učarován, že lásku a osud staví do jedné roviny, jsou pro něj totožné.\n\nVydavatelství pro podporu tisku prvního vydání uspořádala veřejnou sbírku na portálu Hithit. Na projekt přispělo 459 přispěvatelů a její organizátoři vybrali 115% cílové částky. Sbírka byla koncipovaná převážně jako forma předprodeje publikace.\n\nNa rozdíl od ostatních vydání se zde nevyskytuje balada \"Lilie\"; místo ní je v publikaci obsažena balada \"Svatojanská noc\". Ta se do sbírky nedostala, ačkoliv v původní koncepci s ní Karel Jaromír Erben počítal. Autor ji nestihl dokončit a později po vydání sbírky se k ní už nevrátil. Dochovaly se pouze fragmenty, které vyšly v publikaci Mateří doušky z roku 1969. Svatojanská noc měla v plánované osnově Kytice, kde (krom Holoubka stojícího ve středu) jsou všechny básně uspořádány do tematických dvojic, být v páru se Štědrým večerem a pozičně měla zaujímat osmé místo.\n\nV původní sbírce jsou zastoupeny dvě písně (\"Kytice\" a \"Věštkyně\"), které uvádějí a uzavírají celé dílo. Vizuálně jsou zpracovány ve formě ilustrací. Oproti tomu 11 zbylých balad je ztvárněno v komiksovém zpracování a každou zpracoval jiný ilustrátor. Autoři námětu souborného díla chtěli pokračovat v Erbenově myšlence, podle které každá báseň reprezentuje jednu květinu z duše národa, které je potřeba sesbírat a dát na hrob matky vlasti. Při vizualizaci balad je v bublinách použita pouze přímá řeč. Zbývající text balad je zachycen v obrazech. To se netýká pouze přepisu textu básní, ale především symboliky, se kterou Erben pracoval. Interpretace souborného díla je rozšířena o přidané ilustrace i skryté symboly, které propojují jednotlivé příběhy. Na konci publikace se nachází nápovědu k pochopení symboliky a překlopení od Jana Kajfosze.\n\nTexty jednotlivých básní v publikaci (mimo balady \"Svatojanská noc\"), byly připraveny podle kritického vydání původní sbírky, která vyšla v roce 1961 ve Státním nakladatelství literatury v Praze. Základem tohoto vydání byla editace Antonína Grunda a Rudolfa Skřečka, kterou vydala Národní knihovna v roce 1956. Báseň Svatojanská noc byla připravena podle prvního vydání sbírky Mateří douška, která vyšla v roce 1969 v nakladatelství Československý spisovatel v Praze.\n\nPublikace se skládá ze 2 ilustrací (písně Kytice a Věštkyně) a 11 komiksových příběhů. Každou komiksovou baladu ilustroval odlišný ilustrátor. Díky tomu každý příběh může být zasazen v jiné době a zpracován v jiném žánru.\n\n\nKritika, která neměla reklamní charakter, přijala Komiksovou Kytici spíše s rozpaky. Zpravidla oceňovala, nejen vydání komiksů s původním zněním Erbenových balad, ale také zveřejnění nedokončené balady Svatojanská noc. Kritici se shodli, že dílo může přiblížit původní sbírku \"Kytice\" mladé generaci.\n\nOproti tomu čtenáři publikaci přijali velmi pozitivně a davájí tomuto komiksovému zpracování vysoká hodnocení.\n\n\n"}
{"id": "1239437", "url": "https://cs.wikipedia.org/wiki?curid=1239437", "title": "Liptovské Tatry", "text": "Liptovské Tatry\n\nLiptovské Tatry jsou jedním z geomorfologických okrsků nacházející se v hlavním hřebeni Západních Tater. Prochází jimi slovensko-polská hranice. Nachází se nad údolími: Račkova dolina, Bystrá dolina, Kamenistá dolina, Tichá dolina, Dolina Tomanowa (v Polsku), Tomanovská dolina (na Slovensku), Dolina Pyszniańska, Dolina Starorobociańska, Dolina Chochołowska Wyżnia a Doliny Chochołowskiej. Nejvyšší vrchol je Bystrá, 2248 m n. m., který je zároveň nejvyšším vrcholem celých Západních Tater.\n\nNa západě jsou Jamnickým sedlem (1908 m) odděleny od Roháčů, na východě je Tomanovské sedlo (1686 m n. m.) odděluje od masivu Červených vrchů. Na severozápadě, na vrcholu Volovce navazuje geomorfologický okrsek Lúčna (polsky Grześ) (1653 m); na severu, v sedle Siwa Przełęcz (1812 m n. m.) navazuje geomorfologický okrsek a hřeben Ornak (nejvyšší místo: Zadni Ornak, 1867 m n. m.).\n\nNa území Liptovských Tater leží řada kopců s nadmořskou výškou nad 2000 metrů. Nejvyšší jsou:\n"}
{"id": "1239438", "url": "https://cs.wikipedia.org/wiki?curid=1239438", "title": "René Thomas (závodník)", "text": "René Thomas (závodník)\n\nRené Thomas (7. března 1886 Périgueux – 23. září 1975 Paříž) byl francouzský automobilový závodník, rekordman a průkopník letectví. Zvítězil v závodě 500 mil Indianapolis 1914.\n\nRené Thomas se narodil 7. března 1886 v Périgueux.\n\nOd roku 1910 létal pro Société Antoinette jako zkušební pilot a účastnil se několika evropských soutěží. V říjnu 1910 se René Thomas na svém jednoplošníku Antoinette VII srazil v Miláně s dvojplošníkem Farman III skotského kapitána Bertrama Dicksona. Šlo o první zaznamenanou havárii dvou letadel ve vzduchu. Zatímco Thomas z kolize vyvázl bez vážných zranění, Dickson utrpěl závažná vnitřní zranění a nikdy se úplně nezotavil. Zemřel v roce 1913.\n\nPrezidentem Société Antoinette byl Léon Levavasseur, dalším z testovacích pilotů společnosti byl Hubert Latham. \n\nRené Thomas jako jeden z vedoucích francouzských závodníků, nastoupil v roce 1911 do nově sestaveného týmu Louise Delâge, který tvořili Paul Bablot, Albert Guyot a Victor Rigal. V Grand Prix Francie 1914 dojel s vozem značky Th. Schneider na devátém místě. V roce 1914 zvítězil s vozem Delage v závodě 500 mil Indianapolis, Albert Guyot dojel třetí.\n\nV době první světové války osvobozen od služby v armádě aby mohl závodit. Firma Delage na jeho počest vyráběla v meziválečném období volanty z vrstvené pružinové oceli s vyrytým portrétem a podpisem Reného Thomase a osazovala jimi své vozy. Stejný volant měl na svém voze i Jean Chassagne, když zvítězil v Grand Prix s vozem TT Sunbeam v roce 1922. Thomas se Indy 500 účastnil i po válce. V roce 1919 byl 11., v ročníku 1920 dojel na druhém místě. V ročníku 1921 pro poruchu nedojel. \n\n6. července 1924 ve francouzském Arpajonu ustanovil René Thomas nový světový rychlostní rekord. S vozem Delage \"La Torpille\" jel rychlostí 230 km/h. 28. května 1973 se vrátil do Indianapolis, aby před závodem 500 mil Indianapolis zajel několik kol na původním voze Delage. Vůz ale neřídil, seděl na sedadle spolujezdce. \n\nRené Thomas zemřel 23. září 1975 v Paříži ve věku 89 let.\n"}
{"id": "1239442", "url": "https://cs.wikipedia.org/wiki?curid=1239442", "title": "Římskokatolická farnost Ostrožská Lhota", "text": "Římskokatolická farnost Ostrožská Lhota\n\nŘímskokatolická farnost Ostrožská Lhota je územní společenství římských katolíků s farním kostelem svatého Jakuba Staršího v děkanátu Uherské Hradiště.\n\nPrvní písemná zmínka o Ostrožské Lhotě pochází z roku 1371. Obec byla tehdy latinsky nazývána \"Majori Lhota\" (česky \"Velká Lhota\").\n\nV roce 1421 byl výlučným vlastníkem Ostrožské Lhoty Hašek z Waldsheimu, který byl horlivým husitou a často se účastnil husitských válek. Je pravděpodobné, že doposud katoličtí obyvatelé vsi se po vzoru svého pána připojili k reformačnímu hnutí a bojovali spolu s husity. V rámci pobělohorské rekatolizace zde byl Martinidovou misií pravděpodobně v roce 1655 zbudován první kostel.\n\nV roce 1670 byla na kopci nad obcí směrem k Blatnici, pod jejíž farnost tehdy Ostrožská Lhota náležela, zřízena kaple sv. Antonína Paduánského, čímž byly dány základy poutního místa Svatý Antonínek. Farníci z Ostrožské Lhoty včetně místních kněží se od té doby podílí na provozu tohoto místa, ačkoliv sama kaple dnes formálně leží těsně za hranicí jejich obce a osamostatněné farnosti.\n\nSamostatná duchovní správa byla v Ostrožské Lhotě zřízena lokálií 21. listopadu 1765 přispěním lhotského rodáka Jana Maluše, kněze v sousední Blatnici pod Sv. Antonínkem, kam do té doby Ostrožská Lhota náležela. V roce 1784 zřízena kuracie a v roce 1867 fara.\n\nSoučasný farní kostel byl postaven v pozdně barokním stylu roku 1908. Stojí na místě zbořeného kostela z roku 1832, jehož věž pocházela z předchozího kostela, který se v roce 1830 zhroutil. O stavbu současného kostela se zasloužili především tehdejší farář Antonín Man, nadučitel Antonín Jadrníček a poslanec Antonín Cyril Stojan. Spolu s kostelem byl jižně od něj vystavěn i nový oddělený hřbitov a přestalo se tak pochovávat okolo kostela.\n\nSoučasným (leden 2019) farářem je R. D. Mgr. Miroslav Reif.\nPravidelně se konají duchovní obnovy, biblické hodiny, setkání společenství, modlitby matek, výuka náboženství, při bohoslužbách zpívá schola mládeže i chrámový sbor. Na začátku školního roku se žehnají školní aktovky. Farnost je zapojena do projektu Noc kostelů.\n\nVe farnosti se pravidelně pořádá tříkrálová sbírka. V roce 2017 dosáhl výtěžek sbírky 40 174 korun.\n\nV roce 2017 prošel farní kostel velkou rekonstrukcí. Dostal novou dlažbu, podlahové vytápění, nové lavice, byl přebudovaný presbytář. V listopadu 2017 posvětil biskup Josef Nuzík také nový oltář.\n\nV září 2018 ve farnosti uděloval svátost biřmování biskup Antonín Basler. \nV roce 1895 se v Ostrožské Lhotě narodil a 5. července 1921 byl vysvěcen na kněze Josef Bachan. Zemřel v roce 1967.\n\nZ farnosti pochází rovněž Mons. ThDr. Antonín Šuránek, narozen 29. května 1902 v Ostrožské Lhotě, který působil jako spirituál olomouckého kněžského semináře, než mu začal být po zbytek života výkon kněžské služby znesnadňován komunistickým režimem. Zasloužil se o rozvoj mnoha církevních staveb a poutních míst, zejména domácího Svatého Antonínka. V důsledků započatého procesu kanonizace mu náleží titul Služebník Boží. Zemřel 3. listopadu 1982 v Petřkovicích, pohřben byl na ostrožskolhotském hřbitově. Jeho jméno nese i pastorační centrum zřízené v obci v sousedství fary v roce 2002 při příležitosti 100. výročí jeho narození.\n\nSynovec Antonína Šuránka, Antonín Dominik, narozen 25. června 1914 v Ostrožské Lhotě, byl vysvěcen na kněze 5. července 1940. Doprovázel svého strýce Antonína Šuránka ke konci jeho života a sám pak přozil poslední léta svého života (zemřel 25. listopadu 2004) jako farář v rodné Ostrožské Lhotě.\n\nBratranec Antonína Dominika, Stanislav Šuránek, narozen 2. listopadu 1921 v Ostrožské Lhotě, byl vysvěcen na kněze 29. června 1948. Zemřel 15. října 1990.\n\nVýrazem poděkování za kněžství těchto čtyř ostrožskolhotských kněží je tzv. Pavlišova studánka se sochou svatého Antonína vybudovaná v roce 1971 zedníkem Josefem Pavlišem při cestě z Ostrožské Lhoty na kopec k poutnímu místu Svatý Antonínek.\n\nDne 1. července 2000 měl primici ve farním kostele R. D. Mgr. Miroslav Bachan, který však po dlouhé nemoci 11. června 2005 zemřel a v Ostrožské Lhotě je pohřben.\n\n"}
{"id": "1239446", "url": "https://cs.wikipedia.org/wiki?curid=1239446", "title": "El Carrascal (stanice metra)", "text": "El Carrascal (stanice metra)\n\nEl Carrascal (plným názvem ) je stanice metra v Madridu, která se nachází v jižní aglomeraci města. Stanice má výstup do ulic Avenida Rey Juan Carlos I a Avenida Bélgica ve městě Leganés.\n\nJedná se o stanici linky metra 12. Stanice je pojmenována po čtvrti, ve které se nachází. Funguje jako terminál autobusové dopravy, tzv. intercambiador.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B1.\n\n\n"}
{"id": "1239447", "url": "https://cs.wikipedia.org/wiki?curid=1239447", "title": "Julián Besteiro (stanice metra)", "text": "Julián Besteiro (stanice metra)\n\nJulián Besteiro (plným názvem ) je stanice metra v Madridu, která se nachází v jižní aglomeraci města. Stanice má výstup do ulic Avenida Rey Juan Carlos I a La Sagra ve městě Leganés.\n\nJedná se o stanici linky metra 12. Stanice je pojmenována po socialistickém politikovi ze začátku 20. století Juliánu Besteirovi.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B1.\n\n\n"}
{"id": "1239448", "url": "https://cs.wikipedia.org/wiki?curid=1239448", "title": "Casa del Reloj (stanice metra)", "text": "Casa del Reloj (stanice metra)\n\nCasa del Reloj (plným názvem ) je stanice metra v Madridu, která se nachází v jižní aglomeraci města. Stanice má výstup do ulic Avenida de Gibraltar a Maestro ve městě Leganés.\n\nJedná se o stanici linky metra 12. Stanice je pojmenována po radnici s hodinami poblíž stanice metra.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B1.\n\n\n"}
{"id": "1239449", "url": "https://cs.wikipedia.org/wiki?curid=1239449", "title": "Hospital Severo Ochoa (stanice metra)", "text": "Hospital Severo Ochoa (stanice metra)\n\nHospital Severo Ochoa (plným názvem ) je stanice metra v Madridu, která se nachází v jižní aglomeraci města. Stanice má výstup do ulic Avenida de Orellana a Avenida de Fuenlabrada ve městě Leganés.\n\nJedná se o stanici linky metra 12. Stanice je pojmenována po blízké nemocnici Hospital Severo Ochoa. Ta je pojmenovaná po španělském lékaři Severuo Ochoovi.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B1.\n\n\n"}
{"id": "1239450", "url": "https://cs.wikipedia.org/wiki?curid=1239450", "title": "Leganés Central (stanice metra)", "text": "Leganés Central (stanice metra)\n\nLeganés Central (plným názvem ) je stanice metra v Madridu, která se nachází v jižní aglomeraci města. Stanice má výstup do ulic Paseo de la Estación a Virgen del Camino ve městě Leganés.\n\nJedná se o stanici linky metra 12. Ve stanici je možný přestup na nádraží příměstské železnice Cercanías a další vlaky RENFE a ve stanici se nachází i autobusový terminál, tzv. intercambiador.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B1.\n\n\n"}
{"id": "1239451", "url": "https://cs.wikipedia.org/wiki?curid=1239451", "title": "San Nicasio (stanice metra)", "text": "San Nicasio (stanice metra)\n\nSan Nicasio (plným názvem ) je stanice metra v Madridu, která se nachází v jižní aglomeraci města. Stanice má výstup do ulic Avenida Mar Mediterráneo a Zurbarán ve městě Leganés.\n\nJedná se o stanici linky metra 12. Stanice je pojmenována po čtvrti (svatý Nikasius), ve které se nachází.\n\nStanice vznikla v rámci výstavby linky 12 a byla otevřena 11. dubna 2003 zároveň s celou linkou. Stanice se nachází v tarifní zóně B1.\n\n\n"}
{"id": "1239455", "url": "https://cs.wikipedia.org/wiki?curid=1239455", "title": "Bitva u Mühldorfu", "text": "Bitva u Mühldorfu\n\nBitva u Mühldorfu (německy \"Schlacht bei Mühldorf\") byl vojenský střet mezi bavorským vévodou Ludvíkem Bavorem a rakouským vévodou Fridrichem Sličným o královský titul v římské říši, který se odehrál 28. září 1322 na planině u vsi Ampfing poblíž bavorského města Mühldorf na Innu.\n\nSpor o římský královský titul začal v roce 1314 po smrti krále Jindřicha Lucemburského. V září tohoto roku došlo k volbě nového krále, ale volba byla rozdělená a volily dvě skupiny kurfiřtů. Jedna skupina zvolila Ludvíka IV. Bavorského, druhá o den později Fridricha I. Sličného. Období dvojvládí směřovalo k vojenskému střetu, na který se obě strany začaly připravovat od jara 1322. V září se sešla vojska obou stran na březích řeky Inn u Mühldorfu a 28. září se schýlilo k bitvě.\n\nFridrich Sličný armádu koordinoval společně s Jindřichem Korutanským. Shromáždil vojsko z rakouských a alpských zemí a posílil je uherskou a kumánskou jízdou. K tomu mu jeho bratr Leopold Habsburský poslal na pomoc vojsko ze Švábska. Ludvík Bavor ale svoje vojsko sjednotil dříve a doposud měl převahu, o kterou by sjednocením habsburských armád přišel. Jan Lucemburský, který do Ludvíkovy armády přivedl i oddíly Franků, Slezanů a především silný oddíl Čechů pod svým přímým velením, na váhavého Ludvíka naléhal, aby tuto výhodu využil. Ačkoliv Ludvíkovou oblíbenou taktikou bylo vyčkávat, strach z posil ho přesvědčil, svolil k bitvě a Janovi dal velení. Některé prameny uvádějí, že Jan poslal za Fridrichem Plichtu ze Žirotína, který v bitvě později sám padl, protože věděl, že jemu bitvu neodmítne. Šlo totiž o nejproslulejšího turnajového rytíře známého po celé Evropě a Fridrich věděl, že by Plichta na svých cestách podobnou zbabělost nezamlčel a jako nesmírně uznávaný a vážený rytíř by tak ztropil královi nemalou ostudu.\n\nV mnohém z průběhu bitvy si záznamy v 50 kronikách zcela protiřečí a podávají protichůdné zprávy, přesto lze sestavit hrubý obraz událostí. K bitvě, kterou začal Jan, došlo časně ráno v úterý 28. září 1322. Symbolika dne svátku českého patrona svatého Václava psychologicky velmi zapůsobila a české vojsko na sebe vzalo hlavní tíhu boje, který byl velmi krutý a probíhal ještě v poledne. Jan se v čele svého oddílu probojoval hluboko do nepřátelských řad a čtyřikrát byl jeho útok odražen. Poslední útok už bojovali Ludvíkovi vojáci včetně Čechů bez koní, protože ti už byli většinou pobiti.\n\nLudvík potom poslal do bojiště svoji zálohu pod vedením norimberského purkrabí, ale Fridrich měl za to, že jde o posily od jeho bratra Leopolda. Ve chvíli, kdy si uvědomil svůj omyl, bylo už pozdě a o bitvě už bylo rozhodnuto. Následoval chaos, většina rakouských mužů byla zabita, Uhři a Kumáni v domnění, že jde o zradu, opustili bojiště a Fridrich byl se svým bratrem Jindřichem zajat. Leopoldovy posily dorazily pozdě a na bitvu už neměly vliv. K poslední fázi střetu o říšskou korunu došlo v Řezně a přítomen byl Ludvík i jeho zajatci Fridrich a Jindřich.\n\nZa vítězství Jana mu Ludvík dal Chebsko, privilegia, statky i výnosy z cel a mýt a také Jindřicha Habsburského do zajetí. Toho věznil několik měsíců na Křivoklátě a propustil ho až proti výkupnému 9 tisíc hřiven stříbra.\n\nChebsko bylo darováno Janovi listinou, kterou Ludvík podepsal v Řezně 4. října 1322. 8 let stará zástava se tak stala českou državou. Součástí listiny byly podmínky, za kterých mohli římští králové vykoupit kdykoliv území zpět. Sumu 20 tisíc hřiven stříbra ale nikdo nezaplatil a Chebsko tak zůstalo natrvalo součástí Čech.\n\n"}
{"id": "1239456", "url": "https://cs.wikipedia.org/wiki?curid=1239456", "title": "WTA Finals 2016", "text": "WTA Finals 2016\n\nWTA Finals 2016, známý také jako Turnaj mistryň 2016 či se jménem sponzora BNP Paribas WTA Finals 2016, představoval jeden ze dvou závěrečných tenisových turnajů ženské profesionální sezóny 2016 pro osm nejvýše postavených žen ve dvouhře a osm nejlepších párů ve čtyřhře na žebříčku WTA Race.\n\nTurnaj se odehrával mezi 23. až 30. říjnem 2016, potřetí v singapurské aréně Singapore Indoor Stadium, v níž byl instalován tenisový dvorec s tvrdým povrchem. Celkové odměny činily 7 500 000 amerických dolarů, prize money pak 7 000 000 dolarů.\n\nObhájkyní titulu ve dvouhře byla polská hráčka Agnieszka Radwańská, která si účast zajistila v říjnu. V deblové části trofej obhajovala švýcarsko-indická dvojice Martina Hingisová a Sania Mirzaová, jejíž členky si start zajistily jako první již 21. června. V červenci však ukončily vzájemnou spolupráci. Přesto pro turnaj mistryň obnovily partnerství.\n\nJedinou hráčkou, která startovala v singlové i deblové soutěži byla Češka Karolína Plíšková.\n\nNejcennější titul dosavadní kariéry získala ve dvouhře debutující Dominika Cibulková, která postoupila ze základní skupiny s jednou výhrou. Ve finále oplatila porážku světové jedničce Angelique Kerberové z úvodního duelu a připsala si osmý titul na okruhu WTA Tour. Na Turnaji mistryň triumfovala jako první Slovenka a bodový zisk ji ve vydání žebříčku WTA z 31. října 2016 poprvé posunul na 5. místo, po Hantuchové druhou takto vysoce postavenou slovenskou hráčku. Soutěž čtyřhry premiérově ovládl ruský pár olympijských vítězek Jekatěrina Makarovová a Jelena Vesninová, který tak dosáhl na třetí trofej probíhající sezóny. \n\nPotřetí v historii se turnaj konal v singapurské aréně Singapore Indoor Stadium, která jej hostila mezi 23. až 30. říjnem 2016. Představoval čtyřicátý šestý ročník ve dvouhře a čtyřicátý první ve čtyřhře. Událost organizovala Ženská tenisová asociace (WTA) jako součást okruhu WTA Tour 2016. Jednalo se o větší ze dvou závěrečných turnajů sezóny. Menším z nich byl čínský WTA Elite Trophy, hraný v týdnu po skončení turnaje mistryň.\n\nSingapur se stal historicky devátým dějištěm WTA Finals, od založení v roce 1972. Práva zakoupil minimálně na pět ročníků (2014–2018). Los dvouhry i čtyřhry proběhl 23. října v 20 hodin místního času.\n\nPo dvou ročnících turnaje vycházejících hvězd byla v neděli 23. října 2016 odehrána pouze krátká soutěž tenisových nadějí v kategorii 14letých a 16letých z asijsko-pacifického regionu pod názvem WTA Future Stars. \n\nAmerická světová dvojka a pětinásobná šampionka Serena Williamsová odstoupila z turnaje podruhé za sebou. Učinila tak 17. října 2016 na doporučení lékařů v důsledku poraněného ramene. O poslední, nově uvolněné osmé účastnické místo tak soupeřila Světlana Kuzněcovová, která si start v Singapuru zajistila až titulem z moskevského Kremlin Cupu 2016, hraného v týdnu před turnajem mistryň. V případě, že by jej nevyhrála, zamířila by na závěrečnou událost sezóny Britka Johanna Kontaová, která se v té době neúčastnila žádného turnaje pro natažené břišní svalstvo. Na počátku moskevské události měla stejnou příležitost jako Kuzněcovová také Španělka Carla Suárezová Navarrová, jíž by singapurský start zajistil pouze triumf. Zápas druhého kola však skrečovala pro poraněné zápěstí.\n\nSoutěže dvouhry se účastnilo osm hráček, z nichž každá v úvodních čtyřech dnech odehrála tři vzájemné zápasy v jedné ze dvou čtyřčlenných základních skupin – červené a bílé. První dvě tenistky z každé skupiny postoupily do semifinále, které bylo hráno vyřazovacím systémem pavouka. První z bílé skupiny se utkala s druhou z červené skupiny a naopak. Vítězky semifinále se následně střetly ve finále o pohár Billie Jean Kingové.\n\nDo soutěže čtyřhry nastoupilo osm párů. Její formát se od skupinového profilu vrátil do sezóny 2014 a dvojice přímo od čtvrtfinále hrály vyřazovacím systémem.\n\nVe dvouhře byly žebříčkové body kumulovány ze šestnácti turnajů. Mezi ně se povinně započítávaly čtyři Grand Slamy, čtyři události Premier Mandatory a nejlepší výsledky ze dvou turnajů Premier 5.\nVe čtyřhře byly žebříčkové body kumulovány z jedenácti nejlepších výsledků páru jakýchkoli turnajů v sezóně. Nemusely se tak povinně započítávat Grand Slamy ani události kategorie Premier.\n\nKonečné pořadí v základní skupině se řídilo následujícími kritérii:\n\nPrize money turnaje mistryň činilo 7 000 000 dolarů.\n\nSezónu zahájila v Brisbane, kde ve finále nestačila na Viktorii Azarenkovou. Během Australian Open ale poprvé v kariéře Azarenkovou zdolala a po výhře nad Johannu Kontaovou postoupila do boje o titul. V něm přehrála světovou jedničku Serenu Williamsovou a získala premiérový grandslam. V úvodním kole přitom odvrátila mečbol Misaki Doiové. Stala se tak prvním tenistou historie, který vyhrál grandslamovou dvouhru po hrozbě mečbolu v prvním kole..\n\nNásledně však prohrála tři zápasy v řadě. Druhou trofej si připsala až z dubnového Porsche Tennis Grand Prix po vítězství nad krajankou Laurou Siegemundovou. Poprvé vyhrála jediný turnaj dvakrát. Otevírací zápas French Open s Kiki Bertensovou nezvládla. Zlepšení formy přišlo ve Wimbledonu, kde cestou do finále neztratila žádný set a na její raketě zůstaly Simona Halepová i Venus Williamsová. V závěrečném klání však nenašla recept na Serenu Williamsovou.\n\nBěhem letní americké sezony se probojovala do semifinále montréalského Rogers Cupu, v němž ji zastavila Halepová. Stříbrný kov si odvezla z dvouhry olympijského turnaje v Riu de Janeiru, když mezi poslední čtveřicí hráček vyřadila Madison Keysovou. Od nejvyšší příčky ji dělila prohra s Portoričankou Mónikou Puigovou. Prohrané finále na Western & Southern Open v Cincinnati s Karolínou Plíškovou znamenalo, že na posun do čela světové klasifikace bude muset dále čekat. Tento cíl však splnila na US Open postupem do semifinále přes Robertu Vinciovou a za současného, příznivého bodového propočtu po porážce Sereny Williamsové v semifinále. V dané fázi zdolala Caroline Wozniackou a v boji o titul oplatila čerstvou prohru Karolíně Plíškové. Stala se tak první tenistkou, vyjma Sereny Williamsové, která získala více než jeden grandslam během kalendářní sezóny od roku 2007 a Justine Heninové. Ve vydání žebříčku WTA z 12. září 2016 se posunula na 1. místo.\n\nAsijská část však přinesla nevyrovnané výkony, když ji ve wuchanském osmifinále vyřadila Petra Kvitová a ve stejné fázi China Open dohrála na raketě Eliny Svitolinové. Čtvrtfinálovou stopku ji na Hong Kong Tennis Open vystavila Australanka Darja Gavrilovová.\n\nJako obhájkyně trofeje postoupila do finále Australian Open bez ztráty setu poté, co vyřadila mimo jiné Marii Šarapovovou a Agnieszku Radwańskou. Nad její síly však v závěrečném klání byla Angelique Kerberová, čím utrpěla první prohru ze sedmi melbournských finále i první třísetovou grandslamovou porážku ve finále.\n\nPo měsíčním odpočinku se vrátila březnovým BNP Paribas Open, na němž postoupila do finále poprvé od roku 2001. Její série pěti vzájemných výher nad Viktorií Azarenkovou však skončila nezvládnutým finálovým duelem. Ve čtvrtém kole opustila pavouk Miami Open, po vyřazení od Světlany Kuzněcovové. Skončila tak její 20zápasová miamská neporazitelnost od roku 2012. Sedmdesátý titul vybojovala na Internazionali BNL d'Italia po zdolání Madison Keysové. Ukončila tím 265 dní čekání na trofej. Poražena odešla i z finále druhého grandslamu French Open, v němž ji přehrála světová čtyřka Garbiñe Muguruzaová.\n\nVe čtvrtfinále Wimbledonu deklasovala Anastasiji Pavljučenkovovou a v semifinále si poradila s překvapením turnaje Jelenou Vesninovou. V boji o titul vrátila lednovou porážku Kerberové. Na čtvrtý pokus tak vybojovala dvacátý druhý grandslam z dvouhry, čímž vyrovnala rekord otevřené éry Steffi Grafové. Němku a Dorotheu Lambertovou Chambersovou dorovnala i počtem sedmi wimbledonských vavřínů. Ve věku 34 let a 288 dní se stala nejstarší vítězkou majoru open éry. Na olympijském turnaji podlehla již ve třetím kole Elině Svitolinové a z Western & Southern Open se odhlásila pro pokračující potíže s ramenem. Na US Open zopakovala semifinálový výsledek, když ji v této fázi vyřadila desátá nasazená Karolína Plíšková. Porážka znamenala ztrátu postu světové jedničky. Přesto se výhrou ve čtvrtém kole nad Jaroslavou Švedovovou stala nejúspěšnějším tenistou ve statistice vítězných zápasů na Grand Slamu. Celkově 308. vítězstvím pokořila historický rekord Rogera Federera.\n\nPro pokračující poranění ramene se odhlásila z podzimních turnajů ve Wu-chanu a Pekingu. Dne 17. října pak vydala prohlášení, že se podruhé v řadě nezúčastní ani Turnaje mistryň.\n\nZ Brisbane International se odhlásila poranění Achillovy šlachy.\n\nSezónu tak rozehrála na Apia International Sydney, kde ji v semifinále vyřadila Světlana Kuzněcovová. Na Australian Open dohrála již v prvním kole s čínskou kvalifikantkou Čang Šuaj. V dubajské dvouhře skončila v první fázi na raketě Any Ivanovićové a úvodní zápas nezvládla ani na Qatar Total Open, kde byla nad její síly Ruska Jelena Vesninová. Ztráta bodů znamenala pád o dvě příčky na 5. místo žebříčku.\n\nBřeznový BNP Paribas Open v Indian Wells znamenal čtvrtfinálovou porážku od Sereny Williamsové. Ve stejné fázi Miami Open pak dohrála se Švýcarkou Timeou Bacsinszkou a poprvé od května 2014 vypadla z elitní světové pětky.\n\nAntukovou sezónu zahájila na halovém Porsche Tennis Grand Prix, kde po volném losu nestačila na kvalifikantku Lauru Siegemundovou. Jednalo se o její nejtěžší porážku od finále Turnaje mistryň 2014. Naopak zlepšení formy přišlo během Mutua Madrid Open, kde ve finále zdolala Slovenku Dominiku Cibulkovou. French Open přinesl osmifinálové vyřazení od Samanthy Stosurové. Ve Wimbledonu došla do čtvrtfinále, v němž jí stopku vystavila Angelique Kerberová.\n\nZ olympijského turnaje v Riu de Janeiru se omluvila pro riziko nákazy virem zika. Druhý bukurešťský triumf přidala na BRD Bucharest Open po finálovém vítězství nad lotyšskou turnajovou sedmičkou Anastasijí Sevastovovou poměrem 6–0 a 6–0. Zlepšení formy potvrdila na montréalském Rogers Cupu, kde si připsala trofej po finálové výhře nad Madison Keysovou. V semifinále cincinnatského Western & Southern Open nenašla recept na Kerberovou a mezi poslední osmičkou hráček US Open ji zastavila světová jednička Serena Williamsová.\n\nNa asijské túře postoupila do semifinále Wuhan Open, v němž dohrála s Petrou Kvitovou. Pekingský China Open znamenal opuštění turnaje ve třetí fází po porážce od Čang Šuaj.\n\nDo sezóny vstoupila titulem z Shenzhen Open, kde ve finále zdolala americkou tenistku Alison Riskeovou. Na Australian Open postoupila do semifinále, kde uhrála jen čtyři gamy proti světové jedničce Serenu Williamsovou.\n\nV páté semifinálové účasti Qatar Total Open odebrala Carle Suárezové Navarrové dvě hry. BNP Paribas Open znamenal vítězným čtvrtfinále nad Petru Kvitovou návrat na 2. místo žebříčku. V dalším duelu však nenašla recept na Serenu Williamsovou. Miami Open znamenal opuštění soutěže ve čtvrtém kole po porážce od Švýcarce Timey Bacsinszké.\n\nPrvní antukový turnaj, Porsche Tennis Grand Prix, přinesl semifinálovou prohru s německou kvalifikantkou Laurou Siegemundovou. Brzké vyřazení následovalo na Mutua Madrid Open s Dominikou Cibulkovou. Na pařížském grandslamu French Open postoupila do čtvrtého kola, kde v utkání – pro déšť hraném tři dny – vypadla s Bulharkou a 102. hráčkou žebříčku Cvetanou Pironkovovou. Před přerušením přitom vedla 6–3 a 3–0. Následně však ztratila deset her za sebou a ostře zkritizovala organizátory za neregulérní podmínky.\n\nV prvním kole birminghamského AEGON Classic hraného na trávě byla nad její síly Coco Vandewegheová. AEGON International v Eastbourne znamenal nezvládnuté semifinále s Dominikou Cibulkovou, která ji vyřadila i ve čtvrtém kole navazujícího Wimbledonu.\n\nLetní americkou sezónu rozehrála kanadským Rogers Cupem, kde ji ve třetím kole zastavila šestnáctá nasazená Anastasija Pavljučenkovová. Přesun z Montréalu na olympijský turnaj v Riu de Janeiru trval 55 hodin a soutěž opustila v zahajovacím zápasu po prohře od Číňanky Čeng Saj-saj. Ve čtvrtfinále cincinnatského Western & Southern Open pak nenašla recept na Simonu Halepovou. Jako turnajová jednička zavítala na Connecticut Open do New Havenu, kde po výhře nad dvojnásobnou obhájkyní trofeje Petrou Kvitovou pronikla do finále. V něm přehrála Elinu Svitolinovou a připsala si devatenáctý singlový titul na okruhu WTA Tour. Její cestu US Open ukončila 18letá teenagerka Ana Konjuhová ve čtvrtém kole.\n\nNa tokijském Toray Pan Pacific Open se popáté probojovala do semifinále, v němž nestačila na Dánku Caroline Wozniackou. Ve čtvrtfinálové fázi Wuhan Open ji vystavila stopku Světlana Kuzněcovová a z pekingského China Open si odvezla druhou trofej, když zvládla duel o titul proti Britce Johanně Kontaové. Turnajem prošla bez ztráty setu. Před čtvrtfinálem na Tianjin Open v Tchien-ťinu odstoupila pro zranění pravého stehna.\n\nVe čtvrtfinále Apia International Sydney ji zastavila světová dvojka Simona Halepová. Melbournský Australian Open znamenal postup do třetího kola, v němž dohrála na raketě Jekatěriny Makarovové. Své zahajovací utkání proti Američance Coco Vandewegheové nezvládla na Dubai Tennis Championships a stejný scénář zopakovala během Qatar Total Open, kde byla nad její síly Ruska Margarita Gasparjanová. Březnový BNP Paribas Open znamenal postup do semifinále, v němž ji vyřadila Běloruska Viktoria Azarenková. Další výpadek přišel na navazujícím Miami Open, kde po volném losu nestačila na Maďarku Timeu Babosovou.\n\nNa halovém Porsche Tennis Grand Prix ji ve třetím kole vystavila stopku Agnieszka Radwańská a na pražské události J&T Banka Prague Open si zahrála semifinále proti Lucii Šafářovové, z něhož odešla poražena. Brzká vyřazení přišla na antukových turnajích Mutua Madrid Open, římském Internazionali BNL d'Italia s Darjou Kasatkinovou i pařížském grandslamu French Open, kde nenašla recept na 108. hráčku žebříčku Shelby Rogersovou.\n\nZlepšení formy přišlo s přechodem na trávu. Titul získala na AEGON Open Nottingham po finálovém vítězství nad Američankou Alison Riskeovou. Naopak v prvním kole birminghamského AEGON Classic skončila na raketě Barbory Strýcové, s níž dosáhla deblové trofeje. Jako poražená finalistka odešla z AEGON International v Eastbourne, když nestačila na Slovenku Dominiku Cibulkovou. Wimbledon opustila porážkou ve druhém zápase od Japonky Misaki Doiovou.\n\nLetní americkou sezónu rozehrála Rogers Cupem, kde ji ve třetím kole vyřadila Simona Halepová. Z olympijského turnaje v Riu de Janeiru se omluvila pro riziko nákazy virem zika. První trofej z kategorie WTA Premier dosáhla na cincinnatském Western & Southern Open, hraném v úrovni Premier 5. V roli turnajové patnáctky ve finále přehrála Angelique Kerberovou. Po turnaji se posunula na 11. místo a poprvé v kariéře se stala českou ženskou jedničkou, když druhé Kvitové patřila patnáctá příčka. Až při 18. startu na grandslamu překročila brány prvního hracího týdne, když poprvé postoupila alespoň do osmifinále a objevila se ve druhém týdnu majoru. Na cestě do premiérového grandslamového finále v kariéře, US Open, se stala teprve osmou hráčkou na okruhu WTA Tour, jež dokázala na jediném turnaji porazit sestry Venus i Serenu Williamsovy. V třísetovém boji o titul pak nestačila na Kerberovou. Po turnaji se posunula na kariérní maximum, když jí patřilo 6. místo. Na tokijském Toray Pan Pacific Open prohrála po volném losu s kvalifikantkou Aljaksandrou Sasnovičovou, ve třetím kole skončila na Wuhan Open a v téže fázi skončila na pekingském China Open s Johanna Kontaovou. Dne 10. října se stala novou světovou pětkou.\n\nSezónu rozehrála na Brisbane International, kde ve druhém kole skrečovala Varvaře Lepčenkové pro zánět fascie plosky. Na Australian Open dohrála ve třetí fázi na raketě Češky Barbory Strýcové.\n\nSvůj zahajovací duel nezvládla na březnovém BNP Paribas Open v Indian Wells, kde ji vyřadila Američanka Christina McHaleová. V osmifinále opustila Miami Open po porážce od Belorusky Viktorije Azarenkové. Antukový Porsche Tennis Grand Prix přinesl čtvrtifálovou když prohrála s Petrou Kvitovou. Již ve druhém kole pak dohrála na Mutua Madrid Open s Rumunkou Irinou-Camelií Beguovou. Do prvního semifinále v roce se probojovala na římském Internazionali BNL d'Italia, kde ji zdolala Američanka Madison Keysová.\n\nNa French Open prošla po výhře nad Samanthou Stosurovou do svého druhého grandslamového finále, v němž porazila obhájkyni trofeje a světovou jedničku Serenu Williamsovou ve dvou sadách. vybojovala premiérový grandslamový titul kariéry. Stala se tak druhou španělskou šampionkou Roland Garros. V žebříčku WTA se poprvé posunula na 2. místo. Premiérový ročník travnatého Mallorca Open znamenal vyřazení v prvním kole od Belgičanky Kirsten Flipkensové. Ve Wimbledonu pak dohrála ve druhé fázi na raketě slovenské kvalifikantky z druhé stovky Jany Čepelové. Na olympijském turnaji postoupila přes Japonku Nao Hibinovou do třetího kola, v němž uhrála jen dva gamy na Portoričanku Mónicu Puigovou. Cincinnatský Western & Southern Open přinesl vyřazení v semifinále od Karolíny Plíškové a newyorský grandslam US Open opuštení soutěže ve druhém kole po prohře s Anastasijí Sevastovovou z Lotyšska.\n\nV podzimní asijské části se probojovala do čtvrtfinále tokijského Toray Pan Pacific Open, kde ji vyřadila světová dvacítka Elina Svitolinová. Na Wuhan Open nezvládla úvodní duel proti Jeleně Jankovićové a pavouk pekingského China Open opustila v osmifinálove, když byla nad její síly Petra Kvitová. Na rakouském Generali Ladies Linz, dohrála mezi poslední osmičkou poté, co ji zastavila Švýcarka Viktorija Golubicová.\n\nAmeričanka se na Turnaj mistryň kvalifikovala poprvé v kariéře, když se v průběhu roku dokázala dostat do Top 10 žebříčku WTA. Na turnaji byla ve věku 21 let nejmladší účastnicí.\n\nSezónu odstartovala na Australian Open, kde ji v osmifinále vyřadila Čang Šuaj. Utkání značně ovlivnilo zranění levé nohy Keysové, po kterém marodila až do březnového Indian Wells, hraného v Kalifornii. Tam po volném losu v úvodním kole vypadla s krajankou Nicole Gibbsovou. Po přesunu pak prohrála ve čtvrtfinále Miami Open, když byla nad její síly Němka Angelique Kerberová. Vítězstvím nad Darjou Gavrilovovou pomohla týmu Spojených států k triumfu nad Austrálií v baráži Světové skupiny Fed Cupu.\n\nV květnu pak skončila v osmifinále antukového Mutua Madrid Open, kde ji z turnaje vyřadila rumunská hráčka Patricia Maria Țigová. Svého třetího finále na okruhu se dočkala na Internazionali BNL d'Italia v Římě, které se stalo jejím prvním finálovým utkáním kategorie Premier 5, a v němž podlehla ve dvou setech Sereně Williamsové. Stejně jako Australian Open, tak i French Open opustila po 4. kole, když ji vyřadila Kiki Bertensová z Nizozemska.\n\nPostupem do finále travnatého AEGON Classic v Birminghamu si ve dvaceti jedna letech zajistila premiérový posun do první světové desítky žebříčku WTA, když postoupila o šest míst na 10. příčku. Stala se tak první Američankou v elitní desítce od Sereny Williamsové, která do ni pronikla v roce 1999. V něm porazila Češku Barboru Strýcovou a získala svůj druhý titul v kariéře. Ve Wimbledonu došla stejně jako na předchozích dvou grandslamech opět do osmifinále, v němž jí stopku vystavila Simona Halepová. Se stejnou soupeřkou pak prohrála ve finále kanadského Rogers Cupu.\n\nJen 4. místo na ni zbylo z dvouhry olympijského turnaje v Riu de Janeiru, když mezi poslední čtveřicí hráček nejprve prohrála s Angelique Kerberovou a v boji o bronzovou medaili rovněž i s Petrou Kvitovou. Počtvrté v sezóně vypadla na grandslamu v osmifinále, když ji na newyorském US Open zastavila Dánka Caroline Wozniacká. Zlepšení formy přišlo v asijské části sezóny. Do čtvrtfinále se probojovala na Wuhan Open, v němž ji z pavouka odstavila Simona Halepová. V semifinále pekingského China Open pak podlehla britské tenistce Johanně Kontaové. Místenku na Turnaj mystryň jí zajistil postup do semifinále rakouského turnaje v Linci, ke kterému však nenastoupila.\n\nTabulka uvádí sezónní výsledky a odpovídající bodový zisk kvalifikovaných hráček a náhradnic Turnaje mistryň.\n\nTabulka uvádí sezónní výsledky a odpovídající bodový zisk kvalifikovaných párů a náhradnic Turnaje mistryň.\n\n"}
{"id": "1239461", "url": "https://cs.wikipedia.org/wiki?curid=1239461", "title": "Římskokatolická farnost Kunovice", "text": "Římskokatolická farnost Kunovice\n\nŘímskokatolická farnost Kunovice je územní společenství římských katolíků s farním kostelem svatého Petra a Pavla v děkanátu Uherské Hradiště.\n\nPrvní přímý doklad o farnosti pochází z roku 1235, kdy je v Kunovicích uváděn farář královny Konstancie jménem Bartoloměj, který zde pravděpodobně měl i zázemí v podobě církevní stavby. V roce 1517 je doloženo postavení presbytáře a části lodě. Dalšího zvětšení a prodloužení, na současných 38 m délky a 13 m šířky, se kostel dočkal v letech 1759–1761.\n\nPřehled duchovních správců je znám od roku 1639. Současným (říjen 2016) farářem je od roku 2000 R. D. Mgr. Jaroslav Polách.\n\nPravidelně se konají duchovní obnovy, biblické hodiny, setkání společenství, výuka náboženství, při bohoslužbách zpívá schola mládeže i chrámový sbor. Farnost je zapojena do projektu Noc kostelů.\n\n"}
{"id": "1239464", "url": "https://cs.wikipedia.org/wiki?curid=1239464", "title": "Puerta del Sur (stanice metra)", "text": "Puerta del Sur (stanice metra)\n\nPuerta del Sur (plným názvem ; doslovně přeloženo jako „Jižní brána“) je stanice metra v Madridu, která se nachází v jižní aglomeraci města. Stanice má výstup do ulic \"Avenida Olímpico Fernández Ochoa\" a \"Avenida de Leganés\" ve městě Alcorcón. Jedná se o přestupní stanici mezi linkami metra 10, které zde končí, a 12. Stanice se nachází v tarifním pásmu B1 a je bezbariérově přístupná.\n\nStanice vznikla v rámci výstavby linky 12 a prodloužení linky 10 ze stanice Colonia Jardín a byla otevřena 11. dubna 2003 – v tento den bylo otevřeno jak prodloužení linky 10, tak i zároveň celá linka 12.\n\nNástupiště jsou uspořádána tak, že na úrovni –1 se nacházejí v severo-jižním směru nástupiště linky 10 a na úrovni –2 se nacházejí kolmo nástupiště linky 12. Nástupiště jsou propojeny eskalátory. Stanice má dva vestibuly. Ve stanici je umožněn přejezd souprav mezi linkami.\n\n\n\n"}
{"id": "1239466", "url": "https://cs.wikipedia.org/wiki?curid=1239466", "title": "LGBT práva v Kanadě", "text": "LGBT práva v Kanadě\n\nPráva leseb, gayů, bisexuálů a translidí (LGBT) v Kanadě jsou považována za nejvíce progresivní nejen na americkém kontinentu, ale i na celém světě. V období Britské Severní Ameriky byl pohlavní styk mezi muži těžkým zločinem, za nějž šlo uložit trest smrti. V historických záznamech však nejsou dohledatelná žádná data o odsouzených osobách. Dalo by se říci, že tehdejší politická struktura byla v této věci liknavá. Později se trest smrti za homosexuální jednání zrušil a nahradil jiný zákon trestající hrubou obscénnost mezi muži. Ke konci 19. století už jsou známy případy vymáhání nových zákonů. Na počátku 20. století zdejší právo často vykreslovalo homosexuální muže za sexuální delikventy až do obecně známé kauzy George Klipperta, který byl usvědčen z několika souloží s jinými muži, a odsouzen k doživotnímu vězení. Stejnopohlavní sexuální aktivita byla pak dekrminalizována v roce 1969 v rámci novelizace trestních zákonů navržené v roce 1967 tehdejším ministrem spravedlnosti a generálním prokurátorem Pierrem Trudeau (15. kanadský premiér, znám svým výrokem: \"Postoj, který v této otázce zastávám je takový, že stát nemá v ložnicích občanů co dělat.\")\n\nAčkoli měly homosexuální páry status neregistrovaného soužití, který jim přiznával určitou část práv a povinnosti plynoucí z heterosexuálních manželství, bylo v roce 2003 stejnopohlavní manželství legalizováno pouze v osmi z deseti kanadských provincií a jednom ze tří teritorií. 20. července 2005 se Kanada stala první mimoevropskou zemí a čtvrtou zemí na světě, která legalizovala sňatky osob stejného pohlaví, a to po přijetí nového zákona o občanských sňatcích (Civil Marriage Act). Nový zákon platí na federální úrovni, a tudíž se jím musí řídit všechny provincie a teritoria. Diskriminace jiných sexuálních orientací v bydlení, veřejném i soukromém ubytování je zakázána celonárodně. U genderových identit záleží na přístupu konkrétní provincie či teritoria. Legální věk způsobilosti k pohlavnímu styku ve výši 18 let je pro anální sex stále nesjednocený, ale to jak pro homosexuály, tak i pro heterosexuály. Pro orální i vaginální pohlavní styk mezi osobami různého i stejného pohlaví je stanoven na 16 let. Mnoho politiků i aktivistů toto vyhodnocuje jako diskriminaci a možnost změny je předmětem žhavých debat.\n\nKanada je všeobecně uznávána jako nejvíc gay friendly země na světě s bohatou gay scénou v Torontu, Montréalu, Vancouveru a Ottawě, jejichž dobře vybudovaná struktura gay village z nich činí celosvětově nejvíc gay friendly metropole. Podle posledních výzkumů a statistik podporuje stejnopohlavní manželství valná většina Kanaďanů.\n\nPráva LGBT Kanaďanů jsou momemntálně chráněná stejně široce jako práva ostatních spoluobčanů díky několika soudním kauzám, ve kterých se rozhodovalo v souladu se Sekcí 15 (Section 15) Kanadské listiny lidských práv a základních svobod (Canadian Charter of Rights and Freedoms, která tvoří součást Ústavy Kanady účinné od roku 1982. Sekce 15 je uznávána jako součást kanadského ústavního práva od roku 1985. Některé kauzy financovala sama federální vláda v rámci programu \"\"Court Challanges Program\"\", který v roce 1985 vyústil ve státem podporovanou změnu federální legislativy ve prospěch rovných práv garantovaných Listinou. Několik soudních kauz vyústivších ve změnu provinciálních zákonů bylo taktéž financovaných. Záleželo na rozhodnutí konkrétní provincie.\n\nKanadská ústava přímo negrantuje, ani neodmítá práva LGBT komunity. Sekce 15 Listiny zakazuje nejzávažnější druhy diskriminace, s nimiž se můžou LGBT Kanaďané setkat. Sekce 15 (1) říká:\n\nSekce 15 byla sepsána tak, aby chránila před veškerou diskriminací s uzavřeným výčtem diskriminačních důvodů (rasa, pohlaví...), který nebyl příliš obsáhlý. V průlomovém rozsudku Nejvyššího soudu roku 1995 v kauze Egan vs. Kanada byla sexuální orientace nepřímo začleněná do sekce 15 jako \"analogický důvod\", na jehož základě je rovněž zakázána diskriminace.\n\nDiskriminační důvody \"pohlaví a \"duševní porucha\" jsou interpretovány tak, že zahrnují i transsexualitu a HIV/AIDS.\n\nSekce 15 tvoří nedílnou součást všech zákonů a nařízení, včetně vládních programů definovaných zákonem. Všechny místní vlády jsou zavázány se jí řídit. Neplatí však pro soukromý sektor. Čili v případě diskriminační stížnosti vůči majiteli restaurace je nutno se odvolávat na federální nebo provinciální anti-diskriminační legislativu, nikoli Listinu.\n\nV letech 2002-2005 rozhodly soudy několika provincií a jednoho teritoria, že přístupnost manželského institutu pouze párům různého pohlaví představuje diskriminaci, a že a je v rozporu se Sekcí 15 \"'Listiny lidských práv a svobod\", což vedlo k následnému zrušení federální definice manželství a legalizaci stejnopohlavního manželství. Již první soudní rozhodnutí zavázalo federální vládu legalizovat sňatky osob stejného pohlaví, nicméně pozdější jiná rozhodnutí přiznala právo jednotlivých jurisdikcí postavit se k této otázce, tak jak samy uznají za vhodné. Kanada je po Nizozemsku a Belgii třetí zemí na světě, která legalizovala manželství osob stejného pohlaví.\n\nOd července 2005 je stejnopohlavní manželství legální ve všech provinciích a teritoriích, vyjma Alberty, Ostrova prince Edvarda, Severozápadního teritoria a Nunavut, zahrnující více než 85 % kanadské populace, která činí zhruba 31 milionů obyvatel.\n\nV létě 2003 oznámila federální vláda, že se nehodlá odvolat proti soudnímu rozhodnutí, a že legalizuje stejnopohlavní manželství v celé zemi. Návrh byl předložen Nejvyššímu soudu Kanady, aby byla zajištěná nejen jeho kompatibilita s Listinou, ale aby také obstál u odpůrců stejnopohlavního manželství. Nejvyšší soud vyslyšel argumenty pro přijetí nového zákona v říjnu 2004. Návrh schválil parlament v červenci 2005, čímž učinil Kanadu čtvrtou zemí, která legalizovala stejnopohlavní manželství celostátně, a první, která umožnila jeho uzavírání i nerezidentům.\n\nNovodobá studie Marka W. Lehmana potvrzuje, že se veřejné mínění kanadského obyvatelstva v letech 1997-2004 ke stejnopohlavnímu manželství dramaticky posunila: z menšinové podpory se stala podpora většinová. Přičina majoritiní podpory se připisuje výraznému posunu všeobecného postoje veřejnosti ke gayům a lesbám.\n\n\n\n"}
{"id": "1239470", "url": "https://cs.wikipedia.org/wiki?curid=1239470", "title": "Kostel svatého Jiljí (Lomnice)", "text": "Kostel svatého Jiljí (Lomnice)\n\nKostel svatého Jiljí je římskokatolický, v minulosti farní kostel v Lomnici v okrese Sokolov. Od roku 1963 je chráněn jako kulturní památka.\n\nNa místě současného kostela stával středověký kostel, který byl postaven prvními německými osadníky pravděpodobně v průběhu 13. století. Němečtí historici ovšem uvádějí, že kostel byl vybudován již před rokem 1240. První písemná zmínka o kostelu v Lomnici je z roku 1352, kdy se poprvé hovoří o farnosti a roku 1361 se uvádí jméno faráře. Až do roku 1672 byl farním kostelem a znova až v 19. století. Původní gotická stavba nezůstala zachována v původní podobě. Kostel byl v průběhu staletí několikrát architektonicky upravován. Zejména rozsáhlé poškození z třicetileté války si v 17. století vyžádalo barokní úpravy. Nejrozsáhlejší úpravy pocházejí z let 1902 až 1903. Byla snesena dosavadní barokní sanktusová věž nad presbytářem a přistavěna pravidelná hranolová věž.\n\nPo rozsáhlých úpravách je kostel jednolodní orientovanou stavbou s dlouhou obdélnou lodí a polygonálním závěrem. Hranolová věž s jehlancovou střechou byla přistavěna v letech 1902 až 1903. Je vysoká 32 metrů a má novorománské rysy, které jsou i v jiných částech stavby. K věži jsou připojeny zešikmené stěny lodi. Ze středověkého kostela zůstal zachován zejména portál a hluboký a polygonálně zakončený presbytář s jeho křížovou klenbou a triumfálním lomeným obloukem. Na presbytáři se dochovalo venkovní gotické okno s torzem kamenné kružby.\n\nKostel býval obklopen hřbitovem, v němž se po staletí pohřbívalo. Přímo v kostele byli pochováváni příslušníci šlechtických rodů z Týna, Lomnice, Lvova a Boučí. Roku 1836 byl vybudován nový hřbitov na okraji Lomnice a hřbitov u kostela byl roku 1853 uzavřen. Ve čtyřicátých letech 19. století byla postavena nová silnice, které ustoupila část plochy hřbitova. Stržena byla i hřbitovní zeď. Do vnějších zdí kostela bylo zasazeno několik zachovalých renesančních náhrobníků z druhé poloviny 16. století. Neví se však, kdy tyto náhrobní kameny z pískovce a mramoru byly zazděny. Významnou kamenickou prací je náhrobní kámen rytíře Jiřího z Týna, jenž zemřel 18. února 1596. Nachází se v jižní stěně kostela a je na něm ztvárněno celkem jedenáct erbů spřízněných rodů. Na stejné stěně jsou ještě další dva náhrobníky. Jeden patří Anně Vorreiterové, rozené z Týna, další Marie Magdaleně z Limpachu. Dva náhrobníky jsou vsazeny do západního průčelí kostela. Jsou to náhrobníky Jana Jiřího z Týna, jenž zemřel 7. srpna 1585 a náhrobník Wolfa Zikmunda z Týna, jenž zemřel 13. září 1589.\n\n"}
{"id": "1239473", "url": "https://cs.wikipedia.org/wiki?curid=1239473", "title": "Eurynomé (rozcestník)", "text": "Eurynomé (rozcestník)\n\nEurynomé či Eurynome může znamenat: \n\n"}
{"id": "1239483", "url": "https://cs.wikipedia.org/wiki?curid=1239483", "title": "Fischerova chalupa", "text": "Fischerova chalupa\n\nFischerova chalupa byl objekt vybudovaný v Mariánských Lázních u zdejšího Křížového pramene.\n\nPostavil ji dřevorubec Anton Fischer (1756 – 21. prosince 1820) pocházející z Raušenbachu, jenž měl za manželku Češku Marii Hořejší (1746 – 3. listopadu 1817) pocházející z Tlučné. Narodilo se jim pět dětí, ale do dospělosti přežilo jen jediné, a sice nejstarší dcera Tereza Fischerová (2. března 1787 v Mariánských Lázních, pokřtěna v Pístově – 17. června 1851 v Mariánských Lázních). Ta se, snad roku 1804, vdala za Franze Josefa Seidla, jenž působil ve Vlkovicích coby krejčí. Posléze se ale stal mariánskolázeňským rychtářem. Rodina bydlela ve Fischerově chalupě, ovšem postupně se jim povedlo v lázních vybudovat sedm domů.\n\nKdyž se z Mariánských Lázní staly roku 1818 veřejné lázně, vyvstala otázka, co s nuznými chalupami z počátků zdejšího osídlení, jež hyzdily lázeňské místo. Mezi ně patřila i Fischerova chalupa. K roku 1821, po smrti Antona Fischera, ji vlastnil místní řezník Karel Braun. Ten jí nechal přemístit na Tržní náměstí jako objekt číslo popisné 32 nazvaný „U tří lilií“. Uvolněnou stavební parcelu pak roku 1821 zakoupil Václav Skalník, jenž zde mezi roky 1822 a 1823 vybudoval dům Strauss číslo popisné 25.\n\nPůvodní Fischerova chalupa po přemístění pravděpodobně v letech 1822 až 1846 procházela přestavbami, ale roku 1846 na jejím místě vyrostla Halbmayrova kavárna. Tehdy změnil i svůj název na „Halbmayrhaus“, jenž roku 1946 vystřídalo pojmenování „Stalingrad“, neb se nacházel na Stalinově náměstí, a posléze „Rozkvět“ na Mírovém náměstí. Objekt byl do roku 1991 využíván coby lázeňská léčebna. Od té doby je uprázdněn.\n"}
{"id": "1239488", "url": "https://cs.wikipedia.org/wiki?curid=1239488", "title": "Agneta Anderssonová", "text": "Agneta Anderssonová\n\nAgneta Monica Anderssonová (* 25. duben 1961, Karlskoga) je bývalá švédská rychlostní kanoistka. Získala sedm olympijských medailí, z toho tři zlaté - dvě na olympijských hrách v Los Angeles roku 1984 (individuálně 500 m a dvojice 500 m) a jednu na olympiádě v Atlantě roku 1996 (dvojice 500 m). Krom toho má dvě olympijská stříbra a dva bronzy. Zúčastnila se pěti po sobě jdoucích letních olympiád. Je též mistryní světa z Kodaně roku 1993, kde brala zlato v závodě na 500 metrů. Celkem na světových šampionátech získala 9 medailí.\n\n"}
{"id": "1239492", "url": "https://cs.wikipedia.org/wiki?curid=1239492", "title": "Alfred Swahn", "text": "Alfred Swahn\n\nAlfred \"Alf\" Gomer Swahn (20. srpna 1879 Uddevalla – 16. března 1931 Stockholm) byl švédský sportovní střelec. Získal devět olympijských medailí, z toho tři zlaté - jednu na olympijských hrách v Londýně roku 1908 (týmový závod ve střelbě na běžící terč) a dvě na olympiádě ve Stockholmu roku 1912 (jednotlivci a týmy na běžící terč). Krom toho získal tři stříbrné a tři bronzové olympijské medaile. Zúčastnil se čtyř po sobě jdoucích letních olympiád, navíc přerušených první světovou válkou. Jeho otec Oscar Swahn byl rovněž slavným sportovním střelcem a olympijským medailistou - na třech olympiádách startovali společně.\n\n"}
{"id": "1239495", "url": "https://cs.wikipedia.org/wiki?curid=1239495", "title": "Teatro San Bartolomeo", "text": "Teatro San Bartolomeo\n\nTeatro San Bartolomeo byla budova opery v Neapoli. Do otevření divadla Teatro San Carlo (1737) bylo hlavním divadlem města Neapol.\n\nByla postaveno v roce 1620 v blízkosti kostela San Bartolomeo patřící Nemocnici pro nevyléčitelně nemocné (\"l'Ospedale degli Incurabili\"). Divadlo uvedlo v Neapoli první velká hudební díla. Zpočátku to byly zejména skladby Monteverdiho a dalších skladatelů severní Itálie. Teprve v roce 1655 bylo uvedeno první dílo neapolského skladatele. Byla to opera \"La fedeltà trionfante\" skladatele Giuseppe Alfiera. Ve větším rozsahu začala být uváděna díla neapolských skladatelů a libretistů až po roce 1684. Zásluhu na tom měl zejména Andrea Perrucci (1651–1704), básník a libretista divadla.\n\nV roce 1681 bylo divadlo zničeno požárem, ale o dva roky později bylo znovu otevřeno. V roce 1733 byla provedena první komická opera: Služka paní (\"La serva padrona\") Giovanni Battisty Pergolesiho na libreto Gennara Antonia Federica, která se stala první operou žánru opera buffa.\n\nS otevřením divadla San Carlo v roce 1737 ztratilo Teatro San Bartolomeo své výsadní postavení ve městě. Ukončilo svou činnost a budova byla přeměněna kostel. 23. listopadu 1980 postihlo jižní Itálii zemětřesení o síle 7,2 stupně Richterovy stupnice. Zahynulo při něm 2914 osob a nejvíce postižena byla Neapol a její okolí. Kostel byl vážně poškozen a znovu byl otevřen až v prosinci 2014. V současnosti je místem pro různé kulturní aktivity.\n\n\n\n"}
{"id": "1239496", "url": "https://cs.wikipedia.org/wiki?curid=1239496", "title": "Henri Saint Cyr", "text": "Henri Saint Cyr\n\nHenri Julius Reverony Saint Cyr (15. březen 1902, Stockholm – 27. červenec 1979, Kristianstad) byl švédský voják a sportovní jezdec na koni. Získal čtyři zlaté olympijské medaile, všechny v drezúře, z toho dvě individuální a dvě týmové. První dvě zlata získal na olympijských hrách v Helsinkách roku 1952, druhé dvě na olympiádě v Melbourne roku 1956 (závod se ovšem konal ve Stockholmu). Zúčastnil se pěti po sobě jdoucích letních olympiád, navíc přerušených druhou světovou válkou (1936-1960).\n"}
{"id": "1239499", "url": "https://cs.wikipedia.org/wiki?curid=1239499", "title": "Tobias Hysén", "text": "Tobias Hysén\n\nGlenn Tobias Hysén (* 9. března 1982, Göteborg, Švédsko) je švédský fotbalový útočník a bývalý reprezentant, v současnosti hráč klubu IFK Göteborg.\n\nJeho otcem je bývalý fotbalista a trenér Glenn Hysén, bratry fotbalisté Alexander Hysén a Anton Hysén.\nByl členem švédských mládežnických reprezentací U18 a U21.\n\nV A-mužstvu Švédska debutoval 22. 1. 2005 v přátelském zápase v Carsonu (USA) proti reprezentaci Jižní Korey (remíza 1:1). Zúčastnil se EURA 2012 v Polsku a na Ukrajině.\n\n"}
{"id": "1239506", "url": "https://cs.wikipedia.org/wiki?curid=1239506", "title": "Alexander Hysén", "text": "Alexander Hysén\n\nGlenn Alexander Hysén (* 12. května 1987, Göteborg, Švédsko) je švédský fotbalový brankář a bývalý mládežnický reprezentant, v současnosti hráč klubu IFK Göteborg.\n\nJeho otcem je bývalý fotbalista a trenér Glenn Hysén, bratry fotbalisté Tobias Hysén a Anton Hysén.\nByl členem švédské mládežnické reprezentace U21.\n\n"}
{"id": "1239507", "url": "https://cs.wikipedia.org/wiki?curid=1239507", "title": "Araucano (1984)", "text": "Araucano (1984)\n\nAraucano (53) je zásobovací tanker chilského námořnictva. Tanker v letech 1989–2010 provozovaly civilní společnosti a roku 2010 jej zakoupilo Chile, které jej zařadilo do svého námořnictva.\n\nTanker postavila švédská loděnice Uddevallavarvet. Stavba byla zahájena roku 1984. na vodu byl tanker spuštěn roku 1984. Zpočátku byl provozován jako \"Slethav\". Od roku 1989 jej provozovala společnost Ultragas pod jménem \"Alpaca\". Dne 14. července 2010 tanker koupilo chilské námořnictvo a 17. prosince 2010 jej zařadilo do služby. Slavnostní ceremoniál proběhl na námořní základně Talcahuano.\n\nJedná se o tanker s dvojitým trupem, což zvyšuje bezpečnost jeho provozu. Tanker může nést různé druhy kapalného nákladu (palivo, pitná voda ad.). Posádku tvoří 14 důstojníků a 42 námořníků. Pohonný systém má výkon 5300 kW. Nejvyšší rychlost dosahuje 16,5 uzlu.\n"}
{"id": "1239524", "url": "https://cs.wikipedia.org/wiki?curid=1239524", "title": "Anka Čekanová", "text": "Anka Čekanová\n\nAnka Čekanová, vlastním jménem Anna Julie Marie Čekanová (26. února 1905 Praha – 22. července 1965 Praha) byla česká tanečnice, choreografka a pedagožka.\n\nNarodila se v Praze, v Charvátově ulici č.p. 42, v rodině majitele továrny na klobouky Václava Čekana (1879-??) a jeho ženy Anny, rozené Broftové (1884-??), která vedla pohybové studio. Měla bratra, dvojče, Václava.</ref> \n\nV roce 1916 se její otec z vlastní iniciativy podílel na založení Lesního divadla v Řevnicích podle návrhu ing. Červinky. S manželkou, vlastními dětmi a jejich kamarády zde uspořádali několik divadelních představení a založili Čekanovu dramatickou družinu. Anka Čekanová zde pak v roce 1924 vystoupila s velkým úspěchem v roli Salome ve stejnojmenném představení podle předlohy Oscara Wildea a s původní hudbou Jaroslava Křičky. \n\nStudovala tanec u I. Volkové, V. Vratislavy, A. Dubské (dalcrozeovské školení), H. Vojáčkové, Mme Leben-Vaňkové, E. Kupferové a E. Siblíka. Pro její taneční projev byl typicky důraz na rytmickou a estetickou gymnastiku. V roce 1926 vystoupila poprvé jako sólistka v Červené sedmě. Ve svých tanečně hereckých vystoupeních tančila na hudbu známých světových i českých skladatelů (Franze Schuberta, Bedřicha Smetany, Jaroslava Ježka, Františka Hilmara a dalších). V roce 1926 hostovala též v Národním divadle ve hře A. Arnouxe \"Huon z Bordeaux\". Byla členkou uměleckého svazu Devětsil. Založila vlastní taneční skupinu a ke spolupráci zvala současné hudební skladatele (Jaroslava Křičku, Otakara Ostrčila). Kromě choreografie se věnovala též výtvarné stránce svých vystoupení; kostýmy a plakáty pro ni navrhoval Jaroslav Horejc nebo Josef Čapek. \n\nDne 26. května 1930 se provdala za ing. Otakara Kukulu (*1899), syna známého chirurga Otakara Kukuly a zanechala sólové kariéry tanečnice. Tisk ale zaznamenal její vystoupení se souborem Lesního divadla ještě v roce 1932 (již pod jménem A. Čekanová-Kukulová). V manželství se jim narodily dvě děti, syn Otakar (Karyk) a dcera Anka. Věnovala se choreografii a pedagogické práci.\n\n\nSourozenci Anna a Václav Čekanovi byli dvojčata, ve stejný den se také konala jejich svatba v kostele sv. Mikuláše v Praze.\n\n\n"}
{"id": "1239532", "url": "https://cs.wikipedia.org/wiki?curid=1239532", "title": "Kostel svatého Prokopa (Sobčice)", "text": "Kostel svatého Prokopa (Sobčice)\n\nKostel svatého Prokopa je římskokatolický, filiální, bývalý farní kostel v obci Sobčice. Je chráněn od 3. 5. 1958 jako kulturní památka České republiky. Kostel je dominanou obce. Od roku 2009 je kostel sv. Prokopa a hřbitov majetkem obce Sobčice.\n\nNejstarší zmínka o kostele z roku 1369 je v rejstříku papežských desátků, kdy se z kostela platilo 12 grošů pololetně. Kostel jako filiální patřil pod bydžovské děkanství. Podací právo měl hradecký arcijáhen. Během husitských válek byl kostel vyrabován a následně opuštěn. V roce 1675 byl pod správou hořického faráře a potom faráře chomutického. Stavba současného kostela na místě původního vznikla v letech 1761-1777 za působení kartuziánského preláta Červinky a chomutického faráře Jana Chmelíka. Autorem plánů byl pražský architekt Antonín Schmidt (1723–1783). Nejprve bylo postaveno kněžiště a loď kostela s klenutím a poté byl kostel v 2. září 1770 vysvěcen. Teprve k hotové lodi byla přistavěna dvoupatrová věž o výšce 19 metrů, která má v prvním patře varhany a o patro výš zvony, původně čtyři, v současné době dva. Kostel byl několikrát opravován, při poslední opravě v roce 1994 při sváření ručiček na ciferníku se vzňala střecha a žárem pukly zvony. Nové zvony vysvětil biskup Josef Kajnek.\n\nPozdně barokní církevní stavba z let 1761-77 postavená valdickými kartuziány. Zdivo je z lomového kamene omítnuté hladkou omítkou.\n\nKolem kostela býval hřbitov, zrušený pravděpodobně při stavbě současného kostela. Některé náhrobky byly zazděny do obvodových zdí. Jeden z nich nese zbytek nápisu „Letha Panie 1628…“, na druhé desce je zobrazen rytíř v brnění, který klečí před křížem s nápisem „…unrzel urozený Pan Jan starssy z Rokytníka…“. Reliéf třetí desky znázorňuje ženskou postavu před křížem s nápisem „…Barbora z Wostromierze…“.\n\nPravidelné bohoslužby se v kostele nekonají.\n\n"}
{"id": "1239534", "url": "https://cs.wikipedia.org/wiki?curid=1239534", "title": "Vizzavona", "text": "Vizzavona\n\nVizzavona je malá osada, skládající se z několika domů, kaple, restaurací a hotelu, seskupených kolem stejnojmenného nádraží na hlavní trati Korsických železnic z Ajaccia do Bastie. Z administrativního hlediska je Vizzavona místní částí obce Vivario ve francouzském départementu Haute-Corse na Korsice.\n\nVizzavona leží v oblasti tzv. \"Vizzavonského lesa\" (\"Forêt de Vizzavona)\" o rozloze 1634 ha na katastrálním území obce Vivario. Osada i místní nádraží, které je nejvýše položenou železniční stanicí na Korsice, se nachází v nadmořské výšce cca 900 metrů východně od Monte d'Oro (2 389 m n. m.), jednoho z nejvyšších vrcholů horského masívu Monte Rotondo v centrální části Korsiky.\n\nNavzdory nepatrné velikosti je Vizzavona kvůli své poloze, ubytovacím a restauračním službám a dopravní infrastruktuře jedním z turisticky nejvýznamnějších míst na Korsice. Je také důležitým bodem na světově proslulé vysokohorské trase GR 20 (francouzsky \"Sentier de grande randonnée 20\"), neboť leží prakticky uprostřed této severojižní turistické magistrály, spojující horské oblasti Korsiky od Calenzany až po Concu. Jedna z místních restaurací poblíž nádraží, Bar-Restaurant de la Gare, slouží horským turistům, procházejícím trasu GR 20, jako tzv. \"gîte d'étape\" - turistická nocležna.\n\nNejstarší místní název osady a nedalekého průsmyku byl Guizzaone. Na přelomu 19. a 20. století, v období tzv. \"krásných časů\" (Belle Époque), se Vizzavona stala vyhlášeným výletním místem. Jezdili jsem nejen návštěvníci z Francie, ale i z dalších zemí, především z Anglie. Přispívalo k tomu snadné dopravní spojení po železnici (vizzavonské nádraží bylo vybudováno v roce 1889). Již v roce 1880 byla u osady postavena kaple, zasvěcená \"Notre Dame de la forêt\" (\"Naší Paní z lesa\"). Pro návštěvníky byl vybudován luxusní \"Grand Hôtel\", z něhož však na počátku 21. století zbyly již jen ruiny.\n\nV okolí Vizzavony se nachází řada přírodních, historických a technických zajímavostí a výletních cílů:\n\n"}
{"id": "1239535", "url": "https://cs.wikipedia.org/wiki?curid=1239535", "title": "Teatro San Moisè", "text": "Teatro San Moisè\n\nTeatro San Moisè byla operní scéna v Benátkách, působící v letech 1640–1818.\n\nDivadlo nechala postavit rodina Giustiniani na prestižním místě v blízkosti svého paláce a kostela San Moisè na vstupu do Canal Grande. Otevřeno bylo v roce 1640 Monteverdiho operou (nyní ztracenou) \"L'Arianna\". Jedním z prvních impresárií divadla byl libretista Giovanni Faustini.\n\nPokud jde o velikost, bylo jedním z nejmenších benátských divadel, ale brzy se stalo divadlem nejvyhledávanějším. V roce 1688 bylo rozšířeno na 800 sedadel. Divadlo oživil i impresário Francesco Santurini v roce 1674 tím, že snížil cenu vstupenek na polovinu a podnítil tak oblibu opery ve městě.\n\nNa počátku 18. století divadlo uvádělo díla nejznámějších italských skladatelů té doby, jako byli Francesco Gasparini, Antonio Vivaldi a Tomaso Albinoni. Okolo roku 1740 se do Benátek dostala obliba komické opery a divadlo San Moisè se soustředilo na žánr opera buffa. Jeho representantem byl zejména Baldassare Galuppi s libretistou Carlo Goldonim. V sedmdesátých a osmdesátých letech 18. století byly převažující opery žánru dramma giocoso komponované na libreta Giovani Bertatiho. Psal je zejména skladatel Pasquale Anfossi, ale i další skladatelé.\n\nDivadlo bylo uzavřeno roku 1818. Posledními úspěšnými představeními byla série komedií Gioacchina Rossiniho. Nějaký čas působilo v budově loutkové divadlo a později byla budova přestavěna a hrálo se zde pod názvem \"Teatro Minerva\". Koncem 20. století se stalo součástí obchodního centra a bytových domů.\n\n\n\n"}
{"id": "1239538", "url": "https://cs.wikipedia.org/wiki?curid=1239538", "title": "Nicolas Isouard", "text": "Nicolas Isouard\n\nNicolas Isouard [\"nikola isuár\"], známý též jako Nicolò Isoiar či Nicolò de Malte (16. května 1773 Valletta – 23. března 1818 Paříž) byl maltsko-francouzský hudební skladatel. V mládí studoval v Rabatu, poté v Neapoli s Nicolou Salou a Pietrem Alessandrem Guglielmim. Od roku 1795 byl varhaníkem v kostele sv. Jana Jeruzalémského řádu \"San Giovanni di Malta\" ve Vallettě. Poté se přestěhoval do Paříže, kde úzce spolupracoval se skladatelem Rodolphem Kreutzerem. Spolu napsali opery \"Le petit page ou La prison d'état\" (1800) a \"Flaminius à Corinthe\" (1801). Sám pak složil opéry comique \"Michel-Ange\" (1802) a \"L'intrigue aux fenêtres\" (1805), jimiž se proslavil a které mu otevřely dveře do \"Théâtre national de l'Opéra-Comique\", pro něž napsal asi třicet děl. Dohromady má na svém kontě 45 oper, několik mší a vokálních skladeb.\n\n"}
{"id": "1239547", "url": "https://cs.wikipedia.org/wiki?curid=1239547", "title": "Dun Karm", "text": "Dun Karm\n\nDun Karm, využívající též literárního pseudonymu Carmelo Psaila (18. října 1871 Żebbuġ – 13. října 1961 Valletta) byl maltský spisovatel a básník, často označovaný jako „maltský bard“.\n\nVystudoval filozofii (1888) a teologii (1890) na Maltské univerzitě. Roku 1894 byl vysvěcen na kněze. V roce 1889 publikoval svou první báseň, ještě v italštině, v níž výhradně psal až do roku 1912. Poté psal též v maltštině, s programem národní emancipace. Roku 1921 začal pracovat v Národní knihovně Malty. V roce 1923 napsal slova k melodii Roberta Samuta. Tato píseň, \"Innu Malti\", se roku 1941 stala národní hymnou, v roce 1964 pak hymnou státní. Roku 1956 obdržel Řád britského impéria.\n\n"}
{"id": "1239554", "url": "https://cs.wikipedia.org/wiki?curid=1239554", "title": "Wolfgang Fleischer", "text": "Wolfgang Fleischer\n\nWolfgang Fleischer (1922, Großschirma – 1999, Lipsko) byl německý germanista, specializující se zejména na oblast lexikologie, slovotvorby, frazeologie, stylistiky, onomastiky, dialektologie současného německého jazyka.\n\nWolfgang Fleischer studoval v letech 1952–1956 v Lipsku germanistiku, nederlandistiku a nordistiku. Roku 1958 promoval u prof. Theodora Fringse. \n\nV roce 1969 byl jmenován profesorem německého jazyka v Lipsku, kde působil až do roku 1987.\n"}
{"id": "1239559", "url": "https://cs.wikipedia.org/wiki?curid=1239559", "title": "Melchiorre Cafà", "text": "Melchiorre Cafà\n\nMelchiorre Cafà, rodným jménem Melchiorre Gafà (1636 Birgu – 4. září 1667 Řím) byl maltský barokní sochař. Jeho slibnou kariéru na papežském dvoře v Římě, kde pracoval pod vedením Ercole Ferraty, přerušila předčasná smrt způsobená zraněním během sochařské práce. Jeho mladší bratr Lorenzo Gafà byl rovněž sochařem. K jeho nejznámějším dílům patří sousoší \"Extáze sv. Kateřiny ze Sieny\" v kostele \"Santa Caterina a Magnanapoli\" v Římě.\n"}
{"id": "1239568", "url": "https://cs.wikipedia.org/wiki?curid=1239568", "title": "Diplocaulus", "text": "Diplocaulus\n\nDiplocaulus (\"dvojitá kožní membrána\") je vyhynulý rod lepospondylního obojživelníka, žijícího v období mladoprvohorního permu (asi před 299 až 252 miliony let) na území současné Severní Ameriky.\n\nS celkovou délkou až kolem jednoho metru a s charakteristickým tvarem lebky v podobě bumerangu představuje jednoho z nejznámějších prvohorních obratlovců. V současnosti známe pět druhů tohoto rodu, pouze dva jsou ale obecně uznávané (\"D. salamandroides\" a \"D. magnicornis\"). Tohoto mlokovitého praobojživelníka formálně popsal americký paleontolog Edward Drinker Cope v roce 1877. Diplokaulus se pravděpodobně pohyboval horizontálním vlněním těla a jeho výrazně rozšířené okraje lebky byly ke zbytku těla připojeny kostí i kožní řasou. Tvar lebky zřejmě napomáhal nadnášení ve vodě nebo sloužil jako signalizační a ochranný prvek (zvíře s ním bylo mnohem obtížnější spolknout). Podle paleontologa Roberta T. Bakkera sloužil tento \"bumerangovitý\" tvar hlavy primárně k zastrašování soků nebo k předvádění se před samičkami – oboje skýtalo významnou výhodu při pohlavním výběru. Některé objevy z Maroka naznačují, že tento rod mohl být geograficky mnohem rozšířenější, než se dříve předpokládalo.\n\n\n"}
{"id": "1239569", "url": "https://cs.wikipedia.org/wiki?curid=1239569", "title": "Almirante Montt (1987)", "text": "Almirante Montt (1987)\n\nAlmirante Montt (AO-52) je tanker chilského námořnictva. Původně se jednalo o americký tanker USNS Andrew J. Higgins (T-AO-190), který byl čtvrtou postavenou jednotkou třídy \"Henry J. Kaiser\". Military Sealift Command tanker provozovalo od roku 1987 do roku 1996, kdy byl převeden do rezervy. Roku 2009 tanker koupilo Chile. Chilské námořnictvo jej do služby zařadilo roku 2010. \"Almirante Montt\" je dosud největší válečnou lodí chilského námořnictva. Překonal tak bitevní loď \"Almirante Latorre\" dokončenou roku 1915.\n\nTanker \"Andrew J. Higgins\" postavila americká loděnice Avondale Shipyard v New Orleans. Kýl plavidla byl založen 21. listopadu 1985, dne 17. ledna 1987 byl tanker spuštěn na vodu a dne 22. října 1987 byl zařazen do služby u pomocných sil amerického námořnictva.\n\nKapacita tankeru je 178 000 barelů paliva. Dále na palubě nese osm 20stopých mrazicích kontejnerů pro potraviny. Palivo je dalším plavidlům doplňováno pomocí pěti zásobovacích stanic. Plavidlo je vybaveno přistávací plochou pro vrtulník, ale není vybaveno hangárem. Pohonný systém tvoří dva diesely Colt-Pielstick PC4-2/2 10V-570, každý o výkonu 16 000 hp, pohánějící dva lodní šrouby. Nejvyšší rychlost dosahuje 20 uzlů.\n\n\"Andrew J. Higgins\" byl MSC provozován od roku 1987. V letech 1990–1991 se tanker zapojil do války v Zálivu. Když tanker dne 2. ledna 1991 podporoval operaci Pouštní štít, najel poblíž Ománu na nezmapovaný útes, přičemž poškozeným trupem unikla část neseného paliva.\n\nDne 6. května 1996 byl převeden do rezervy a uložen v zátoce Suisun v Sanfranciském zálivu. Dne 19. května 2009 loď koupilo Chile a od září 2009 loď v Mobile prošla generálkou. Prodej se uskutečnil v rámci programu Foreign Military Sale, náklady na zakoupení a modernizaci plavidla dosáhly 30 milionů dolarů. Chilské námořnictvo zařadilo tanker \"Almirante Montt\" (AO-52) do služby dne 10. února 2010.\n"}
{"id": "1239572", "url": "https://cs.wikipedia.org/wiki?curid=1239572", "title": "Peter Larson", "text": "Peter Larson\n\nPeter Larson (* 1952) je americký paleontolog, sběratel fosilií a ředitel Black Hills Institute of Geological Research (Institut geologického výzkumu v Black Hills). Dnes je známý zejména svojí kontroverzní rolí komerčního sběratele cenných zkamenělin, které jsou později často nabízeny v aukcích a dále jako spoluobjevitel nejslavnějšího jedince druhu \"Tyrannosaurus rex\", který byl pojmenován \"Sue\". Právě nevyjasněné vlastnické nároky na tento nález z roku 1990 mu nakonec vynesly 18 měsíců trestu vězení ve federální věznici v Coloradu. Později byla sepsána petice prezidentu Baracku Obamovi, žádající o zpětné odpuštění všech obvinění, vzenesených vůči Larsonovi.\n\nV roce 1992 se podílel na objevu druhého největšího tyranosaura, který dostal přezdívku \"Stan\". Objevil také množství dalších zajímavých nálezů, například dvojici \"bojujících dinosaurů\" v Montaně. Larson je svými kolegy označován za nepříliš charakterního komerčního sběratele, který navíc nemá ukončené vysokoškolské vzdělání v oboru paleontologie. Podle kolegy Roberta T. Bakkera je ale zodpovědným a velmi zkušeným hledačem fosilií, který již za dobu své více než 40 let dlouhé kariéry objevil množství velmi cenných exemplářů.\n\n"}
{"id": "1239575", "url": "https://cs.wikipedia.org/wiki?curid=1239575", "title": "Jayna Heffordová", "text": "Jayna Heffordová\n\nJayna Heffordová (* 14. květen 1977, Trenton) je kanadská lední hokejistka. S kanadskou ženskou hokejovou reprezentací získala pět olympijských medailí, čtyři zlaté (2002, 2006, 2010, 2014) a jednu stříbrnou (1998). Sedmkrát též slavila titul mistryň světa. Nastupovala v útoku, na pravém křídle. Většinu své kariéry strávila v klubu Brampton Thunder.\n\n"}
{"id": "1239576", "url": "https://cs.wikipedia.org/wiki?curid=1239576", "title": "Tulga", "text": "Tulga\n\nTulga také Tulca (7. století - 642 Toledo) byl vizigótský král Hispánie, Septimánie a Galicie. Vlády ve vizigótské říši se ujal v roce 640 ještě nezletilý, protože jeho otec Chintila zemřel v prosinci roku 640 i když některé prameny uvadějí, že vládl již od roku 639. Byl prvním vizigótským králem, který byl korunován ne pouhým rozhodnutím panovníka, ale aktem volby duchovenstva. Tak byla vůle panovníka dostatečně prosazena a zároveň princip voleb formálně vykonán. \n\nV roce 642 vizigótský válečník Chindaswinth ve věku 79 roků zahájil povstání, proti nezletilému králi. Viděl slabost koruny a znal konvenci vizigótské šlechty v \"Pampalice\" (pravděpodobně dnešní Pampliega v provincii Burgos) a tak povstání zakončil tím, že se prohlásil za krále bez podpory kléru. \n\nPodle Sigeberta z Gemblouxu byl sesazený Tulga donucen přijmout tonsuru a pak ho Chindaswinth poslal do kláštera, kde se stal mnichem, protože mniši byli považováni za nezpůsobilé pro kralování. Nicméně, arcibiskup Ildefons z Toleda napsal, že Chindaswinthovo povstání ztroskotalo a bez podpory církve mohl Chindaswinth uspět jen zavražděním Tulgy. Z dnešního pohledu, najít pravdu v tak vzdálené minulosti, je téměř nemožné.\n\nTulga byl ženatý a měl dva syny. Giscilu a Ariberga. Ariberga měl syna Egicu, který se v roce 687 stal vizigótským králem. \n"}
{"id": "1239579", "url": "https://cs.wikipedia.org/wiki?curid=1239579", "title": "Zdeněk Strnad", "text": "Zdeněk Strnad\n\nZdeněk Strnad (* 1939 Praha) je český chemik, jehož hlavním zaměřením je materiálový výzkum pro zdravotnictví, v počátcích zaměřený na sklo a sklokeramické materiály, v pozdějším období orientovaný zejména na výzkum biomateriálů pro náhrady a regeneraci tkání v lidském organismu.\n\nStudoval na Vysoké škole chemicko-technologické v Praze; studium ukončil v roce 1962 diplomovou prací zabývající se rozpouštěním pevných látek v taveninách. V roce 1970 obhájil na VŠCHT disertační kandidátskou práci v oboru silikátů a v roce 1992 se na škole habilitoval.\n\nV letech 1970–1971 působil jako samostatný vědecký pracovník na Sheffieldské univerzitě, kde se věnoval zejména problematice fázových přeměn ve sklotvorných soustavách nemísitelnosti, nukleaci a krystalovému růstu jako základním pochodům řízené krystalizace skel umožňující přípravu v té době nových progresivních sklokeramických materiálů. Jedním z praktických přínosů těchto prací bylo vymezení nových oblastí složení vhodných pro přípravu sklokeramických materiálů v základním sklářském systému NaO-CaO-SiO, které vykazovaly bioaktivní vlastnosti.\n\nV letech 1974–1992 působil ve Výzkumném ústavu Sklo Union a v jeho pražské dceřiné společnosti založil výzkumné oddělení zaměřené na materiálový výzkum v oblasti skel a skelně krystalických materiálů; zde vedl řešení různých oborových a státních výzkumných projektů. Praktické výsledky těchto projektů využil při realizaci osvojení výroby nově vyvinutých sklokeramických materiálů s nízkou nebo nulovou teplotní roztažností, určených pro výrobu varného nádobí (\"Nukryst Li/17\") a sporákových varných panelů (\"Nukryst Zn/0\"), nebo při zavádění výroby bioaktivních sklokeramických materiálů určených pro náhradu kostní tkáně v lidském organismu (BAS-0).\n\nTeoretickým přínosem tohoto výzkumu bylo zejména ucelené matematické zpracování problematiky termodynamických výpočtů a fázových diagramů metastabilního odmísení v kapalné fázi ve vícesložkových sklotvorných, kysličníkových systémech. V roce 1980 přednesl některé své výsledky na Mezinárodním sklářském kongresu v USA. Pak krátkodobě působil a svoje teoretické závěry ověřil na universitě ve Warwicku. Ve svých pracích se dále věnoval problematice určení vlivu chemického složení na bioaktivitu sklokeramických materiálů, skel a gelů na základě výpočtu nemůstkových kyslíků ve skelné struktuře s polymerní podstatou.\n\nV letech 1978–1984 byl členem Československého komitétu ICG, kde pracoval v 7. odborné komisi – krystalizace skel. V sedmdesátých letech byl členem odborné komise Chemie silikátů při společnosti silikátové ČSVTS. V letech 1984–86 přednášel na VŠCHT v postgraduálním studiu v oboru technologie silikátů, od počátku osmdesátých let do současnosti je zde konsultantem a recenzentem diplomových a disertačních prací a do roku 2013 přednášel o biomateriálech. Kromě toho vyučoval na domácích i zahraničních univerzitách.\n\nV roce 1986 přijal zaměstnání u firmy Nippon Electric Glass v Japonsku, kam byl pozván jako konzultant v oboru sklokeramických materiálů. V Japonsku začal spolupracovat s Kjótskou univerzitou a v listopadu 1994 společně zorganizovali v Praze konferenci o bioaktivních materiálech (první svého druhu). Po roce 1989 se zaměřil na výzkum bioaktivních materiálů pro náhradu a regeneraci tkání v lidském organismu. Po zániku ústavu Sklo Union na počátku devadesátých let založil společně s Igorem Riedlem společnost LASAK, v níž působil až do roku 2009. Později vyvinul endosteální implantát s bioaktivním povrchem.\n\nOd roku 1964 žije v Praze, je ženatý a má dceru Kateřinu (*1966) a syna Jakuba (*1973). \n\n\nPodílel se na přípravě různých knižních publikací, napsal více než 100 odborných článků a je držetelem několika patentů a užitných vzorů. Samostatně publikoval dvě knihy:\n"}
{"id": "1239581", "url": "https://cs.wikipedia.org/wiki?curid=1239581", "title": "Caroline Ouelletteová", "text": "Caroline Ouelletteová\n\nCaroline Ouelletteová (* 25. května 1979 Montréal) je kanadská lední hokejistka. S kanadskou ženskou hokejovou reprezentací získala čtyři zlaté olympijské medaile (2002, 2006, 2010 a 2014). Šestkrát též slavila titul mistryň světa. Nastupovala v útoku. Většinu své kariéry strávila v klubech Montreal Stars a Minnesota-Duluth.\n\n"}
{"id": "1239583", "url": "https://cs.wikipedia.org/wiki?curid=1239583", "title": "Carolyn Waldo", "text": "Carolyn Waldo\n\nCarolyn Jane Waldo (* 11. prosince 1964 Montréal) je kanadská synchronizovaná plavkyně. Získala tři olympijské medaile, dvě zlaté (závod jednotlivkyň a dvojic na olympijských hrách v Soulu roku 1988) a jednu stříbrnou (závod jednotlivkyň v Los Angeles 1984). Je též trojnásobnou mistryní světa, všechny tři tituly získala na MS v Madridu roku 1986 (v jednotlivcích, dvojicích i družstvech). \n\n"}
{"id": "1239584", "url": "https://cs.wikipedia.org/wiki?curid=1239584", "title": "Kaillie Humphriesová", "text": "Kaillie Humphriesová\n\nKaillie Humphriesová (* 4. září 1985, Calgary) je kanadská bobistka. Spolu s Heather Moyseovou získala v závodech dvojbobu dvě zlaté olympijské medaile, na olympijských hrách ve Vancouveru roku 2010 a v Soči roku 2014. Je též dvojnásobnou mistryní světa (2012, 2013)\n"}
{"id": "1239586", "url": "https://cs.wikipedia.org/wiki?curid=1239586", "title": "Heather Moyseová", "text": "Heather Moyseová\n\nHeather Moyseová (* 23. července 1978, Summerside) je kanadská bobistka. Spolu s Kaillie Humphriesovou získala v závodech dvojbobu dvě zlaté olympijské medaile, na zimních olympijských hrách ve Vancouveru a v Soči. Kromě bobování se věnovala ragby, fotbalu a cyklistice.\n\n"}
{"id": "1239591", "url": "https://cs.wikipedia.org/wiki?curid=1239591", "title": "Kaspar Braun", "text": "Kaspar Braun\n\nKaspar Braun (13. srpna 1807 Aschaffenburg - 29. října 1877 Mnichov) byl německý malíř, kreslíř, ilustrátor, dřevorytec a nakladatel.\nPo absolvování gymnázia ve svém rodném městě studoval na Akademie der Bildenden Künste München. Po cestách v severním Německu a Maďarsku odešel v roce 1838 do Francie, do ateliéru Louise-Henri Brévièra v Paříži, jednoho z předních evropských dřevorytců své doby. S dovednostmi tam získanými založil po svém návratu do Mnichova v roce 1839, spolu s radními z Dessauer, xylografický ústav. V roce 1843 založili s vydavatelem Friedrichem Schneiderem nakladatelství Verlag Braun & Schneider. Spolu od roku 1844 vydávali vtipně satirický, ilustrovaný týdeník Fliegenden Blätter. Získali práva k Max a Moritz, jednomu z prvních obrazových příběhů Wilhelma Busche. Také vydávali Münchener Bilderbögen, časného předchůdce komiksů 20. století, na kterém se podíleli známí umělci jako Wilhelm Busch, Franz Pocci nebo Moritz von Schwind. Jako první ztvárnil Braun, v roce 1847, postavu Münchner Kindl.\n"}
{"id": "1239605", "url": "https://cs.wikipedia.org/wiki?curid=1239605", "title": "Alfred Duff Cooper", "text": "Alfred Duff Cooper\n\nAlfred Duff Cooper, 1. vikomt Norwich, GCMG, DSO, PC (22. února 1890 – 1. ledna 1954), známý jako Duff Cooper, byl britský politik a diplomat za Konzervativní stranu a spisovatel. Byl ostrým kritikem politiky appeasementu a jediným členem britské vlády, který složil funkci kvůli nesouhlasu s podpisem Mnichovské dohody.\n\nNapsal šest knih, včetně autobiografie \"Old Men Forget\" a biografie francouzského diplomata Talleyranda. Je také autorem románu \"Operace Heartbreak \"(1950).\n\nAlfred Duff Cooper byl jediným synem oblíbeného lékaře vyšší společnosti Sira Alfreda Coopera a Lady Agnes Duffové. Měl příbuzenský vztah i s královskou rodinou, jeho strýc z matčiny strany, první vévoda z Fife, si vzal dceru krále Eduarda VII. Louisu, zatímco jeho prababička z matčiny strany byla hraběnka Elizabeth Hayová, nemanželská dcera krále Williama IV. a jeho milenky Dorothy Jordanové. Cooper prošel typickou výchovou mladého gentlemana ve Wixenfordské škole, Eton College a na oxfordské New College.\nV Oxfordu se seznámil s Johnem Nevilem Mannersem, který ho uvedl do kruhu mladých aristokratů a intelektuálů a seznámil ho mj. se Lady Dianou Mannersovou. V té době si vypěstoval pověst bonvivána, věnujícího se čile hazardu, ženám i alkoholu.\n\nPo absolvování Oxfordu vstoupil do diplomatických služeb. Jelikož jeho práce na šifrovacích metodách měly celonárodní význam, byl až do roku 1917 vyřazen z vojenské služby. Až v roce 1917 nastoupil do jednotek Grenadier Guards. Když se jako poručík vyznamenal v bojích roku 1918, obdržel za svou statečnost Řád za vynikající službu (DSO). Téměř všichni z jeho nejbližších přátel ale přišli ve válce o život, což ho ještě víc sblížilo s Lady Dianou Mannersovou. Vzali se v roce 1919.\n\nManželství Coopersových bylo poznamenáno řadou aférek, Duff byl manželce nevěrný s francouzsko-americkou zpěvačkou a dědičkou firmy na šicí stroje Daisy Fellowesovou, dámou salónů Glorií Guinnessovou, spisovatelkami Louise Levequeovou de Vilmorin a Susan Mary Alsopovou, manželkou hráče póla Boye Capela nebo modelkou Maxime de la Falaiseovou. Lady Diana údajně zálety svého manžela tolerovala.\n\nPo návratu do diplomatických služeb se stal osobním tajemníkem dvou ministrů a ve 20. letech sehrál významnou roli v řešení egyptské a turecké krize, jejímiž výsledky byl vznik nezávislého Egypta a republikánského Turecka. Následně se stal v roce 1924 členem parlamentu za konzervativce v obvodu Oldham a jeho nástupní řeč se zařadila mezi nejuznávanější v celém století. Získal si renomé jako oddaný stoupenec premiéra Stanleyho Baldwina a jako přítel tehdejšího státního pokladníka Winstona Churchilla. Sám Cooper se stal finančním tajemníkem ministerstva války, ale o místo přišel v roce 1929, kdy konzervativci utrpěli porážku ve volbách.\n\nZačal se tedy věnovat literatuře a napsal životopisnou knihu \"Talleyrand\" (1932), za kterou si vysloužil chválu kritiky a zajistil si trvalý autorský úspěch. V roce 1937 vyšla i v českém překladu Josefa Hrůši v nakladatelství J. R. Vilímka. V roce 1931 se po odstoupení původního kandidáta utkal znovu o místo poslance ve volbách a vrátil se do Parlamentu, ve kterém pak zasedal až do roku 1945.\n\nV roce 1931 se vrátil i do kabinetu jako finanční tajemník ministerstva války, následně stejnou funkci vykonával i na ministerstvu financí. V roce 1935 se stal ministrem války a v roce 1937 prvním lordem Admirality. Ve stejné době dokončil životopis britského vojevůdce Douglase Haiga. Patřil k nejhlasitějším kritikům premiéra Neville Chamberlaina a jeho politiky appeasementu. Po Chamberlainovu rozhlasovém projevu k nárokům Německa na československé pohraničí si do deníků poznamenal: \"„Pokud nyní opustíme Čechy, nebo jim dokonce doporučíme vzdát se, budeme odpovědni za jednu z největších zrad v historii. Pokud to nyní vzdáme, bude to konec Anglie a konec demokracie.“\" Den po podpisu Mnichovské dohody rezignoval. K tomu uvedl, že by ho mohli přimět přijmout \"„válku se ctí, nebo mír s ostudou“\", ale \"„válka s ostudou – to bylo příliš mnoho“\". Další z kritiků appeasementu v řadách konzervativců, poslanec Vyvyan Adams popsal Cooperovu rezignaci jako \"„první krok na cestě zpět k duševnímu zdraví národa“\". Cooper se později významně zapojil do slavné „norské debaty“ v roce 1940, která vedla k Chamberlainovu pádu.\n\nV té době vykreslovala německá propaganda Coopera jako jednoho se ze tří nejnebezpečnějších válečných štváčů. Za premiérství Winstona Churchilla se stal ministrem informací, ale byl odstaven od dění v roce 1941 po kontroverzním jmenování stálým ministrem v Singapuru. Významnější roli hrál až po jmenování vládním zmocněncem pro Svobodnou Francii v roce 1943 a o rok později velvyslancem ve Francii. V Paříži měl velký úspěch. Podle historika P. H. Bella byl tak „oddaný frankofil“, že pokoušel trpělivost ministerstva zahraničí kvůli nadměrné snaze o prohloubení britsko-francouzských vztahů až do míry aliance, která měla ovládnout poválečnou Evropu. Ani po vítězství labouristů ve volbách v roce 1945 nebyl z místa velvyslance odvolán. Nový ministr zahraničí Ernest Bevin oceňoval jeho blízké vztahy s mnoha francouzskými politiky včetně anglofobního Charlese de Gaulla. V lednu 1947 inicioval bez pokynů z Londýna jednání, která vyvrcholila podpisem Smlouvy z Dunkerque. Jeho návrh na vznik britsko-francouzské vojenské aliance tehdy Léon Blum pochopil jako oficiální londýnskou nabídku. \n\nCooper opustil úřad velvyslance v roce 1947. O rok později byl vyznamenán Řádem sv. Michala a sv. Jiří nejvyššího stupně rytíř velkokříže. Až do své smrti se pak věnoval především literatuře. V této době napsal autobiografii \"Old Men Forget \"a nakonec byl v roce 1952 povýšen do šlechtického stavu jako Vikomt Norwich v Aldwicku v Hrabství Sussex, v roce 1952. Jeho manželka ale odmítala být nazývána Lady Norwichová a dál používala jméno Lady Diana Cooperová.\n\nZemřel v roce 1954, ve věku 63 let.\n\nDuff Cooper měl jediného legitimního potomka. Syn John Julius Norwich (narozen 1929) se stal známým spisovatelem a televizním moderátorem. Vydal i sbírku otcových deníků pod titulem \"The Duff Cooper Diaries: 1915–1951\". Vnučka Duffa Coopera Artemis Cooperová vydala několik knih, včetně korespondence manželů Cooperových (\"A Durable Fire: The Letters of Duff and Diana Cooper, 1913–50\"). Cooperovou vnučkou je také scenáristka Allegra Hustonová. Cooperova neteř Enid Levitová (dcera jeho sestry Stephanie) je babičkou premiéra Davida Camerona.\n\nBiografii o Cooperovi napsal John Charmley. Podle Coopera bylo pojmenováno britské literární ocenění, Cena Duffa Coopera.\n"}
{"id": "1239616", "url": "https://cs.wikipedia.org/wiki?curid=1239616", "title": "Tori (judo)", "text": "Tori (judo)\n\nTori je označení útočníka v judu, pochází z japonštiny a znamená \"ten, kdo provádí chvat\". Během zápasu se snaží Ukeho (obránce) hodit na žíněnku (tatami) pomocí různých technik (waza) chvatů a získat 10 bodů — (ippon) a tak i vítězství (gači).\n\ndalší vybrané pojmy\n\n"}
{"id": "1239621", "url": "https://cs.wikipedia.org/wiki?curid=1239621", "title": "Olivia Taylor Dudley", "text": "Olivia Taylor Dudley\n\nOlivia Taylor Dudley (* 4. listopadu 1985 Morro Bay, Kalifornie) je americká herečka. Nejvíce se proslavila rolemi ve filmech \"Černobylské deníky\", \"Transcedence\" a \"\". Aktuálně hraje v seriálu \"V zajetí kouzel\" na stanici Syfy.\n\nSvojí první velkou roli přijala v roce 2012, a to ve filmu \"Černobylské deníky\". V roce 2013 byla obsazena do dramatického filmu \"The Valtican Tapes\". V srpnu 2015 získala roli Alice v seriálu \"V zajetí kouzel\" na stanici Syfy\".\" V létě roku 2016 si zahrála po boku Davida Duchovnyho v druhé sérii seriálu \"Aquarius\".\n"}
{"id": "1239625", "url": "https://cs.wikipedia.org/wiki?curid=1239625", "title": "Uke", "text": "Uke\n\nUke může mít více významů:\n\n\n\n"}
{"id": "1239633", "url": "https://cs.wikipedia.org/wiki?curid=1239633", "title": "The Storm Within", "text": "The Storm Within\n\nThe Storm Within je desáté studiové album švédské progresivmetalové kapely Evergrey. Bylo vydáno 9. září 2016 u vydavatelství AFM Records. Podle zpěváka Toma Englunda je to nejsilnější nahrávka v jejich kariéře. Na albu se jako host podílela zpěvačka Floor Jansen.\n\nVětšina textů na albu je podle zpěváka Toma Englunda inspirována osobami nebo událostmi z jeho života. Celkově je nahrávka o \"hledání identity a o snaze žít na plno, když se cítíte poloprázdní\". Evergrey k albu vydali celkově tři singly. „Distance“, „The Paradox of the Flame“, ke kterým natočili také videoklip, a „Passing Through“. Po vydání alba byl vydán i videoklip k písni „The Impossible“.\n\nNa písních „In Orbit“ a „Disconnect“ se jako host podílela zpěvačka Floor Jansen. Englundova manželka, Carina Englund, zase zpívala v písni „The Paradox of the Flame“ a zahrála si i ve videoklipu.\n\n\n\n"}
{"id": "1239634", "url": "https://cs.wikipedia.org/wiki?curid=1239634", "title": "Repasování", "text": "Repasování\n\nRepasování je proces navrácení použitého produktu do původního výkonu se zárukou, která je stejná anebo lepší, než u nově vyrobeného produktu. Jedná se o rozebrání, prohlídku a případnou opravu stroje či zařízení po uplynutí zkušebního chodu. Některé součástky mohou být během repasování nahrazeny novými, případně jsou původní součástky otestovány, očištěny, a je-li potřeba, také opraveny.\nKaždý vyrobený produkt, zařízení nebo mechanický systém může být repasovaný. Repasované zboží pochází buď z odpadu anebo z tržního cyklu. Výrobky které spadají do kategorie odpadu, jsou produkty, které už nadále nejsou užitečné. Patří k nim auta, která byla poničena při autonehodě a jsou poslána do demoličního zařízení, nebo nefunkční ledničky, které jsou prodány třetí straně na využití odpadu. Výrobky z druhé kategorie, tržního cyklu, jsou produkty, které jsou stále užitečné, ale jejich majitelé už je nadále nepotřebují. Například výpočetní technika je po repasování plně funkční a stále dostatečně výkonná. Pochází obvykle z větších firem, které mají stroje na leasing a pravidelně obměňují starší techniku za novější.\n\nVe Velké Británii má repasování dlouhou tradici v několika průmyslových sektorech. Ve většině případů produkují odolné (většinou kovové) výrobky. Vlastnosti tohoto materiálu umožňují repasování výrobků do stavu, kdy jsou jako nové. Repasované výrobky bývají často levnější než nové a v mnoha případech také kvalitnější než nízkonákladové zboží, a to díky původnímu zaměření na firemní sektor, kde jsou kladeny vysoké požadavky na kvalitu a celodenní provoz bez výpadků. Repasované jednotky jsou považovány za ekonomičtější, než nové výrobky, a šetrnější k životnímu prostředí. Repasování šetří desítky milionů tun produkovaného materiálu na celém světě. \n\nNejčastěji se repasují počítače, notebooky, tiskárny, ale i lanovky a výtahy, případně se tento pojem používá u opravy oken, dveří, krbů či schodišť.\n\nRepasují se také motory. Repasovaný motor poskytne generátoru druhý život a umožní mu, aby i nadále vytvářel příjem. I tady se uvádí jako jedna z výhod levnější cena, repasovaný motor může stát až o polovinu méně než nový. Repasovat se mohou také baterie. Repasované zboží se otestuje, vyčistí, případně naformátuje a následně dodává na trh s vlastními službami, servisem a garancemi.\n"}
{"id": "1239635", "url": "https://cs.wikipedia.org/wiki?curid=1239635", "title": "Uke (judo)", "text": "Uke (judo)\n\nUke je označení obránce v judu, pochází z japonštiny a znamená \"ten, kdo padá\". Během zápasu se snaží klást odpor útočníkovi (Torimu), aby jej nehodil pomocí některé z technik (waza) chvatů na žíněnku (tatami) a vyměnit si s ním roli.\n\ndalší vybrané pojmy\n\n"}
{"id": "1239637", "url": "https://cs.wikipedia.org/wiki?curid=1239637", "title": "Válka (album)", "text": "Válka (album)\n\nVálka je desáté studiové album české thrashmetalové kapely Debustrol. Vyšlo 27. října a svoji premiéru mělo v Paláci Akropolis. Nahrávka vznikala dva roky a předchází jí tři videoklipy. Prvním z nich je klip k titulní skladbě „Válka“ , druhý klip s názvem „Zakuklenci“ byl zveřejněn v lednu roku 2016. Třetí videoklip „Nas..t Vám všem“ byl zveřejněn 16. října 2016. Další videoklip z alba „Válka“ se jmenuje Hlavně ne o lásce. Byl zveřejněn 22. lednna 2017 a byla to taktéž premiéra nového kytaristy Onslaughtera z kapely Hellocaustor.\n\n\n\nAlbum „Válka\" je poslední album které nahrál již bývalý kytarista Trifid. Trifid si naposledy s kapelou Debustrol zahrál 22. prosince 2016 na „Rockových Vánocích Barča\"\n"}
{"id": "1239644", "url": "https://cs.wikipedia.org/wiki?curid=1239644", "title": "Seznam obcí v Tyrolsku", "text": "Seznam obcí v Tyrolsku\n\nToto je seznam obcí v rakouské spolkové zemi Tyrolsko.\n"}
{"id": "1239647", "url": "https://cs.wikipedia.org/wiki?curid=1239647", "title": "Důl Jan Šverma (Žacléř)", "text": "Důl Jan Šverma (Žacléř)\n\nDůl Jan Šverma byl černouhelný hlubinný důl v Lamperticích na Žacléřsku. Byl založen v roce 1950 sloučením jam Jiří, Eliška v Žacléři, Františka v Černé Vodě, Julie a Marie v Lamperticích a v roce 1957 byl připojen důl Novátor v Bečkově. \n\nPo ukončení druhé světové války byly doly \"Západočeského báňského akciového spolku\" (ZBAS). dány pod národní správu a od 1. ledna 1946 byly znárodněny a začleněny pod národní podnik \"Východočeské uhelné doly\" (VUD). V roce 1950 doly na Žacléřsku byly sloučeny a přejmenovány na \"Důl Jan Šverma\". Těžba byla ukončena na Dole Jan Šverma v 31. prosince 1992. V roce 1993 byl převzat firmou Gemec.\n\nJáma Jan postupně převzala funkci nevyhovujících jam Marie a Eliška. Byla jámou těžní a vtažnou. Jáma Jan byla kruhového průřezu o poloměru 5,5 m a byla zahloubena v roce 1958, postupně byla prohloubena do hloubky 955 m. Jámový stvol je po celé své délce vyztužen litým betonem. Výstavba dolu probíhala v letech 1961 až 1964. \n\nStrojovna byla vybudována na ploše 20x30 m a je tvořena železobetonovým skeletem vyplněným cihelnou vyzdívkou a je zastřešena téměř plochou sedlovou střechou. Prostor strojovny osvětlují vysoká okna z luxferů. Fasáda je z je z brizolitu červeného odstínu v kombinaci s šedou ve spodní partii. Objekt měnírny má šedou barvu. V interiéru je portálový jeřáb o nosnosti 32 tun vyrobený v roce 1963 v ČKD Slaný. V objektu měnírny je stejný jeřáb o nosnosti 6 tun.\n\nTěžní stroj typ 2B 6035 je umístěn ve středu strojovny. U těžního stroje chybí stejnosměrný motor, který byl demontován a odvezen na Důl Lazy v roce 2004. Lanové bubny mají průměr 6 m a šířku 3,5 m, navíjené ocelové lano mělo průměr 50 mm. Konstrukce těžního stroje umožňovala automatický provoz bez strojníka. Součástí těžního stroje byl napájecí systém Ward-Leonard. Těžní stroj byl vyroben v roce 1961 v ČKD Praha, závod Slaný.\n\nTěžní budova je dvoupodlažní železobetonový skelet vyzděný cihelnou vyzdívkou zastřešený plochou střechou. V přízemí byly průjezby s kolejemi pro přepravu materiálu a důlní vlečkou. V patře se nachází vozíkový oběh. Sdružená okna v kovových rámech jsou zasklena průmyslovým drátěným sklem. V severní části je přístavek s výtahem o nosnosti 2 tuny se samostatným pohonem. Z patra vybíhají spojovací mosty do úpravny uhlí a další k těžní budově jámy Julie. K východní části budovy byl napojen spojovací most pro odvoz kamene, který byl odstřelen v roce 2007, otvor byl zazděn. Součástí přízemí byla kobka pro odsouzené, kteří odmítali pracovat.\n\nTěžní věž je ocelová kozlíková vysoká 52 m. v horní části jsou dvě lanovnice. Těžní nádoby byly dvě čtyřpatrové. Do jedné etáž se vešly dva vozíky nebo 15 osob.\n\nÚpravna uhlí zahrnovala šestipodlažní objekt třídírny a úpravny uhlí spojené spojovacím mostem s vozíkovým oběhem s těžní budovou. Budovu tvořil ocelový skelet vyzděný cihelnou vyzdívkou. Jednotlivá podlaží jsou železobetonová podepřena válcovanými I nosníky. V objektu úpravny se dochoval drtič, třídící síta, hydrocyklon, těžkokapalinová nádrž DOR, ocelové násypky, pásové dopravníky a vodovodní potrubí.\n\nPoslední vozík s uhlím vyjel na dole Jan Šverma v roce 2002. Uhlí pocházelo z likvidovaných důlních děl.\n\nŠtola Prokopi (\"Procoppi-Erbstollen\") byla ražena již před rokem 1814 a patřila žacléřskému panství. V horních knihách byla zapsána až v roce 1841, ražba probíhala jihovýchodu směrem a byla větrnou a odvodňovací štolou pro jámy Julie a Marie. Štola k jámám byla dlouhá 380 m, průřez 1,6 x 2,0 m. Její ústí bylo v údolí Lampertického potoka v lokalitě \"Na Štole\". Na opačném břehu Lampertického potoka ústila štola Antoni. Štola Prokopi byla prodloužena na konečnou délku 670 m od ústí štoly. Štolou bylo vytěžené uhlí dopravováno vozy taženými koňmi a prodáváno přímo před ústím štoly. Na blízký odval v údolí Lampertického potoka byl ukládán vytěžený kámen z dolu a kámen vytříděný z uhlí. Odval byl společný i pro štolu Antoni. V roce 2013 byl ověřován stav štoly, prokázat nebo vyvrátit propojení štol Antoni a Prokopi, ověřit složení vytékajících důlních vod pomocí kopaných šachtic. Šachtice byla vyhloubena v říjnu 2013 do hloubky 8,2 m a proražen strop štoly. Byl ověřen původní profil štoly, který je v cihelné obezdívce. Byl nalezen rozsáhlý zával v úseku asi 7 až 10 m od ústí štoly, který zadržoval vodu v prostoru štoly a v původním dobývacím prostoru štoly Prokopi. Voda bude odvedena vodotečí do usazovací nádrže a pak vypouštěna do recipientu.\n\nDne 31. prosince 2011 byl uhelný hlubinný důl Jan prohlášen kulturní památkou ČR. Je zachován spojovací most, objekt strojovny s vybavením, šachetní budova s kompletním vybavením vozíkového oběhu, kozlíková těžní věž a úpravna uhlí.\n\n\n"}
{"id": "1239648", "url": "https://cs.wikipedia.org/wiki?curid=1239648", "title": "Seznam obcí ve Vorarlbersku", "text": "Seznam obcí ve Vorarlbersku\n\nToto je seznam obcí v rakouské spolkové zemi Vorarlbersko.\n"}
{"id": "1239651", "url": "https://cs.wikipedia.org/wiki?curid=1239651", "title": "Sádecký potok (přítok Klučeckého potoka)", "text": "Sádecký potok (přítok Klučeckého potoka)\n\nSádecký potok je malý vodní tok převážně v okrese Louny. Je dlouhý 7,8 km, plocha jeho povodí měří 15,1 km² a průměrný průtok v ústí je 0,05 m³/s. Ještě na počátku dvacátého století se jmenoval \"Deštnický potok\".\n\nPotok pramení v okrese Rakovník severovýchodně severně od Janova v nadmořské výšce asi 405 metrů. Přibližně po třech stech metrech opouští Středočeský kraj a vtéká do okresu Louny v Ústeckém kraji. Nesouměrným údolím, jehož severní svahy jsou strmější než jižní, teče směrem k severozápadu přes Deštnici a Sádek, za kterým se širokým obloukem stočí k severu. Ve Lhotě se v nadmořské výšce 270 metrů vlévá zleva do Klučeckého potoka. Celý tok vede Rakovnickou pahorkatinou.\n"}
{"id": "1239655", "url": "https://cs.wikipedia.org/wiki?curid=1239655", "title": "Sádecký potok", "text": "Sádecký potok\n\nNázev Sádecký potok má více vodních toků:\n\n"}
{"id": "1239657", "url": "https://cs.wikipedia.org/wiki?curid=1239657", "title": "WTA Finals 2016 – ženská čtyřhra", "text": "WTA Finals 2016 – ženská čtyřhra\n\nŽenská čtyřhra WTA Finals 2016 probíhala v závěru října 2016. Do deblové soutěže singapurského Turnaje mistryň nastoupilo osm nejlepších dvojic v klasifikaci žebříčku WTA Race. Formát se po roce opět vrátil od skupinového profilu do eliminačního systému, kdy každá dvojice hrála přímo od čtvrtfinále vyřazovacím způsobem. Obhájkyněmi titulu byly Martina Hingisová ze Švýcarska a Sania Mirzaová z Indie, které v průběhu sezóny ukončily spolupráci, avšak jelikož samy by se s novými partnerkami na turnaj neprobojovaly, spojily své síly jen pro tuto jedinou soutěž. V semifinále byly vyřazeny párem Jekatěrina Makarovová a Jelena Vesninová.\n\nRozlosování deblové soutěže proběhlo v pondělí 25. října v 19 hodin místního času.\n\nVítězkami se staly čtvrté nasazené Rusky a olympijské šampionky Jekatěrina Makarovová a Jelena Vesninová, které porazily ve finálovém utkání americko-českou dvojici Bethanie Matteková-Sandsová a Lucie Šafářová po setech 7–6 a 6–3 a ve třetím vzájemném utkání poprvé zvítězily. Rusky mohly v 1. sadě za stavu 5–4 na gemy doservírovat set, jenže Vesninová tuto úlohu nezvládla a první set musel do tiebreaku. Tam za stavu 4:5 na body ovládly tři výměny vřadě a tím i úvodní dějství. Ve druhé sadě pak za stavu 3–4 přišla o svůj servis Matteková-Sandsová a i přes problémy v následující hře, když Rusky nedokázaly využít tři mečboly, nakonec při podání Makarovové proměnily ten čtvrtý a slavily tak titul.\n\nObě vítězné hráčky zhodnotily skončenou sezónu, přičemž Vesninová uvedla: „\"Naším cílem na začátku roku bylo vyhrát olympiádu a dostat se do Singapuru. Jsme rády, že se nám sen splnil. Byl to pro nás úžasný a bláznivý rok\".“ Její spoluhráčka Makarovová dodala: „\"Je to pro nás opravdu neuvěřitelná sezona. Těžko porovnávat, co je pro nás víc, jestli olympijské zlato, nebo výhra tady v Singapuru. Oba tituly jsou pro nás velmi výjimečné\".“ \n\nV jejich druhém finále na Turnaji mistryň, tak poprvé uspěly, když předtím v roce 2013 podlehly v Istanbulu páru Pcheng Šuaj a Sie Su-wej. Vesninová si připsala celkově patnáctou trofej ze čtyřhry na okruhu WTA Tour. Makarovová pak zaznamenala deváté takové turnajové vítězství v deblu. Každá z vítězek si do žebříčku WTA připsala 1 500 bodů a dvojice si rozdělila částku 500 000 amerických dolarů.\n\nPoražené Matteková-Sandsová a Lucie Šafářová v desátém společném finálovém utkání teprve podruhé prohrály a přišly o šňůru 18 výher v řadě. Američanka rovněž přišla o šanci stát se poprvé v kariéře nejlepší deblistkou světa, k čemuž potřebovala na závěrečném podniku sezóny triumfovat. \n\n"}
{"id": "1239662", "url": "https://cs.wikipedia.org/wiki?curid=1239662", "title": "Drobnokvět pobřežní", "text": "Drobnokvět pobřežní\n\nDrobnokvět pobřežní (\"Corrigiola litoralis\") je drobná, jednoletá, bohatě kvetoucí bylina rostoucí ve štěrkopískových nánosech řek, jediný druh rodu drobnokvět rostoucí na území ČR. V přírodě Česka je považován za velmi vzácný, je silně ohrožen vymizením.\n\nDruh má převážně evropské, atlantsko-mediteránní rozšíření. Vyskytuje se nejvíce v západní a jižní Evropě a na pobřeží severní Afriky, většinou se objevuje v izolovaných arelách. Jen okrajově zasahuje do Střední Evropy, kde roste nejvíce v povodí Dunaje. Druhotně se dostal do jižní Afriky i Severní Ameriky.\n\nV České republice, kterou probíhá část východní hranice areálu, se ještě v prvé polovině 19. století hojně vyskytoval okolo Vltavy od Prahy po Mělník a dále podél Labe až ke státní hranici. Drtivá většina těchto lokalit však vlivem regulace řek zcela zanikla a v současnosti roste už jen na několika málo místech na Labi v úseku mezi Ústím nad Labem a státní hranicí (např. u střekovských zdymadel.. Jediným dalším známým místem výskytu je, poměrně ironicky, několik čtverečních decimetrů na Nákladovém nádraží Žižkov.\n\nSpecializovaný druh vázáný na štěrková, periodicky zaplavovaná okolí řek. Potřebuje provzdušněné substráty chudé na organické látky, nejlépe prospívá ve stále promývaných štěrkových a písčitých naplaveninách. Nesnáší zastínění, trvalé zaplavení kořenového systému ani bahnité nánosy.\n\nJe konkurenčně velmi slabá bylina, která nemůže obstát v kompetici s jinými rostlinami. Vybírá si proto stanoviště vlivem dlouhodobého zaplavení nevhodná pro růst jiných druhů. Roste podél řek na mokrých písčinách, které se při poklesu vodní hladiny stanou souší. Na těchto během krátké doby stačí vyklíčit, vyrůst, vykvést a vytvořit plody, nevadí ani opětovné zaplavení vodou v průběhu kvetení a zrání plodů. Za příhodných podmínek, při trvalém nízkém stavu vody, kvete od července do prvých mrazů, na rostlině tehdy nalezneme všechny fenologické fáze, od nerozvitých poupat až po zralé plody. Stanoviště nemusí být bezpodmínečně zaplavovaná vodou, občas vyroste i na suchých náspech podél železničních tratí.\n\nJednoleté, lehce dužnaté byliny s tenkým, rozvětveným, vřetenovitým kořenem. Lodyhy jsou lysé, v průřezu kruhovité, sivozelené, od spodu větvené, obvykle 7 až 20 cm dlouhé a vytvářejí kruhovitě rozprostřené trsy. Exempláře z české přírody mají lodyhy jen poléhavé, kdež jinde se vyskytují i s vystoupavými. Přízemní listy vytvářejí nevýraznou růžici, jsou podlouhle čárkovité a bývají až 3 cm dlouhé. Lodyžní listy vyrůstají střídavě, jsou přisedlé a mají kopinaté blanité palisty, jejich listové čepele jsou podlouhle čárkovité až úzce kopinaté, přisedlé zúženou bázi, na vrcholu tupé, po obvodě celistvé a bývají 0,5 až 2 cm dlouhé.\n\nDrobné, bělavě zelené květy, mající jen 1,5 až 2 mm v průměru, vyrůstají v hustých klubkovitě stažených vidlanech, tato květenství mohou vyrůstat z paždí listů i na vrcholech větvených lodyh. Květy jsou pětičetné, oboupohlavné, rozkvétají od července do října a mohou se opylit autogamně, kleistogamně nebo entomogamně. Vytrvalý kalich je tvořen pěti volnými, vejčitými lístky zbarvenými zelenkavě nebo nahnědle. Korunní lístky jsou široce vejčité až okrouhlé, bílé nebo narůžovělé a delší než lístky kališní. V květu je pět tyčinek s krátkými nitkami a prašníky uvolňující pyl i při zavřených květech. Semeník vznikl ze tří plodolistů a má tři drobné blizny.\n\nPlody jsou široce elipsoidní, trojboké, jednosemenné nažky obalené vytrvalým kalichem. Jsou asi 1 mm velké, černé, tvrdé a poměrně těžké, vítr je málo roznáší. Téměř vůbec neplavou a klesají ke dnu, kde je se štěrkem odnáší voda, což je důležitá vlastnost pro přežití české populace. Rostliny se totiž rozmnožují výhradně semeny a tato nemají do Čech odkud připlout, naopak jsou proudem odnášena za hranice.\n\nV České republice a ve většině evropských zemí je tato rostlina bez ekonomického významu, v Africe však jsou využívány její usušené aromatické kořeny. Používají se k výrobě parfému a kosmetiky a jejich libý dým sloužívá k vykuřování oděvů a obydlí s cílem zahnat zlé duchy a zpříjemnit si životní prostředí. Mletý kořen, obsahující saponiny, terpeny, alkaloidy, třísloviny a flavonoidy, se přidává do chleba nebo kuskusu jako tonikum, pro regeneraci nemocného žaludku i jako afrodisiakum. Inhaluje se při léčbě rýmy, chřipky, závratích i revmatizmu.\n\nDrobnokvět pobřežní, rostlina úzce specializovaná a málo konkurence schopná, se z české přírody vytrácí. Výstavbou zdymadel a rozšiřování labské lodní dopravy jsou ohrožována i její poslední místa, kde dosud vytrvává. Výskyt druhu je závislý na proudící vodě, která neumožňuje ukládání sedimentů bahna, ale promývá štěrkové náplavy. Byl proto \"Červeným seznamem cévnatých rostlin České republiky\" z roku 2012 vyhlášen za kriticky ohrožený druh (C1t) se stále se snižujícím početním stavem. Za ohrožený nebo dokonce již vyhynutý je považován i v Polsku, Německu, Belgii, Lucembursku, Nizozemí, Dánsku, Švýcarsku i Velké Británii.\n\nPodle Mezinárodního svazu ochrany přírody (IUCN) však drobnokvět pobřežní roste na velkém území a jeho celkový výskyt je stabilní, proto jej IUCN hodnotí jako málo dotčený druh (LC).\n\n"}
{"id": "1239664", "url": "https://cs.wikipedia.org/wiki?curid=1239664", "title": "Paul Provenza", "text": "Paul Provenza\n\nPaul Provenza (31. července 1957, Bronx, New York) je televizní moderátor a jevištní herec, účastník diskusí v rozhlase, stand-up komik, filmař a skeptik, který žije v Los Angeles. Objevil se v několika podcastech a v posledních letech dělal rozhovory s dalšími stand-up komiky. V roce 2005 se stal režisérem, v roce 2010 spisovatelem a od roku 2011 začal produkovat pro festivaly humoru i pro televizi.\n\nProvenza se narodil a vyrostl v části Bronxu Pelham Parkway v New Yorku a střední vzdělání ukončil na Bronx High School of Science v roce 1975. Už na střední škole začal vystupovat jako stand-up komik, když v 17 letech debutoval v klubu The Improv na Manhattanu. Ve vystupování pokračoval i během studií na Pensylvánské univerzitě, odkud si během ročního přerušení odskočil do Londýna na Královskou akademii múzických umění. Za pobytu na akademii se připojil k divadelní skupině klasického repertoáru a stal se tak jedním z mála Američanů, kteří na Londýnské scéně vystupovali v roli Romea. V roce 1979, kdy na Pensylvánské univerzitě graduoval, udělila tato univerzita poprvé tituly v oboru divadelních umění. Na univerzitě psal pro humoristický magazín \"Pennsylvania Punch Bowl\" a byl členem Mask and Wig Club, kam se mnohokrát vrátil vystupovat při výročním Intercollegiate Comedy Festivalu.\n\nProvenza se poprvé objevil v The Tonight Show Starring Johnny Carson 25. března roku 1983. Od roku 1988 do 1989 také uváděl krátce vysílanou show americké televizní kabelové stanice Nickleodeon nazvanou \"Kids Court\". Hrál také Dr. Capra v šesté sérii komediálního seriálu \"Nothern Exposure\", po boku Teri Polo.\n\nZatímco se živil jako stand-up komik, nacházel práci také v divadle i v televizi. Objevil se v televizních show \"Nothern Exposure\" a \"Empty Nest\" (americký sitcom). Obdržel kladné recenze za svou jevištní práci ve hře \"Only Kidding!\" divadla Off-Broadway, za kterou byl nominován na ocenění Drama Desk Award (Vynikající výkon na Newyorských scénách) jako nejlepší herec. Obdržel také ocenění Theater World Award za nejlepšího herce. Více jak tři roky byl předskokanem Diany Ross. Byl také poctěn karikaturou od legendárního Al Hirschfelda. Je častým účastníkem rozhlasové zábavné show \"Wait Wait Don't Tell Me\" na NPR (nezávislé sdružení veřejných stanic).\n\nProvenza byl oficiálním moderátorem shromáždění Reason Rally, pořádaném na prostranství ve Washingtonu, D.C. za účasti cca 30 000 lidí.\n\nV květnu roku 2010 byla nakladatelstvím Harper-Collins vydána kniha \"¡Satiristas!\" s fotografiemi Dana Diona. Obsahuje do hloubky jdoucí rozhovory se Stephenem Colbertem, Billem Maherem, Georgem Carlinem, Marcem Maronem a dalšími.\n\n\n"}
{"id": "1239670", "url": "https://cs.wikipedia.org/wiki?curid=1239670", "title": "Azid chlorný", "text": "Azid chlorný\n\nAzid chlorný (ClN) je anorganická sloučenina, objevená v roce 1908 Friedrichem Raschigovem.\nKoncentrovaný ClN je nestabilní a může samovolně detonovat při jakékoliv teplotě.\n\nAzid chlorný se připravuje průchodem plynného chlóru přes azid stříbrný, nebo přidáním kyseliny octové do roztoku chlornanu sodného a azidu sodného.\n\nAzid chlorný je velmi citlivý. Může explodovat, někdy i bez zjevné manipulace; je tedy příliš citlivý, než aby byl použit komerčně, pokud není nejprve zředěn v roztoku. Azid chlorný reaguje explozivně se sloučeninami jako 1,3-butadien, ethan, ethen, methan, propan, fosfor, azid stříbrný, a sodík. Při kontaktu s kyselinami se azid chlorný rozkládá, přičemž vzniká toxický a žíravý chlorovodík.\n\nJeho přeprava je přísně regulována.\n"}
{"id": "1239671", "url": "https://cs.wikipedia.org/wiki?curid=1239671", "title": "Septimánie", "text": "Septimánie\n\nSeptimánie ( \"Septimanie\") byla západní oblast římské provincie Gallia Narbonensis nacházející se v dnešním jihofrancouzském regionu Languedoc-Roussillon. Její hranice se nacházely na polovině cesty mezi Středozemním mořem a řekou Garonnou na severozápadě. Na východě ji řeka Rhôna dělila od Provence, na jihu její hranicí bylo pohoří Pyreneje. \n\nV roce 462 bylo území podstoupeno vizigótskému králi Theodorichu II. za uzavření foedusu s římskou říší. Pod vizigótskou nadvládou bylo území známé jako Gallie nebo Narbonensis. V roce 720 se území před dobytím Franky nakrátko stalo součástí Córdobského emirátu.\n\nPozději se území stalo součástí karolínské říše. V roce 826 území spravovala španělská marka a po Verdunské smlouvě se stalo součástí Západofranské říše. Na konci 9. století bylo území označováno jako Gothia nebo Marca gothica. V letech 918–1229 území náleželo hrabatům z Toulouse. Území bylo pod vlivem nejen hrabat z Toulouse, ale i pod vlivem lidí z Provence a starobylého Katalánska. Bylo také součástí kulturní a jazykové oblasti Okcitánie, která území nakonec přivedla pod kontrolu francouzských králů, když bylo území jako důsledek Albigenské křížové výpravy připojeno Pařížskou smlouvou 12. dubna 1229 k francouzské koruně. Od konce 13. století je místo známé jako Languedoc a jeho historie byla svázaná s Francií.\n\nNázev Septimánie může pocházet z části z římského města Béziers. \"Colonia Julia Septimanorum Beaterrae\" zmiňuje vypořádání se s veterány z VII. římské legie v tomto městě. Další možný původ názvu Septimánie vychází z počtu sedmi měst v době starověku a to Narbonne, Agde, Béziers, Maguelonne, Elne, Carcassonne, Lodéve.\n\n"}
{"id": "1239674", "url": "https://cs.wikipedia.org/wiki?curid=1239674", "title": "Kostel Nanebevzetí Panny Marie (Kynšperk nad Ohří)", "text": "Kostel Nanebevzetí Panny Marie (Kynšperk nad Ohří)\n\nKostel Nanebevzetí Panny Marie je římskokatolický filiální, v minulosti farní kostel v Kynšperku nad Ohří v okrese Sokolov. Od roku 1963 je kostel spolu s farou chráněn jako kulturní památka České republiky.\n\nHlavní dřevěný sloupcový oltář je vysoký 12 metrů. Retabulum má výrazné kladí, nesené čtyřmi hladkými sloupy s korintskými hlavicemi. Nástavec je zdoben řezbářskou kompozicí Nejsvětější Trojice. Výzdobu oltáře doplňují postranní sochy a rozměrné oltářní plátno Nanebevzetí Panny Marie. Přestože se jedná o umělecky vysoce hodnotné dílo, není signováno ani datováno a jeho autorství není s jistotou určené. Předpokládá se umělec mimo region. Na evangelní straně je oltář vyzdobení sochami svaté Anny a svaté Heleny, na epištolní straně sochami svatého Augustina a svatého Jáchyma. Sochy pocházejí z roku 1765. Na epištolní straně lodi se nachází oltář svaté Anny. Na oltářní mense je tabernákl skříňkové typu, retabulum je neseno dvěma hladkými sloupy na zvlněných soklech, zdobených reliéfy svaté Magdaleny a poustevníka. Na dalších soklech stojí po stranách retabula dřevěné figury světců. Vpravo je svatá Barbora, vlevo svatá Voršila. V mělkém výklenku je sousoší svaté Anny Samotřetí.\n\nJednoznačně nejcennějším dílem kostela je gotická socha Madony. Je to téměř 160 centimetrů vysoká socha, vyřezaná z lipového dřeva. Jedná se o tzv. Assumptu, Pannu Marii s Ježíškem stojící na srpku Měsíce. Výrazně štíhlý objem Madony se vyznačuje pouze lehkým esovitým prohnutím, jež je naznačeno pravou překročenou volnou nohou a sklonem hlavy. Horní polovina těla je znatelně prodloužena, šat ve spodní části přiléhá hladce k tělu. Neoděný vzpřímený Ježíšek je posazen na Mariině levé ruce a částečně se opírá o matčinu hruď. Na starých fotografiích je Madona vidět s barokními doplňky, korunou, žezlem a jablkem. Charakteristickým rysem kynšperské Madony je její líbezná dívčí tvář. Originál sošky Madony se nachází v řádovém depozitáři v Praze a v expozici sokolovského muzea je její kopie.\n\n"}
{"id": "1239678", "url": "https://cs.wikipedia.org/wiki?curid=1239678", "title": "Jaroslav Kolínek", "text": "Jaroslav Kolínek\n\nJaroslav Kolínek (* 12. září 1972) je bývalý český fotbalista, obránce a záložník.\n\nV české lize hrál za SFC Opava. Nastoupil ve 138 ligových utkáních a dal 8 gólú. Ve druhé lize hrál i za 1. HFK Olomouc a FC Vítkovice.\n\n\n"}
{"id": "1239683", "url": "https://cs.wikipedia.org/wiki?curid=1239683", "title": "Kostel svaté Máří Magdaleny (Jeřice)", "text": "Kostel svaté Máří Magdaleny (Jeřice)\n\nKostel svaté Máří Magdaleny je římskokatolický, orientovaný, filiální, bývalý farní kostel v obci Jeřice. Je chráněn od 3. 5. 1958 jako kulturní památka České republiky. Je situován na mírné vyvýšenině uprostřed hřbitova na severním okraji obce.\n\nPodle zmínky z roku 1384 byl kostel opatřen plebánem. Barokní kostel byl roku 1787 přestavěn z původního kostela gotického. U kostela stojí zděná, pozdně barokní zvonice, pocházející ze 2. poloviny 18. století.\n\nV rámci Programu záchrany architektonického dědictví bylo v letech 1995-2014 na opravu památky čerpáno 3 890 000 Kč.\nJednolodní, obdélná stavba s presbytářem uzavřeným zevně trojboce, uvnitř půlkruhově. Presbytář je sklenut valeně s konchou, loď má valenou klenbou s lunetami. Kostel byl vymalován nástěnnými malbami roku 1864. Náhrobky jsou z roku 1867.\n\nInventář je z 19. století, pouze kazatelna je pozdně barokní z konce 18. století.\n\nPravidelné bohoslužby se konají lichý týden v neděli od 10.00.\n\n"}
{"id": "1239698", "url": "https://cs.wikipedia.org/wiki?curid=1239698", "title": "Angelika Klüssendorfová", "text": "Angelika Klüssendorfová\n\nAngelika Klüssendorfová (nepřechýleně Angelika Klüssendorf; * 26. října 1958, Ahrensburg, Šlesvicko-Holštýnsko) je německá spisovatelka, žijící v Berlíně.\n\nAngelika Klüssendorfová byla k roku 2016 již dvakrát (tj. 2011 finalista; 2014 finalista) nominována na Německou knižní cenu, avšak zatím neúspěšně.\n\n\n"}
{"id": "1239700", "url": "https://cs.wikipedia.org/wiki?curid=1239700", "title": "Vivario", "text": "Vivario\n\nVivario (korsicky Vivariu) je obec v centrální části Korsiky. Nachází se ve francouzském départementu Haute-Corse v někdejším kantonu Venaco, který byl v roce 2014 včleněn do rozšířeného kantonu Corte. Vivario je součástí mikroregionu Rogna in La, jehož centrem je obec Vezzani.\n\nHorská obec Vivario se nachází mezi masívy Monte Rotondo na severozápadě a Monte Renoso na jihu, na horním toku řeky Vecchio, pravostranného přítoku řeky Tavignano. Nadmořská výška území, přináležejícího do katastru obce Vivario, se pohybuje od 400 metrů do 2389 metrů (vrchol hory Monte d´Oro poblíž Vizzavony).\n\nKlima odpovídá skutečnosti, že průměrná nadmořská výška území obce je 1000 metrů. Zimy jsou drsné, sníh často narušuje silniční dopravu ve vyšších polohách, zejména v oblasti průsmyku Col de Vizzavona.\n\nÚzemí obce je převážně pokryto lesy. Na prvním místě to je \"Vizzavonský les\" (Forêt de Vizzavona) o rozloze 1634 ha, který je zařazen do soustavy Natura 2000. Porost v tomto lese z 60% tvoří korsická odrůda borovice černé (francouzsky \"Pin laricio de Corse\", latinsky \"Pinus nigra var. corsicana\"). Další lesní oblastí je \"Les Rospa-Sorba\" (Forêt de Rospa-Sorba). Jedná se rovněž o chráněné území se dvěma lokalitami soustavy Natura 2000. Tento někdejší královský les o celkové rozloze 766 ha se nachází na území obcí Vivario, Noceta, Vezzani, Rospigliani, Muracciole, Pietroso a Ghisoni. Třetím zalesněným územím je obecní les Vivaria, který se rozkládá na ploše 2 821 ha na sever od obce a je převážně tvořen porostem borovice černé.\n\nNejbližší sousední obcí je Muracciole, vzdálené 1,4 km směrem na východ od Gatti-di-Vivario. Dalšími obcemi v sousedství jsou Rospigliani a Noceta.\n\nObec Vivario (francouzsky \"Commune de Vivario\") se skládá z centrální části - městečka Gatti-di-Vivario - a dále ze tří menších osad, jimiž jsou Tattone, Vizzavona a Canaglia. Gatti-di-Vivario se dělí na horní část \"Gatti Supranu\" a lokalitu \"Costa\", kde se nachází stanice \"Vivario\" na železniční trati Ajaccio - Bastia. Tattone leží při silnici a železniční trati Ajjacio - Bastia zhruba 2,5 km jihozápadně od Gatti-di-Vivario. Na území vesničky se nachází sanatorium, železniční zastávka \"Tattone\" a turistický kemp. Canaglia je izolovaná osada v soutěsce potoka Manganello těsně před jeho soutokem s řekou Vecchio. Canaglií prochází dálková turistická trasa \"Mare a\" \"Mare Nord Variante\", která v tomto úseku vede podél severního úpatí Monte d´Oro a posléze se u Tolly připojuje k trase GR 20. Nejdále od Gatti-di-Vivario, přibližně 5,5 km vzdušnou čarou směrem na jihozápad, leží Vizzavona.\n\nNa území obce Vivario bylo prokázáno nejstarší osídlení z mladší doby kamenné kolem 6000 let př. n. l. Důkazy o tomto osídlení byly nalezeny v jeskyni \"Grotte du Major Forsythe\" (\"Jeskyně majora Forsytha\") neboli \"L' Abri Southwell\" u Vizzavony. Podle některých pramenů se v osadě Prellu v oblasti Vivaria měl v roce 816(?) narodit budoucí papež Formosus. Z období středověku se uvádějí zmínky o existenci Vivaria v souvislosti s panstvím rodu Amondaschi i s pozdějšími historickými událostmi na Korsice - například janovský biskup Agostino Giustiniani (1470 - 1536) ve svém díle \"Dialogo nominato Corsica\" hovoří o Vivariu, na jehož území leží vesnice Muracciuole, Arche a Gatti.\n\nKrátce po roce 1768, kdy vládu nad ostrovem po Janovanech definitivně převzala Francie, byly v oblasti Vivaria vybudovány dvě vojenské pevnosti. V roce 1769 vznikla pevnost \"De Vaux\", střežící průsmyk \"Col de Vizzavona\", a zhruba o dva roky později na strategickém místě nad soutěskou řeky Vecchio v nadmořské výšce 792 metrů Francouzi postavili pevnost \"Pasciolo\". Pevnost byla plánována pro posádku čítající 48 vojáků, v případě nutnosti však jich mohla pojmout dvojnásobný počet. Součástí stavby byla podzemní cisterna o obsahu o 90 m vody. V souladu s ustanoveními francouzského Národního konventu nechal generál Charles Antoine Morand později proměnit pevnost Pasciolo ve vězení pro korsické povstalce z oblasti Fiumorba. Zřícenina pevnosti Pasciolo, která tvoří z daleka viditelnou krajinnou dominantu, je vzdálena zhruba 1,5 km po turistické cestě z centra městečka Gatti-di-Vivario. Další chráněnou památkou v obci je kašna se sochou Diany s laní (\"\"fontaine de Diane à la biche\"\"), kterou v Gatti-di-Vivario nechala postavit obecní rada v roce 1878.\n\nV roce 1954 se Vivario stalo součástí kantonu Venaco. Do départamentu Haute-Corse bylo Vivario včleněno od 1. 1. 1976. Na základě správní reorganizace z roku 2014 se součástí kantonu Corte, jehož území bylo do té doby totožné s územím stejnojmenné obce, stalo celkem osm obcí: Corte, Casanova, Muracciole, Poggio-di-Venaco, Riventosa, Santo-Pietro-di-Venaco, Venaco a Vivario.\n\n"}
{"id": "1239701", "url": "https://cs.wikipedia.org/wiki?curid=1239701", "title": "Teatro San Angelo", "text": "Teatro San Angelo\n\nTeatro San Angelo (v benátském dialektu) nebo Teatro Sant' Angelo (italsky) bylo jedním z operních divadel v Benátkách v letech 1677–1803.\n\nTeatro San Angelo bylo postaveno v letech 1676–1677 architektem Francescem Santorinim na Canalu Grande na místě dvou paláců patřících rodinám Marcellů a Capellů. Divadlo bylo otevřeno operou \"Helena rapita da Paride\" skladatele Domenica Freschiho. Následovaly opery významných italských skladatelů jako byli Michelangelo Gasparini, Francesco Gasparini, Tomaso Albinoni a Giovanni Bononcini. Okolo roku 1715 bylo divadlo známo zejména díky operám Antonia Vivaldiho, Baldassara Galuppiho a komediím Carla Goldoniho.\n\nDivadlo bylo uzavřeno v roce 1803 a dále sloužilo jako skladiště. V roce 1890 bylo přestavěno na palác rodiny Barocci. Ten byl v roce 2009 zbořen a na jeho místě postaven hotel \"Palazzo Barocci\".\n\n\n"}
{"id": "1239704", "url": "https://cs.wikipedia.org/wiki?curid=1239704", "title": "Střední lesnická škola a Střední odborné učiliště Křivoklát", "text": "Střední lesnická škola a Střední odborné učiliště Křivoklát\n\nStřední lesnická škola a Střední odborné učiliště, Křivoklát (zkráceně SLŠ a SOU Křivoklát) je krajská vzdělávací instituce, sídlící na území obce Křivoklát ve Středočeském kraji, na samotě zvané Písky.\n\nŠkolní pozemky se nachází asi 370 m n. m. v křivoklátské místní části Píska, což je samota asi 2,5 km za obcí na křižovatce silnic na Lány a na Zbečno. Od nepaměti zde stávala hájovna, která však podlehla v 70. letech 20. století požáru a již nebyla obnovena. V blízkosti protéká Požárský potok.\n\nŠkola je situována přímo v CHKO Křivoklátsko, obklopena ze všech čtyř stran hlubokými křivoklátskými lesy, které nabízí ideální podmínky pro výuku lesnických a přírodovědných oborů.\n\nPřibližně uprostřed pozemku školy stojí dvě hlavní budovy, v nichž se nachází učebny, domov mládeže, jídelna, ředitelství a administrativní úsek. V jižní části je situována tělocvična, opravárenské dílny, truhlárna a laboratoř. Další dílny ohraničují pozemek ze západu. V severní části se kromě garáží nachází především ubytovací kapacity pro personál (5 rodinných domů a dva bytové domy), dále také bazén, včelín, lesnický skleník či zvěřinec. Největší plochu v areálu zabírají školní hřiště a arboretum.\n\nŠkola není napojena na veřejnou vodovodní ani kanalizační síť, je tedy zásobována vodou z několika školních studní a disponuje také vlastní čističkou odpadních vod.\n\nLesnické školství v Křivoklátě má dlouhou tradici, sahající až k jedné z prvních lesnických škol v Čechách. Ta vznikla na fürstenberském křivoklátském panství již roku 1839 ve vsi Amalín (od roku 1892 místní část Křivoklátu).\n\nZakladatelem školy byl vrchní lesmistr křivoklátského panství Ing. Jan Bedřich Gintl. Jednalo se sice o Gintlovu soukromou školu, avšak od knížete Karla Egona II. z Fürstenbergu získal zakladatel nejenom požehnání, ale darem i pozemky, finanční podporu, část vybavení a každoročně 16 sáhů dřeva na otop. Pro potřeby školy byla roku 1839 dokončena nová budova, zahrnující prostory školy, kanceláře, byt lesmistra a internát. V blízkosti školy vznikla také lesní školka a arboretum. Dnes v těchto prostorách sídlí Lesní správa Křivoklát (tzv. Nechlebárna, č. p. 43).\n\nVyučovali zde úředníci lesního úřadu, včetně samotného Gintla. Ke studiu byli přijímáni synové panských lesníků, výjimečně i poddaných. Přednostně se přijímali také absolventi pražské techniky, kteří mohli nastoupit hned do druhého ročníku a na rozdíl od ostatních absolventů křivoklátského učiliště směli pomýšlet na vyšší vedoucí pozice ve správě fürstenberských lesů. Učiliště absolvovalo každý rok okolo 10 mladých mužů.\n\nV bouřlivém revolučním roce 1848 byla činnost školy ukončena. Roku 1852 potom vznikla první veřejná lesnická škola v mocnářství (v moravském Úsově), lesnické učiliště na Křivoklátě tak pozbylo smyslu a nebylo již obnoveno. Alespoň prozatím.\n\nLesnická škola se do Křivoklátu vrátila až po více než sto letech. \"Základní odborná škola lesnická\" na Pískách vznikla jako tzv. středisko pracujícího dorostu. Pro novou školu bylo vybráno místo zvané Píska, situované asi 2,5 km za obcí, na kterém od nepaměti stávala hájovna. Nová školní budova vznikla jen pár metrů od této staré fořtovny. Její výstavba probíhala horečným tempem. Zemní práce byly dokončeny v květnu 1951, v září téhož roku byla školní budova po čtyřech měsících předána k užívání, a učiliště tak mohlo zahájit první školní rok.\n\nNeklidná poválečná doba vynesla do ředitelské funkce učitele a malíře Bohumila Kulveita (1909-1976), který byl na Křivoklát převelen z benešovské stavební průmyslovky. Nutno poznamenat, že Kulveit byl postaven do čela nově založené lesnické školy, aniž by měl zkušenosti s ředitelskou funkcí, stejně tak neměl nic společného s lesnictvím.\n\nPod vedením tří mistrů odborného výcviku se zde v oboru \"lesař\" vzdělávalo okolo 60 žáků. Škola však byla v provozu pouze jediný školní rok, poté byla zrušena. Jednou z hlavních příčin uzavření byly vážné problémy se zásobováním školy pitnou vodou. Žáci byli přiděleni na jiná učiliště, školní budova předána Ministerstvu obchodu. Areál se však záhy dostal zpět do rukou Lesního závodu Křivoklát a několik let byl využíván jako školicí středisko a příležitostná ubytovna pro lesní dělníky. Ne však na dlouho.\n\nDefinitivně se vrátila lesnická škola do Křivoklátu od školního roku 1961, kdy bylo z rozhodnutí Ministerstva zemědělství, lesního a vodního hospodářství učiliště na Pískách obnoveno jako \"Lesnická učňovská škola Píska u Křivoklátu\".\n\n60. léta se nesla v duchu horečného budování potřebného zázemí a úprav zanedbaného školního pozemku. V prvních letech vytvořili učni záhony s cestičkami a lavičkami, vysázeli stromořadí u příjezdové cesty a ovocný sad v severozápadní části pozemku. Roku 1965 bylo založeno školní arboretum. Zbudovány byly též voliéry pro chované dravce.\n\nRoku 1962 vznikly naproti hlavní budově dva nové přístavky pro ukládání nářadí s bytem pro školníka, v jejich blízkosti potom také podezděná „ruská“ chata. Téhož roku začalo budování školního hřiště, jehož výstavba se nakonec táhla dva roky.\n\nDůležitou roli v životě školy hrál od počátku obstarožní autobus Škoda 256. Učiliště jej zakoupilo jako nepojízdný, po několikaměsíčním úsilí údržbáře a několika učňů se jej však podařilo zprovoznit a mohl tak po léta sloužit jak při cestách za prací, tak i za odpočinkem a zábavou.\n\nPočínaje rokem 1976 se změnil dvouletý obor \"lesař\" na tříletého \"mechanizátora lesní výroby\". V jednom ročníku bylo obvykle okolo 30 učňů.\n\nVzhledem k izolované poloze školy došlo v 60. a 70. letech k výstavbě pěti montovaných domků pro zaměstnance a po požáru staré hájenky byla roku 1977 dokončena bytovka s pěti byty. Roku 1983 přibyly v jižní části areálu rozsáhlé moderní dílny, o rok později nový internát.\n\nObdobí mezi lety 1961-1985 by se dalo bez přehánění nazvat érou ředitele Moravce, pod jehož pevným vedením vyrostla nad Křivoklátem moderní lesnická vzdělávací instituce. Moravec si Křivoklátsko údajně zamiloval doslova na první pohled, když cestou do nového působiště spatřil z vyhlídky nad Zbečnem poprvé údolí Berounky a okolní hvozdy. Tento vášnivý myslivec a lesník dal podle svědectví pamětníků do budování a vedení školy veškerou svou energii a celou svou duši.\n\nPo odchodu ředitele Moravce nastalo krátké období rychlých změn na ředitelském postu, ukončené až příchodem Ing. Vratislava Dlohoše, který dříve působil jako vrchní mistr na lesnickém učilišti v Novém Městě na Moravě. Jen co učiliště přestálo výměny na ředitelské pozici, přišel rok 1989 a s ním celá řada nových výzev, souvisejících s hlubokými politickými a hospodářskými změnami.\n\nMezi největší problém patřil prudce se snižující zájem o učňovské obory a zároveň také nový tlak na ekonomiku provozu škol. Bylo proto přistoupeno k otevření dvou příbuzných učňovských a později ještě dvou maturitních oborů. Od školního roku 1993/94 tak začal být vyučován obor \"Truhlář\" se specializací na dřevěné konstrukce, počínaje školním rokem 1998/1999 byl potom otevřen druhý obor související se dřevem, a sice \"Mechanik opravář\" se zaměřením na lesní stroje a zařízení (od roku 2010 \"Opravář lesnických strojů\").\n\nNové obory si přirozeně vyžádaly nové investice. Roku 1993 byla na stávající budově internátu vybudována nástavba, čímž škola získala čtyři nové učebny, kabinet učitelů a skladové prostory. V roce 1999 byla dokončena nová truhlárna na západním okraji hřiště. Roku 2002 byl zbudován také venkovní bazén s možností vyhřívání a čistička odpadních vod.\n\nŠkolní rok 2010/2011 přinesl nový maturitní obor \"Ekologie a životní prostředí\", využívající polohy školy v CHKO Křivoklátsko. K němu se následující školní rok připojil další „zelený“ obor, a sice \"Lesnictví\". Ekologie a životní prostředí se však potýkala s nízkým zájmem studentů, ve školním roce 2016/2017 ji proto nahradil obor \"Veterinářství\". Díky tomu jsou obě maturitní třídy zcela naplněny a škola si ze zájemců vybírá.\n\nDalší rozšiřování nabídky oborů si vyžádalo kromě změny názvu školy také nové investice. Roku 2012 tak vyrostla prostorná tělocvična. V rámci evropského projektu \"Cestou přírodovědných a technických oborů napříč Středočeským krajem\" vznikla roku 2014 nová bohatě vybavená biologicko-chemická laboratoř, včelín, skleník, venkovní učebna a geologická stezka.\n\n\n\n\n\nOd roku 2011 se na SLŠ a SOU Křivoklát pravidelně pořádá mistrovství republiky žáků lesnických učilišť v práci s motorovou pilou \"Dřevorubec Junior\".\n\nToto klání mezi českými a slovenskými lesnickými školami má více než padesátiletou tradici. Pod různými názvy kolovalo po desetiletí pořadatelství mezi tuzemskými lesnickými učilišti, v souvislosti s radikální redukcí těchto škol na přelomu století však nakonec pořadatelství zůstalo trvale na Křivoklátě. Akce probíhá přímo v areálu školy.\n\nOd roku 2012 má soutěž mezinárodní charakter, kromě tradiční účasti slovenských škol se dnes pravidelně zúčastňují také mladí dřevorubci z Bulharska, Polska, Rakouska a Srbska.\n\n\n\n"}
{"id": "1239707", "url": "https://cs.wikipedia.org/wiki?curid=1239707", "title": "Sedmičková soustava", "text": "Sedmičková soustava\n\nSedmičková soustava je prakticky nepoužívaná číselná soustava o základu 7. Pro zápis čísel v této soustavě se používají číslice 0, 1, 2, 3, 4, 5 a 6. Setkat se s touto soustavou můžete v teoretických matematických úlohách. Praktické využití je nepravděpodobné, vzhledem k tomu, že lidmi běžně používané předměty se obvykle neseskupují po sedmi.\n\nČíslo 1000 (zapsané v desítkové soustavě) se v sedmičkové soustavě zapíše jako 2626, což si lze snadno ověřit výpočtem\n\nformula_1.\n"}
{"id": "1239710", "url": "https://cs.wikipedia.org/wiki?curid=1239710", "title": "Fondation Beyeler", "text": "Fondation Beyeler\n\nFondation Beyeler je nadace a muzeum ve švýcarské obci Riehen poblíž Basileje, které vlastní sbírku obrazů Hildy a Ernsta Beyelerových. Nadace původně vznikla v roce 1982, přičemž sbírka byla následně vystavována v Madridu (1989), Berlíně (1993) a Sydney (1997). V roce 1997 bylo postaveno muzeum, které se stalo stálým sídlem sbírky.\n\nV roce 2015 začalo muzeum pořádat také koncerty. Poprvé zde vystupovala americká zpěvačka Patti Smith se svou kapelou, s níž odehrála akustický koncert. Dne 22. října 2016 proběhl druhý koncert, sice velšského hudebníka Johna Calea a jeho tria.\n\n"}
{"id": "1239715", "url": "https://cs.wikipedia.org/wiki?curid=1239715", "title": "Český soběstačný dům", "text": "Český soběstačný dům\n\nČeský soběstačný dům je název českého architektonického projektu zaměřeného na výzkum a stavbu budov v různé míře soběstačnosti.  Jeho misí je urychlení nástupu udržitelnějších technologií do domácností a budov. Projekt identifikuje možnosti užití dílčích technologických prvků v běžné zástavbě k docílení šetrnějšího provozu. Český soběstačný dům vytváří plně funkční, pokroková a důmyslná řešení soběstačných a vysoce šetrných budov. Cílem je inspirovat veřejnost, zajistit tak větší zájem a tím pádem i počet aplikací takových řešení na trhu.\n\nProjekt vznikl v únoru roku 2016 z iniciativy Pavla Podruha a úzké skupiny technických profesionálů, kteří se rozhodli utvořit platformu, jejíž misí je akcelerace nástupu udržitelnějších technologií (primárně elektrická energie, voda, vzduch, materiály) do běžných domácností a budov. Během krátké doby se kolem projektu utvořil širší tým skládající se z výjimečně talentovaných studentů architektury/stavitelství a špičkových profesionálů. Všichni společně studují možnosti dalšího evolučního kroku stavby domova, udržitelněji zachovávajícího současný standard životní úrovně. Český soběstačný dům) získal ocenění za společenskou prospěšnost SDGs Award od OSN a A-CSR, cenu za energetické inovace Energy Globe Award a nejvyšší ocenění Evropské komise, tzv. EU Sustainable Energy Award.\n\nV rámci své filozofie projekt Český soběstačný dům vytvořil stejnojmennou, každoroční soutěž pro bakalářské a magisterské studenty architektury.  Soutěž probíhá na fakultě stavební a fakultě architektury ČVUT v Praze, na VŠTE v Českých Budějovicích, na fakultě stavební a fakultě architektury VUT v Brně, na UMPRUM v Praze, na fakultě stavební VŠB-TU Ostrava a na FUA v Liberci a pod záštitou Ministerstva životního prostředí a Ministerstva průmyslu a obchodu. Soutěž Český soběstačný dům je největší studentskou architektonickou soutěží svého druhu v ČR. Soutěž produkuje neotřelé koncepty moderních šetrných staveb v různých velikostech/podobách a zveřejňuje jejich návrhy zdarma pro širokou laickou i odbornou veřejnost.\n\nPřední odborníci z jednotlivých oborů, ze kterých se skládá běžná budova, tedy např. energetika, vodní hospodářství, architektura, chytré řízení, odpady, vzduchotechnika spolu s nadějnými talenty vybranými ze soutěže realizují první ze dvou reálných, veřejně přístupných prototypů krajní varianty soběstačnosti, tedy dům kompletně odpojený od inženýrských sítí (off-grid). Vzniká tak velké množství dílčích řešení aplikovatelných v běžné zástavbě a rekonstrukcích. Český soběstačný dům veškerou dokumentaci k tomuto domu zdarma zvěřejní k replikaci.\n\n"}
{"id": "1239717", "url": "https://cs.wikipedia.org/wiki?curid=1239717", "title": "Fagraea", "text": "Fagraea\n\nFagraea je rod rostlin z čeledi hořcovité. Jsou to keře, stromy, liány a epifyty s jednoduchými tuhými listy a velkými, vonnými, bělavými až oranžovými, pětičetnými květy s dlouhou korunní trubkou. Plodem je bobule. Rod zahrnuje v současném taxonomickém pojetí asi 55 druhů. Je rozšířen od Indie přes Čínu a jihovýchodní Asii po severní Austrálii a Tichomoří.\n\nRod byl v minulosti řazen do čeledi logániovité. V roce 2012 bylo celkem 25 druhů přeřazeno do jiných rodů, a to včetně ekonomicky významných druhů \"Fagraea fragrans\" (→ \"Cyrtophyllum fragrans\"), \"Fagraea racemosa\" (→ \"Utania racemosa\") a \"Fagraea crenulata\" (→ \"Limahlania crenulata\").\n\n\"Fagraea\" náleží mezi hospodářsky významné rody tropických dřevin zejména ohledně těžby dřeva. Dřevo \"F. fragrans\" a některých dalších druhů je obchodováno pod názvem \"tembusu\" a je tvrdé, trvanlivé a ceněné. Mnohé druhy jsou používány v medicíně jihovýchodní Asie a Tichomoří ke snížení horečky, jako tonika, k léčení vředů aj. Některé druhy s velkými květy náleží v tropické Asii k oblíbeným okrasným dřevinám.\n\nZástupci rodu \"Fagraea\" jsou keře a stromy dorůstající výšek až 55 metrů, někdy i šplhavé liány nebo epifyty. Listy jsou jednoduché, vstřícné, tuhé a dužnaté, řapíkaté nebo řidčeji přisedlé, s celokrajnou nebo výjimečně jemně vroubkovanou čepelí (\"F. crenulata\"). Báze listů je obvykle sbíhavá, někdy i objímavá. Palisty srůstají v botku která se brzy štěpí na 2 úžlabní šupiny. Žilnatina je zpeřená, často je však nezřetelná. Květy jsou velké, pětičetné, jednotlivé nebo uspořádané do vrcholíků skládajících hrozny, laty nebo chocholíky. Kalich je dužnatý a kožovitý nebo i dřevnatý, hluboce členěný na 5 masitých, širokých laloků. Koruna je nálevkovitá nebo miskovitá, často dužnatá, s dlouhou trubkou a kratšími cípy. Korunní laloky se překrývají směrem doprava. Koruna je smetanová (případně zelenavá nebo narůžovělá), stárnutím se barví do žluta až oranžova. Tyčinky přirůstají v ústí koruny nebo těsně pod ním a často vyčnívají z květů. Semeník je srostlý ze 2 plodolistů a obsahuje jednu nebo dvě komůrky s mnoha vajíčky. Čnělka je tenká nebo tlustá, zakončená hlavatou, štítovitou nebo dvoulaločnou bliznou. Plodem jsou kulovité nebo podlouhlé, mnohasemenné bobule s vytrvalou čnělkou na vrcholu. Nezralé plody jsou bledě zelené, za zralosti se zbarvují do žlutooranžové až červené barvy. Obsahují mnoho tmavohnědých semen. Semena jsou asi 1 mm dlouhá.\n\nRod \"Fagraea\" zahrnuje v současném taxonomickém pojetí asi 55 druhů. Je rozšířen v oblasti od Indie a Srí Lanky po Čínu a Tchaj-wan a přes jihovýchodní Asii a Papuu Novou Guineu po severovýchodní Austrálii a Tichomoří. Centrum rozšíření je v Malajsii a na Papui. Rostliny rostou zejména na lesních světlinách a okrajích a podél vodních toků v tropických deštných lesích v nadmořských výškách až do 3000 metrů. Řidčeji se vyskytují v sušších lesích či na savanách. \"F. crenulata\" (\"Limahlania crenulata\") roste jako součást asijských mangrovových porostů.\n\nOkolo roku 1900 byl tichomořský druh \"F. berteroana\" introdukován na Havaj.\n\nKvěty jsou vonné a otevírají se po západu slunce. Jsou opylovány hmyzem, zejména drvodělkami rodu \"Xylocopa\" a motýly. Některé velkokvěté druhy opylují ptáci nebo netopýři. Plody a semena konzumují různí ptáci a savci (ze savců netopýři, kaloni, possumové, cibetky, krysa \"Uromys caudimaculatus\" aj.) Semena se šíří buď trusem nebo se přichycují na peří či srst, neboť jsou obalena lepkavou dužninou. Poříční druhy se pravděpodobně šíří vodními toky a jejich semena po několik dní plavou na hladině. Semena některých druhů rozšiřují mravenci. Na listech některých druhů jsou extraflorální nektária, která vyhledávají mravenci hnízdící buď v rozměrných palistech (\"F. auriculata\") nebo v květenstvích (\"F. racemosa\").\n\nZástupci rodu \"Fagraea\" patří mezi světlomilné, rychle rostoucí, pionýrské dřeviny, rostoucí na narušených místech v lesních porostech. Hrají významnou roli v přirozené obnově tropického lesa, neboť poskytují kryt a také potravu mnoha jiným druhům v počátečních stádiích sukcese.\n\"Fagraea\" je jednou ze živných rostlin asijského otakárka citrusového (\"Papilio demoleus\") a modráska \"Hypolycaena erylus\".\n\nRod \"Fagraea\" je v rámci čeledi hořcovité řazen do tribu \"Potalieae\" a subtribu \"Potaliinae\". V minulosti byl řazen do čeledi logániovité (\"Loganiaceae\"). Nejblíže příbuzným rodem je podle výsledků molekulárních studií rod \"Utania\".\n\nRod byl v minulosti pojímán šířeji, ve fylogenetické studii z roku 2012 byl rozdělen do celkem 5 blízce příbuzných rodů: \"Fagraea\" s.str. (55 druhů), \"Cyrtophyllum\" (5 druhů), \"Picrophloeus\" (4 druhy), \"Utania\" (15 druhů) a \"Limahlania\" (jen \"L. crenulata\"). Někteří z ekonomicky významných a známějších zástupců se tak ocitli v jiných rodech: druh \"Fagraea fragrans\" byl přeřazen do rodu \"Cyrtophyllum\", \"Fagraea racemosa\" do rodu \"Utania\" a \"Fagraea crenulata\" do monotypického rodu \"Limahlania\".\n\nKvěty některých forem \"F. auriculata\" dosahují průměru až 30 cm, což je řadí mezi jedny z největších známých květů.\n\nŘada druhů rodu \"Fagraea\" má své místo v původní kultuře národů tropické Asie, Austrálie i Tichomoří. Poskytují mnohostranný užitek, slouží jako léčiva i okrasné dřeviny. Některé druhy jsou vyhledávány pro kvalitní a trvanlivé dřevo.\n\nCelá řada druhů je v jihovýchodní Asii, Tichomoří a Austrálii těžena pro dřevo.\nDřevo \"Fagraea fragrans\" (\"Cyrtophyllum fragrans\"), \"F. gigantea\" (\"Cyrtophyllum giganteum\") a \"F. elliptica\" (\"Picrophloeus javanensis\") a některých dalších druhů je v Malajsii známo jako \"tembusu\" a je dosti ceněné. Je tvrdé, trvanlivé, zprvu světle žlutohnědé, později medově žluté až žlutooranžové, nepříliš pohledné, s jemnou strukturou. Používá se na různé účely od stavby domů a mostů po obklady, parkety a truhlářsví. Dřevo mangrovového druhu \"F. crenulata\" (\"Limahlania crenulata\") je odolné proti vlhku, dřevokaznému hmyzu a šášni lodní a zpracovává se především na kůly, sloupy a pilíře. Je známo pod názvem \"malabera\". Velmi odolné proti vodě je také dřevo \"F. gracilipes\" z Fidži. Ze dřeva \"F. berteroana\" a dalších druhů se v Tichomoří zhotovují žebra kánoí. Řada druhů slouží místně k výstavbě domů a jiných staveb, mj. \"F. berteroana\", \"F. gracilipes\" \"F. maingayi\" (\"Utania maingayi\") a \"F. elliptica\" (\"Picrophloeus javanensis\").\n\nV zemích jihovýchodní Asie a Tichomoří tvoří \"Fagraea\" významnou součást místní medicíny.\nNálev z kořenů, listů a kůry \"F. racemosa\" (\"Utania racemosa\") je v jihovýchodní Asii používán k léčení mnoha chorob. Slouží jako celkové tonikum, ke snížení horečky, při kašli, bolestech v třísle, ischias aj. Na Filipínách se používá kůra a květy tohoto druhu jako antidotum při hadím uštknutí.\nOdvar z listů, kůry nebo plodů \"F. fragrans\" (\"Cyrtophyllum fragrans\") slouží v tropické Asii při ošetřování horeček včetně malárie a při krvácivých průjmech, v Číně k léčení svrabu.\nKůra \"F. berteroana\" se v Polynézii používá v kombinaci s \"Morinda citrifolia\" a \"Neonauclea forsteri\" (mořenovité) k vyvolání potratu. Odvar z listů, kořenů a vnitřní kůry slouží na Fidži k léčení astma a cukŕovky.\nNěkteré druhy (\"F. auriculata\" na Sumatře, \"F. maingayi\" (\"Utania maingayi\") na Nové Guineji, \"F. schlechteri\" na Nové Kaledonii) se používají k léčení různých typů vředů. Listy \"F. blumei\" slouží v Indonésii ke snížení horečky a při bolestech hlavy.\n\nPlody \"F. gracilipes\" jsou jedlé. Květy \"F: berteroana\" slouží v Tichomoří k ovoňování kokosového oleje. Tuhé listy \"F. racemosa\" (\"Utania racemosa\") slouží na Nové Guineji k pečení potravy podobně jako alobalová fólie.\n\nNěkteré druhy s velkými květy jsou v tropické Asii pěstovány jako okrasné dřeviny, zejména \"F. auriculata\", \"F. fragrans\" (\"Cyrtophyllum fragrans\"), \"F. crenulata\" (\"Limahlania crenulata\") a \"F. ceilanica\". Druh \"F. fragrans\" je v Singapuru nejpopulárnější pouliční strom a v roce 2002 byl zvolen národním stromem Singapuru.\nV Mikronésii a Polynésii jsou silně vonné květy \"F: berteroana\" oblíbeným a významným materiálem pro výrobu tradičních květinových ozdob, věnců a girland. Strom je znám pod názvem \"Pua keni keni\". Na Tahiti je tento druh posvátný.\n\nLepkavý latex z plodů \"F. auriculata\" a \"F. blumei\" slouží v jihovýchodní Asii k výrobě lepu používaného k chytání ptáků a hmyzu. V Tichomoří se plody zbavené slupky používají jako mucholapka.\nZ květů \"F. berteroana\" se v Tichomoří vyrábí parfém používaný v kosmetice, k ovoňování navštívenek a podobně. Latex z plodů slouží při balzamování zemřelých k úpravě vlasů. Ze sazenic \"F. fragrans\" (\"Cyrtophyllum fragrans\") se na Šalamounových ostrovech vytvářejí rychle rostoucí a odolné živé ploty jako ohrady nebo zábrany při chovu úprasat.\n\n"}
{"id": "1239719", "url": "https://cs.wikipedia.org/wiki?curid=1239719", "title": "Diskriminace ateistů", "text": "Diskriminace ateistů\n\nDiskriminace ateistů (někdy nazývané atheofobie nebo atheistofobie nebo antiateismus), vždy zahrnovala pronásledování těch, kteří se ztotožňují s ateisty, nebo jsou označeni ostatními jako ateisté. Diskriminace ateistů zahrnuje negativní postoje, předsudky, nepřátelství, nenávist, strach, a/nebo nesnášenlivost vůči ateistům a/nebo ateismu. Na různých místech a v různých dobách byl ateismus definován různými způsoby. V roce 2015 19 zemí trestalo své občany za odstoupení od víry a ve 13 z těchto zemí je za ateismus trest smrti.\n\nPrávní diskriminace ateistů je neobvyklá v ústavní demokracii, i když někteří ateisté a ateistické skupiny, zejména ve Spojených státech, protestovali proti zákonům, nařízením a institucím, které vnímají jako diskriminační. V některých islámských zemích ateisté čelí pronásledování a přísným trestům, jako je zrušení právního statusu nebo, v případě odstoupení od víry, trest smrti.\n\nNěkteří historici, jako Lucien Febvre, předpokládali, že ateismus v současném slova smyslu neexistoval před koncem sedmnáctého století, i když o opaku se vedly diskuze. Nicméně, orgán veřejné moci se zakládal na představě božského práva a tedy ti, kdož popírali existenci boha, byli vnímání jako hrozba. Lidé označování jako ateisté, včetně raných křesťanů a muslimů, byli ve výsledku právně pronásledováni.\n\nV průběhu raného novověku byl termín ateista používán jako urážka a aplikován na širokou škálu lidí, včetně těch, kteří měli protichůdné náboženské přesvědčení, na pachatele sebevražd, nemorálních nebo výstředních lidí, a dokonce i lidi nevěřící v čarodějnictví. Filozofové jako Tomáš Akvinský vnímali ateistické názory jako ohrožující pořádek a společnost. Právník a učenec Thomas More řekl, že náboženská tolerance by měla být rozšířena na všechny, kromě těch, kteří nevěří v boha či nesmrtelnost duše. John Locke, zakladatel moderního pojetí náboženské svobody, tvrdil, že ateistům (stejně jako katolíkům a muslimům) by neměla být udělena plná občanská práva.\n\nBěhem inkvizice někteří obvinění z ateismu, rouhání nebo obojího, byli mučeni nebo popraveni. Mezi nimi byl i kněz Giulio Cesare Vanini, který byl uškrcen a upálen v roce 1619, a polský šlechtic Kazimír Łyszczyński, který byl popraven ve Varšavě, stejně jako Etienne Dolet, Francouz popravený v roce 1546. Přestože byli bráni jako mučedníci ateistů v průběhu 19. století, současní učenci zastávají názor, že přesvědčení, které zastával Dolet a Vanini, nejsou ateistická v moderních termínech.\n\nV průběhu 19. století britští ateisté, ačkoli jich nebylo mnoho, byli předmětem diskriminačních praktik. Básník Percy Bysshe Shelley byl vyloučen z Oxfordské univerzity a vzdal se péče o své dvě děti po vydání brožury s názvem \"Nezbytnost ateismu\". Lidé, kteří u soudu nesložili křesťanskou přísahu, nemohli svědčit, aby se domohli spravedlnosti. Tento požadavek byl zrušen Akty v roce 1869 a 1870.\n\nAteista Charles Bradlaugh byl zvolen jako člen britského Parlamentu v roce 1880. Bylo mu odepřeno právo potvrdit, spíše než složit přísahu svému úřadu a pak mu byla odepřena možnost, aby složil přísahu, protože ostatní členové namítali, že on sám řekl, že by to bylo nesmyslné. Bradlaugh byl znovu zvolen třikrát, než nakonec mohl usednout na své křeslo v roce 1886, kdy mu předseda Sněmovny dovolil složit přísahu.\n\nV Německu během nacistické éry bylo ve vyhlášce z roku 1933 uvedeno, že \"žádný národní socialista nemůže utrpět újmu na základě toho, že nemá žádné náboženské vyznání\". Nicméně se režim silně postavil proti „bezbožnému komunismu“, všem německým ateistům a většina i levicových volnomyšlenkářských organizací byla zakázána téhož roku; některé pravicové skupiny byly tolerovány nacisty až do roku 1935. Během jednání vedoucích k německo-vatikánskému (říšskému) konkordátu z 26. dubna 1933 Hitler prohlásil, že „sekulární školy nikdy nemůžeme tolerovat“ pro jejich bezbožné tendence. Hitler běžně přehlížel výsledky toho jednání i Říšský konkordát jako celek a v roce 1939 byly všechny katolické církevní školy rozpuštěny nebo převedeny na veřejná zařízení.\n\nNěkteré předsudky zřejmě pocházejí z období studené války, kdy byl ateismus automaticky spojován s komunismem. Roku 1957 bylo přidáno na bankovky USA heslo „Věříme v Boha“ (\"In God We Trust\"), což je v současnosti podle některých odpůrců v rozporu s dodatkem Ústavy. V USA se stále ještě testuje víra při ucházení se do jistých funkcí a prvním členem Kongresu, který se veřejně přihlásil k ateismu byl až Pete Stark roku 2007 (ale například coming out s homosexualitou u kongresmanů se vyskytuje již od 80. let).\n\nÚstavní listiny osmi ze států Spojených států amerických doposud obsahují ustanovení omezující přístup ateistů k veřejným funkcím, podle kterých tyto funkce nesmí zastávat osoby, které \"nevěří v Nejvyšší bytost\" nebo \"odmítají existenci Boha\". Ačkoliv tato ustanovení byla shledána protiústavními pro rozpor s prvním dodatkem Ústavy Spojených států amerických, i nadále zůstávají formálně v platnosti.\n\nO přetrvávajícím negativním postoji americké veřejnosti vůči ateistům (alespoň co se týče zastávání veřejných funkcí) nicméně svědčí výstupy z průzkumů veřejného mínění, kdy podle některých z nich by byl ateisticky smýšlející prezidentský kandidát přijatelný pouze pro 54 % dotázaných. Ateisté tak v tomto ohledu čelí větší předpojatosti, nežli muslimové nebo homosexuálové.\n\nTeprve až roku 1993 byl od OSN oficiálně vydán výklad, že náboženská svoboda se týká i nevěřících a že Mezinárodní pakt o občanských a politických právech chrání i ateisty.\n\nInstitucionální trestání „rouhání“ a kritiky náboženství (za což může být považován veřejně projevený ateismus) uplatňují i některé Evropské křesťanské země včetně jako jsou : Černá Hora, Dánsko, Irsko, Island, Malta, Německo, Polsko, Rakousko, Rusko, Řecko.\n\n"}
{"id": "1239720", "url": "https://cs.wikipedia.org/wiki?curid=1239720", "title": "Český svaz juda", "text": "Český svaz juda\n\nČeský svaz juda o.s. (ČSJu) je národní sportovní svaz zastřešující české judisty. Je členem Mezinárodní judistické federace (IJF), Evropské unie juda (EJU), Českého olympijského výboru (ČOV) a České unie sportu (ČUS).\n\nČeskoslovenský svaz Jiu-Jitsu byl založen 3. dubna 1936 a jeho prvním předsedou se stal jeho neúnavný propagátor a významný československý přírodovědec prof. Dr. František Smotlacha. Prozatímním členem EJU se stal od roku 1953, převzal také její pravidla a vzniklo reprezentační družstvo mužů pod vedením Adolfa Andreje Lebedy.\n\nČeskoslovenský svaz judo do roku 1993.\n\nNa valné hromadě Českého svazu juda v březnu 1993 byl zvolen prezidentem svazu Ing. Petr Jákl a předsedou výkonného výboru Josef Balcar. Československý svaz judo formálně ukončil svou činnost dne 3.4.1993, když kongres EJU v tento den přijal za řádné členy Český svaz judo a Slovenský svaz judo.\n\n\n\n\n\n"}
{"id": "1239721", "url": "https://cs.wikipedia.org/wiki?curid=1239721", "title": "Neproporcionální písmo", "text": "Neproporcionální písmo\n\nNeproporcionální písmo ( ), také označované jako písmo s pevnou šířkou, je druh fontu, v němž mají všechny znaky stejnou šířku. Protikladem je písmo proporcionální, kde jsou jednotlivá písmena a mezery mezi nimi různě široké. Například písmena „I“ a „E“ nevyžadují stejné množství prostoru, takže v písmech proporcionálních bude první z nich užší než to druhé. V písmu neproporcionálním by však každé z nich zabíralo stejný prostor.\n\nNeproporciální písmo je rozšířenější v případě písmen evropských kultur (latinky, cyrilice, řecké abecedy). V případě východoasijských písem grafická pravidla pro čínštinu, japonštinu a korejštinu (souhrnně CJK) čistě neproporcionální písma neumožňují (alespoň co se týče samotných písmen) – ovšem existují pro ně písma s dvojitou šířkou, respektive písma s plnou a poloviční šířkou, které se neproporcionalitě blíží používáním pouhých dvou šířek, z nichž jedna je dvojnásobkem druhé. U ostatních druhů písem je to s proporcionalitou různé.\n\nRučně psané, malované nebo tesané písmo je obvykle proporcionální, jak to odpovídá tvaru jednotlivých znaků. Sazba písma pro knihtisk může užívat proporcionální typy písma, které jsou obecně čitelnější a lépe vypadají. Také mechanické sázecí stroje pracovaly s literami různé šířky, které prostě skládaly k sobě. Naproti tomu válec psacího stroje se musí z konstrukčních důvodů při každém znaku posunout o stejnou vzdálenost. Psací stroje si proto vynutily užívání neproporcionálního písma, stejně jako později impaktní (mechanické) počítačové tiskárny, například bubnové a řetězové.\n\nProblém neproporcionálního písma je v tom, jak vždy stejný prostor pro jeden znak pokud možno rovnoměrně vyplnit, ať je to písmeno „I“ nebo „M“. Často se k tomu využívají tak zvané serify (patky), jimiž se úzké znaky dají rozšířit. Proto i bezpatková neproporcionální písma opatřují aspoň písmena „i“ a „l“ malými serify.\n\nNeproporcionální písma se v současnosti využívají především při psaní a zobrazování zdrojového kódu v programovacích jazycích a jiných technických kódů či zápisů (např. HTML, XML, TeX a dalších). Rovněž příkazové interprety používají zásadně neproporcionální písma. Jejich výhoda je v těchto případech zcela zřejmá - díky svému vzhledu umožňují lepší vizuální kontrolu kódu či strojových příkazů, umožňují formátování kódu (odsazení logicky souvisejících řádků do strukturovaných bloků), zlepšují čitelnost a zpřehledňují syntaxi.\n\nMezi neproporcionální písma patří například Courier, Courier New, Lucida Console, Monaco a Consolas.\n"}
{"id": "1239723", "url": "https://cs.wikipedia.org/wiki?curid=1239723", "title": "Rietdijkův–Putnamův spor", "text": "Rietdijkův–Putnamův spor\n\nRietdijkův–Putnamův spor je paradox podporující filozofickou představu čtyřrozměrnosti.\n\nPodle speciální teorie relativity má každý pozorovatel svou vlastní rovinu současnosti, tedy množinu událostí, které jsou pro pozorovatele současné, protože tato množina je závislá na rychlosti pozorovatele, a to přesto, že se v daném okamžiku mohou nacházet na stejném místě. I sebemenší pohyb porozovatele způsobí, že se pro pozorovatele změní současný Vesmír. Z toho plyne představa, že existují všechny možné varianty současného Vesmíru, tak aby svou současnost mohli pozorovat všichni možní pozorovatelé. Třírozměrný prostor je tak jen řezem čtyřrozměrného.\n\nSpor je pojmenován po C. W. Rietdijkovi a Hilary Putnamovi. Někdy se nayývá Rietdijkův–Putnamův–Penroseův spor.\n\nRoger Penrose přeformuloval Rietdijkův–Putnamův spor do podoby, která je známá jako paradox Andromedy. Využil v něm fakt, že roviny současnosti svírající nějaký úhel se od sebe ve velké vzdálenosti poměrně dost vzdálí, i když je tento úhel zcela minimální. V něm dva lidé jdou proti sobě, jeden směrem ke Galaxii v Andromedě a druhý od ní. Pro člověka kráčejícího směrem k této galaxii je současnost v této galaxii až o dny v předstihu před současností v této galaxii pro člověka kráčejícího opačným směrem.\n\nParadox ale není paradoxem pozorovaným. Události na rovině současnosti nejsou pozorovatelem pozorovány v daném okamžiku, ale později - v případě událostí v Galaxii v Andromedě o 2,5 milionu let později. V té době ale pozorovatelé již nejsou ve stejném místě, protože se vůči sobě pohybují. Nemůže se proto stát, že by jeden pozorovatel na jednom místě nějakou událost pozoroval dříve než druhý pozorovatel na tomtéž místě.\n"}
{"id": "1239731", "url": "https://cs.wikipedia.org/wiki?curid=1239731", "title": "Marie Antoinette Muratová", "text": "Marie Antoinette Muratová\n\nMarie Antoinette Muratová, francouzsky: \"Marie Antoinette Murat, Princesse Murat\" (3. ledna 1793, Labastide-Murat, Lot, První Francouzská republika – 9. ledna 1847, Sigmaringen), členka rodu Muratů a sňatkem s Karlem von Hohenzollern-Sigmaringen členka rodu Hohenzollern-Sigmaringen a kněžna von Hohenzollern-Sigmaringen. Marie Antoinette byla neteří neapolského krále Joachima Murata, manžela Caroline Bonaparte a tedy švagra Napoleona Bonaparta.\n\nMarie Antoinette se narodila jako dcera Pierra Murata (staršího bratra Joachima Murata) a jeho manželky Louisy d'Astorg.\n\nMarie se 4. února 1808 v Paříži provdala za Karla von Hohenzollern-Sigmaringen. Měli spolu čtyři děti:\n\n\n"}
{"id": "1239736", "url": "https://cs.wikipedia.org/wiki?curid=1239736", "title": "Margriet de Moorová", "text": "Margriet de Moorová\n\nMargriet de Moorová (nepřechýleně Margriet de Moor, vlastním jménem Margaretha Maria Antonetta Neefjes; * 21. listopadu 1941, Noordwijk, Jižní Holandsko) je nizozemská spisovatelka.\n\nMá devět sourozenců, z toho šest sester. Psaní knih se začala věnovati teprve ve věku 45 let.\n\nJejí knihy do češtiny překládá Magda de Bruin-Hüblová.\n\n\n\n"}
{"id": "1239739", "url": "https://cs.wikipedia.org/wiki?curid=1239739", "title": "WTA Tour 2008", "text": "WTA Tour 2008\n\nSony Ericsson WTA Tour 2008 byl elitní profesionální tenisový okruh organizovaný Ženskou tenisovou asociací (WTA) pro období tenisové sezóny roku 2008. Program WTA Tour 2008 sestával z grandslamových turnajů (dozorovaných Mezinárodní tenisovou federací (ITF)), WTA eventů I-IV, Fed Cupu (pořádaného ITF), závěrečných mistrovských utkání a tenisové části letních olympijských her v Pekingu. \nPro tuto sezónu byly charakteristické časté změny na 1. místě žebříčku, kde se postupně vystřídaly Justine Heninová, Maria Šarapovová, Ana Ivanovičová, Jelena Jankovičová a Serena Williamsová. Koncem sezóny byla 1. hráčkou světa Jankovičová, a to i přesto, že nevyhrála žádný grandslam. Dostala se nicméně do finále US Open a vyhrála také v průběhu sezóny 4 turnaje. \nGrandslamové tituly vyhrály čtyři různé hráčky. Maria Šarapovová vyhrála svůj třetí titul na Australian Open, Ana Ivanovičová svůj první na French Open, Venus Williamsová vyhrála již sedmý grandslamový titul ve Wimbledonu, a Serena Williamsová vyhrála svůj devátý grandslamový titul na US Open. Dinara Safinová také dosáhla svého prvního grandslamového finále na French Open a během sezóny vyhrála čtyři turnaje.\n\nJednou z událostí roku byl šokující odchod Justine Heninové 14. května, méně než dva týdny před tím, než měla obhajovat svůj titul na French Open. Stala se první hráčkou, která ukončila kariéru v době, kdy byla světovou jedničkou. Na sezónu 2010 se Heninová na kurty vrátila.\n\nJustine Heninová začala sezónu jako číslo 1 na světovém žebříčku. Po působivých výkonech v sezóně roku 2007 a vítězství na zahřívacím turnaji v Sydney, byla považována za jednoznačnou favoritku na výhru Australian Open. Ve čtvrtfinále ji však z kurtu přímo smetla Maria Šarapovová, která následně porazila Jelenu Jankovičovou a Anu Ivanovičovou, a vyhrála tak svůj třetí grandslamový titul. Daniele Hantuchové se také podařilo dostat se do prvního grandslamového semifinále kariéry. Sesterskému týmu Aloně a Kateryně Bondarenkovým se zadařil nečekaný a úspěšný boj o titul v ženské čtyřhře. Sun Tiantianová se zase spojila s Nenadem Zimonjičem a vyhráli svůj první grandslamový turnaj vůbec, a to ve smíšené čtyřhře.\n\nDalším působivým výkonem Šarapovové bylo vítězství na turnaji v Dauhá, než jí 18 zápasů čítající šňůru vítězství přerušila v semifinále turnaje v Indian Wells Světlana Kuzněcovová. Ta poté ve finále podlehla Ivanovičové. Další, komu se podařilo nasbírat dlouhou řadu vítězství, byla Serena Williamsová. Zvítězila v Bangalore, Miami (šlo o její pátý tamější titul, jehož získáním se vyrovnala Steffi Grafové v nejvyšším dosaženém počtu vítězství ve dvouhrách na tomto turnaji), a poté v Charlestonu. Její 17 zápasů trvající vítěznou dráhu ukončila v Berlíně Dinara Safinová, která již v tomtéž turnaji porazila Heninovou, a dopracovala se v něm až k úplnému vítězství.\n\nBěhem turnaje v Římě oznámila Heninová k všeobecnému překvapení ukončení své profesionální tenisové kariéry, a stala se tak první hráčkou tenisu, která kdy ukončila kariéru na postu světové jedničky. Vyřazením Heninové z žebříčků vyšvihlo na první příčku Marii Šarapovovou (která byla do té doby číslem 2). Římský turnaj nakonec vyhrála Jelena Jankovičová.\n\nOdchodem Heninové začalo French Open vypadat zcela otevřené. Světovou jedničku Šarapovovou zastavila ve čtvrtém kole Safinová, která to dokázala i přes soupeřčiny match pointy, stejně jako později ve čtvrtfinále proti Jeleně Dementěvové. Nakonec se dostala až do svého prvního grandslamového finále. Z druhé strany pavouka útočila Ana Ivanovičová, která vyhrála plně srbské finále proti Jeleně Jankovičové, čímž se dostala na 1. místo žebříčku, z nějž ji už nemohl finálový zápas sesadit, ať už by dopadl jakkoliv. Nakonec porazila Safinovou a vyhrála tak svůj první Grand Slam. V ženské čtyřhře turnaje zvítězily Anabel Medina Garriguesová s Virginií Ruano Pascualovou. Medina Garriguesová poprvé a Ruano Pascualová podesáté. Victoria Azarenka vyhrála svůj druhý Grand Slam ve smíšené čtyřhře.\n\nTřetí Grand Slam sezony ve Wimbledonu s sebou přinesl několik překvapení: poprvé v Otevřené éře se nikomu z top čtyřky nepodařilo dostat do semifinále. Světová jednička Ivanovičová podlehla ve třetím kole Zheng Jie, která se poté stala první Číňankou v grandslamovém semifinále dvouher. Tamarine Tanasugarnová rozdrtila Jankovičovou na cestě k jejímu jedinému významnému čtvrtfinále. Šarapovové zmařila postup Alla Kudryavtseva, a Kuznětsová prohrála proti Agnieszce Radwaňské, která již výhrou rozehřívacího turnaje v Eastbourne dokázala, že je ve formě. Ve finále tohoto grandslamu se (poprvé od Wimbledonu před pěti lety) setkaly sestry Serena a Venus Williamsovy. Venus sestru porazila, a získala tak svůj pátý titul ve Wimbledonu. Na souboj ve čtyřhrách spojily síly a již posedmé jej společně ovládly. Smíšené čtyřhry vyhrála Samantha Stosurová s Bobem Bryanem.\n\nPozici světové jedničky ztratila Ivanovičová v srpnu, kdy se na ni poprvé v kariéře vyhoupla její srbská kolegyně Jelena Jankovičová. Během letních turnajů na tvrdém povrchu předvedla Dinara Safinová výhrou v Los Angeles i v Montréalu, co dokáže. Poté se dokonce na olympiádě v Pekingu dostala do finále, prohrála v něm ale s Dementievovou. Ta dosáhla výhrou zlaté medaile svého doposud největšího kariérního úspěchu. Věře Zvonarevové se zase podařilo získat bronz a Rusko tak ovládlo stupně vítězů turnaje singlů. Li Na se téměř probojovala až k vítězství, prohrála ale zápas o bronz. Ve čtyřhrách získaly sestry Williamsovy své druhé společné zlato (první mají z olympiády v Sydney roku 2000).\n"}
{"id": "1239755", "url": "https://cs.wikipedia.org/wiki?curid=1239755", "title": "Lorenzo Gafà", "text": "Lorenzo Gafà\n\nLorenzo Gafà (1639 Birgu – 16. února 1703 Birgu) byl maltský barokní architekt a sochař. Vytvořil architektonické návrhy k řadě chrámů na Maltě, v Rabatu, v Mdině, Vallettě, Florianě i jinde. K jeho nejznámějším dílům patří katedrála sv. Pavla v Mdině. Jeho starší bratr Melchiorre Cafà byl též sochařem.\n"}
{"id": "1239757", "url": "https://cs.wikipedia.org/wiki?curid=1239757", "title": "Třída Marine Protector", "text": "Třída Marine Protector\n\nTřída Marine Protector jsou pobřežní hlídkové čluny (kutry) Pobřežní stráže Spojených států amerických. Třída konstrukčně vychází z hlídkových lodí rodiny Damen Stan Patrol 2600 nizozemské loděnice Damen Group. Mezi její hlavní úkoly patří potírání pašeráctví a ilegální migrace, prosazování práva, kontrola rybolovu a mise SAR. Mohou také vléct plavidla o výtlaku až 200 tun. Celkem bylo pro americkou pobřežní stráž postaveno 73 jednotek této třídy, které ve službě nahradily kutry třídy \"Point\". V rámci amerického programu na podporu spojeneckých zemí Foreign Military Sales byly postaveny další dva páry člunů pro Maltu a Jemen.\n\nProgram náhrady zastaralých pobřežních hlídkových člunů třídy \"Point\" byl zahájen roku 1993. Pobřežní stráž zvolila obdobnou strategii jako v případě třídy \"Island\", tedy využití osvědčené existující platformy, která byla loděnicí Bollinger Shipyards v Lockportu ve státě Louisiana upravena dle amerických specifických požadavků. Loděnice Bollinger získala roku 1996 kontrakt na stavbu prototypu s opcí na 30–50 sériových plavidel. Základem nové třídy se staly hlídkové čluny typu Damen Stan Patrol 2600, původně vyvinuté pro hong kongskou policii. Patrně největší změnou oproti policejním člunům je instalace záďové rampy umožňující operace rychlého člunu RHIB během plavby a dokonce i za rozbouřeného moře. Loděnice Bollinger pro americkou pobřežní stráž postavila celkem 73 kutrů této třídy.\n\nPosádku člunů tvoří 10 osob. Na palubě jsou kajuty až pro 12 osob, přičemž posádky mohou být genderově smíšené. Plavidla jsou vyzbrojena dvěma 12,7mm kulomety M2 umístěnými na přídi a ruční zbraně posádky. Jsou vybaveny 5,5m rychlým inspekčním člunem typu RHIB, spouštěným rampou v záďovém zrcadle. Pohonný systém tvoří dva diesely MTU 8V 396 TE94, pohánějící přes převodovky ZF BW 255 dva pětilisté lodní šrouby. Elektřinu dodávají dva generátory MAN DO 824 LF01. Nejvyšší rychlost dosahuje 25 uzlů. Cestovní rychlost je 10 uzlů. Autonomie je 5 dnů. Dosah je 900 námořních mil.\n\n\n"}
{"id": "1239760", "url": "https://cs.wikipedia.org/wiki?curid=1239760", "title": "Sdružení obcí Val di Fiemme", "text": "Sdružení obcí Val di Fiemme\n\nSdružení obcí údolí Fiemme ( \"Magnifica Comunità di Fiemme\", \"Talgemeinde Fleims\") je sdružení obcí, jehož území tvoří, kromě obcí přímo v údolí Fiemme (Val di Fiemme) také část obcí v údolí Fassy a část Horní Adiže (Alto Adige). \n\nSpolečenství zahrnuje obce Moena, Predazzo, Ziano, Panchià, Tesero, Cavalese, Varena, Daiano, Carano, Castello-Molina di Fiemme a Trodena (v okrese Bolzano).\n\nV \"palazzo della Magnifica\" v Cavalese jsou uchovány historické dokumenty sahající až k roku 1111. Další listiny se nacházejí také na farnostech jednotlivých obcí a v Trentu, Innsbrucku, a dokonce i ve Vídni a v Mnichově. Některé úseky dějiny společenství jsou dosud předmětem výzkumů.\n\n"}
{"id": "1239768", "url": "https://cs.wikipedia.org/wiki?curid=1239768", "title": "Rosemarie Köhn", "text": "Rosemarie Köhn\n\nRosemarie Köhn (* 20. října 1939 Rathenow) je v Německu narozená norská evangelicko-luteránská teoložka.\n\nStudovala teologii na univerzitě v Oslu. V období 1993–2006 byla biskupkou z Hamaru Norské státní církve. Po Marii Jepsen byla druhou ženskou luteránskou biskupkou na světě.\n\n\n"}
{"id": "1239769", "url": "https://cs.wikipedia.org/wiki?curid=1239769", "title": "Třída Dreadnought", "text": "Třída Dreadnought\n\nTřída Dreadnought (původně známa jako třída Successor) jsou raketonosné ponorky s jaderným pohonem stavěné pro britské královské námořnictvo jako náhrada třídy \"Vanguard\". Plánována je stavba čtyř ponorek této třídy. Prototypová jednotka HMS \"Dreadnought\" byla rozestavěna v říjnu 2016.\n\nSlavnostní první řezání oceli na stavbu prototypu proběhlo 5. října 2016 v loděnici BAE Systems v Barrow-in-Furness. První řezání provedl ministr obrany Velké Británie Michael Fallon. Dne 20. října 2016 bylo v rámci oslav výročí britského vítězství v bitvě u Trafalgaru oznámeno, že prototypová ponorka bude pojmenována HMS \"Dreadnought\" (jako desátá britská válečná loď), čímž celá třída získala definitivní název.\n\nJednotky třídy \"Dreadnought\":\nPonorky ponesou 12 balistických raket Trident II, které budou umístěny v nových raketových silech vyvinutých v programu Common Missile Compartment. Název programu odkazuje na to, že stejná raketová sila dostanou i plánované americké raketonosné ponorky třídu \"Columbia\". \n"}
{"id": "1239771", "url": "https://cs.wikipedia.org/wiki?curid=1239771", "title": "Girolamo Cassar", "text": "Girolamo Cassar\n\nGirolamo Cassar, maltsky Ġlormu Cassar (asi 1520 – asi 1592 Valletta) byl maltský architekt, hlavní stavitel řádu johanitů, do něhož roku 1569 i vstoupil. Pocházel ze sicilské rodiny, která se na Maltě usadila roku 1440 a byl žákem Evangelisty Mengy. Naplánoval řadu staveb v novém hlavním městě Vallettě, např. konkatedrálu sv. Jana či velmistrovský palác. Jeho stavby nesou znaky manýrismu.\n"}
{"id": "1239773", "url": "https://cs.wikipedia.org/wiki?curid=1239773", "title": "Ornak (hřeben)", "text": "Ornak (hřeben)\n\nOrnak (polsky Ornak) je horský hřeben, který je součástí severního hřebene Sivá veža v polských Západních Tatrách. Je zároveň jedním z geomorfologických okrsků Západních Tater. Odděluje údolí Dolina Starorobociańska (Dolina Starej Roboty) od údolí Dolina Pyszniańska.\n\nJedná se o boční větev hlavního hřebene Tater, která z něj vybíhá mezi vrcholy Klinu (Západní Tatry) a Blyšťě na nevýznamném svorníkovém kopci - Sivé veži. Jde o dlouhý, mohutný hřeben, který vede na sever od Sivého průsmyku do průsmyku Iwaniacka Przełęcz (1459 m) a má několik vrcholů, kterými jsou: Kotel Czuba (1840 m), Zadni Ornak (1867 m), Ornak (1854 m), Suchy Wierch Ornaczański (1832 m n. m.) Jsou od sebe odděleny nevelkými sedly: Kotłowe Siodło, Ornaczańska Przełęc a Wyżnia Ornaczańska Przełęcz.\n\nOrnak se tyčí nad okolními údolí s relativní výškou 500-700 m. Na východních svazích se dříve páslo (Hall Ornak). Do údolí Dolina Starorobociańska (Dolina Starej Roboty) padá několikrát žlebů: Banisty Żleb, Pośredni Żleb, Graniczniak, Żleb na Przełęcz, Żleb pod Pyszną; do údolí Dolina Pyszniańska pak padají žleby Piszczałki, Ornaczański Żleb a nejslavnější Żleb pod Banie. Žleby často v zimě sjíždějí laviny.\n\nHřeben Ornaku je na významné délce obnažen a může se chlubit dalekými výhledy, především na blízký Kominiarski Wierch a oblast údolí Doliny Tomanowa a údolí Dolina Pyszniańska, nad kterými se ční vrcholy Temniak, Poľská Tomanová, Smrečiny, Veľká Kamenistá, a pohledem na Klín, která se zde ukazuje velmi okázale. Během bouře je hřeben nebezpečný.\n\nHřeben je tvořen z metamorfovaných hornin s příměsí žuly a vrcholové části masivu jsou na severní straně z křemených pískovců. V masivu Ornaku se již od patnáctého století nacházely doly, kde se těžily rudy barevných kovů, a od sedmnáctého století také železo. Do hor již dlouho pronikali pastýři a horníci, první záznam o přechodu je ze zimy 1910. Neznámý je původ názvu hory - v hornických dokumentech ze šestnáctého století má název \"Hornok\". Na travnatém hřebeni dominuje granitomilná (žulomilná) vegetace; vedle holnice dvouřadé (\"Oreochloa disticha\") a sítiny trojklané (\"Juncus trifidus\"), četné lišejníky a trpasličí vranec jedlový (\"Huperzia selago\"), na jaře kvetou hojně zvonek alpský (\"Campanula alpina\"), koniklec alipinský (\"Anemone alpina\") a další tatranské rostliny. Z vzácných rostlin, které rostou v Polsku, vyniká všivec Hacquetův (\"Pedicularis hacquetii\"), ostřice chudokvětá (\"Carex pauciflora\") a Ostřice Bigelowova (\"Carex bigelowii\"). Na západních svazích hory Suchy Wierch Ornaczański (Baniste) je nejzápadnější známé místo přirozeného výskytu borovice limby v polských Tatrách.\n\nVhodným výchozím bodem na Ornak je Chata PTTK na Hale Ornak v horní části údolí Kościeliska.\n"}
{"id": "1239776", "url": "https://cs.wikipedia.org/wiki?curid=1239776", "title": "Seznam občin ve Slovinsku", "text": "Seznam občin ve Slovinsku\n\nToto je celkový seznam občin ve Slovinsku. Od roku 2011 je v zemi 212 občin, z nichž 11 má status městské občiny.\n"}
{"id": "1239780", "url": "https://cs.wikipedia.org/wiki?curid=1239780", "title": "Rösler &amp; Jauernig", "text": "Rösler &amp; Jauernig\n\nRösler & Jauernig byl rakousko-uherský prodejce a výrobce jízdních kol, motocyklů a automobilů sídlící v Ústí nad Labem.\n\nSpolečnost byla založena v roce 1896 v Ústí nad Labem. Později byl k názvu přidán ještě dodatek \"Fahrrad- und Motorfahrzeug-Fabrik\" a od roku 1906 \"Fahrrad-, Motorrad- und Motorwagenfabrik\". Firma prodávala osobní automobily výrobců jako například Adler, Clément-Bayard, Darracq, De Dietrich, De Dion-Bouton, Gardner-Serpollet, Georges Richard, Gobron-Brillié, Mercedes, NAG, Panhard & Levassor, Peugeot, Renault a Rochet-Schneider. \n\nVe 20. století začala nejprve s výrobou jízdních kol, od roku 1902 produkovala vlastní motocykly.. Od roku 1904 nebo 1906 vyráběla vlastní malé automobily, nesoucí značku \"'Rösler & Jauernig\". Vyvážela je i do Německa. V té době vlastnili továrnu Emil a Rudolf Fehresovi. Zaměstnávali 70 až 90 pracovníků. Výroba automobilů skončila v roce 1908. Ještě v roce 1926 bylo v Československu registrováno k provozu šest vozů této značky.\n\nTovárna vyráběla malé automobily. První typ poháněl motor s výkonem 3,5 k. Vůz měl hmotnost 240 kg. Cena byla stanovena na 3000 korun. Větší typ měl motor s výkonem 6 koní, vážil 300 kg a stál 4500 korun.\n\n\n"}
{"id": "1239784", "url": "https://cs.wikipedia.org/wiki?curid=1239784", "title": "Me'ir Eisenstadt", "text": "Me'ir Eisenstadt\n\nMe'ir ben Jicchak Eisenstadt (1670, Poznaň – 1744, Eisenstadt), zvaný také Maharam Eš nebo přezdívaný podle svého stěžejního díla Panim me'irot, byl rabín, autor responsí a další rabínské literatury.\n\nPo působení v Polsku (Szydłowiec a Poznaň) odešel do Wormsu, kde řídil ješivu. Když byl Worms v roce 1701 obsazen francouzskými vojsky, přesídlil do Prostějova, kde působil jako rabín. V letech 1711–1714 působil v Szydłowci. Poté se přesunul do Eisenstadtu. Jeho nejznámějším žákem byl Jonathan Eybeschütz.\n\n"}
{"id": "1239786", "url": "https://cs.wikipedia.org/wiki?curid=1239786", "title": "Jonathan Eybeschütz", "text": "Jonathan Eybeschütz\n\nJonathan Eybeschütz (1690, Krakov – 1764, Altona) byl talmudista a kabalista, který byl známý především svým dlouholetým sporem s rabínem Jacobem Emdenem.\n\nEybeschützův otec byl rabínem v Ivančicích. Po otcově smrti studoval u Meira Eisenstadta v Prostějově a poté v Holešově. Již v dětství se u něj projevilo velké nadání ke studiu Talmudu. Poté krátce žil ve Vídni. Oženil se s Elkele Spirovou, dcerou rabína Izáka Spiru a žili spolu dva roky v Hamburku. \n\nV roce 1698 započal svoji rabínskou dráhu v Boleslavi, odkud po třech letech odešel r. 1700 do Prahy, kde úspěšně kázal a vedl ješivu. Dostal povolení k tisku Talmudu, ovšem s vynecháním všech pasáží, které byly v rozporu s křesťanskými principy. Některé verze tvrdí, že tak učinil bez konzultace s pražskými rabíny a ti poté odvolali licenci k tisku. V roce 1724 byl poprvé podezříván ze sabatianismu. Dokonce i když veřejně odsoudil sabatiánské hnutí, podezření nezmizelo. Proto byl roku 1736 jmenován pouze dajanem (členem soudního dvora) a ne vrchním pražským rabínem. V roce 1741 se stal rabínem v Metách a od roku 1750 rabínem třech komunit (Altona, Hamburg a Wandsbek). \n\nByl uznávaným géniem nejméně ve třech oblastech židovské náboženské tvořivosti: Talmudu a židovského práva (Halacha), homiletiky a kabaly. Jeho pravnučka Lucie Domeierová, rozená Ester Gadová (1767-1833) byla vratislavská intelektuálka a básnířka. \n\nEybeschütz byl opakovaně podezříván z tajného vyznávání sabatianismu, tedy víry v to, že Šabtaj Cvi byl skutečným mesiášem. Spor začal, když rabín Jakob Emden objevil v jeho kabalistických a homiletických textech výrazné spojitosti se známým sabatiánem Judou Lejb Prossnitzem z Prostějova. Jakob Emden obvinil Eybeschütze z kacířství. Většina rabínských autorit z Polska, Moravy a Čech však stála na straně Jonathana Eybeschütze a označila obvinění za „neuvěřitelná\". \n\nBylo publikováno celkem třicet prací Jonathana Eybeshütze, jejichž předmětem je Halacha. Kromě toho se i dnes tisknou Eybeshützova jiná díla o homiletice, metodice výuky a kabale. \n"}
{"id": "1239787", "url": "https://cs.wikipedia.org/wiki?curid=1239787", "title": "Heinrich Johann Nepomuk von Crantz", "text": "Heinrich Johann Nepomuk von Crantz\n\nHeinrich Johann Nepomuk von Crantz (25. listopadu 1722, Roodt-sur-Eisch – 18. ledna 1799, Judenburg) byl lucemburský botanik a lékař-porodník. Působil většinu života ve Vídni a psal svá díla německy a latinsky. Vystudoval lékařství na Vídeňské univerzitě (1750). Byl zde především žákem Gerarda van Swietena. Posléze se vědecky specializoval na porodnictví, v Paříži ho ovlivnili André Levret a Nicolas Puzos. Kladl důraz na zásady hygieny v porodnické praxi. Od roku 1754 vedl porodnické oddělení nemocnice sv. Marie ve Vídni.\n"}
{"id": "1239788", "url": "https://cs.wikipedia.org/wiki?curid=1239788", "title": "Nathan Porges", "text": "Nathan Porges\n\nNathan Porges (21. prosince 1848 Prostějov - 27. srpna 1924 Würzburg) byl česko-německý rabín a vysokoškolský pedagog.\n\nNarodil se v Prostějově, kde také strávil dětství. Gymnázium navštěvoval v Olomouci. Poté studoval na Vratislavské univerzitě, kde v roce 1869 promoval. Kromě toho zde také studoval židovský teologický seminář. Jako rabín působil v Nakłu nad Notecią, Mannheimu, Plzni, Karlových Varech a Lipsku. V roce 1913 byl jmenován profesorem na Univerzitě v Lipsku. Byl znalcem hebrejštiny.\n\n"}
{"id": "1239789", "url": "https://cs.wikipedia.org/wiki?curid=1239789", "title": "Michel Lentz", "text": "Michel Lentz\n\nMichel Lentz (21. května 1820 Lucemburk - 8. září 1893 Lucemburk) byl lucemburský básník, jenž má v Lucembursku status národního básníka.\n\nSvá díla psal výhradně v lucemburštině. Jeho báseň \"Ons Heemecht\" (\"Naše vlast\") se stala textem lucemburské národní a státní hymny. Napsal též slova a hudbu k písni \"Feierwon\", jež byla zpívána poprvé u příležitosti příjezdu prvního vlaku do Lucemburku 4. října 1859.\n"}
{"id": "1239790", "url": "https://cs.wikipedia.org/wiki?curid=1239790", "title": "De Dietrich (Lunéville)", "text": "De Dietrich (Lunéville)\n\nDe Dietrich byl francouzský výrobce automobilů.\n\nPrůmyslnická šlechtická dynastie De Dietrich vlastnila v 19. století mnoho průmyslových podniků jak v Alsasku a Lotrinsku, tak i v sousedních francouzských regionech. V roce 1896 zakoupil Adrien, baron de Turckheim, výkonný ředitel továrny v lotrinském Lunéville, licenci od firmy Amédée Bollée a od roku 1897 podle ní vyráběl pod značkou \"De Dietrich\" osobní automobily. Šlo o vozy s vpředu vodorovně uloženým dvouválcovým zážehovým motorem s kluznou spojkou a řemenovým převodem. Vozy měly skládací stříšku, tři acetylénové světlomety a pozdější typy i v té době neobvyklé ploché čelní sklo.\n\nSpolečnost nejprve nakupovala motory od firmy Bollée, poté ale vozy vyráběla celé. Zpočátku byla paleta výrobků podobná s nabídkou továrny De Dietrich z Niederbronnu, kterou rodina De Dietrich vlastnila také. V roce 1905 výroba pod značkou De Dietrich skončila, v továrně i produkci ale pokračovala nástupnická firma Lorraine-Dietrich.\n\nPrvní typy v licenci Amédée Bollée byly poháněny dvouválcovým motorem o objemu 2300 nebo 3000 cm³. Těchto vozů vzniklo v roce 1898 celkem 72, o rok později 107. Vozy se v roce 1901 účastnily závodu Paříž–Berlín, nebyly však konkurenceschopné.\n\nNásledně začala továrna vyrábět vozy v licenci firmy Turcat-Méry. Osazovány byly dvou- a čtyřválcovými motory uloženými vpředu. Pohon zadní nápravy zajišťoval řetěz. V roce 1902 vzniklo 253 automobilů. V roce 1903 byly v nabídce tři modely se čtyřválcovými motory o objemu 3000, 4100 a 5400 cm³.\n\n"}
{"id": "1239791", "url": "https://cs.wikipedia.org/wiki?curid=1239791", "title": "Spolek tří císařů", "text": "Spolek tří císařů\n\nTzv. Spolek tří císařů (též \"Aliance tří císařů\") bylo volné spojenectví Německa, Ruska a Rakousko-Uherska v 70. a 80. letech 19. století, které mělo sice politicko-vojenský charakter, jehož primárním záměrem však bylo zpevnění vztahů mezi jeho členy a podpora vůči dalším stranám. Formálně byla tato úmluva o vzájemných konzultacích podepsána císaři Vilémem I., Františkem Josefem I. a carem Alexandrem II. 22. října 1873 na zámku Schönbrunn ve Vídni. Na mezinárodním poli však tito tři panovníci resp. jejich nástupci nikdy nevystupovali jako sjednocení spojenci, pouze občas vytvářeli společnou názorovou frontu.\n\nK prvnímu setkání, ryze neformálnímu, došlo v létě roku 1871 mezi Františkem Josefem I. a Vilémem I. O rok později se k nim na stále neformálním setkání přidal na vlastní žádost ruský car Alexandr II. První oficiální, i když tajnou, dohodu uzavřeli Vilém I. a Alexandr II. Jednalo se o vojenskou konvenci podepsanou v Petrohradu (tehdy Sankt Petersburg), v níž se zavazovali podpořit se v případě válečného konfliktu vysláním pomocné armády o síle 200 000 mužů. Tuto dohodu nabídli k podepsání i Františku Josefovi I., ten ale z obavy, že by tak bylo Rakousko-Uhersko zataženo do nových konfliktů, odmítl. Místo toho nabídl Alexandrovi II. jiné ujednání, které pak o měsíc později 6. června 1873 vstoupilo v platnost jako Schönbrunnská dohoda (název podle zámku, v němž byla projednávána a podepsána). V této smlouvě konzultativního charakteru, kterou svým podpisem stvrdil v říjnu i Vilém I. a Spolek tří císařů tak byl založen, se zavázali zachovávat mezi sebou mír, podporu při útoku od čtvrté strany a společný postup ve válečných konfliktech. Detaily a podoba společného postupu a dalších vojenských otázek měly řešit samostatné vojenské konvence mezi jednotlivými členy Spolku, nicméně prvotní dohoda z Petrohradu mezi Ruskem a Německem mezi nimi nebyla – ta nikdy nevstoupila oficiálně v platnost.\n\nNeshody mezi členskými státy v postupu při mnohých problémech a otázkách evropské mezinárodní politiky se výrazně projevily při balkánské krizi 1875 – 1878. Rusko z velké části ignorovalo své spojence ze Spolku a o postupu při válce s Tureckem si rozhodovalo samo, včetně závěrečného míru v San Stefanu. Ten byl pro Rakousko-Uhersko nepřijatelný a své vztahy s Ruskem ochladilo, následné události berlínského kongresu zvětšily i trhlinu ve vztazích Ruska a Německa (především v rozdílném přístupu k politice Velké Británie a Francie, jejich hlavním protivníkem na celoevropském poli respektive).\n\nZatímco se Rusko vzdalovalo svým (bývalým) spojencům a naopak se sbližovalo s Francií, Německo a Rakousko-Uhersko své vztahy vylepšili. Tento vývoj vedl k uzavření Dvojspolku roku 1879, jehož tajnou součástí byla i dohoda zaměřená proti Rusku (vzájemná vojenská pomoc při případném útoku). Přesto došlo k obnovení jednání s Ruskem, i v důsledku oslabení vztahů Rusko/Francie a změně britské politiky v turecké oblasti na základě personálních změn v politických aparátech jednotlivých zemí.\n\nJednání o obnově spolku počalo na popud Alexandra II. roku 1879, ještě před vznikem Dvojspolku, k uzavření nové smlouvy mezi všemi třemi stranami však došlo až v červnu 1881 a za ruskou stranu ji už podepisoval nový car Alexandr III. Nová smlouva byla obsahově osekána (řešila méně bodů než původní schönbrunnská dohoda) a formulována přesněji, především v otázce případných konfliktů s jinou stranou: signatáři se zavazovali k vzájemné neutralitě – jednalo se tedy primárně o dohodu o neutralitě. Ve snaze neopakovat příčiny prvního odloučení bylo specifikováno, že v případě, kdy bude opačnou stranou konfliktu Turecko (případně jakýkoliv problém, jehož součástí je Balkánský poloostrov), je dotyčný člen povinen své partnery zpravit o svých válečných plánech a cílech. Též si zpětně uznali kroky provedené během balkánské krize 1875 – 1878.\n\nTato nová dohoda pak roku 1884 všemi třemi stranami znovu potvrzena.\n\nFungování Spolku pomalu upadalo, až se následně kvůli bulharské krizi 1885 – 1887 definitivně rozpadl. První se odloučilo Rakousko-Uhersko, když zanevřelo na jakékoliv spojenectví s Ruskem, s Německem nadále udržovalo blízké vztahy na půdě Trojspolku. Německo a Rusko ještě prodloužili spolkovou dohodu mezi sebou jako tzv. Zajišťovací smlouvu. Německá a ruská spolupráce pak definitivně skončila roku 1890, kdy nový německý císař Vilém II. už dohodu neobnovil.\n\n"}
{"id": "1239792", "url": "https://cs.wikipedia.org/wiki?curid=1239792", "title": "Newburgh (New York)", "text": "Newburgh (New York)\n\nNewburgh je město v americkém státě New York v okrese Orange County. Nachází se 97 km severně od města New York a asi 130 km jižně od města Albany na řece Hudson River. Má rozlohu 12,4 km² a žije zde přes 28 tisíc obyvatel (2000), nadmořská výška města je 0 m n. m. Je pojmenováno po Newburghu ve Skotsku a je součástí metropolitní oblasti Greater New York.\n"}
{"id": "1239793", "url": "https://cs.wikipedia.org/wiki?curid=1239793", "title": "Vraždy mezi muškáty", "text": "Vraždy mezi muškáty\n\nVraždy mezi muškáty (v německém originále Mord mit Aussicht) je německý kriminálně-komediální seriál z produkce ARD. V roce 2014 byly nejsledovanějším seriálem v Německu.\n\nHlavní hrdinkou seriálu je vrchní komisařka Sophie Haasová, která je z velkoměstského Kolína nad Rýnem přeložena do malé (fiktivní) vesnice Hengasch.\n\n"}
{"id": "1239796", "url": "https://cs.wikipedia.org/wiki?curid=1239796", "title": "Rudnianska Lehota", "text": "Rudnianska Lehota\n\nRudnianska Lehota je obec na Slovensku v okrese Prievidza v Trenčínském kraji.\n\nPrvní písemná zmínka o obci je z roku 1477. V obci je římskokatolická kaple Božského srdce Ježíšova.\n\n"}
{"id": "1239799", "url": "https://cs.wikipedia.org/wiki?curid=1239799", "title": "Městská oblast", "text": "Městská oblast\n\nMěstská oblast nebo urbanizovaná oblast je oblast se zvýšenou hustotou člověkem vytvořených struktur městského typu ve srovnání s okolím, které ji obklopuje. Městské oblasti se obvykle nazývají města.\n\nNa rozdíl od městské oblasti zahrnuje metropolitní oblast nebo \"metropolitní region\" kromě městské oblasti i satelitní města a okolní obce, které jsou hospodářsky propojeny s centrálním městem.\n\n"}
{"id": "1239804", "url": "https://cs.wikipedia.org/wiki?curid=1239804", "title": "Karel III. Navarrský", "text": "Karel III. Navarrský\n\nKarel III. Navarrský řečený Ušlechtilý (1361 – 8. září 1425) byl v letech 1387 až 1425 navarrským králem a od roku 1387 do roku 1404 hrabětem z Évreux, dokud titul nevyměnil za vévodství Nemours. Panování trávil zlepšováním infrastruktury království, obnovou navarrské hrdosti po neradostné vládě otce, Karla II. Špatného a scelováním vztahů s Francií.\n\nKarel III. se narodil ve francouzském Mantes-la-Jolie. V roce 1375 se oženil s dcerou Jindřicha II. Kastilského, Eleonorou, čímž ukončil konflikt mezi Kastilií a Navarrou.\n\nJeho politika spočívala v míru s Francií, Kastilií, Aragonií a Anglií, v podpoře Avignonského papežství a v manželských aliancích. Spolupracoval s Kastilií ve válce o Granadu. Pařížskou smlouvou se vzdal svých nároků na Champagne a Brie a uzavřel mír s Francií.\n\nV roce 1413 vytvořil \"Cort\", jakýsi Nejvyšší soud. Pro dědice trůnu vytvořil titul prince z Viany, kterým se nazýval jeho vnuk Karel. Byl patronem umění a dokončil výstavbu velké gotické]] katedrály v Pamploně. Nechal také postavit královský palác v Tafalle a královský palác v Olite, kde v roce 1425 zemřel.\n\nJeho sestra Jana se provdala ze Jindřicha IV. Anglického.\n\nKarel s Eleonorou spolu měli několik dětí:\n\n"}
{"id": "1239805", "url": "https://cs.wikipedia.org/wiki?curid=1239805", "title": "Lorraine-Dietrich", "text": "Lorraine-Dietrich\n\nLorraine-Dietrich byl francouzský výrobce automobilů, leteckých motorů, těžké techniky a železničních vozidel.\n\nSpolečnost v roce 1905 převzala továrnu De Dietrich v Lunéville produkující automobily. Značka byla změněna na \"Lorraine-Dietrich\", od roku 1928 na Lorraine (francouzsky \"Lotrinsko\"). Výrobu automobilů ukončila v roce 1934.\n\nV roce 1914 přinesla první světová válka obrat ve výrobě, Lorraine-Dietrich v Lunéville začala vyrábět těžkou vojenskou techniku (nákladní automobily, obrněné vozy), zatímco továrna v Argenteuil se pod technickým vedením Maria Barbarou, bývalého konstruktéra z firmy Delaunay-Belleville, věnovala výrobě leteckých motorů.\n\nZpočátku byly vyráběny vozy osazené čtyřválcovými motory. V roce 1919 vznikl model \"D 2-6 30 CV\" se šetiválcovým motorem o objemu 6104 cm³ o výkonu 75 koní. Brzy nato následoval model \"B 3-6 15 CV\", známý i jako \"16 CV\", s šestiválcem o objemu 3446 cm³, s výkonem mezi 50 a 90 koňskými silami. V roce 1923 firma uvedla vůz vybavený čtyřválcem o objemu 2296 cm³ s výkonem 45 až 55 koní, označený \"A 4 10/12 CV\" .\n\nFirma vyráběla i nadále typy \"B 3-6 15 CV\" a \"A 4 10/12 CV\". V roce 1929 byl představen další menší typ. V roce 1931 vznikl vůz \"310/311 20 CV\" se šestiválcovým motorem o objemu 4086 cm³ s výkonem 90 koní. Kromě toho firma vyráběla pod označením Lorraine 72 a Lorraine 28 licenční verze vozů Tatra 72 a Tatra 28 kopřivnické automobilky.\n\n\nFirma Lorraine-Dietrich byla také známým výrobcem leteckých motorů, zvláště oblíbený byl typ LD-12E a jeho různé modifikace. \n\n\n"}
{"id": "1239809", "url": "https://cs.wikipedia.org/wiki?curid=1239809", "title": "Amicie z Courtenay", "text": "Amicie z Courtenay\n\nAmicie z Courtenay ( \"Amicie de Courtenay\", 1250–1275) byla hraběnka z Artois z rodu Courtenayů.\n\nNarodila se jako jediná dcera a dědička Petra z Courtenay, pána z Conches a Mehunu, který padl v bitvě u Al Mansury během Sedmé křížové výpravy a Petronily, dcera Gauchera ze Joigny.\n\nNa základě iniciativy strýčka Roberta, který zastával post biskupa v Orleánsu a následně papežského dispenzu z roku 1261 byla provdána za Roberta II., mladého hraběte z Artois, synovce krále Ludvíka IX., svého vrstevníka, jehož otec byl také mezi padlými u Al Mansury. Robert byl roku 1267 královským strýcem pasován na rytíře a následně jej doprovázel na kruciátě do Egypta. Po návratu z neslavné výpravy se společně s Amicií připojil k italskému dvoru strýce Karla z Anjou, kde Amicie roku 1275 zemřela a byla tam i pohřbena.\n"}
{"id": "1239810", "url": "https://cs.wikipedia.org/wiki?curid=1239810", "title": "Vráblík", "text": "Vráblík\n\nPříjmení Vráblík či Vrablík nosí více různých osobností:\n\n\n"}
{"id": "1239813", "url": "https://cs.wikipedia.org/wiki?curid=1239813", "title": "Literární akademie (Španělsko)", "text": "Literární akademie (Španělsko)\n\nLiterární akademie v době španělského zlatého období byly spolky básníků a literátů, které se soustřeďovaly ve šlechtických sídlech. \n\nČlenové těchto akademií se věnovali rozpravám a debatám o literárních a humanistických, ale i obecných tématech. Na konci rozprav se navrhovalo společné téma, na které členové do příštího setkání psali své básně a spisy.\n\nvalencijská Academia de los Nocturnos, jejíž aktivity, jména členů i další podrobnosti jsou popsány ve spise zahrnujícím také básnické texty, které se zde četly, byla jednou z nejslavnějších. Měla také odnože v několika městech, nejvýznamnější byly v Seville, kterou vedl markýz z Tarify, která se scházela ve zdejší \"Casa de Pilatos\". \n"}
{"id": "1239817", "url": "https://cs.wikipedia.org/wiki?curid=1239817", "title": "Moorbad Harbach", "text": "Moorbad Harbach\n\nMoorbad Harbach je obec v Rakousku ve spolkové zemi Dolní Rakousy v okrese Gmünd. Žije v ní 706 obyvatel (podle sčítání z roku 2016).\n\nMoorbad Harbach se zachází v severozápadní části spolkové země Dolní Rakousy. Rozloha činí 35,51 km². Hranice obce v délce 13,5 km tvoří státní hranici s Českou republikou, z níž převážná část prochází lesem. Zalesněná plocha tvoří 68,33% rozlohy obce.\n\nObec je obklopena Novohradskými horami. Jižně od ní se nachází 1017 m vysoký Nebelstein a severně 874 m vysoký Mandlstein.\n\nÚzemí obce Moorbad Harbach se skládá ze šesti částí (v závorce uveden počet obyvatel k 1.1.2015):\n\n\nRoku 1971 byly dobrovolně spojeny katastrální území Harbach a Wultschau do jednoho s názvem Harbach.\n\nPo stavbě sanatoria byla obec přejmenována na Moorbad Harbach.\n\nJelikož se Moorbad Harbach nachází v samém srdci Novohradských hor, jeho největší předností je příroda.\n\n\n"}
{"id": "1239821", "url": "https://cs.wikipedia.org/wiki?curid=1239821", "title": "Uhličitan stříbrný", "text": "Uhličitan stříbrný\n\nUhličitan stříbrný je chemická sloučenina se vzorcem AgCO. Uhličitan stříbrný je žlutý, ale typické vzorky jsou šedavé vzhledem k přítomnosti elementárního stříbra. Je špatně rozpustný ve vodě, jako většina uhličitanů přechodných kovů.\n\nUhličitan stříbrný lze snadno připravit smícháním vodných roztoků uhličitanu sodného s nedostatkem dusičnanu stříbrného. Čerstvě připravený uhličitan stříbrný je bezbarvý, ale jako pevná látka rychle mění barvu na žlutou. Reaguje s amoniakem za vzniku fulminátu stříbrného. Při reakci s kyselinou fluorovodíkovou vzniká fluorid stříbrný.\n\nHlavní využití uhličitanu stříbrného je v mikroelektronice pro výrobu stříbrného prášku. Je redukován formaldehydem, přičemž se vytváří stříbro bez alkalických kovů.\n\nPoužívá se jako činidlo v organické syntéze jako součást Koenigs-Knorrovy reakce.\n"}
{"id": "1239831", "url": "https://cs.wikipedia.org/wiki?curid=1239831", "title": "Regionalismus", "text": "Regionalismus\n\nRegionalismus je politická ideologie, která se soustředí na národní zájmy daného regionu nebo skupiny regionů (může zahrnovat politické, administrativní, kulturní, jazykové nebo náboženské zájmy) a snaží se o větší nezávislost či samostatnost geografických oblastí. Je využívána většinou autonomními hnutími.\n\nVšechna hnutí v členských státech Evropské unie, které ve své ideologii zahrnují regionalismus, sdružuje v současnosti Evropská svobodná aliance.\n"}
{"id": "1239832", "url": "https://cs.wikipedia.org/wiki?curid=1239832", "title": "Gabriela Vrablíková", "text": "Gabriela Vrablíková\n\nGabriela Vrablíková (* 1990) je česká sportovní lezkyně a vicemistryně ČR v lezení na obtížnost, z horolezeckého oddílu HO Železný Brod. V roce 2018 přelezla jako první lezkyně pískovcovou cestu \"THC\" klasifikace XIb (8b+/10), v roce 2019 jako první česká lezkyně cestu obtížnosti 9a (11).\n\n\n\n\n"}
{"id": "1239834", "url": "https://cs.wikipedia.org/wiki?curid=1239834", "title": "Vivienne Westwood", "text": "Vivienne Westwood\n\nVivienne Westwood (* 8. dubna 1941, Tintwistle, Derbyshire, Spojené království) je britská módní návrhářka.\n\nOdmalička si přešívala šaty a vyráběla doplňky. V 17 letech začala studovat návrhářství na výtvarné škole. Ještě během studia se rozhodla obor vzdát, protože se domnívala, že nikdy nemůže prorazit. Stala se učitelkou na základní škole.\n\nKdyž jí bylo 20 let, vdala se za Dereka Westwooda, který je otcem jejího syna Benjamina. Pak však odešla za Malcolmem McLarenem. Společně si otevřeli butik. Tvorba Vivienne začala být spjata s punkovým hudebním stylem a kapelou Sex Pistols, pro kterou navrhovala oblečení. Vytvořila však i modely pro britskou premiérku Margaret Thatcherovou.\n\n"}
{"id": "1239836", "url": "https://cs.wikipedia.org/wiki?curid=1239836", "title": "Tschagguns", "text": "Tschagguns\n\nTschagguns je obec v Rakousku ve spolkové zemi Vorarlbersko v okrese Bludenz. K roku 2014 zde žilo 2147 obyvatel.\n\nPrvní písemná zmínka o obci pochází z roku 1431. V letech 1945-55 byla obec součástí francouzské okupační zóny.\n"}
{"id": "1239842", "url": "https://cs.wikipedia.org/wiki?curid=1239842", "title": "Miwokiové", "text": "Miwokiové\n\nMiwokiové (také Miwok, Miwuk, Mi-Wuk nebo Me-Wuk) je název indiánského kmene původem pocházejícího z oblasti severní Kalifornie. Nejbližšími příbuznými jsou jim Penutiové.\n\nAntropologové Miwoki dělí do čtyř geograficky a kulturně odlišných podskupin:\n\nV roce 1770 žilo v jejich domovině odhadem 11 tisíc Miwokiů, v současnosti je jich něco kolem 3500.\n"}
{"id": "1239844", "url": "https://cs.wikipedia.org/wiki?curid=1239844", "title": "Kostel svaté Kateřiny (Krásno)", "text": "Kostel svaté Kateřiny (Krásno)\n\nKostel svaté Kateřiny je římskokatolický filiální, v minulosti farní kostel v Krásně v okrese Sokolov. V sousedství kostela se nacházejí historická fara a u hřbitovní zdi středověká zvonice, chráněné jako kulturní památky České republiky.\n\nKostel je jednolodní stavbou s pětibokým závěrem presbytáře, v průčelí s ústupkovým portálem a rozetou. Architektonicky je kostel velice střídmý, dominantním zdobným prvkem exteriéru je obloučkový vlys. Zajímavý je novorománský ústupkový portál na západní straně kostela. Jako symbol křesťanství se v tympanonu nachází stylizovaný červený kříž.\n\nZařízení je většinou novorománské, pouze několik uměleckých artefaktů je staršího data.\nDo kruchtové empory byly roku 1860 umístěny varhany. Autorství oltářního plátna svaté Kateřiny je přisuzováno Josefovi Vojtěchovi Hellichovi, malíři portrétů i historických a náboženských obrazů. Světice je zobrazena se svými nejčastějšími atributy, kolem jakožto mučicím nástrojem a mečem. Plátna Křížové cesty pocházejí z roku 1866. Na evangelní straně kostela je na bočním oltáři obraz s Pannou Marií, na straně epištolní je na obraze motiv Ukřižování. Obě plátna pocházejí z konce 19. století. Mezi umělecky a historicky nehodnotnější umělecká díla Krásna náleží dvě dřevěné sošky, pozdně gotická socha svaté Anny Samotřetí z 16. století a barokní milostná socha Panny Marie Krásenské. Autorem sošky svaté Anny Samotřetí je neznámý řezbář, autorem druhé sochy z lipového dřeva je údajně krásenský truhlář Zimmerhackel. Ke vzniku se váže legenda, která praví, že Madona byla vyřezána ze staré lípy, která rostla u cesty do Čisté a byla vyvrácena při vichřici roku 1677. Tato datace je ovšem pouze na základě legendy a nejedná se tedy o historický údaj. Madona začala být uctívána a z Krásna se stalo místně významné poutní místo. Madona byla roku 1782 umístěna v kostele, přečkala i požár roku 1848. Roku 1991 byla po krádeži zachráněna na hranicích s Německem. V interiéru kostela se nachází několik dalších uměleckých děl, jejichž autory jsou krásenští občané. Zajímavá je křtitelnice krásenského cínaře Martina Gerstnera, která byla roku 1854 prezentována na Světové výstavě v Mnichově.\n"}
{"id": "1239845", "url": "https://cs.wikipedia.org/wiki?curid=1239845", "title": "Martin Mikula", "text": "Martin Mikula\n\nMartin Mikula (* 4. února 1969) je bývalý slovenský fotbalista, záložník.\n\nV české lize hrál za SFC Opava. Nastoupil ve 47 ligových utkáních a dal 1 gól. Ve druhé české lize hrál za FK Mladá Boleslav.\n\n\n"}
{"id": "1239855", "url": "https://cs.wikipedia.org/wiki?curid=1239855", "title": "Otakar Frank", "text": "Otakar Frank\n\nMgr. Otakar Frank, Ph.D. (* 8. ledna 1977) je český přírodovědec.\n\nVystudoval geochemii na Přírodovědecké fakultě UK v Praze. Pobýval na vědeckých stážích na Univerzitě v Utrechtu a Ústavu vysokoteplotních procesů v Patrasu. \n\nOd roku 2010 působí jako vědecký asistent v Ústavu fyzikální chemie J. Heyrovského Aakademie věd ČR. Zaměřuje se na výzkum uhlíkatých nanomateriálů a materiálů pro uchování a konverzi energie.\n\n"}
{"id": "1239856", "url": "https://cs.wikipedia.org/wiki?curid=1239856", "title": "Kostel svatého Gotharda (Hořice)", "text": "Kostel svatého Gotharda (Hořice)\n\nKostel svatého Gotharda je římskokatolický, orientovaný, filiální kostel v Hořicích. Je chráněn od 27. 12. 2005 jako kulturní památka České republiky. Kostel je situován uprostřed hřbitova ohrazeného zdí na návrší nad obcí a je krajinnou dominantou území jihovýchodně od Hořic. Součástí areálu je 52 náhrobníků.\n\nBarokní kostelík byl postaven ve druhé polovině 17. století na místě původní dřevěné kaple s věžičkou, která byla založena pražskými premonstráty a zasvěcena svatému Gothardovi, patronu proti bouřkám, krupobití a ohni. V roce 1653 byla opravena střecha stržená větrem a v roce 1654 byla obnovena zvonice. V roce 1675 byla postavena nová kazatelna a v roce 1680 byl pořízen nový strop. Počátkem roku 1701 byla uzavřena smlouva s Janem Thoříkem a Danielem Puckem o zboření starého kněžiště a postavení nové kaple z kamene. Tato kaple tvoří dnešní presbytář až po kazatelnu. Na svátek sv. Jana Nepomuckého roku 1738 se v kostele konala poslední mše a ihned potom se začalo s bouráním a následně se stavbou. Z důvodu požáru 17. srpna 1738 musela být stavba maximálně urychlena. Za týden po ničivém požáru byl kostel vysvěcen. V letech 1739-1741 byla přistavěna jednopatrová věž, v jejímž přízemí byla zřízena sakristie a v mezipatře panská oratoř. Klenba postavená v roce 1738 se v roce 1844 zřítila a byla nahrazena plochým stropem. Památný zvon ulitý královéhradeckým zvonařem Václavem Konvářem byl během 1. světové války přemístěn do děkanského kostela ve městě místo ostatních, které byly roztaveny k válečným účelům. Kdysi slavný poutní kostel je dnes využíván především k církevním pohřebním obřadům.\n\nV rámci Programu záchrany architektonického dědictví bylo v letech 1995-2014 na opravu památky čerpáno 3 600 000 Kč.\nInteriér kostela je 14,8 metru dlouhý, 9,2 metru široký a 6,5 metru vysoký. Hlavní oltář s obrazem sv. Gotharda je barokní. Pískovcové sochy 12 apoštolů a 4 českých patronů jsou dílem profesora sochařsko-kamenické školy Jana Vávry. Z původních tří zvonů zbyl jen nejmenší.\n\nPravidelné bohoslužby se v kostele nekonají. Poutní mše svatá se koná v neděli okolo 5. května od 10.00.\n\n"}
{"id": "1239857", "url": "https://cs.wikipedia.org/wiki?curid=1239857", "title": "Peace Trail", "text": "Peace Trail\n\nPeace Trail je třicátésedmé studiové album kanadského hudebníka Neila Younga. Vydáno bylo 9. prosince 2016 Youngovým dlouholetým vydavatelstvím Reprise Records. Spolu s Youngem je producentem desky John Hanlon. Jde o akustickou desku, na níž se dále podíleli baskytarista Paul Bushnell, bubeník Jim Keltner a další. Album bylo nahráno ve studiu Shangri-la Studios, jehož vlastníkem je producent Rick Rubin.\n"}
{"id": "1239867", "url": "https://cs.wikipedia.org/wiki?curid=1239867", "title": "Devils Thumb", "text": "Devils Thumb\n\nDevils Thumb, nebo také Taalkhunaxhku Shaa, je hora na hranicích Aljašky a Britské Kolumbie, nedaleko obce Petersburg, jejíž vrchol dosahuje výšky 2767 m n. m. Dobrodruh a spisovatel Jon Krakauer popsal výstup na tuto horu ve své knize \"Vábení hor\" (v anglickém originále \"\"). Svému sólovému výstupu na horu, který provedl roku 1977, rovněž věnoval dvě kapitoly v knize \"Útěk do divočiny\", jejíž zbylé části jsou věnovány životu Christophera McCandlesse. Mezi další horolezce, kteří vystoupili na vrchol hory, patří například Fred Beckey, který v roce 1946 spolu s Cliffordem Schmidtkem a Bobem Craigem provedl prvovýstup.\n\n"}
{"id": "1239871", "url": "https://cs.wikipedia.org/wiki?curid=1239871", "title": "Charly Gaul", "text": "Charly Gaul\n\nCharly Gaul (8. prosinec 1932, Pfaffenthal – 6. prosinec 2005, Lucemburk) byl lucemburský profesionální cyklista. Roku 1958 vyhrál Tour de France. Dvakrát byl též celkovým vítězem Giro d'Italia (1956, 1959). Roku 1954 získal bronz na mistrovství světa v silniční cyklistice v Solingenu. Byl vrchařským specialistou a dosahoval nejlepších výkonů v chladném počasí a v dešti. Věnoval se též cyklokrosu.\n"}
{"id": "1239874", "url": "https://cs.wikipedia.org/wiki?curid=1239874", "title": "Nicolas Frantz", "text": "Nicolas Frantz\n\nNicolas Frantz (4. listopad 1899, Mamer – 8. listopad 1985, Lucemburk) byl lucemburský profesionální cyklista. Dvakrát vyhrál Tour de France (1927, 1928). Roku 1929 získal stříbro na mistrovství světa v silniční cyklistice a v roce 1932 bronz. Závodil za týmy Thomann (1923) a Alcyon (1924–1934). \n"}
{"id": "1239876", "url": "https://cs.wikipedia.org/wiki?curid=1239876", "title": "Duba Pelješka", "text": "Duba Pelješka\n\nDuba Pelješka je malá vesnice v obci Trpanj v Chorvatsku, v Dubrovnicko-neretvanské župě. V roce 2001 měla 54 obyvatel, v roce 1991 bylo z 67 obyvatel 66 Chorvatů a 1 muslim. Duba Pelješka je situována na severním pobřeží poloostrova Pelješac 10 km západně od přístavu Trpanj. Jediná silnice do vesnice vede od hlavní silnice D 415 z osady Gornja Vrućica a prochází přes osadu Donja Vrućica.\n\nV malebné zátoce s oblázkovou pláží stojí jen pár domů a příjemný kemp. Na mořském dně jsou zbytky římské stavby. Další pláže jsou v okolním zátokách.\n\n"}
{"id": "1239877", "url": "https://cs.wikipedia.org/wiki?curid=1239877", "title": "Gérard Lopez", "text": "Gérard Lopez\n\nGérard Lopez (* 27. prosince 1971 Esch-sur-Alzette) je lucembursko-španělský podnikatel. Zbohatl na investicích do nových technologií a energetiky (Mangrove Capital Partners, Genii Group). V letech 2009-2015 byl majitelem stáje Lotus ve Formuli 1, v současnosti je pouze minoritním spoluvlastníkem. Od roku 2007 je též majitelem lucemburského fotbalového klubu CS Fola Esch. V říjnu 2016 usiloval o koupi francouzského klubu Lille OSC. Vystudoval management na univerzitě v Miami. \n"}
{"id": "1239904", "url": "https://cs.wikipedia.org/wiki?curid=1239904", "title": "Dusičnan kademnatý", "text": "Dusičnan kademnatý\n\nDusičnan kademnatý je název pro všechny členy skupiny anorganické sloučeniny s obecným vzorcem Cd(NO).xHO. Všechny jsou bezbarvé krystalické pevné látky, které pohlcují vlhkost ze vzduchu, jedná se tedy o látku hygroskopickou. Sloučeniny kadmia jsou také karcinogenní.\n\nDusičnan kademnatý se používá pro barvení skla a porcelánu a jako bleskový prášek při fotografování.\n\nDusičnan kademnatý se připravuje rozpouštěním kadmia nebo jeho oxidu, hydroxidu nebo uhličitanu v kyselině dusičné a následnou krystalizací:\n\nTepelná disociace při vyšších teplotách produkuje oxid kademnatý a oxidy dusíku. Pokud necháme sirovodík procházet okyseleným roztokem dusičnanu kademnatého, vznikne žlutý sulfid kademnatý. Červená modifikace sulfidu se tvoří pod bodem varu.\n\nPři reakci s hydroxidem sodným tovří sraženinu hydroxidu kademnatého. \n\nMnoho nerozpustných solí kadmia jsou získávány takovými srážecími reakcemi.\n"}
{"id": "1239905", "url": "https://cs.wikipedia.org/wiki?curid=1239905", "title": "Büdingen", "text": "Büdingen\n\nBüdingen je město v německé spolkové zemi Hesensko v okrese Wetterau, vzdálené asi 50 km východně od Frankfurtu nad Mohanem. Ke konci roku 2015 zde trvale žilo 21 785 obyvatel. Město je známé především díky dobře zachovalým středověkým hradbám a hrázděným domům.\n\nMěsto Büdingen se nachází v jižní části okresu Wetterau na úpatí pohoří Vogelsberg. Průměrná nadmořská výška ve městě je 160 m. V historii Büdingen náležel k Hornímu Hesensku: jedné ze tří provincií velkovévodství hesenského. Samotné město leží v bažinatém a mokřinovém údolí. I proto stojí zámek a staré domy na bukových pilotách.\n\nOd roku 1972 pod město spadají i obce Aulendiebach, Büches, Calbach, Diebach am Haag, Düdelsheim, Dudenrod, Eckartshausen, Lorbach, Michelau, Orleshausen, Rinderbügen, Rohrbach, Vonhausen, Wolf a Wolferborn. Roku 1972 byl také zrušen zemský okres Büdingen, jehož byl Büdingen správním centrem. Namísto původního zemského okresu byl založen okres Wetterau, ve kterém se správním centrem stalo město Friedberg.\n\nKolem roku 700 byl neznámým šlechticem na území dnešního Büdingenu postaven dřevěný kostel zasvěcený svatému Remigiovi. Nicméně, první skutečná písemná zmínka o městě pochází až z roku 847, kdy se ve spisech objevila obec \"Büdingen\". Mohlo se ale jednat i o jinou obec, protože v Německu ale i Lotrinsku existovalo více míst stejného jména. Roku 1050 byl kostel svatého Remigia rozšířen o další patro a od té doby se dochoval téměř nepozměněný.\n\nPrvní zmínka o místních šlechticích pochází z roku 1131. Roku 1155 oblasti vládl purkrabí z Gelnhausenu a o půl století později se kroniky poprvé zmiňují o Büdingenu jako o městě. Páni z Büdingenu vymřeli před rokem 1247 s Gerlachem II. a jejich dědictví si rozebralo několik šlechtických rodů: šlechtici \"von Hohenlohe-Brauneck\", von \"Ysenburg-Kempenich\" (též \"Isenburg-Kempenich\"), \"von Trimbergové\", \"von Breubergové\" a \"von Ysenburgové\". 26. července 1330 pak císař Ludvík IV. Bavor udělil městu titul tržního města.\n\nKdyž roku 1353 vyšel edikt svobody, purkrabí Jindřich II. udělil obyvatelům Büdingenu nezávislost. Na oplátku si obyvatelé museli sami chránit město a byl založen střelecký klub \"Büdinger Schützengesellschaft 1353\". Tato organizace působí stále a jedná se o jeden z největších střeleckých klubů Německa.\n\nKvůli místním neshodám a následným bojům nechal pán z Büdingenu Ludvík II. kolem staré pevnosti vybudovat obranný val s 22 věžemi. Stavba začala roku 1480 a skončila 1510. Tyto městské hradby jsou stále nepoškozené a řadí se mezi jedny z nevýznamnějších městských opevnění Německa. Několik let po dostavbě hradeb, roku 1521, město údajně navštívil Martin Luther a následně se město stalo protestantské. V roce 1576 a později roku 1632 postihl město mor, který zahubil velkou část obyvatelstva. V roce 1590 zase velké množství budov zničil velký požár.\n\nMezi lety 1633 až 1634 bylo 114 lidí popraveno během inkvizičního procesu za čarodějnictví. Roku 1712 hrabě Arnošt Kazimír I. vydal nařízení, díky kterému se na jeho území mohli usazovat i náboženští disidenti. Výsledkem toho byla oblast u Dolní Brány obývaná výhradně hugenoty, valdenskými a dalšími.\n\nPo kongresu ve Vídni roku 1816 bylo Isenburské vévodství, kam spadal i Büdingen, rozděleno mezi Hesensko-darmstadtské velkovévodství a hesenské kurfiřtství. Samotný Büdingen připadl Hesensku-darmstadtsku.\n\nV historickém centru města se nachází zachovalé hrázděné domy, z nichž některé jsou i stovky let staré. Úplně nejstarší budovou města je ale starý kamenný dům, který je, jak jeho označení napovídá, pouze z kamene. Populární turistickou atrakcí jsou i staré městské hradby. Většina bran i věží jsou dobře zachovalé a brány jsou průchozí. Zámek v Büdingenu získal svoji současnou podobu v 16. století. Vnější nádvoří zámku je otevřené pro turisty, vnitřek pak lze projít s průvodcem. V historické městské radnici v současnosti sídlí muzeum a nachází se zde i zasedací místnost rady města. V Büdingenu se, mimo jiné, nachází několik muzeí a také několik přírodních památek v podobě starobylých a mohutných stromů.\n\n\nBüdingen podepsal smlouvy o spolupráci s těmito městy:\n\n"}
{"id": "1239906", "url": "https://cs.wikipedia.org/wiki?curid=1239906", "title": "Makejevova konstrukční kancelář", "text": "Makejevova konstrukční kancelář\n\nMakejevova konstrukční kancelář (rusky \"Государственный ракетный центр имени академика В. П. Макеева\") je ruské vývojové centrum, specializující se na vývoj ponorkových raketových systémů, jež bylo založeno již v roce 1947. Bylo pojmenováno po ruském konstruktérovi Viktoru Petrovičovi Makejevovi. Sídlí ve městě Miass v Čeljabinské oblasti.\n"}
{"id": "1239910", "url": "https://cs.wikipedia.org/wiki?curid=1239910", "title": "Zelený strom", "text": "Zelený strom\n\nZelený strom je věžový činžovní dům v Kadani. Na jeho místě stával dříve hostinec, který je doložen již k roku 1787.\n\nNa Novém Městě v Kadani, v blízkosti Svaté brány a Studentského náměstí se nachází výrazný věžový dům \"Zelený strom\" (čp. 1367) postavený v 60. letech 20. století, též nedávno rekonstruovaný, přesto však odkazující svým pojmenováním k výrazně starší historii. \n\nJiž k roku 1787 je na tomto místě doložen hostinec \"Zelený strom\". Původní historická budova zájezdního hostince nesla čp. 343. Ten se někdy ve druhé polovině 19. století proměňuje v jeden z nejvyhlášenějších kadaňských hotelů. Okolo roku 1900 zde hoteliér Josef Pils, provozoval celkem dvanáct pokojů, ve kterých bylo možno ubytovat až třicet hostů. \n\nProgresivním používáním rozličných druhů reklamy lákal Pils do \"Zeleného stromu\" turisty i obchodní cestující, přičemž hotel prohlašoval za nejstarší v celé Kadani. Navíc garantoval spojení omnibusem ke všem vlakovým spojům z nádraží Kadaň-Prunéřov. Tehdy byl již hotel \"Zelený strom\" zařízením velmi luxusním, elektrické osvětlení a vodovod zde byly samozřejmostí. Zdejší restaurant byl již za první republiky vyhlášen nejen svou kuchyní, ale i nabídkou kvalitních vín. Jak za Rakouska-Uherska, tak za Československa tvořili významnou klientelu \"Zeleného stromu\" důstojníci zdejší vojenské posádky. Luxusní prostředí s bohatou klientelou a velká popularita však hotelu přinesla též stinné stránky, stal se totiž mimo jiné také výrazným centrem kadaňské prostituce a distribuce drog. \n\nV průběhu dvacátých a třicátých letech 20. století byla příhraniční část Kadaňska, zejména pak Vejprty, důležitým dopravním uzlem, přes nějž byly pašovány zásilky opiátů z Německa především do Karlových Varů, Teplic a Prahy. Nejoblíbenější drogou tehdejší doby byl ale kokain. Nejvíce dokladů o pašování kokainu přes Kadaňsko pochází z let 1934 až 1936. Tehdy byl zatčen i jeden obchodník z Kovářské, které řídil vlastní kokainovou cestu z Hamburku přes Československo až do Maďarska. V roce 1935 zadržela hlídka finanční stráže 200 gramů kokainu, čili \"koksu\", nebo jak se tehdy též slangově říkalo \"pudru\", v Kadani, přímo v hotelu \"Zelený strom\", jenž tehdy hostil tuzemskou i zahraniční klientelu. Právě \"Zelený strom\" byl klíčovým místem rané drogové scény v Kadani. Hlavou pašerácké a distribuční sítě kokainu na Kadaňsku a tudíž zdejším prvorepublikovým \"„kokainovým králem“\" byl syn vejprtského továrníka Eduarda Bittnera. Zatímco otec provozoval továrnu na výrobu dámských punčoch, syn Rudolf Bittner řídil rozsáhlou drogovou síť. Už v prosinci roku 1934 byla jeho nekalá činnost odhalena týmem inspektora finanční stráže Rudolfa Davida, avšak až po dlouhém úsilí se podařilo celou síť rozkrýt a konečně roku 1936 úplně zničit.\n\nHotel \"Zelený strom\" fungoval i v době po druhé světové válce, a to i v 50. letech 20. století, kdy byl na počátku komunistického režimu zestátněn. Historická budova \"Zeleného stromu\" vyhořela 11. ledna 1959. Dlouhou dobu chátrala a nakonec byla roku 1964 zbořena. Na jejím místě byl v letech 1965 až 1967 vybudován hotel nový, s restaurací a kavárnou. Prvním vedoucím tohoto hotelu se stal Evžen Čimera, tehdejší nepřehlédnutelná osobnost kadaňské kultury. Roku 1961 vzniklo v Kadani progresivní divadlo \"malých forem\" nazvané \"Šídlo\", jehož byl Čimera režisérem. Po sovětské okupaci Československa roku 1968 v období takzvané normalizace docházelo i v Kadani k personálním čistkám a politickým procesům. Evžen Čimera byl tehdy obžalován z protisocialistické činnosti proto, že měl údajně šířit protirežimní tiskoviny. Žaloby byl sice zproštěn, avšak proces znamenal definitivní konec jeho kadaňské kariéry.\n\nPo roce 1990 byl hotel \"Zelený strom\" privatizován, zrušen a následně rekonstruován na bytový dům, v jehož zázemí je dnes také posilovna a fitness. Na fasádě věžové budovy je však vypodobněn motiv zeleného stromu, který odkazuje na bohatou historii místa, kde stojí.\n"}
{"id": "1239912", "url": "https://cs.wikipedia.org/wiki?curid=1239912", "title": "Kyanid kademnatý", "text": "Kyanid kademnatý\n\nKadmium kyanid je anorganická sloučenina se vzorcem Cd(CN). Tato bílá krystalická sloučenina se používá na galvanické pokovování. Stejně jako další sloučeniny kadmia a kyanidy je vysoce toxický.\n\nPoužívá se jako elektrolyt pro elektrodepozici tenkých kovových povlaků kadmia na kov, jako ochranu proti korozi.\n\nKyanid kademnatý je připravován reakcí hydroxidu kademnatého s kyanovodíkem.\nPřijímá diamantovou strukturu, stejně jako Zn(CN).\n\nStejně jako kyanid zinečnatý je kyanid kademnatý poměrně dobře rozpustný ve vodě, což je neobvyklé pro kyanidy kovů. Při reakci s kyselinami se uvolňuje kyanovodík.\n"}
{"id": "1239916", "url": "https://cs.wikipedia.org/wiki?curid=1239916", "title": "Egill Skallagrímsson", "text": "Egill Skallagrímsson\n\nEgill Skallagrímsson (asi 904 – asi 995) byl islandský básník a válečník vikingské éry. O jeho životě pojednává tzv. \"Egilova sága\", zřejmě ze 13. století. Narodil se na Islandu a měl sámský původ. První báseň měl napsat již ve věku tří let. Patřil k berserkům (zběsile agresivním vikingským bojovníkům) a měl zvláštní tvar lebky, takže se spekuluje, že možná trpěl Pagetovou kostní chorobou, která krom deformací kostí někdy vede i k šílenství. Je mu připisováno sedm básní (\"Aðalsteinsdrápa\", \"Höfuðlausn\", \"Sonatorrek\", \"Arinbjarnarkviða\", \"Skjaldardrápa\", \"Berudrápa\", \"Lausavísur\") a několik fragmentů. Byl též znalcem run.\n\n"}
{"id": "1239919", "url": "https://cs.wikipedia.org/wiki?curid=1239919", "title": "Ari Þorgilsson", "text": "Ari Þorgilsson\n\nAri Þorgilsson, přepisem též Ari Thorgilsson nebo Ari hinn fróði (1067–1148) byl nejvýznamnější středověký islandský kronikář. Jeho nejdůležitějším dílem je \"Íslendingabók\" (\"Kniha Islanďanů\"), první dějepisná kniha ve staré severštině. Není jisté, zda je autorem ještě jiného díla, avšak spekuluje se, že mohl napsat významnou část kroniky \"Landnámabók\" a některé naučné články. Studoval v Haukadaluru, byl zde žákem Teitura Ísleifssona (syna prvního islandského biskupa Ísleifura Gissurarsona). V pozdějším životě se pravděpodobně stal knězem v Staðastaðuru.\n\n"}
{"id": "1239923", "url": "https://cs.wikipedia.org/wiki?curid=1239923", "title": "Josef Dostál (generál)", "text": "Josef Dostál (generál)\n\nJosef Dostál (6. května 1891 Tučín - 13. dubna 1943 Lipsko) byl československý generál - odbojář, popravený nacisty.\n\nJosef Dostál se narodil v Tučíně 6. května 1891 v rolnické rodině, otec Jan Dostál z Tučína, matka Františka rozená Vykoukalová z Želátovic.\nMládí a primární studia absolvoval v Přerově, vojákem byl od roku 1913 a v průběhu první světové války se dostal až do československých legií v Rusku, kde dosáhl hodnosti kapitána jezdectva. Po návratu do Československa zůstal v armádě a postupoval ve funkcích, od roku 1936 v hodnosti brigádního generála, od listopadu 1936 až do počátku okupace nacistickým Německem v březnu 1939 byl ve funkci přednosty I/2 oddělení Ministerstva obrany v Praze . Po opuštění vojenské služby a funkce na MNO v březnu 1939 obnovil své kontakty v Klatovech, kde působil mezi lety 1930 až 1936 jako velitel 4. jezdeckého pluku. Účastnil se protinacistického odboje, zatčen gestapem 29.4.1943, v Drážďanech 27.9.1944 odsouzen za velezradu k trestu smrti, v Lipsku 13. 4. 1945 popraven zastřelením v kasárnách Gholis, pohřben v Lipsku na hřbitově Ostfriedhof (památník - oddíl X, 5. skupina, 4. řada, 3. hrob). Kenotaf je také v rodinné hrobce Cigánků, rodiny jeho manželky Milady Cigánkové, na hřbitově v Brodku u Přerova. Pamětní deska je na rodném domě v Tučíně č. 19.\n\nNa Klatovsku se protinacistický odboj začal organizovat již po 30. září 1938, kdy byla podepsána Mnichovská dohoda. Tvořily jej zejména organizace „Jindra“ a Petiční výbor Věrni zůstaneme, nicméně konkrétní podobu odboj zde získal v organizaci Obrana národa, založené důstojníky 35. pěšího pluku v Klatovech a propojené s ústřední vojenskou organizací v Praze\n\nZ vojenských skladů zabezpečujících logistiku hraničních pevnůstek byly odebírány zbraně a další výstroj a ukrývány k dalšímu použití. Převládalo přesvědčení, že po okupaci Sudet se zorganizuje revoluce, což bylo v podstatě naivní podcenění hitlerovské mašinérie, která se opírala o víceleté zkušenosti, například ve Španělské občanské válce 1936-39, obsazení západního Porýní a Sárska. Nacisté vytvořili represivní systém justice, jednotek SS, policejních služeben gestapa a koncentračních táborů. Bezprostředně po okupaci Československa 15. března 1939 se tyto instituce přesouvaly do protektorátu Čechy a Morava a ihned zahájily svoji činnost represemi proti osobám většinou vytipovaným již před rokem 1939. \nGen. Dostál v Klatovech již v roce 1939 pomáhal organizovat odboj prostřednictvím ilegálně působící Čs. obce legionářské . Na Klatovsku bylo do této činnosti zapojeno asi 40 osob. Nicméně v květnu 1940 byla odbojová skupina gestapem odhalena a nastalo rozsáhlé zatýkání. Specifikou Klatovska byla nová (protektorátní) hranice s Německou říší, vzdálená od Klatov asi 11 km a od Janovic nad Úhlavou asi 1,5 km. V období od roku 1939 až asi do podzimu 1941, kdy nově ustanovený zastupující říšský protektor SS-Obergrupenführer a generál policie Reinhard Heydrich 28. září 1941 vyhlásil 1. stanné právo , byl odboj dočasně utlumen. Nicméně v témže období se odboj na Klatovsku důsledněji zorganizoval, napojil se na již existující odbojová uskupení Československý odboj (1939–1945), zejména Obranu národa, ÚVOD, a to patrně díky kontaktům Josefa Dostála . Centrum odboje se soustřeďovalo do Klatov a blízkých Janovic nad Úhlavou, kde se jej zúčastňovali zejména místní občané, úředníci, lékaři, včetně starosty Janovic nad Úhlavou Františka Netala .\n\nK jejich prozrazení došlo patrně poté, co byl u spojky. zastřelené u obce Borovan, nalezen seznam členů NRV v Klatovech. 29. dubna 1943 zatklo gestapo především vedoucí skupin NRV v Klatovech, k dalšímu zatýkání došlo v červnu a červenci a na podzim 1943. Mezi jinými byl 12. 7. 1943 zatčen i bývalý ministr národní obrany František Machník (od 1935-1938), člen agrární strany, který gen.Dostála důvěrně znal.. Machník však byl již od roku 1941 gestapem sledován a veškeré jeho aktivity gestapo monitorovalo.\n\nCelkem 80 zatčených na Klatovsku bylo podrobeno krutým výslechům v místní centrále gestapa v Klatovech, kde se brutalitou vyznačoval zejména její velitel kriminální rada Heinrich Winkelkhofer (členem NSDAP od r. 1934), bývalý bavorský policejní úředník. Zde byli vyslýcháni a vězněni několik měsíců, pak byli odesíláni do káznic, koncentračních táborů a 15 z nich bylo posléze odsouzeno nacistickou justicí k smrti.\nPodrobnější údaje o osudu obětí nacistického režimu povětšinou chybí, nebo již nejsou - až na výjimky - dohledatelné. Osobní svědectví těch, kteří válku přežili a podali o tom svědectví, se v čase vytrácejí. V případě tří členů Klatovského NRV se ze zachovaných dokumentů a zejména z výsledků bádání německého historika Dr. Dietera Kürschnera v archivech se podařilo zrekonstruovat jejich životní osudy až do konce války a později až do identifikace jejich hrobů. <br>Zdokumentované soudní procesy uvedených odbojářů z Klatovska se konaly v Drážďanech v budově Zemského soudu na \"Münchener Platz\" (\"Mnichovské náměstí\"). Z vězeňské korespondence vyplývá, že trojce zatčených Josef Dostál, Alfred Zeman a František Margold sdíleli společný osud. Z věznice gestapa v Klatovech byli z Pankrácké věznice v říjnu 1943 převezeni do Malé pevnosti v Terezíně, (tam v samotkách strávili 28 dnů od 29. října do 26. listopadu), v prosinci 1943 do věznice Plötzensee v Berlíně, Charlottenburg-Nord, v březnu 1944 do věznice v Gollnowě, posléze v srpnu do vazební věznice v Drážďanech, kde také působil \"Volksgerichtshof\" (Lidový soudní dvůr). V hlavním procesu soudního senátu s předsedou vrchním soudním radou (Oberlandesrat) Illnerem 27. září 1944 byli všichni tři odsouzeni k trestu smrti. V rozsudku , který se podařilo dohledat až v roce 2008, je odůvodnění, ve kterém se uvádí \"(v překladu)\" :\"“ … Dostál a Zeman založili tajnou organizaci Revoluční národní výbor s nepřátelským úmyslem proti Říši připravovat revoluci směřující k obnovení Českého státu“\".<br> Po uplynutí jednoho měsíce byl rozsudek 20. října 1944 odeslán k rukám státního tajemníka pro Protektorát Čechy a Morava – K. H. Franka k rozhodnutí, přičemž se se mu doporučuje rozhodnutí k provedení poprav. Koncem roku 1944 se ale již protektorátní mocenské struktury hroutily pod tlakem blížící se východní fronty, hromadných odchodů německých obyvatel z Východního Pruska, přesunem vězňů z káznic a koncentračních táborů na západ. Odsouzení zůstávali v drážďanské věznici (František Margold však kruté výslechy a útrapy věznění nevydržel a ve vězení spáchal sebevraždu). Tam je zastihlo rozsáhlé devastující bombardování Drážďan 13.-15. února 1945 spojeneckými silami. Věznice byla rozbořena a nacistická justiční mašinerie s jednotkami SS hnaly více než 1000 v Drážďanech odsouzených vězňů, na západ pochodem smrti z Drážďan do Míšně a dále vlakem do Lipska a Halle. Tam měli být pod trvalým dozorem nacistické justice, odsouzení k smrti popravováni .\n\nV dubnu 1945 se prostor pro nacistickou mašinérii rychle zužoval jak se k sobě blížily západní a východní fronta. Fanatičtí nacisté, zejména z jednotek SS, však v běsnění pokračovali až do hořkého konce .<br>\nŽivotní příběh brig.gen. Josefa Dostála a jeho souputníků se uzavřel.\n\nPodobných příběhů se v období 1939-1945 odehrálo mnoho, jen málo se jich podařilo podrobněji zdokumentovat.\nZ čs. generálů ve službě k roku 1938 jich bylo v období trvání Protektorátu Čechy a Morava nacisty popraveno \"deset\", v koncentračních táborech nebo věznicích jich zahynulo \"osm\". Jejich osudy by neměly být zapomenuty.\n\n\n\n"}
{"id": "1239927", "url": "https://cs.wikipedia.org/wiki?curid=1239927", "title": "Wolmar Anton von Schlippenbach", "text": "Wolmar Anton von Schlippenbach\n\nWolmar Anton von Schlippenbach (1653-1721) byl generálním guvernérem Estonského vévodství v letech 1704-06.\n\nNarodil se v Livonsku. Jako kapitán švédské armády se zúčastnil Skånské války pod velením Karla XI. Později sloužil v hodnosti majora ve Švédských Pomořanech a Prusku. V roce 1688 byl povýšen na podplukovníka v regimentu guvernéra Soopa v Rize; později, v roce 1693, byl převelen do tělesné stráže mladého prince Karla ve Stockholmu.\n\nNa začátku severní války Schlippenbach sestavil v Livonsku pluk dragounů a stal se plukovníkem. Když v roce 1701 Karel XII. rozbil zimní ležení u Dorpatu a mířil do Rigy, nechal Schlippenbacha bránit livonské hranice. Tady (5. září 1701) zvítězil v bitvě u Rõuge a následně byl povýšen do hodnosti generálmajora. Ve stejném roce však byl poražen ruskými vojsky vedenými Borisem Šeremetěvem v bitvě u Erastferu (30. prosince 1701) a v bitvách u Sagnitze a Hummelshofu (1702). V roce 1703 přesunul Schlippenbach velkou část svých jednotek na pomoc Lewenhauptovi v Kurlandu. Kvůli tomu nebyl schopen ubránit Narvu a Dorpat před zabráním Rusy v roce 1704. Ve stejném roce byl Schlippenbach jmenován generálním guvernérem Estonského vévodství se sídlem v Revalu.\n\nV roce 1708 vytáhl Lewenhaupt do Ruska, Schlippenbach jej jako plukovník svého dragounského pluku následoval. V bitvě u Poltavy vedl průzkumnou jízdní četu na pravém křídle a byl zajat. Propuštěn z ruského držení byl až v roce 1712, kdy začal sloužit v ruské armádě v hodnosti generálmajora. O dva roky později (1714) byl povýšen na generálporučíka. Zemřel v roce 1721. \n"}
{"id": "1239928", "url": "https://cs.wikipedia.org/wiki?curid=1239928", "title": "Formule E 2016/17", "text": "Formule E 2016/17\n\nFormule E 2016/17 byla třetí sezonou šampionátu Formule E. Začala dne 9. října 2016 v Hongkongu a skončila 30. července v kanadském Montrealu.\n\nBody získává prvních 10 jezdců v cíli a dále jezdec na pole position, držitel nejrychlejšího kola v závodu. Body jsou přiděleny následovně:\n\nTučně – Pole position\n\"Kurzíva\" – nejrychlejší kolo* – FanBoost\n\n† – Jezdec nedokončil závod, ale byl klasifikován, protože odjel více než 90 % délky závodu.\n"}
{"id": "1239930", "url": "https://cs.wikipedia.org/wiki?curid=1239930", "title": "Jón Sigurðsson", "text": "Jón Sigurðsson\n\nJón Sigurðsson (17. červen 1811, Hrafnseyri – 7. prosinec 1879, Kodaň) byl islandský politik liberální orientace, vůdce islandského hnutí za nezávislost v 19. století, otec moderního islandského národa.\n\nVystudoval gramatiku a historii na univerzitě v Kodani, kam odjel roku 1833. Poté pracoval v ústavu \"Arnamagnæan\" při Kodaňské univerzitě, který sbíral ságy a jiné rukopisy ve staré severštině. Na Island se vrátil až roku 1845; ihned zasedl v islandském parlamentu (Althingu) a roku 1849 se stal jeho předsedou.\n\nZasedl též ve zvláštním revolučním národním shromáždění roku 1851 (\"Þjóðfundurinn 1851\"), kde bojoval proti přijetí nové dánské ústavy, v čemž uspěl. To byl začátek islandské revolty, která běžela řadu let - její hlavní tribunou byla Jónem založená ročenka \"Ný félagsrit\", jež vycházela v letech 1841-1873. Jón v té době sídlil opět v Kodani a jeho tamní byt se stal centrem islandského národního hnutí, podobně jako Islandská literární společnost (\"Hið íslenska bókmenntaféla\"), které Jón předsedal od roku 1851. Nenásilný odpor Islanďanů nakonec vyústil v to, že Dánsko dalo Islandu roku 1874 autonomii ve vnitřních záležitostech.\n\nDen Jónova narození je dnes na Islandu státním svátkem. Jón je též vyobrazen na bankovce v nominální hodnotě 500 islandských korun.\n\n"}
{"id": "1239934", "url": "https://cs.wikipedia.org/wiki?curid=1239934", "title": "BMW R 1200 CL", "text": "BMW R 1200 CL\n\nBMW R 1200 CL je motocykl kategorie cruiser, vyvinutý firmou BMW, vyráběný v letech 2003-2004. Oproti chopperu BMW R 1200 C má přední polokapotáž se čtveřicí světlometů. Zadní kolo je uložené letmo.\n\n\n\n"}
{"id": "1239941", "url": "https://cs.wikipedia.org/wiki?curid=1239941", "title": "Antonín Klobouk", "text": "Antonín Klobouk\n\nAntonín Klobouk (18. září 1885 Velký Týnec u Olomouce – 12. listopadu 1956 Brno) byl profesor buiatriky Vysoké školy zvěrolékařské v Brně a výzkumníkem v oblasti imunologie, vyvinul vakcínu proti nakažlivé obrně prasat (tzv. Těšínská choroba).\n\nPo absolvování Slovanského gymnázia v Olomouci odešel studovat veterinární medicínu do Vídně na tehdejší \"K. u. k. Tierärztliche Hochschule\". Po promoci působil od roku 1912 v Ústavu pro výrobu očkovacích látek v Mödlingu u Vídně, kde získal cenné zkušenosti z imunologie a virologie. Po vzniku Československa se stal přednášejícím na nově vzniklé Vysoké školy zvěrolékařské v Brně. V roce 1919 byl jmenován přednostou kliniky buiatricko-porodnické. Ve 30. a 40. letech se intenzivně zapojil do hledání preventivních opatření proti distomatóze. Za války dokončil vývoj vakcíny použitelné v boji proti tzv. Těšínské nemoci (po válce též někdy nazývána Kloboukova nemoc). V letech 1946–1949 byl rektorem brněnské Vysoké školy zvěrolékařské.\n\n"}
{"id": "1239944", "url": "https://cs.wikipedia.org/wiki?curid=1239944", "title": "Seattleské muzeum asijského umění", "text": "Seattleské muzeum asijského umění\n\nSeattleské muzeum asijského umění (anglicky \"Seattle Asian Art Museum\"; SAAM) je muzeum umění nacházející se v americkém městě Seattle.\n\nSamotná budova byla postavena ve stylu art deco roku 1933 podle návrhu architekta Carla F. Goulda. Prvotně v ní sídlilo \"Seattleské muzeum umění\", to však své hlavní sbírky v roce 1991 přemístilo do nově postavené budovy ve čtvrti Downtown. Původní budova zůstala zavřená, než byla 13. srpna 1994 znovuotevřena jako Seattleské muzeum asijského umění.\n\n\"(výběr)\"\n\n"}
{"id": "1239945", "url": "https://cs.wikipedia.org/wiki?curid=1239945", "title": "Kotva (Kadaň)", "text": "Kotva (Kadaň)\n\nKotva, též U Kotvy, je historický hostinec v Kadani. V současné době je však ve zchátralém stavu.\n\nV Říční ulici (dříve Kožná) na Nábřeží Maxipsa Fíka v Kadani v podhradí Kadaňského hradu v prostoru pod Špitálskou baštou stojí dnes zchátralá budova hostince \"Kotva\". Naproti \"Kotvě\" je krátká alej pojmenovaná po Rudolfu Čechurovi, která vede k molu na řece Ohři. V místech kde se alej nachází, bývalo dříve velké veřejné prostranství, pro které je k roku 1842 doloženo pojmenování \"Barvířský plácek\". V okolí bylo totiž v minulosti hned několik koželužen a barvíren. V sousedství hostince \"Kotva\" na opačné straně ulice stávala od doby okolo roku 1900 monumentální secesní koželužna a rukavičkárna (čp. 292, dnes čp. 1660/1661) zbořená v šedesátých letech 20. století.\nDům \"U Kotvy\" (čp. 293) byl původně předměstskou krčmou, ve které se scházeli lidé ze Špitálského předměstí, zejména pak rybáři, voraři a ledaři, ale též kupci a formani projíždějící městem. Vorařství je v Kadani doloženo již v roce 1499, kdy český a uherský král Vladislav II. Jagellonský zakázal vorařům plavícím dřevo z Krušných a Doupovských hor po řece Ohři proplouvat skrze Kadaň v době sucha či nízkého stavu vody. Pokud by tak přes zákaz učinili a poškodili při tom jezy, museli by je na vlastní náklady opravit a městu zaplatit pokutu. Nalevo od Kotvy fungoval od osmdesátých let 18. století konkurenční hostinec \"U Divého muže\" (čp. 297), dnes již zbořený. Hostinec, který byl počátkem 19. století nazýván \"U Císaře rakouského\" a poté až do současnosti \"Kotva\" či \"U kotvy\" vlastnil počátkem 20. století Emanuel Karsch, velkoprůmyslník a majitel panství Prunéřov-Ahníkov. Také proto tehdy nabízela hospoda prunéřovské pivo. \nV době komunistické diktatury, zejména během takzvané normalizace v sedmdesátých a osmdesátých letech 20. století, byla hospoda \"U Kotvy\" centrem místních \"„mániček“\" a undergroundu obecně, podobně jako u kulturního domu Střelnice, jak o tom pojednává i spisovatel Jan Pelc ve svém románu \"„…a bude hůř“\" (1985).\nSoučasný majitel zamýšlí rekonstrukci historické budovy Kotvy a obnovu hostince.\n\nV kronikách města Kadaně je psáno o \"„zázračném lovu“\" kadaňského rybáře Michaela Stumpfa, který v místech nedaleko hostince \"Kotva\" chytil roku 1599 velkou neznámou rybu. Ta mu měla potrhat všechny sítě a na břeh ji prý dostal jen s pomocí dalších tří rybářů a silného provazu. Podle dnešních měr vážila ryba okolo 250 kilogramů a rybář za ni na trhu obdržel ohromnou sumu více než 35 kop grošů.\n\nPodle pověstí se má také v blízkosti \"Kotvy\" zjevovat přízračný zbrojnoš s halapartnou, který děsí v nočních hodinách pozdní chodce. Je to prý poslední strážný z dnes již zbořené Žatecké brány, ze které se do současnosti zachoval jen její monumentální barbakán.\n"}
{"id": "1239947", "url": "https://cs.wikipedia.org/wiki?curid=1239947", "title": "Vaňovský přístav", "text": "Vaňovský přístav\n\nPřístav ve Vaňově leží na říčním kilometru 768,0 – 768,6, v ohybu silnice I/30, v katastrálním území Vaňov. Vlečkou je napojen na železniční trať Praha – Ústí nad Labem – Děčín.\n\nPřístav byl vybudován v 70. letech 20. století pro přepravu hnědého uhlí do chvaletické elektrárny. Nakládka probíhala od roku 1977 ve Vaňovském překladišti a v lovosickém přístavu, vykládka v Přístavu Chvaletice, odkud bylo uhlí dopravováno do elektrárny po železnici. \n"}
{"id": "1239950", "url": "https://cs.wikipedia.org/wiki?curid=1239950", "title": "Matthías Jochumsson", "text": "Matthías Jochumsson\n\nMatthías Jochumsson (11. listopadu 1835 Skógar – 18. listopadu 1920 Akureyri) byl islandský básník, dramatik, překladatel, novinář a protestantský kněz. Jeho báseň z roku 1874 se stala textem islandské národní a posléze i státní hymny \"Ó, Gud vors lands\". Přeložil do islandštiny Shakesperovy a Ibsenovy hry, Byronovy básně i biblické žalmy. Jako novinář pracoval pro deník \"Þjóðólf\", novinářskou činnost ukončil roku 1880 a věnoval se pak již jen kněžství. Jeho divadelní hra \"Útilegumennirnir\" byla prvním romantickým dramatem islandské literatury.\n\n"}
{"id": "1239952", "url": "https://cs.wikipedia.org/wiki?curid=1239952", "title": "Malojský průsmyk", "text": "Malojský průsmyk\n\nMalojský průsmyk (, ) (1815  m n. m.) je vysoký horský průsmyk ve Švýcarských Alpách v kantonu Graubünden, spojující Engadin s údolím Bregaglia ve Švýcarsku a Chiavennu v Itálii. Leží na rozvodí mezi Dunajem a Pádem.\n\nMalojský průsmyk je v zimě otevřený. Po vydatných sněhových srážkách může být silnice dočasně uzavřena. Protože sníh na silnici je zde obvyklý, je potřeba být vybaven zimními pneumatikami či dokonce sněhovými řetězy.\n"}
{"id": "1239954", "url": "https://cs.wikipedia.org/wiki?curid=1239954", "title": "Friedmann-Knoller", "text": "Friedmann-Knoller\n\nFirma Friedmann-Knoller byla výrobcem automobilů v Rakousko-Uhersku. Sídlila ve Vídni.\n\nVídeňský podnikatel Max Friedmann, syn průmyslníka Alexandra Friedmanna, začal v roce 1904 s výrobou automobilů. Po vzniku několika exemplářů byla produkce v roce 1910 zastavena.\n\nKonstruktérem vozů byl Richard Knoller (1869–1926), jenž se později stal konstruktérem letadel a pedagogem na vídeňské Technické univerzitě. Jím navržené vozy poháněl parní motor, podobný tomu, jímž osazovala své vozy firma Serpollet Léona Serpolleta. Jeho výkon přenášel na zadní nápravu řetěz.\n\nJedno vozidlo značky je vystaveno v Technisches Museum Wien.\n\n\n"}
{"id": "1239957", "url": "https://cs.wikipedia.org/wiki?curid=1239957", "title": "DDR-Liga", "text": "DDR-Liga\n\nDDR-Liga je dnes již neexistující druhá nejvyšší fotbalová soutěž pořádaná na území Východního Německa. Pořádala se v letech 1950–1991. Během této doby se několikrát změnil název i formát soutěže.\n\nOd roku 1963 sestupovaly poslední týmy do Bezirksligy, jejíž jednotlivé skupiny byly řízeny dle krajské spádovosti:\n\n\n"}
{"id": "1239960", "url": "https://cs.wikipedia.org/wiki?curid=1239960", "title": "II. DDR-Liga", "text": "II. DDR-Liga\n\nII. DDR-Liga je dnes již neexistující třetí nejvyšší fotbalová soutěž pořádaná na území Východního Německa. Pořádala se v letech 1955–1963. Během této doby se několikrát změnil název i formát soutěže.\n\nPo celou dobu existence sestupovaly poslední týmy do Bezirksligy, jejíž jednotlivé skupiny byly řízeny dle krajské spádovosti:\n\n\n"}
{"id": "1239966", "url": "https://cs.wikipedia.org/wiki?curid=1239966", "title": "Sæmundur Sigfússon", "text": "Sæmundur Sigfússon\n\nSæmundur Sigfússon, též zvaný Sæmundur fróði, česky Sæmund Moudrý nebo Sæmund Učený (1056–1133) byl islandský středověký učenec.\n\nZaložil slavnou školu v Oddi. Napsal, patrně latinsky, dílo o historii norských králů, které se ztratilo, ovšem předpokládá se, že posloužilo jako zdroj pozdějším autorům, zejména Snorrimu Sturlusonovi. Tradičně je považován za autora či editora \"Poetické Eddy\", což je ale v současnosti zpochybňováno. Sæmundur vstoupil jako postava i do islandského folklóru.\n\n"}
{"id": "1239968", "url": "https://cs.wikipedia.org/wiki?curid=1239968", "title": "Letadlo palebné podpory", "text": "Letadlo palebné podpory\n\nLetadlo palebné podpory ( \"gunship\") je těžce vyzbrojené vojenské letadlo, které je určeno především pro přímou leteckou podporu a ozbrojený průzkum. Jelikož je výzbroj letounu soustředěna na levé straně trupu, může útočit veškerou svojí palebnou silou.\n\nNedostatek doprovodných stíhacích letounů pro operace amerických leteckých sil na evropském válčišti v období let 1942–1943 vedl k pokusům výrazně posílit výzbroj standardních létajících pevností Boeing B-17F a později jednoho stroje Consolidated B-24D Liberator tak, aby byly vybaveny celkem 14 až 16 těžkými kulomety Browning AN/M2 .50 cal. Tyto letouny pak nesly označení Boeing YB-40 Flying Fortress a Consolidated XB-41 Liberator. Jejich úkolem bylo doprovázet svazy těžkých bombardérů při jejich strategickém bombardování cílů na území okupované Evropy. Letounů Boeing YB-40, jimž se občas říkalo \"gunship\", bylo celkem vyrobeno 25, zatímco Consolidated XB-41 zůstal jako jediný prototyp.\n\nNaléhavá potřeba tvrdě útočících bitevních letounů v době 2. světové války vedla k vývoji těžce vyzbrojené verze bombardovacího letounu North American B-25 Mitchell. Celkem 405 vyrobených strojů B-25G bylo vyzbrojeno 75mm kanóny M4, zatímco tisíc verzí B-25H, jež následovaly, bylo vybaveno lehčími kanóny TE13E1 téhož kalibru. Verze B-25J, jíž bylo vyrobeno nejvíc kusů, nebyla vybavena tak těžkými zbraněmi, v některých případech však nesla působivých 18 těžkých kulometů M2 Browning ráže 12,7 × 99 mm, víc než jakýkoli jiný soudobý americký letoun. Osm kulometů bylo umístěno v přídi, čtyři ve hřbetním střelišti, dva v ocasní střelecké věži a po dvou kulometech v bočních střelištích. Čtrnáct kulometů mířilo neustále dopředu. Později byl B-25J ještě dozbrojen osmi 127mm neřízenými střelami vzduch–země HVAR.\n\nPodobné britské a německé snahy vyvinout dvoumotorový bitevník s odpovídající výzbrojí vedly k postavení sedmnácti upravených britských stíhacích bombardérů de Havilland Mosquito ve verzi FB Mk XVIII, jež byly vybaveny samonabíjecí leteckou verzí 57mm kanónu Ordnance QF 6 pounder a značného množství těžkých německých bitevníků vybavených palubními kanóny. Jednalo se zejména o protitankovou verzi střemhlavého bombardovacího letounu Ju 87G \"Kanonenvogel\" vyzbrojenou dvěma 37mm kanóny BK 37 zavěšenými pod křídly. Víceúčelové letouny Junkers Ju 88 byly ve verzi Ju 88P vybaveny kanóny všech tří kalibrů palubních kanónů (37, 50 a 75 mm) a sloužily jak k ničení tanků, tak k bombardování. Upravené verze Messerschmittu Me 410 \"Hornisse\" vyzbrojené stejnými 50mm kanóny BK 5 jako Ju 88P-4 však sloužily pouze k bombardování. Žádný z německých dvoumotorových \"letounů palebné podpory\" se však nevyráběl či nepředělával ve větším počtu.\n\nV modernější poválečné terminologii se letounem palebné podpory rozumí letadlo s těžkou výzbrojí umístěnou na boku, jež slouží k útokům na pozemní či námořní cíle. Tyto letouny jsou uspořádány tak, aby nad cílem kroužily, místo opakovaného čelního nalétávání. Jejich zbraně jsou synchronizovány, aby střílely na vrcholu imaginárního kužele tvořeného křídlem letadla a zemí při kroužení letounu nad cílem.\n\nK prvnímu významnému použití letounu palebné podpory dnes standardním způsobem došlo roku 1964 ve válce ve Vietnamu, kdy USAF úspěšně upravilo vojenskou verzi populární Dakoty, Douglas C-47 Skytrain, pro útoky při krouživém letu pomocí z boku střílejících šestihlavňových rotačních kulometů M134 Minigun. Upravenému C-47, jehož oficiální označení bylo FC-47, později změněné na AC-47, se v té době říkalo \"dragonship\" neboli dračí loď. Skutečným letounem palebné podpory v moderním smyslu se stal až teprve novější a větší Lockheed AC-130 \"Gunship II\". Toto těžce vyzbrojené letadlo bylo vybaveno řadou různých zbraňových systémů včetně 7,62mm rotačních kulometů M134, 20mm šestihlavňových rotačních kanónů M61 Vulcan, 25mm pětihlavňových rotačních kanónů GAU-12, 30mm automatických kanónů Mk44 Bushmaster II, 40mm kanónů Bofors L/60 a 105mm houfnic M102. Douglas AC-47 Spooky, Fairchild AC-119, a AC-130 Spectre/Spooky, byly zranitelné a určené k činnosti teprve po dosažení vzdušné převahy. Během vietnamské války spatřily světlo světa i menší americké letouny palebné podpory jako Fairchild AU-23 Peacemaker, jichž bylo postaveno celkem 15, a Helio AU-24 Stallion (celkem 20 strojů). Měly to být levné a nenáročné letouny, jež měly být předány leteckým silám spřátelených vlád v jihovýchodní Asii jako podpora protipovstaleckých operací. Tyto stroje tak sloužily v Thajském královském letectvu, v Jihovietnamských leteckých silách a v letectvu Khmerské republiky. V omezeném počtu je používalo i Letectvo Spojených států.\n\nObnovený zájem o koncepci letounů palebné podpory vedl k vývoji bojové varianty strategického letadla C-27J Spartan, která však kvůli rozpočtovým škrtům nesloužila v řadách USAF příliš dlouho. V leteckých silách řady jiných zemí tomu však bylo jinak. Velitelství zvláštních operací Letectva Spojených států údajně v roce 2013 zkoušelo verzi polského letounu PZL M28 Skytruck vyzbrojeného těžkými 12,7mm kulomety M2 Browning.\n\nPrvní vrtulníky palebné podpory měly výzbroj také umístěnou na boku. Příkladem je jednomotorový francouzský Aérospatiale Alouette III, který původně sloužil v portugalské koloniální válce a také v pohraničních konfliktech mezi Jihoafrickými obrannými silami a ozbrojeným křídlem Lidové organizace Jihozápadní Afriky.\n\nV době vietnamské války byly na vrtulníky palebné podpory upraveny víceúčelové stroje Bell UH-1 Iroquois (\"Huey\"), jež byly počínaje roky 1962–1963 vybavovány kulomety, raketomety, granátomety a automatickými kanóny. Letadla s rotující nosnou plochou neboli helikoptéry mohou pro přiblížení k cíli využívat celou řadu bojových manévrů, proto je v jejich případě termín \"letoun palebné podpory\" synonymem termínu \"těžce vyzbrojený vrtulník\". Do této kategorie spadají i bitevní vrtulníky, jako je Bell AH-1 Cobra.\n\n\n"}
{"id": "1239975", "url": "https://cs.wikipedia.org/wiki?curid=1239975", "title": "Jilovnice", "text": "Jilovnice\n\nJilovnice (polsky Iłownica, německy \"Illownitz\" nebo \"Niklasdorf\") je vesnice v jižním Polsku ve Slezském vojvodství v okrese Bílsko-Bělá. Leží na historickém území Těšínského Slezska, z geomorfologického hlediska se nachází v Údolí horního toku Visly. Patří k rybníkářské oblasti zvané Žabí kraj. V roce 2014 zde žilo 1027 obyvatel.\n\nNázev vesnice je převzatý od řeky, která jí protéká, Jilovnice, jejíž název je odvozen od jílu. V historických dokumentech se vyskytuje název od \"Gylownita\" (1305), \"Iyloffnicz\" (1392), \"Gylownicz\" (1563, 1566), \"Illownitz\" (1566) atd. V roce 1736 měla dva názvy \"Niclasdorf/Illownicza\". Německý název časem zanikl (ještě v roce 1804 byl \"Niclasdorf\")\n\nPrvní písemný záznam se nachází v latinském podrobném soupisu majetku \"Liber fundationis episcopatus Vratislaviensis\", který byl napsán v době biskupa Jindřicha I. z Vrbna kolem roku 1350 v souvislosti s výběrem desátek pro vratislavské biskupství. Vesnice patřila pod piastovské Těšínské knížectví, od roku 1327 byla součástí léna Českého království. Od roku 1526 až do roku 1918 byla součástí habsburské monarchie.\n\nV roce 1687 vesnici zakoupil Jan Kazimír Celesta z Celestinu a v roce 1793 byla prodána Těšínské komoře.\n\nV roce 2005 byla zahájená stavba filiálního kostela, který byl zasvěcen papeži Janu Pavlovi II. Kostel byl vysvěcen 29. června 2011.\n\nV tomto\n"}
{"id": "1239982", "url": "https://cs.wikipedia.org/wiki?curid=1239982", "title": "Parade", "text": "Parade\n\nParada (\"Парада\") je koprodukční hraný film z roku 2011, který režíroval Srđan Dragojević podle vlastního scénáře. Film ve formě černé komedie se zabývá LGBT právy v zemích bývalé Jugoslávie. \n\nZvěrolékař Radmilo a divadelní režisér Mirko, který organizuje svatby, tvoří pár, který žije v Bělehradě. Oba mají klidný vztah, přesto musejí denně čelit diskriminaci a homofobii. Mirko se s touto situací nechce smířit a tak se angažuje jako aktivista za práva LGBT menšiny ve skupině \"NGO-Tolerance\". Ta by chtěla v Bělehradě uspořádat Gay Pride Parade. Radmilo sice není zásadně proti Mirkově aktivitě, ale obává se možných negativních následků, především odporu neonacistů.\n\nMicky Limun (Citrón) je veterán z Jugoslávské války a bývalý kriminálník, kterému jsou svaté jen dvě věci – jeho milovaná Perla (Biserka), bývalá striptérka, a anglický buldoček Cukřík (Šećer). Po skončení války si otevřel školu juda a také zajišťuje osobní ochranku, především politiků, prominentů a lidí ze showbyznysu.\n\nJednoho dne je Cukřík postřelen a Micky jej zanese k Radmilovi do ordinace. Zde mu pohrozí smrtí, pokud pes nepřežije. Mezitím Perla najme Mirka, aby jí zorganizoval svatbu s Limunem. \n\nMirkovi je jasné, že gay pride je ohrožena hooligans a neonacisty a proto se obrátí o pomoc na bělehradskou policii, ta mu však odmítne poskytnout ochranu. Radmilo se rozhodne zajistit ochranu u Mickyho. Homofobní Limun odmítne ochranu poskytnout, ale Perla mu dá ultimátum – buď pomoc poskytne, nebo nebude svatba. Mickyho zaměstnanci odmítnou službu, takže se rozhodne jet s Radmilem do Chorvatska, Bosny a Hercegoviny a Kosova, aby poprosil o podporu bývalé protivníky z války. Ti mu pomoc přislíbí. Mezitím Perla nabídne LGBT aktivistům, aby se přesunuli do jejich vily, protože kancelář podlehla útoku molotovovými koktejly.\n\nLimunovi je jasné, že není schopen se svými společníky účastníky pochodu ochránit. Navštíví proto Vuka, svého syna z prvního manželství, který má u neonacistů vliv, aby na průvod neútočili. I když synovi nabídne peníze, ten odmítne.\n\nBěhem průvodu jsou Limun s válečnými veterány a aktivisté napadeni útočníky, kterých je přesila. Při boji je Mirko těžce zraněn a umírá.\n\nO rok později se v Bělehradu uskuteční pochod Gay Pride chráněný policisty, během kterého Radmilo rozpráší Mirkův popel do vzduchu.\n\n\nInspirací k filmu bylo násilí proti první Gay Pride v Srbsku roku 2001. Závěrečná scéna byla natočena v Bělehradě během reálné Gay Pride 2010. Režisér Dragojević byl často kritizován za to, že v celém filmu není vidět ani jeden polibek homosexuálního páru. Dragojević to obhajoval tím, že by chtěl zabránit tomu, aby se tyto intimní vztahy staly jediným tématem debaty o filmu, protože ten se měl zabývat mnohem významnějšími skutečnostmi.\n\nNavzdory postoji jihovýchodních a východních evropských zemí k homosexualitě zaznamenal film velký úspěch v celé bývalé Jugoslávii. Celkem vidělo film téměř 600 000 diváků, což je pozoruhodné vzhledem k demografii, nízké hustotě kin, ale i nelegálnímu šíření pirátských kopií. \"Parada\" s tak stal nejsledovanější jugoslávským filmem od rozpadu socialistické Jugoslávie.\n\nV Srbsku bylo promítání ve školách schváleno Ministerstvem školství v rámci občanské výchovy. V chorvatském Dubrovníku bylo v té době jediné kino ve správě dubrovnické diecéze, která odmítla film zařadit do programu.\n"}
{"id": "1239988", "url": "https://cs.wikipedia.org/wiki?curid=1239988", "title": "Zygmunt Radzimiński", "text": "Zygmunt Radzimiński\n\nZygmunt Feliks Radzimiński-Luba (2. dubna 1843 - 12. října 1928 Lvov) byl polský archeolog, historik, genealog a heraldik.\nStudoval od roku 1859 na univerzitě v Kyjevě přírodní vědy, pak právo. V květnu 1862 přerušil studium. Oženil se se sedmnáctiletou Anielou Czosnowskou, dcerou Jana - maršálka kraje zasławského a Marie Jełowické. Žil v Zawadyńcach nad Horyniem - majetku zděděném po svém dědečkovi Vincentovi Radzimińskim.\n\nV roce 1863 se usadil ve Lvově a začal pracovat v Ossolineu. V letech 1868/1869 navázal kontakt s vědeckou komunitou Krakova. Od roku 1876 vedl archeologické vykopávky na Volyni. 21. dubna 1876 byl zvolen do sejmu v Žitomiru jako zástupce kraje Ostrog. V pozdějších letech se usadil v Siwkach a hospodařil. Od roku 1876 často navštěvoval Krakov a poslouchal přednášky na Jagellonské univerzitě. V letech 1878/1879 založil v Krakově \"Dwutygodnik Naukowy, poświęcony archeologii, historii i lingwistyce\".\nOd roku 1904 se usadil opět ve Lvově a připojil se k vědecké komunitě (Wincenty Pol, August Bielowski, Franciszek Ksawery Godebski). Postavil zde vilu \"Luba\".\n\nV roce 1878 se stal členem-korespondentem v Moskevské archeologické společnosti, členem Polské akademie věd a mnoha vědeckých společností. Byl v roce 1908 zakládajícím členem polské heraldické společnosti, a v roce 1911 se stal jejím prezidentem a v roce 1925 čestným prezidentem.\n\nVědecká činnost Zygmunta Radzimińskieho byla věnována především historii Ukrajiny a Volyně.\n\n"}
{"id": "1239994", "url": "https://cs.wikipedia.org/wiki?curid=1239994", "title": "Frelichov", "text": "Frelichov\n\nFrelichov (, ) je vesnice v jižním Polsku ve Slezském vojvodství v okrese Těšín v gmině Chyby. Leží na území Těšínského Slezska poblíž Goczałkowické přehrady a patří k rybníkářské oblasti zvané \"Žabí kraj\". Ke dni 31. 12. 2014 zde žilo 647 obyvatel, rozloha obce činí 2,94 km².\n\nPočátky obce souvisejí se zřízením v roce 1698 velkostatku Těšínské komory \"Fröhlichhof\" („Veselý dvůr“). K jejímu dalšímu vývoji došlo díky osidlování a obhospodařování místa po vyschlých rybnících – průběh hlavních ulic \"Polna\", \"Olchowa\" a \"Kwiatowa\" odráží průběh někdejších rybničních hrází. Mezi Frelichovem a Záříčím nebo Chybami neexistují přirozené hranice, jejích zástavba se vzájemně prolíná.\n"}
{"id": "1240001", "url": "https://cs.wikipedia.org/wiki?curid=1240001", "title": "Ján Klempa", "text": "Ján Klempa\n\nJán Klempa (pseudonymem Jacovský, rodným jménem \"Joanes Evangelista Josephus Michaël Klempa\", 1. prosince 1839 Jacovce, Habsburská monarchie – 26. října 1894 Zeleneč, Rakousko-Uhersko) byl slovenský kněz, historik, národněkulturní pracovník, folklorista a spisovatel.\n\nNarodil se v rodině správce majetku. Vzdělání získal v Hlohovci, kde studoval na gymnáziu filozofii a ve Vídni, kde studoval teologii. V roce 1862 byl vysvěcen na kněze. Působil jako katolický kaplan v Okoči a Suché nad Parnou, v roce 1866 byl administrátorem a v letech v 1876–1894 působil jako farář v Zelenči. \n\nPsal práce historické, národopisné, obrozenecké, archeologické a folkloristické. Zabýval se v nich bohatou historií svého slovenského národa a výsledky sběratelské činnosti z okolí svého působiště. Bylo to zejména odvozování některých jmen, osídlení Slováků na Dolní zemi, topografie Slovenska, pojmenování osad, pozůstatky Slováků v Sedmihradsku, pomaďaršťování Slováků a další. Sesbíral i slovenské zvyky, které také uveřejnil ve svých pracích, vydaných pod názvem \"Obyčaje Slovákov v okolí Trnavy\", \"Povery na Slovensku\" atd. V roce 1894 napsal dějiny pěstování brambor v Uhersku a v zemích rakouských. Svou sbírkou 150 lidových písní z Bratislavské a Nitranské župy, která vyšla knižně v roce 1880 tiskem Literárního spolku v Praze, obohatil národní pokladnu lidových písní. Přispíval do mnoha časopisů (např. \"Cyril a Metod, Orol, Slovenský letopis, Literárne listy, Kazateľňa, Katolícke noviny, Pútnik svätovojtešský, Slovesnosť\" a jiné). Vedle literární práce se horlivě věnoval i slovenské národně-obrozenecké činnosti.\n\n"}
{"id": "1240007", "url": "https://cs.wikipedia.org/wiki?curid=1240007", "title": "Tchaj-jie-čch’", "text": "Tchaj-jie-čch’\n\nTchaj-jie-čch’ nebo jezero Tchaj-jie () je umělé jezero, které se nachází v historickém centru Pekingu v bývalém Císařském městě, západně od Zakázaného města.\n\nKrása jezera a jeho užitečnost pro zásobování vodou byly zohledněny při výběru umístění paláce chána Kublaje a města Pekingu. Jezero se zachovalo, nicméně je rozděleno do tří částí, doslova „tří moří“, severního (Pej-chaj), středního (Čung-chaj) a jižního (Nan-chaj). Severní jezero je částí veřejného parku Pej-chaj, jižní dvě tvoří většinu rozlohy areálu Čung-nan-chaj, sídla ústředí Komunistické strany Číny a vlády Čínské lidové republiky.\n\nJezero bylo poprvé postaveno v rámci regulace toku řeky Ťin-šuej tekoucí ze severu k tehdejšímu Pekingu (Čung-tu, Střední hlavní město), za Čeng-cunga, císaře džürčenské říše Ťin. Džürčenské Čung-tu leželo jižně od pozdější jüanské a mingské metropole a bylo zásobováno vodou z nezávislých zdrojů. Roku 1179 ťinští panovníci postavili vedle nového jezera palác Velkého míru (palác Ta-ning).\n\nPo válkách Džürčenů s Mongoly a mongolském dobytí severní Číny Čung-tu ztratilo své postavení, v 60. letech 13. století se mongolský chán Kublaj rozhodl umístit své hlavní město Ta-tu bezprostředně severně od bývalého Čung-tu. Výstavbu řídili Liou Ping-čung a Kuo Šou-ťing, kteří postavili nové město kolem ťinského paláce a jezera Tchaj-jie, významného vodního zdroje metropole. Jezero bylo rozšířeno na rozlohu současných „tří moří“, a kolem něj byly postaveny tři paláce. Čistota jezera byla chráněna zákonem; od pramenů v horách Jü-čchüan až k jezeru Tchaj-jie byl tok řeky Ťin-šuej zregulován a poddaným bylo zakázáno koupání, praní prádla, napájení dobytka i skládkování odpadků podél toku.\n\nV mingském období po rozhodnutí o přenesení hlavního města do Pekingu, započala v roce 1406 stavba Zakázaného města. Nový palác byl jižně od bývalého jüanského, východně od jezera. Tchaj-jie bylo rozšířeno na jih spolu s ním. Zemina získaná při hloubení jezera a příkopů před hradbami byla použita na severu palácového okrsku, kde dělníci nasypali horu Dlouhého života (dnes Ťing-šan), přičemž zahrnuli bývalé jüanské stavby a z hlediska feng-šuej zlepšili postavení nových paláců.\n\nJezero pak zahrnovalo tři současné „moře“, rozdělené mosty, ale nadále kolektivně známé jako Tchaj-jie nebo Ťin-chaj (, Zlaté moře). Oblast kolem jezera ležící západně od Zakázaného města dostala název Západní park (, Si-jüan). Mingský císař Ťia-ťing do něj přesídlil z paláců Zakázaného města ve snaze o únik z nesvobodného života u dvora, přitom se ho snažil přetvořit v taoistickou Zemi nesmrtelných.\n\nPoté, co se chopila moci mandžuská dynastie Čching v polovině 17. století, nová vláda omezila rozsáhlé mingské parky kolem jezera, jejich část uzavřela hradbami a připojila k císařským palácům, jednotlivé úseky jezera dostaly jejich moderní jména. Postupně císaři postavili podél břehů jezera pavilony a domy, v nichž sídlili během léta.\n"}
{"id": "1240021", "url": "https://cs.wikipedia.org/wiki?curid=1240021", "title": "Seznam českých hráčů v KHL v sezóně 2016/2017", "text": "Seznam českých hráčů v KHL v sezóně 2016/2017\n\nToto je seznam hráčů Česka a jejich statistiky v sezóně 2016/2017 KHL.\n"}
{"id": "1240024", "url": "https://cs.wikipedia.org/wiki?curid=1240024", "title": "Seznam vrcholů ve Smrčinách", "text": "Seznam vrcholů ve Smrčinách\n\nSeznam vrcholů ve Smrčinách obsahuje pojmenované smrčinské vrcholy s nadmořskou výškou nad 600 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku. Seznam postihuje pouze českou část pohoří, německá část zatím není zahrnuta.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 600 m. Celkem jich je 33, z toho 8 s výškou nad 700 m. Nejvyšší horou je Háj s nadmořskou výškou 758 m, který se nachází v geomorfologickém okrsku Hájská vrchovina.\n\nV české části Smrčin není mnoho výrazných vrcholů a prominenci nad 100 m má pouze nejvyšší hora Háj (108 m), která se nachází v geomorfologickém okrsku Hájská vrchovina.\n\n"}
{"id": "1240025", "url": "https://cs.wikipedia.org/wiki?curid=1240025", "title": "Dark Train", "text": "Dark Train\n\nDark Train je počítačová hra z roku 2016. Vytvořilo ji české studio Paperash Studio. Hra vyšla 25. října 2016. Hra je adventurou, která vyniká atmosférou a netradičním pojetím.\n\nHra se točí kolem Temného vlaku, který byl posledním výtvorem geniálního vynálezce D. W. Tagrezbunga. Ten jej začal vytvářet na zakázku od neznámého klienta. Vlak představuje model světa, který však funguje bez lidí. Vynálezce však v den dokončení díla zemřel, a tak musí vlak doručit mechanická krakatice Ann 2.35f.\n\nHra se ovládá myší. Kurzor je představován krakaticí Ann 2.35.f, která je hlavní postavou hry. Hráč s ní musí ovládat vlak, který autoři popisují jako mechanické „tamagotchi“. Hráč musí doručit vlak k zákazníkovi. Každý vagón představuje určitý svět. Jejich pořadí lze měnit, čímž se mění prostředí a důsledky. To je popisováno jako vlivy. Hráč přitom musí prozkoumávat funkce vlaku a jeho jednotlivá tajemství. Později pak hráč nalezne ve vlaku malé tvory, které bude odchovávat.\n\nRecenze na serveru Keengamer. Udělila hře 8 bodů z 10. Kladně byly hodnoceny hlavně vypravěčské mechaniky, hádanky a soundtrack. Kritiku hra sklidila pro občasn bugy a pády hry.\n\n"}
{"id": "1240026", "url": "https://cs.wikipedia.org/wiki?curid=1240026", "title": "Abbath", "text": "Abbath\n\nAbbath je norská black metalová kapela zformovaná v roce 2015 v Bergenu bývalým zpěvákem a kytaristou skupiny Immortal s pseudonymem Abbath Doom Oculta. Debutní studiové album s názvem \"Abbath\" vyšlo 22. ledna 2016. \nPoprvé živě hráli na Tuska Open Air 2015. Při živých vystoupení se skupinou účinkují Ole André Farstad (kytara) a Rusty Cornell (basová kytara). Skupina je nápadná svými kostýmy a nalíčením, tzv. corpse paint.\n\n\n\n\n\n"}
{"id": "1240028", "url": "https://cs.wikipedia.org/wiki?curid=1240028", "title": "Schrems (Dolní Rakousy)", "text": "Schrems (Dolní Rakousy)\n\nSchrems ( \"Skřemelice\") je město v Rakousku ve spolkové zemi Dolní Rakousy v okrese Gmünd. Žije v něm 5496 obyvatel (podle sčítání z roku 2016).\n\nSchrems se nachází v severozápadní části spolkové země Dolní Rakousy. Jeho rozloha činí 60,82 km², z nichž 49,16% je jí zalesněných.\n\nÚzemí města Schrems se skládá ze čtrnácti částí (v závorce uveden počet obyvatel k 1.1.2015):\n\n\nSchrems byl založen roku 1200, městem se stal až 23. října 1936. Jméno říčky Braunaubach (česky Skřemelice), která městem protéká, dříve znělo Schremelize, pravděpodobně podle českého slova křemen. Panují názory o tom že tedy název města pochází od vodního toku (jako je tomu v češtině), ale nelze to nijak dokázat.\n\nZ roku 1410 pochází první zmínka o pivovaru. V roce 1582 daroval císař Rudolf II. městu znak. V 17. století bylo uděleno městu císařem Leopoldem I. tržní právo a byla zahájena stavba zámku.\n\nMěsto bylo několikrát stiženo pohromami. Roku 1680 zde zuřil mor. Dne 10. května 1772 vypukl velký požár a též 2. dubna 1871 Schrems vzplanul, tentokrát bylo zničeno 40 domů, škola a kostel. V roce 1984 oblast zasáhla vichřice o síle 8-10 stupňů Beaufortovy stupnice a také byla zasažena roku 2002 při stoleté vodě.\n\n\n"}
{"id": "1240029", "url": "https://cs.wikipedia.org/wiki?curid=1240029", "title": "Chintila", "text": "Chintila\n\nChintila také Chintilla či Cintila (606 - 20. prosince 639/640, Toledo) byl od roku 636 vizigótský král Hispánie, Septimánie a Galicie. Vládl až do své smrti v roce 639 či 640.\n\nKrálem byl zvolen šlechtou a biskupy, podle kánonu 75 IV. koncilu v Toledu v roce 636, kdy na trůnu nahradil krále Sisenanda. K tomu za jakých okolnosti k tomu došlo se nedochovaly žadné informace. \n\nChintila pravděpodobně pod vlivem papeže Honoria obnovil drsné pronásledování Židů. Během své vlády svolal v červnu roku 636 V. koncil v Toledu, kterého se účastnilo dvacetdva biskupů. Biskupové z Narbonensis se z politických důvodů neúčastnili. O dva roky později, v červnu 638 svolal VI. koncil v Toledu. Během obou koncilů se řešilo mnoho témat a legislativně mnoho nových předpisů, primárně se zabývaly politickými otázkami. Král a rada biskupů schválila zákon, kdy budoucí králové musí být volení jen vizigótskými šlechtici a biskupy. Král musel být vybrán pouze z řad šlechty, nikoliv z řad duchovenstva (tonsurado), z řad prostých lidí či řad cizinců. Určili výši trestů za povstání a vešel v platnost zákon, podle kterého všechen nabytý majetek, který král nabyl právem, nemohl být zabaven jeho nástupcem. Nakonec zakázal nekatolíky uvnitř hranic říše, které vyústilo v mnoho vynucených konverzí. Chintila během své vlády měl velký strach ze ztráty trůnu, majetku, z povstání opozice, měl strach i ze ztráty následnictví pro svého syna, proto koncily v Toledu schvalovaly především zákony na ochranu krále a jeho rodiny. \n\nZemřel v Toledu v roce 639 či 640 přirozenou smrtí. Následovníkem na trůnu Vizigótské říše se stal jeho syn Tulga.\n"}
{"id": "1240030", "url": "https://cs.wikipedia.org/wiki?curid=1240030", "title": "Hallgrímur Helgason", "text": "Hallgrímur Helgason\n\nHallgrímur Helgason (* 18. února 1959 Reykjavík) je islandský spisovatel, malíř a překladatel.\n\nStudoval na Islandské akademii umění (1980–1981) a Akademii výtvarných umění v Mnichově (1981–1982). Jelikož studium ho neuspokojovalo, začal se věnovat krajinomalbě a vytvářet vlastní romantické, „hezké“ a barevné obrazy inspirované svou rodnou zemí. Zimu 1985/86 strávil v americkém Bostonu a v letech 1986–1989 pobýval a tvořil v New Yorku.\n\nLiterárně debutoval románem \"Hella\" (1990), odehrávajícím se v malém islandském městečku Hella. V letech 1990–1995 žil a tvořil v Paříži; podzim roku 1995 strávil v newyorském Brooklynu a napsal zde svůj třetí román \"101 Reykjavík\" (1996).\n\nV roce 1996 se vrátil zpátky do Reykjavíku a publikoval svou první sbírku poezie. O pět let později vydal kontroverzní román \"Höfundur Íslands\" (2001), jehož tématem je patrně největší islandský spisovatel Halldór Kiljan Laxness a v němž se částečně inspiroval jeho nejvýznamnějším dílem, ságou \"Svobodný lid\". K dalším známějším Hallgrímurovým románům patří \"10 rad nájemného vraha, jak vyčistit kvartýr\" (2008) a \"„Konan við 1000°“\" (2011).\n\nDva z jeho románů byly zfilmovány (podle knihy \"101 Reykjavík\" vznikl film \"S milenkou mé matky\") a podle čtyř z nich vznikly divadelní hry. Jako malíř měl více než 30 samostatných výstav na Islandu, v Dánsku, Švédsku a ve Francii a jeho díla se nacházejí v sbírkách několika galerií.\n\n\n\n"}
{"id": "1240034", "url": "https://cs.wikipedia.org/wiki?curid=1240034", "title": "Avisio", "text": "Avisio\n\nAvisio (resp. L'Avìsio, v místních nářečích \"La Veisc\" (jazyk ladino), \"L'Avés\" (nářečí fiamazzo), \"L'Avìs\" (nář. cembrano) či \"Laifserbach\" ) je 89,4 km dlouhá říčka (it. \"torrente\") v Itálii, levý přítok Adiže v Autonomní provincii Trento.\n\nŘíčka pramení v masivu Marmolada a pokračuje údolími Fassa, Fiemme a Cembra, poté se vlévá do Adiže v městečku Lavis, asi 8 km severně od Trenta.\n"}
{"id": "1240035", "url": "https://cs.wikipedia.org/wiki?curid=1240035", "title": "Sturač japonský", "text": "Sturač japonský\n\nSturač japonský (\"Styrax japonicus\") je okrasná, subtropická, opadavá dřevina pěstovaná občas i v českých parcích. Pochází z východní Asie a bývá vysazován pro svou hojnou násadu visících bílých květů. V České republice není příliš znám a tudíž rozšířen, roste obvykle jen v botanických zahradách a přidružených parcích.\n\nPro úspěšný růst a bohaté kvetení požaduje světlé stanoviště s  humózní a průběžně vlhkou půdou, neutrální nebo mírně kyselou. Ve středoevropských podmínkách se vysazují na chráněná stanoviště; starší rostliny zdejší zimu obvykle přečkávají bez problému, mladé semenáče se doporučuje na zimu chránit před studeným větrem chvojím.\n\nVe své domovině je to strom s kmenem s hladkou kůrou, který dosahuje do výše až 8 m a jeho horizontální větve vytvářejí zaoblenou korunu, v české přírodě vyrůstá často jen jako mnohem nižší keř. Šedá kůra starších větví je rozpraskaná a zevnitř prosvítá oranžová barva. Letorosty jsou slabě zploštěné a purpurové, později se stávají kulatými. Jsou porostlé střídavými listy s krátkými řapíky, mají papírovitou až kožovitou strukturu, široce obvejčité tvar a jsou 5 až 10 cm dlouhé a 1 až 6 cm široké. Jejich čepele jsou u báze klínovité, na vrcholku špičaté, po obvodě celokrajné, mají pět až sedm párů žilek, jsou zespod na žilkách chlupaté a jinak lysé, na líci lesklé a na rubu matné.\n\nBílé, příjemně vonící květy zvonkovitého tvaru bývají velké asi 3 cm. Vyrůstají jednotlivě na převislých žlutých či oranžových stopkách, asi 3 cm dlouhých a společně vytvářejí pěti až osmikvěté koncové hrozny. Kalich je tvořen pěti blanitými, nestejnými, slabě nazelenalými lístky. Zvonovitá koruna má pět bílých, vejčitých laloků vespod srostlých a krátkou trubku. V květu je pět zploštělých, krátkých, žlutých tyčinek s podélně se otvírajícími prašníky a několikadílný semeník s mnoha vajíčky a s jednou čnělkou s bliznou. Kvete v květnu až červenci, plody dozrávají v srpnu až říjnu.\n\nPlodem je hnědošedá, vejčitá nebo elipsoidní pukající peckovice 8 až 15 mm velká. Je porostlá šedými hvězdicovitými chlupy a obsahuje jedno až tři hnědá, vrásčitá semena. Zralá souplodí zůstávají na stromech ještě i po opadu listů.\n\nRostlina se nejlépe rozmnožuje předem v chladu stratifikovanými semeny sázenými do vlhké půdy, nebo je lze čerstvá vysázet přímo na záhon již na podzim. Dospělý jedinec vyprodukuje velké množství semen, která často samovolně v blízkosti vyklíčí. Může se také vegetativně množit řízky z měkkého dřeva sázenými do teplého a vlhkého skleníku nebo hřížením větví.\n\nSturač japonský bývá vysazován převážně pro sněhobílé, jako by voskové květy visící ve velkém množství pod větvemi, které se postupně rozvinou z krémově bílých poupat, Skýtá také pěkný pohled i na podzim, kde se zelená barva listů mění do hněda a na stromech visí od pozdního léta do pozdního podzimu šedavé peckovice po opylených květech.\n\nStrom je také v české krajině neobvyklý svým téměř vodorovně rostoucími větvemi, které se časem sklápějí dolů a s věkem stěžují průchod pod stromy. Po odkvětu se stromy dají dobře tvarovat. Stromy se dožívají 40 a více let, jsou částečně tolerantní ke znečištěnému městskému prostředí a netrpí živočišnými škůdci. Protože jsou nevelkého vzrůstu, jsou doporučovány do malých zahrad nebo pro výsadbu ve skupinách.\n\n\n \n"}
{"id": "1240038", "url": "https://cs.wikipedia.org/wiki?curid=1240038", "title": "Dungannon", "text": "Dungannon\n\nDungannon (irsky: \"Dún Geanainn\", skotsky: \"Rathgannon\") je město v Severním Irsku, v hrabství Tyrone. Je třetím největším městem v hrabství (po městech Omagh a Strabane). Rozloha města je 8,358 km².Kdysi byl Dungannon významným střediskem výroby lnu. Ve městě se nachází sklárna \"Tyrone Crystal Factory\".\n\nV roce 2011 zde žilo přes 14 tisíc obyvatel. Dungannon je městem s nejvyšším podílem imigrantů (nejčastěji z Polska a Litvy) v Severním Irsku (tvoří 11 procent obyvatel). Jejich počet se mezi lety 2001 a 2011 zdesetinásobil. Většina z nich sem přišla za prací v místních potravinářských závodech.\n\n"}
{"id": "1240041", "url": "https://cs.wikipedia.org/wiki?curid=1240041", "title": "Alavus", "text": "Alavus\n\nAlavus (šv. \"Alavo\") je finské město v Etelä-Pohjanmaa v Západním Finsku.\n\nPočet obyvatel je 9 846 (2007) a rozloha 843,1 km² (z toho 52,46 km² je voda). Hustota obyvatelstva je 12,3 obyvatel na km².\n\nRozšířené je zemědělství a lesnický průmysl. Většina výrobního průmyslu se zaměřuje na konstrukci materiálů, konstrukcí a staveb. Alavus má 60 jezer s 324 km pobřeží.\n\n"}
{"id": "1240046", "url": "https://cs.wikipedia.org/wiki?curid=1240046", "title": "Sankt Vith", "text": "Sankt Vith\n\nSankt Vith (francouzsky: \"Saint-Vith\") je belgické město ve Valonském regionu v provincii Lutych. Město má přibližně 9 637 obyvatel (2016).\n\nOd 1. ledna 1977 se město Sankt Vith skládá z těchto částí (bývalých obcí):\n\n\n"}
{"id": "1240053", "url": "https://cs.wikipedia.org/wiki?curid=1240053", "title": "HN R200", "text": "HN R200\n\nHN R200 je český supersportovní automobil z dílny \"Hoffmann&Novague\" uvedený v roce 2016, který je poklonou vozu Škoda 200 RS. K jaru 2017 byly vyrobeny jen dva exempláře, jeden oranžový a druhý modrý.\n\nVývoj vozu trval přibližně dva a půl roku, získání homologace další rok. Koncept představený v dubnu 2015 byl původně nazvaný \"R200 non-fiction\". Stál na základech první generace Audi R8 a dostal novou karoserii, která odkazuje na slavnou Škodu 110R. Finální podoba pod názvem \"HN R200\" dostala v říjnu 2016 homologaci pro silnice. Tehdy se mluvilo o výrobě až 30 exemplářů. Prozatím (jaru 2017) byly vyrobeny dva.\n\nAuto je vyrobeno přestavbou Audi R8 předchozí generace s manuální převodovkou. Architektura výchozího auta určila také tvar \"HN R200\". Z původního Audi R8 je zachován podvozek, vzadu uložený osmiválcový motor a okenní skla. Karoserie je převážně hliníková, doplněná kompozitovými prvky z uhlíkových vláken. Přední světla pochází z Bentley a také většina ostatních při stavbě použitých komponentů je od koncernu Volkswagen. Výkon auta dosahuje 430 koní, auto jede maximálně 280 km/h a z 0 na 100 km/h zrychlí za 4,5 s. Vůz byl v době uvedení v říjnu 2016 prodáván za cenu 4,2 milionu Kč.\n\n"}
{"id": "1240054", "url": "https://cs.wikipedia.org/wiki?curid=1240054", "title": "Andon (Alpes-Maritimes)", "text": "Andon (Alpes-Maritimes)\n\nAndon je francouzská obec, která se nachází v departementu Alpes-Maritimes, v regionu Provence-Alpes-Côte d 'Azur.\n\nAndon má rozlohu 54,3 km². Nejvyšší bod je položen 1649 m n. m., nejnižší bod 911 m n. m..\n\nAndon má 562 obyvatel (2009).\n\nGraf vývoje obyvatelstva:\n"}
{"id": "1240056", "url": "https://cs.wikipedia.org/wiki?curid=1240056", "title": "Medozvěstka křiklavá", "text": "Medozvěstka křiklavá\n\nMedozvěstka křiklavá (\"Indicator indicator\") je pták čeledi medozvěstkovití (Indicatoridae) z řádu šplhavci (Piciformes).\n\nMedozvěstka křiklavá dorůstá délky okolo 20 cm a váží asi 50 g. Jako všichni afričtí medozvěstkovití má po stranách ocasu výrazné bílé skvrny. Samec má vršek těla tmavě šedo-hnědý, spodek těla bílý a krk černý. Křídla má bělavě žíhaná a na rameni žlutou skvrnu. Jeho zobák je růžový.\n\nSamice je méně výrazná, nemá černé hrdlo a její zobák je načernalý. Nedospělí jedinci jsou velmi odlišní, horní část těla mají olivově hnědou, stehna bílá a hrdlo a horní část prsou mají žlutě zbarvené.\n\nMedozvěstka křiklavá se živí především obsahem včelích hnízd: včelími vajíčky, larvami a kuklami, larvami zavíječe voskového a malého a včelím voskem (medozvěstka patří mezi jednoho z mála ptáků, kteří umí strávit vosk). Často se sdružují s ostatními medozvěstkami u včelích hnízd; nedospělí jedinci převládají nad dospělými, a nedospělí jedinci tohoto druhu převládají nad všemi ostatními druhy. Stejně jako ostatní medozvěstkovití vstupuje do včelích hnízd, zatímco jsou včely časně zrána apatické, krmí se na opuštěných úlech (africké včely je opouštějí častěji než včely z mírného pásma) a odstraňuje zbytky po hnízdech, které vyloupil člověk nebo jiná velká zvířata, zejména medojed kapský.\n\nMedozvěstka křiklavá je známá tím, že navádí lidi k hnízdům divokých včel.\n\nToto navigování nelze předvídat a je častější u dospívajících jedinců a samiček, než u dospělých samců. Pták navádí tak, že přitahuje pozornost člověka třepotavými, drnčivými „tóny ‚tya‘ složenými z pípání a pískání,“ které vydává také při útoku. Poté letí k hnízdu obývanému včelami (medozvěstka křiklavá zná ve svém teritoriu spoustu míst, kde včely sídlí), přistane a znovu volá. Podobně jako v jiných situacích roztáhne svůj ocas a ukazuje tak bílé skvrny a zároveň létá vzhůru, díky čemuž je velmi výrazná. Pokud ji následují domorodí lovci medu, dospělé včely v nalezeném hnízdě pomocí kouře ochromí a otevřou jej pomocí seker nebo mačet. Poté, co si vezmou med, sní mědozvěstka cokoliv, co po nich zbude.\n\nStudie zjistila, že lidé z kmene Borana z východní Afriky při využití medozvěstky zkracují dobu hledání medu přibližně o dvě třetiny. Kvůli této výhodě používají před začátkem pátrání po medu lidé kmene Borana zvláštní typ hlasité píšťaly, známé také jako \"fuulido. Fuulido\" dokáže míru setkání s medozvěstkou až zdvojnásobit.\n\nMedozvěstka křiklavá také chytá některé druhy létajícího hmyzu, zejména rojící se termity. Někdy pronásleduje savce nebo ptáky, aby mohla chytat hmyz, který vyrušili a donutili vyletět. Občas se jedinec nebo dvojice přidá k hejnu ptáků smíšeného druhu. Je též známá tím, že jí vejce menších ptáků.\n\nKromě toho, že je predátorem hmyzu a žije v mutualistickém vztahu se živočišnými druhy, které ji následují k medu, je medozvěstka křiklavá hnízdním parazitem. Klade celkem 10 až 20 bílých vajec za rok v sérii po 3 až 7 vejcích. Každé vajíčko klade do odlišného hnízda ptáků jiného druhu, včetně některých datlovitých, špačkovitých, ledňáčkovitých, vlhovitých, vousáků, dudkovců a velkých vlaštovkovitých. Všechny druhy, na kterých parazituje, hnízdí v dírách, krytých nebo hlubokých hnízdech. Mládě, ještě stále slepé a bez peří, má na zobáku membranózní háček, kterým zabije mláďata hostitele rovnou, nebo je zraňuje opakovaně tak dlouho, dokud nezahynou.\n\nMedozvěstka křiklavá obývá subsaharskou Afriku, kde se také rozmnožuje. Vyskytuje se v nejrůznějších prostředích se stromovým porostem, především v suchých a otevřených lesnatých oblastech, nikoli však v západoafrické džungli.\n\n"}
{"id": "1240059", "url": "https://cs.wikipedia.org/wiki?curid=1240059", "title": "Martin Bača", "text": "Martin Bača\n\nMartin Bača je jméno a příjmení, jež má více nositelů:\n\n"}
{"id": "1240060", "url": "https://cs.wikipedia.org/wiki?curid=1240060", "title": "Antonín Lukáš (rozcestník)", "text": "Antonín Lukáš (rozcestník)\n\nJméno a příjmení Antonín Lukáš má více nositelů:\n\n"}
{"id": "1240066", "url": "https://cs.wikipedia.org/wiki?curid=1240066", "title": "Kostel Narození Panny Marie (Hořice v Podkrkonoší)", "text": "Kostel Narození Panny Marie (Hořice v Podkrkonoší)\n\nKostel Narození Panny Marie je římskokatolický, orientovaný, farní kostel v Hořicích. Je chráněn od 3. 5. 1958 jako kulturní památka České republiky. Kostel je situován v centru města, 100 metrů jižně od hlavního hořického náměstí Jiřího z Poděbrad. Mimo pravidelné bohoslužby je pro svou vynikající akustiku využíván pro pořádání koncertů nejen chrámové a varhaní hudby.\n\nPůvodně gotický dvoulodní kostel pocházející ze 13. století byl zasvěcen Panně Marii. Dne 17. srpna 1738 postihl Hořice jeden z nejničivějších požárů v celé historii, který měl za následek i zničení kostela s farou, školy, radnice a městského i panského špitálu. Při požáru shořel i starobylý orloj a žár roztavil kostelní zvony. Oheň si vyžádal pět lidských životů. Katastrofa vyvolala vlnu dobročinnosti. Vrchnost poskytla peníze a dřevo na novou stavbu kostela, pomohla i okolní města. Problém byl s bohoslužbami, které v období baroka byly nezbytnou součástí každodenního života. Požár poškodil kostel tak, že v něm nebylo možno mše sloužit, a nedaleký kostel svatého Gotharda právě procházel stavebními úpravami, které musely být co nejvíce urychleny, aby kostel mohl být týden po požáru vysvěcen. Město okamžitě podniklo i kroky k zajištění stavby nového kostela. Návrh byl svěřen, pravděpodobně samotným pražským arcibiskupem Mořicem Gustavem, hrabětem z Manderscheidu, správcem hořického nadačního panství, přednímu baroknímu architektu Kiliánu Ignáci Dientzenhoferovi. Ten urychleně zhotovil plány velkorysé stavby nahrazující starý kostel, který nepostačoval potřebám rozrůstajícího se městečka. Celkové výdaje na stavbu dosáhly 19 977 zlatých. Věž zůstala zakryta provizorně stanovou střechou, nová cibulová báň s křížkem z dílny mistra Ignáce Klementa z Chrudimi byla osazena až 29. října 1748. Dientzenhofer se o stavbu hořického kostela staral velice pečlivě, jak je zřejmé z několika jeho dopisů, které v průběhu prací zasílal do Hořic. Kostel dvakrát vyhořel - v letech 1778 a 1838, ale pokaždé byl obnoven. Po roce 1989 byl opraven do dnešní podoby. Do kulturní historie se kostel zapsal 21. listopadu 1820, kdy zde byli oddáni rodiče Bedřicha Smetany.\n\nBarokní orientovaná stavba na křížovém půdoryse. Hranolová věž s arkádami ve zvonovém patře a osmibokou bání je vestavěná na severní straně lodi. Hlavní loď má délku 38 metrů, šířku 24 metrů a výšku 16,5 metrů, příčná loď má délku 24 metrů a šířku 8 metrů. Z plánů je zřejmé, kostel měl mít i druhou věž, která nebyla realizována pravděpodobně z finančních důvodů. Ve štítu kostela je osazena 8 metrů vysoká Madona z roku 1926, vynikající dílo profesora Václava Suchomela. Původní kostel měl loď o délce 17,5 metrů a šířce 9,5 metrů s presbytářem o délce 10 metrů a šířce 4 metry a s dvojicí obranných věžích, hranolovou a kruhovou. Býval obehnán hradební zdí čtvercového půdorysu, která byla pozůstatkem středověkého opevnění. Mezi zdí a kostelem býval hřbitov, na kterém se pohřbívalo do roku 1829.\n\nInteriér je vybaven barokně a klasicistně, převážně z 2. poloviny 18. století. Nejstarší památkou kostela je cínová křtitelnice ze 16. století. Obrazy křížové cesty z roku 1860 jsou od hořického malíře Petra Maixnera. Většina dřevěných soch z 18. a 19. století je od novopackého řezbáře Antonína Suchardy. Fresky na stropě a stěnách kostela z konce 19. století jsou dílem novobydžovského malíře Ludvíka Nejedlého. Oltář Narození Panny Marie z 18. století je dílem vlašské školy. V dlažbě kostela je zapuštěno pět hladkých náhrobních desek, kryjících otvory krypt, v nichž jsou uloženy ostatky příslušníků místní vrchnosti.\n\nNa prostranství kolem kostela je umístěna řada barokních soch, které původně stávaly na místech, která zanikla nebo byla ohrožena stavebními úpravami.\n\nBohoslužby se konají v neděli od 8.00, od úterý do pátku v 17.00 (v době letního času v 18.00) a v sobotu v 8.00 (v době letního času v 7.00).\n\n"}
{"id": "1240067", "url": "https://cs.wikipedia.org/wiki?curid=1240067", "title": "Něja", "text": "Něja\n\nNázev Něja má více významů:\n\n\n"}
{"id": "1240072", "url": "https://cs.wikipedia.org/wiki?curid=1240072", "title": "Marek Ambroży", "text": "Marek Ambroży\n\nMarek Ambroży (12. června 1951 – 8. června 2012) byl polský biblista, filozof náboženství, patrolog a starokatolický teolog, profesor na Křesťanské teologické akademii ve Varšavě (ChAT).\nV roce 1977 ukončil studium teologie v ChAT a v roce 1980 postgraduální studium filozofie na univerzitě ve Varšavě. V roce 1998 získal doktorát na základě disertační práce \"Eklesiologie ve studiu starokatolických teologů\". Od roku 2004 zastával post vedoucího katedry církevních dějin, a poté byl vedoucím katedry filosofie a sociologie na téže univerzitě, profesor teologie ChAT. 10. května 2012 byl zvolen prorektorem. \n\nZastával řadu funkcí v orgánech Polskokatolické církve v Polsku. Přednášel také na pravoslavném semináři ve Varšavě latinský jazyk a dějiny filosofie.\n\nPodílel se na přípravě ekumenického překladu Bible. Byl autorem překladu z knihy Jób.\n\n"}
{"id": "1240075", "url": "https://cs.wikipedia.org/wiki?curid=1240075", "title": "Unserfrau-Altweitra", "text": "Unserfrau-Altweitra\n\nUnserfrau-Altweitra je obec v Rakousku ve spolkové zemi Dolní Rakousy v okrese Gmünd. Žije v ní 1001 obyvatel (podle sčítání z roku 2016).\n\nUnserfrau-Altweitra se nachází v severozápadní části spolkové země Dolní Rakousy. Její rozloha činí 40,19 km², z nichž 45,17 % je zalesněných.\n\nSeverozápadně od Pyhrabrucku leží hraniční přechod. Na druhé straně hranic se nachází nejbližší české město Nové Hrady.\n\nÚzemím obce protéká Lužnice a pramení na něm Novohradský potok.\n\nÚzemí obce Unserfrau-Altweitra se skládá ze sedmi částí (v závorce uveden počet obyvatel k 1. 1. 2015):\n\n\nPodle pověsti při záplavě zde uvízla socha Panny Marie, od toho název Unserfrau. Farní kostel byl postaven roku 1250. Kostel Narození Panny Marie byl původně obranná stavba s věží.\n\n"}
{"id": "1240077", "url": "https://cs.wikipedia.org/wiki?curid=1240077", "title": "Teatro della Pergola", "text": "Teatro della Pergola\n\nTeatro della Pergola (také Teatro degl'Immobili) je historické operní divadlo ve Florencii. Je považováno za nejstarší provozované divadlo v Itálii. Na témže místě se hraje více než 350 let.\n\nFlorentskou první operní scénu, \"Teatro della Pergola\", také známou jako \"Teatro degl'Immobili\", postavila \"Accademia degli Immobili\" založená Giovanim Carlo de'Medici na Via della Pergola jako soukromé divadlo pro florentskou šlechtu. Architektem byl Ferdinando Tacca. Původně mělo dřevěnou konstrukci.\n\nDivadlo bylo otevřeno během karnevalové sezóny roku 1656 operou Jacopo Melaniho \"Il potestà di Colognole\". Původně plánovaná premiéra opery Francesco Cavalliho \"L'Hipermestra\" byla kvůli problémům s jevištní technikou odložena až na rok 1658. Na oslavu sňatku velkovévody Cosima III. de Medici s Markétou Luisou Orleánskou zde byla v roce 1661 provedena opera Jacopo Melaniho \"Ercole in Tebe\". Dva roky po smrti Giovaniho Carla bylo divadlo uzavřeno. V roce 1688 najal Ferdinando de'Medici architekta Ferdinanda Senghera, aby divadlo přestavěl pro svůj sňatek s Violante Beatrice Bavorskou, který byl oslaven následujícího roku představením Pagliardiho opery Il greco in Troia. Po oslavách Ferdinando unikl z divadla a nechal účty nesplacené. Cosimo III. divadlo zachránil a znovu je otevřel v roce 1718 premiérou opery Antonia Vivaldiho Scanderbergh. V dalších letech byly zpravidla uvedeny tři až čtyři opery žánru opera seria ročně a příležitostně také balet.\n\nPod vedením architekta Antonio Gali Bibiena byla okolo roku 1740 budova renovována. Architekt Luca Ristorini Saloncino přistavěl v prvním patře taneční sál, který byl v roce 2000 přeměněn ve druhý divadelní sál. V roce 1925 italský stát prohlásil divadlo národní památkou.\n\nSoučasné divadlo má dvě divadelní scény. Hlavním sálem je \"Sala Grande\" a má 1500 sedadel. Druhý sál nese název podle svého tvůrce \"Saloncima\" a má 400 sedadel. Na repertoáru jsou převážně činoherní představení Opera je uváděna jen výjimečně.\n\n\nNejznámější a nejvýznamnější premiérou byl Verdiho Macbeth 14. března 1847.\n\n"}
{"id": "1240078", "url": "https://cs.wikipedia.org/wiki?curid=1240078", "title": "Vladimír Myslík", "text": "Vladimír Myslík\n\nVladimír Myslík (* 24. června 1978) je bývalý český fotbalista.\n\nV české lize hrál za FC Viktoria Plzeň. Nastoupil ve 2 ligových utkáních. Působil také v TJ Přeštice.\n\n"}
{"id": "1240080", "url": "https://cs.wikipedia.org/wiki?curid=1240080", "title": "Hackers", "text": "Hackers\n\nHackers nezávislá videohra z roku 2016. Vytvořilo ji studio Trickster Arts. Jedná se o strategii pro více hráčů určenou pro iOS a Android. Hra byla přirovnána k titulu Uplink.\n\nHráč je hackerem bojujícím v první světové kyberválce. Hráč si vytváří svojí 3D síť a nabourává se do systémů po celém světě. Může zkoumat nové programy, nabourávat se do cizích sítí, aby získal reputaci, či nové zdroje. Může tak bojovat proti cizím zemím. Hra obsahuje přes 70 příběhovývh úrovní. Hráč může napadat i sítě vytvořené dalšími hráči.\n\n"}
{"id": "1240084", "url": "https://cs.wikipedia.org/wiki?curid=1240084", "title": "Amsterdam Admirals", "text": "Amsterdam Admirals\n\nAmsterdam Admirals byl profesionální tým amerického fotbalu, založený v roce 1995. Působil v evropské lize NFL. Zanikl v roce 2007.\n\nAmsterdam Admirals byl založen roku 1995 jako součást plánu ligy NFL restartovat WLAF s tím, že všechny týmy budou z Evropy. Admirals byli jedním z nejmladších týmů v lize, dalším byli Scottish Claymores, sídlící v Edinburghu a Rhein Fire sídlící v Düsseldorfu. Tyto nové týmy se připojily ke starším týmům ligy jako Barcelona Dragons, Frankfurt Galaxy a London Monarchs. Amsterdam Admirala začal hrát domácí zápasy na starém Olympisch Stadium, který bylo roku 1928 založen pro pořádání Letních olympijských her. Na olympijském stadionu působil dva roky, pak se přestěhoval na stadion Amsterdam ArenA. V roce 2005 vyhrál tým World Bowl a stal se mistrem NFL Europe.\n"}
{"id": "1240086", "url": "https://cs.wikipedia.org/wiki?curid=1240086", "title": "Gornja Vrućica", "text": "Gornja Vrućica\n\nGornja Vrućica je malá vesnice v opčině Trpanj v Chorvatsku, v Dubrovnicko-neretvanské župě. V roce 2001 měla 62 obyvatel. Je situována ve vnitrozemí poloostrova Pelješac asi 1 km jižně od přístavu Trpanj. Vesnicí prochází jediná silnice do osad Donja Vrućica a Duba Pelješka.\n\nOsada se samotami v kotlinách a na svazích nabízí krajinu, kde se střídají vinohrady, olivovníkové háje, středomořské rostlinstvo a dalmatské skály.\n\nO kultuře a hluboce zakořeněné křesťanské tradici zde svědčí také četné kostely a kapličky, z nichž jsou některé zmiňovány i v nejstarších církevních dokumentech.\n\n"}
{"id": "1240087", "url": "https://cs.wikipedia.org/wiki?curid=1240087", "title": "Bedřich Glaser", "text": "Bedřich Glaser\n\nBedřich Glaser (* 1. listopadu 1957, Praha) je český malíř, výtvarník, animátor a režisér.\n\nPo ukončení SUPŠ v Praze na Žižkově – obor animovaný film, pracoval od roku 1977 jako animátor ploškového filmu ve studiu Krátkého filmu ve Wenzigově ul., později v Čiklově ul. Od roku 1980 se stal „dvorním“ animátorem Jana Švankmajera. V roce 1987 odešel z Krátkého filmu na „volnou nohu“, aby se mohl plnohodnotně věnovat natáčení Švankmajerova prvního celovečerního filmu \"Něco z Alenky\". Od roku 1989 se zabýval mimo jiné tvorbou reklam a hudebních klipů pro skupiny Stromboli, Precedens, Čechomor, The Plastic People of the Universe a další. Spolupracoval na výtvarné stránce CD \"Ceremony of Innocences\", které produkoval zpěvák Peter Gabriel.\n\nSpolu se svojí ženou Světlanou Glaserovou natočil několik krátkých animovaných filmů. Kromě grafiky a knižních ilustrací se věnuje převážně malování rozměrných olejomaleb.\n\nV roce 1977 se oženil se svoji spolužačkou z SUPŠ Světlanou Kličkovou, dcerou spisovatele Václava Kličky, se kterou má čtyři děti.\n\n\n\n\n\n\n\n\n\n"}
{"id": "1240088", "url": "https://cs.wikipedia.org/wiki?curid=1240088", "title": "Bjarni Herjólfsson", "text": "Bjarni Herjólfsson\n\nBjarni Herjólfsson byl seveřansko-islandský cestovatel, námořník, obchodník a objevitel. Je prvním Evropanem, jehož známe jménem, který objevil americkou pevninu. Dle údajů ságy \"Grœnlendinga\" se tak stalo roku 986, během Bjarniho cesty za otcem do Grónska, při níž jeho loď zasáhla bouře a posádka zabloudila. Doplula k břehům neznámé země, ale neprobádala ji. Plula dál a snažila se nalézt Grónsko. Podle současných badatelů takto objevila ostrovy Newfoundland, Labrador a Baffinův ostrov v severní Americe. Podle Bjarniho vyprávění se řídil posléze syn Erika Rudého Leif Eriksson, který doplul na Newfoundland, přistál zde a založil historicky první evropské osídlení. \n\n"}
{"id": "1240094", "url": "https://cs.wikipedia.org/wiki?curid=1240094", "title": "BMW R 1200 C Montauk", "text": "BMW R 1200 C Montauk\n\nBMW R 1200 C Montauk je motocykl kategorie cruiser, vyvinutý firmou BMW, vyráběný v roce 2004. Je poslední evolucí cruiserů BMW, výbavou patří mezi chopper BMW R 1200 C a BMW R 1200 CL s přední polokapotáží se čtveřicí světlometů. Zadní kolo je uložené letmo.\n\n\n\n"}
{"id": "1240098", "url": "https://cs.wikipedia.org/wiki?curid=1240098", "title": "Olafur Eliasson", "text": "Olafur Eliasson\n\nOlafur Eliasson, islandsky Ólafur Elíasson (* 5. února 1967, Kodaň) je dánsko-islandský výtvarný umělec, představitel konceptuálního umění, který proslul svými velkoplošnými instalacemi, tvořenými zejména světlem, vodou, nebo dokonce teplem.\n\nNarodil se islandským emigrantům v Dánsku. V letech 1989–1995 vystudoval Dánskou královskou akademii umění. Od roku 1995 působí především v Berlíně. V letech 2009–2014 byl profesorem na Universität der Künste v Berlíně, od roku 2014 učí na škole umění a designu v Addis Abebě. K jeho nejznámějším dílům patří umělé vodopády pod Brooklynským mostem v New Yorku, instalované roku 2008. Roku 2014 získal Wolfovu cenu za umění.\n\n"}
{"id": "1240101", "url": "https://cs.wikipedia.org/wiki?curid=1240101", "title": "Sandra Gal", "text": "Sandra Gal\n\nSandra Gal (* 9. května 1985 Düsseldorf) je německá profesionální golfistka, členka LPGA a LET.\n\nSandra Gal začala hrát golf ve věku pěti let, pravidelně trénovat začala ve 14 letech. Střední školu studovala v Německu a ve svých 17 letech se stala členkou Německého národního týmu. Střední školu ukončila v roce 2004. V dalším studiu se rozhodla pokračovat na University of Florida, kde v roce 2008 získala titul v oboru reklamy.\n\nProfesionální hráčkou se stala v roce 2008. \n\nSvůj první titul na LPGA získala v roce 2011 na turnaji Kia Classic. \n\nV roce 2011 byla členkou vítězného Evropského Solheim Cup týmu, v roce 2015 se rovněž účastnila Solheim Cupu jako členka Evropského týmu. \n\nÚčastnila se Olympijských her v Rio de Janeiru v roce 2016, kde se umístila na děleném 25. místě.\n\n\n\n\n\n\n\n\n"}
{"id": "1240102", "url": "https://cs.wikipedia.org/wiki?curid=1240102", "title": "Svatyně svatého Ondřeje Boboly", "text": "Svatyně svatého Ondřeje Boboly\n\nSvatyně svatého Ondřeje Boboly, polsky Sanktuarium św. Andrzeja Boboli w Warszawie, je kostel stojící na křižovatce Boboly a Rakowiecka (číslo 61) v okrese Mokotów ve Varšavě.\n\nSvatyně byla postavena v letech 1980-1989 na místě jezuitské zahrady a kaple, kde od roku 1938 byly uloženy ostatky Ondřeje Boboly.\n\n1. prosince 1935 zde byl otevřen Dům Tovaryšstva Ježíšova, který byl založen papežem Piem XI. Relikty Ondřeje Boboly tam byly umístěny 20. června 1938. 2. srpna 1944, druhý den Varšavského povstání, v suterénu domu Němci zavraždili 44 Poláků, včetně 8 kněží a 8 bratři Tovaryšstva Ježíšova a 28 laiků. Po válce byla místnost, ve které masakr proběhl, přeměněna na kapli a pozůstatky obětí pohřbeny pod podlahou.\n\nFarnost vznikla ke dni 1. ledna 1953, ale vládní svolení postavit kostel z roku 1957 bylo zrušeno v roce 1958 a až do 19. května 1980 farnost nedostala povolení. 13. června 1980 primas Stefan Wyszyński vysvětil místo pro stavbu svatyně, a 15. října 1980 byl položen základní kámen posvěcený v Římě papežem. 17. dubna 1988 byla celebrována první mše primasem Józefem Glempem, a v lednu 1989 byla oficiálně dokončena výstavba kostela.\n\nArchitektem stavby byl Bohdan Madejowski. Vitráže oken jsou dílo Teresy Reklewské. Před svatyní je kříž, přenesený z automobilky FSO, kterému hrozilo zničení po vyhlášení stanného práva dne 13. prosince 1981. Oběti německého masakru 2. srpna 1944 připomínají dvě plakety.\n"}
{"id": "1240103", "url": "https://cs.wikipedia.org/wiki?curid=1240103", "title": "Kostel Nanebevzetí Panny Marie (Cavalese)", "text": "Kostel Nanebevzetí Panny Marie (Cavalese)\n\nKostel Nanebevzetí Panny Marie a Panny Marie Bolestné v Cavalese ( \"chiesa (arcipretale) di Santa Maria Assunta\" a \"chiesa dell'Addolorata\") je gotický farní kostel v italské obci Cavalese v Autonomní oblasti Trentino.\n\nKostel a farnost (\"Pieve di Santa Maria Assunta\" - farnost Nanebevzetí Panny Marie) se nacházejí ve spodní, jižní části města. Kostel stojí v obezděném areálu hřbitova v rozlehlým Farním parku - „\"Parco della Pieve\"“. V jednom z rohů parku se pod staletou lípou nachází kamenný stůl dokola obklopený kamennými lavicemi, tzv. “\"Banc de la Reson\"” (\"Banco della ragione / Lavice pravdy\"), místo, na němž zdejší vikář zastupující tridentského biskupa pravidelně vykonával spravedlnost.\n\nFarní kostel pochází z doby před roku 1112, avšak původní stavba byla v 15. století přestavěna v románsko-gotickém stylu a roku 1610 přibyly ke čtyřem jednoduchým chrámovým lodím tři další, rozdělené sloupořadími válového a polygonálního tvaru.\n\nKomplex obou kostelů charakterizuje dominantní zvonice ze 17. století od Giuseppe Albertiho a atriem s dřevěnými kazetami s freskami od Antonia Longa.\n\nV roce 2003 komplex postihl silný požár, který zničil střechu a klenby, poškodil také vnější portál a narušil celkovou strukturu stavby. Tyto události velmi zasáhly místní obyvatelstvo, neboť kostel Panny Marie je považován za jeden ze symbolů města Val di Fiemme. Jsou zde pochovány ostatky mnoha zdejších zemřelých již od 19. století.\n\n"}
{"id": "1240105", "url": "https://cs.wikipedia.org/wiki?curid=1240105", "title": "Zemětřesení ve střední Itálii (říjen 2016)", "text": "Zemětřesení ve střední Itálii (říjen 2016)\n\nV říjnu 2016 došlo k sérii silných zemětřesení ve střední Itálii.\n\nK prvnímu zemětřesení došlo dne 26. října 2016 v 19:10 místního času. Jeho epicentrum se nacházelo 8 kilometrů od obce Sellano a jeho síla byla 5,5 na momentové škálé. Zhruba dvě hodiny po prvním zemětřesení přišel silný otřes o síle 6,1. Třetí zemětřesení o síle 4,9 nastalo ještě téhož dne ve 23:42 místního času, ale způsobilo bouze minimální škody. Ráno 30. října došlo k hlavnímu otřesu o síle 6,6, který však podle některých odhadů měl sílu až 7,1. Bylo to nejsilnější zemětřesení v Itálii za posledních 36 let. Při tomto zemětřesení přišlo téměř 100 000 lidí o domov. Dohromady zemřeli 3 lidé, několik desítek lidí bylo zraněno, mnoho domů bylo poškozeno či zničeno v městech ve kterých přežili zemětřesení z 24. srpna 2016, které zabilo 298 lidí. \n"}
{"id": "1240106", "url": "https://cs.wikipedia.org/wiki?curid=1240106", "title": "Friðrik Ólafsson", "text": "Friðrik Ólafsson\n\nFriðrik Ólafsson (* 26. leden 1935, Reykjavík) je islandský šachový velmistr. V letech 1978-1982 byl prezidentem Mezinárodní šachové federace. \n\nV cyklu mistrovství světa se nejlépe umístil v roce 1958, kdy se v pásmovém turnaji v Portoroži dělil o 5-6. místo. Kvalifikoval se do mezipásmového turnaje, který se hrál v roce 1959 v Bledu, Záhřebu a v Bělehradě. Tam však skončil na sedmém místě (z osmi účastníků) a dále nepostoupil.\n"}
{"id": "1240107", "url": "https://cs.wikipedia.org/wiki?curid=1240107", "title": "Rutba", "text": "Rutba\n\nRutba ( ) je město v západní části Iráku v guvernátoru Anbár. Město mělo v roce 2014 okolo 22 tisíc obyvatel věřících převážně sunnitskému islámu, což z něj činilo páté největší město guvernátoru.\n\nVe městě se v minulosti vedlo více bitev. V anglo-irácké válce došlo v roce 1941 k útoku na rutebskou pevnost. V roce 215 bylo město obsazeno Islámský státem. V roce 2016 irácká armáda zahájila vojenskou operaci ve městě, prostřednictvím které získala irácká vláda opětovnou kontrolu.\n"}
{"id": "1240110", "url": "https://cs.wikipedia.org/wiki?curid=1240110", "title": "Knihovna města Ostravy", "text": "Knihovna města Ostravy\n\nKnihovna města Ostravy, příspěvková organizace, (dále KMO) je veřejná univerzální knihovna, zabezpečující všeobecný a rovný přístup všech občanů a institucí města Ostravy ke kulturním hodnotám a informacím. Zřizovatelem KMO je statutární město Ostrava, z jehož rozpočtu je financována, v rámci regionálních fondů z části přispívá rovněž Moravskoslezský kraj prostřednictvím Moravskoslezské vědecké knihovny. Jako třetí největší veřejná knihovna v ČR poskytuje knihovnické a informační služby čtenářům všech věkových a sociálních skupin, důraz je kladen na služby pro děti a mládež, služby starším a handicapovaným spoluobčanům. KMO je tvořena ústředím a 28 pobočkami na území statutárního města Ostravy. Knihovní fond obsahuje tištěné knihy, cizojazyčné knihy, regionální fond, audio knihy, hudební CD a gramodesky, DVD, mapy, noty, periodika, stolní hry a tematické kufříky. Knihovna svým čtenářům umožňuje bezplatný přístup k mezinárodní informační hudební databázi NAXOS, Oxford Music Online a českým databázím Anopress, Lexikonu českých výtvarníků, databázi Kramerius, a zpřístupňuje veřejnosti internet na PC nebo bezplatné připojení k wi-fi. \n\nZa nejstarší český čtenářský spolek je na základě dochovaných pramenů označována Občanská beseda v Moravské Ostravě, vzniklá již v roce 1862; starobělská farní čtenářská Beseda sloužila od roku 1867; v roce 1870 byla pak založena Čtenářská beseda ve Františkově Údolí; další významný ostravský spolek Hornicko-čtenářský spolek Salm v tehdy Polské Ostravě vznikl roku 1871. K nejvýznamnějším patřila od roku 1898 spolková Veřejná knihovna a čítárna pro Moravskou Ostravu, která měla přes pět tisíc svazků knih a byla doplňována novými knihami z naší i světové produkce, v roce 1904 vydala seznam knih svého fondu V roce 1899 byl v Polské Ostravě ustaven spolek Veřejná knihovna lidová pro Polskou Ostravu, který v roce 1918 vydal tištěný Seznam knih Veřejné lidové knihovny v Polské Ostravě v rozsahu téměř stovky stran a zveřejnil tak fond knihovny. Pro zdejší menšiny vznikly také knihovny německé, polské a židovské. \n\nNa základě Zákona o veřejných knihovnách obecních číslo 430/1919 Sb. ze dne 22. července 1919 ostravští zastupitelé nechali vzniknout v letech 1921–1923 knihovny, které tvoří dnešní jádro KMO. V letech 1919–1921 probíhala jednání se spolky, jejichž knihovny by mohly být základem nově vznikajících veřejných obecních knihoven. Obec Moravská Ostrava dala knihovně k dispozici místnosti německé obecné a občanské školy chlapecké v Hasnerově ulici č. 8 (dnešní Purkyňova ulice), které byly vyhrazeny jak knihovně české, tak německé. Zde knihovna 19. 2. 1921 zahájila svou činnost. Po vzniku Velké Ostravy od roku 1924 přibyly moravské obce s knihovnami: Hrabůvka – zahájena činnost 16. 1. 1921, Vítkovice – zahájena činnost 18. 2. 1921, Moravská Ostrava – zahájena činnost 19. 2. 1921, Mariánské Hory – zahájena činnost 3. 4. 1921, Zábřeh nad Odrou – zahájena činnost v roce 1921, Přívoz – zahájena činnost 4. 5. 1922, Nová Ves – zahájena činnost v roce 1922, Hulváky – zahájena činnost v roce 1923. v roce 1924 vypracován Organizační řád městských knihoven v obvodu sjednocené obce Moravské Ostravy, který stanovil status jednotlivých knihoven a jejich vzájemné postavení. Událostí, která knihovnu působící v industriálním městě se složitými národnostními a vzdělanostními podmínkami jejich obyvatel zařadila mezi významné knihovny v republice, se stal Sjezd československých knihovníků 8. - 9. 6. 1924. Sjezd osvětových pracovníků a obecních knihovníků župy moravsko-slezské 9.- 10. 10. 1926 v Ostravě se spoluúčastí knihovny dokládá význam knihovny i mimo město.\n\nŘešení nedostatku prostor pro rozšiřující se ústřední knihovnu přinesla plánovaná výstavba městské spořitelny v centru města, jejíž zástupci již při zpracování architektonického návrhu budovy počítali s umístěním knihovny v křídle novostavby. Slavnostní otevření knihovny proběhlo 9. února 1930, zahajovací řeč pronesl Vojtěch Martínek. Knihovna disponovala v přízemí vstupním prostorem s šatnou pro návštěvníky, také prostornou vzdušnou a světlou půjčovnou, skladištěm. V prvním poschodí byla umístěna rozlehlá studovna s příruční knihovnou a čítárna, od roku 1937 rovněž samostatné oddělení pro mládež. Činnost knihovny byla medializována v denním tisku, odborných periodikách i rozhlase. Po odchodu Bohuslava Šídy z postu vedoucího knihovníka Ústřední knihovny obce Moravská Ostrava jmenoval starosta Moravské Ostravy Josef Chalupník na návrh předsedy Ústřední knihovní rady Rudolfa Tlapáka novým vedoucím knihovníkem Josefa Hrbáče.\n\nOrganizační řád České obecní knihovny v Moravské Ostravě z 30. dubna 1937 vstoupil v platnost 11. března 1938. Předepisoval jednotný způsob odborné práce a znamenal další krok k unifikaci veřejných knihoven v Moravské Ostravě. Knihovna jako největší kulturní instituce zůstala v provozu bez výraznějších omezení i během let 1938–1945. Cíle lidovýchovné práce určovala německá okupační správa. Místo politických stran vzniklo Národní souručenství, které mělo rovněž svůj odbor pro kulturu a osvětu. Z fondů byla vyřazována politicky, světonázorově závadná literatura (např. komunistická) – první oběžník ministerstva školství a národní osvěty po obsazení Československa je datován již 17. březnem 1939. Část vyřazovaného knihovního fondu se podařilo ukrýt a po skončení války se zčásti vrátil zpět. V říjnu 1939 vstoupilo v platnost nařízení o označení knihoven dvojjazyčnými nápisy, povinném vyvěšení obrazů říšského kancléře, odstranění obrazů a bust, které by mohly vzbuzovat pocity sounáležitosti k českému národu a jeho historii. V listopadu 1940 vzniklo v ústřední knihovně hudební oddělení. Od roku 1941 v rámci nového správního uspořádání Ostravy přibyly k stávajícím knihovnám knihovny slezských obcí Heřmanice, Hrušov, Kunčice nad Ostravicí, Kunčičky, Michálkovice, Muglinov, Radvanice, Slezská Ostrava a čtyři moravské obce Hrabová, Nová Bělá, Stará Bělá a Výškovice. Knihovny v Nové Bělé, Výškovicích, Zábřehu a Zárubku byly poničeny bombardováním a osvobozovacími boji. Bezprostředně po skončení války, od 22. května 1945 byla část knihoven připravena k půjčování s již obnoveným fondem a se začátkem nového školního roku 1945/46 knihovna jako celek zahájila činnost pro veřejnost. Po skončení války docházelo k výzvám k očistě knihoven, a to jak od tzv. literárního braku, tak od titulů, jež byly označeny jako politicky závadné. \n\nPo Únoru 1948 jsou dodávány seznamy knih zakázaných autorů, které musely být vyřazeny, na popud Ústředního výboru Komunistické strany Československa další seznamy k vyřazení v roce 1951 a 1953. V 50. letech se stala jedním z hlavních témat důležitost knihy ve společnosti, v prvé řadě výchova tzv. nového čtenáře. Jednalo se o masové akce, didaktické metody a výchovné postupy, jimiž mělo lidové knihovnictví české čtenáře vychovávat a propagovat mezi nimi novou socialistickou literaturu a získávat je pro komunistické ideály. Od léta 1949 probíhala masová akce nazvaná Fučíkův odznak, která měla zvýšit vzdělanost mladé generace v duchu uvědomělých budovatelů socialismu. \n\nNa základě směrnice z prosince 1950 se knihovna stala Krajskou lidovou knihovnou s 18 pobočkami a ústředím, tvořeným půjčovnou pro dospělé, půjčovnou pro děti, studovnou a čítárnou, hudebním oddělením, oddělením doplňování a zpracování fondů a od roku 1953 přibyl nově metodický kabinet. Byly pořádány literární a hudební večery, besedy v rozhlase, čítárna v parku, do okolních obcí zajížděl bibliobus. Do roku 1952 pracoval Čtenářský klub. V roce 1957 došlo k delimitaci poboček k jednotlivým obvodním národním výborům.\n\nČinnost v praxi ovlivňuje nový knihovní zákon O jednotné soustavě knihoven z roku 1959. V roce 1960 vzniká Severomoravský kraj, knihovna přestala být krajskou, v roce 1963 knihovna se opět stala krajskou organizací, a vzniká systém střediskových knihoven – činnost metodického kabinetu řeší teoretické a metodické otázky knihovnictví, v rámci kraje prosazuje racionalizovaný přístup – zavádění a sjednocování pracovních postupů. V roce 1966 v ústřední knihovně vzniká nová služba BIS (bibliograficko-informační služba) s tvorbou kartoték, poté se rozšířila do poboček. Ty jsou v roce 1965 navráceny zčásti zpět ke Knihovně města Ostravy. KMO jako krajská knihovna zpracovává knihovní fond pro všech 31 pracovišť. V roce 1968 je oddělení pro děti a mládež přestěhováno na Tyršovu ulici, kde působí do roku 2005. Dochází k uvolnění atmosféry, knihovny nabízí širší nabídku akcí a služeb, zlepšuje se vybavení knihoven. Od roku 1969 je změněn název na Knihovna města Ostravy, tento je zachován dodnes. \n\n70. léta jsou poznamenána nuceným odchodem některých pracovníků, vyřazováním knih \"Z\" zakázaných autorů, proměnou fondů, ale také akcí a besed pro školy s normalizační změnou témat. Je sledován poměr půjčených naučných, především politických knih k výpůjčkám beletrie. Ideologie vstupuje do práce knihoven. V roce 1972 je provoz centralizován do čtyř obvodů knihovnických služeb a v ústředí oddělením služeb pro čtenáře, od roku 1973 přestala plnit funkci krajské metodiky, od roku 1978 nezpracovává knihovní fondy pro kraj. KMO vytvořila ucelený program výchovy dětí a mládeže ke kultivovanému čtenářství, k vyhledávání informací z tištěných zdrojů. V roce 1975 vzniklo samostatné oddělení pro mládež. Budova spořitelny začala být pro současnou KMO nedostatečná, opakují se poruchy všech sítí v budově, do budovy zatéká.\n\nProběhla další centralizace knihoven, od ledna 1980 proběhla reorganizace v rozsahu platném dodnes. Byl zaveden jednotný plán činnosti, jednotná tvorba knihovního fondu a jeho zpracování. Na počátku 80. let KMO sdružovala přes 50 poboček, dvě hudební oddělení, od roku 1985 zvukovou knihovnu pro nevidomé, která zajišťovala zásilkovou službu. Byla zavedena nová služba – donáška knih imobilním čtenářům. Akce připravované pro čtenáře se mírně odklánějí od ideologických témat, pod \"nutnými\" názvy se skrývají setkání s autory, veřejná čtení, zajímavé hudební pořady. Pracovnice oddělení pro děti a mládež spolupracují se školami všech typů, připravují vzdělávací akce a besedy k posílení čtenářství. Ve druhé polovině 80. let se uvolňuje politická situace, začínají vycházet knihy dříve zakázané. KMO měla knihovní fond s necelým milionem svazků, téměř 60 tisíc registrovaných čtenářů a výpůjčky přes dva miliony knih a periodik. Závěr 80. let proběhl ve znamení Sametové revoluce, vytvoření stávkového výboru a nastupujících změn.\n\n90. léta jsou charakteristická především změnou politického a společenského klimatu, což poznamenalo práci knihoven ve všech oblastech. V roce 1990 se KMO stává příspěvkovou organizací statutárního města Ostravy. Redukce dotací a změněné majetkové poměry vedly ke snížení počtu poboček, ke stěhování, ke snížení počtu zaměstnanců, ale také vracení fondů \"Z\" zpět do půjčování, ideologicky zaměřená literatura byla vyřazována. Od roku 1991 je KMO kolektivním členem obnoveného Svazu knihovníků a informačních pracovníků (SKIP ČR). V roce 1992 KMO získala budovu s pasáží u Sýkorova mostu, kam se stěhovalo ředitelství, provozní a ekonomické oddělení, oddělení doplňování a zpracování fondů a v roce 1993 zde zahájila činnost čítárna. Z budovy spořitelny na náměstí E. Beneše se v období 1996–1997 přesunuly provozy služeb pro veřejnost a od 13. 1. 1997 se obnovily výpůjční služby, nově je k dispozici kopírovací služba. Vznikl útvar informačních technologií a v roce 1997 zahájil postupnou automatizaci interních procesů knihovny (systém KP SYS). Vznikly první webové stránky KMO, byl zpřístupněn veřejný Internet a Intranet pro zaměstnance. V roce 2001 byl v ústřední knihovně zahájen provoz automatizovaného výpůjčního systému, začal se využívat on line elektronický katalog. KMO se zapojuje do systému Caslin Souborný katalog ČR. V následujících letech byly automatizovány další pobočky, od roku 2016 je Knihovna města Ostravy plně automatizovaná, uživatelé mohou s jedním průkazem navštívit kteroukoli z 28 poboček a všechna pracoviště v ústřední knihovně.\n\nVe Zvukové knihovně pro nevidomé a slabozraké v pobočce Dr. Martínka v Hrabůvce a ve studovně ústřední knihovny byly zavedeny počítače pro práci s Internetem pro nevidomé a slabozraké. Projekt Internetizace knihoven (PIK) zajišťuje postupné připojení všech pracovišť k síti Internet a její bezplatné využívání uživateli. \n\nV roce 2002 vzniklo Britské centrum KMO, bylo rozhodnuto o rekonstrukci ústřední knihovny, v období 2003–2005 ústřední knihovna poskytovala služby v náhradních prostorách pavilonu C Výstaviště Černá Louka. Na podzim 2005 byla rekonstruovaná budova u Sýkorova mostu na ulici 28. října otevřena čtenářům, od roku 2006 se zde pracuje s automatizovaným knihovním systémem Clavius, stejně jako v dalších automatizovaných provozech. V podzemí ústřední budovy jsou umístěny rozsáhlé sklady. V další části budovy sídlí ředitelství KMO a obslužné provozy. Budovu spoluužívá divadlo Komorní scéna Aréna. \n\nV roce 2014 vzniklo \"Centrum vzdělávání\" zajišťující a koordinující interní a externí vzdělávání v KMO. Od roku 2015 byla obnovena funkce interního metodika. Od roku 2015 KMO používá automatizovaný knihovní systém Tritius. \n\nV ústřední knihovně a pobočkách pracuje osm samostatných oddělení pro děti a mládež, ostatní pobočky poskytují služby společně s oddělením pro dospělé čtenáře. Ústředí a pobočky spolupracují se školami všech stupňů, připravují lekce informačního vzdělávání a tematické besedy, připravují akce k rozvoji čtenářské gramotnosti. V odpoledních hodinách jsou připraveny pro děti soutěže, zábavná odpoledne, tvořivé dílny, turnaje stolních her. Soustavná pozornost je věnována práci se skupinami sociálně vyloučených a sociálním vyloučením ohrožených uživatelů, především romským dětem. Činnost probíhá v 16 klubech pro předškolní děti a jejich rodiče, v části z nich se setkávají účastníci projektu S knížkou do života / Bookstart. Pro teenagery je určen program čtyř klubů. Pro starší dospělé je k dispozici 15 klubů Generace. Trvalý zájem je o Sci-fi klub, který v ústřední knihovně v půjčovně pro dospělé nabízí ucelenou sbírku sci-fi a fantasy literatury od roku 1993. Knihovna se zapojuje do kulturního a společenského dění ve městě, na Výstavišti Černá louka se prezentuje na výstavách - např. Festival knih, Život bez bariér, Středoškolák, vysokoškolák a její stánek pravidelně získává nejvyšší ocenění. \n\nProjekty Týden prvňáčků, Noc s Andersenem, Knížka  pro prvňáčka, Lovci perel, Čtení pomáhá, Den Země, festival  Dny umění nevidomých na Moravě, Ostravská muzejní noc, Evropský týden mobility, Zažít Ostravu jinak, Týden knihoven, Festival ostravských knihoven představují část pravidelných akcí pro uživatele i návštěvníky všech věkových kategorií. Např. v roce 2018 bylo realizováno 2 334 vzdělávacích akcí pro 37 780 uživatelů a 20 187 kulturních akcí pro 35 033 uživatelů. Do KMO se v roce 2018 zaregistrovalo 33 077 čtenářů, kteří fyzicky navštívili knihovnu 497 860 krát a půjčili si 1 533 297 knihovních jednotek. \n\nKMO v současnosti poskytuje výpůjční služby, tisk, kopírování, skenování, rezervaci dokumentů, informační a poradenské služby, donáškovou službu, v ústředí také meziknihovní výpůjční službu, validační službu Moje ID.\n\nJednotlivé pobočky získávají dotace díky zapojení do projektů obvodních úřadů, KMO jako celek každoročně spolupracuje v projektech statutárního města Ostravy a rovněž na projektech celostátních či mezinárodních. Podílí se na rozvoji počítačové bezpečnosti seniorů jejich vzděláváním. Projekt Paměť Ostravy od roku 2014 soustavně pracuje na sběru vzpomínek Ostravanů, vyšly již dvě tištěné publikace se stejnojmenným názvem. \n\nKMO pracuje od roku 2016 v souladu se Strategii KMO, zpracovanou vždy na tříleté období. Vize 2019–2021: Jsme efektivně fungující knihovna, která poskytuje služby podle potřeb čtenářů, a to s důrazem na kvalitu. Přitom se navzájem respektujeme, vážíme si dobré práce a dokážeme ji ocenit. \n\nÚstřední knihovna u Sýkorova mostu je tvořena půjčovnou pro dospělé, oddělením pro děti a mládež, studovnou a čítárnou a specializovanými odděleními: Britským centrem, hudebním oddělením a zvukovou knihovnou pro nevidomé a slabozraké. V budově ústředí rovněž sídlí Centrum vzdělávání, oddělení doplňování a zpracování fondů a ředitelství knihovny s dalšími neknihovními provozy. \n\nPobočky poskytují výpůjční a informační služby, věnují se práci s komunitami, spolupracují se školami a organizacemi v okolí. Jsou rozděleny územně do čtyř obvodů, každý z nich má obvodní pobočku.\n\n\n\n\n\n\n\n\n\n\n\n\n\n\n\n\n"}
{"id": "1240116", "url": "https://cs.wikipedia.org/wiki?curid=1240116", "title": "Prothyron", "text": "Prothyron\n\nŘecký výraz \"prothyron\" ( \"protiro\") v architektuře označuje vstupní bránu např. do pevnosti, nebo vnější portál.\n\nVýraz může označovat rovněž vestibul či chodbu.\n"}
{"id": "1240117", "url": "https://cs.wikipedia.org/wiki?curid=1240117", "title": "Amaliendorf-Aalfang", "text": "Amaliendorf-Aalfang\n\nAmaliendorf-Aalfang je městys v Rakousku ve spolkové zemi Dolní Rakousy v okrese Gmünd. Žije v něm 1121 obyvatel (podle sčítání z roku 2016).\n\nAmaliendorf-Aalfang se nachází v severozápadní části spolkové země Dolní Rakousy. Jeho rozloha činí 8,04 km², z nichž 41,38% je jí zalesněných.\n\nProchází jím silnice B30, spojující Heidenreichstein a Schrems.\n\nÚzemí městyse Amaliendorf-Aalfang se skládá ze tří částí (v závorce uveden počet obyvatel k 1.1.2015):\n\n\nNázev Amaliendorf pochází od jména arcivévodkyně Marie Amálie Rakouské a Aalfang od lovení úhořů.\n\nObec byla povýšena na městys 28. ledna 1999.\n\n\n"}
{"id": "1240119", "url": "https://cs.wikipedia.org/wiki?curid=1240119", "title": "Federico Faggin", "text": "Federico Faggin\n\nFederico Faggin (* 1. prosince 1941, Vicenza) je italský fyzik, který se proslavil návrhem prvního mikroprocesoru Intel 4004 a ve vlastní firmě Zilog velmi úspěšného mikroprocesoru Z80. Od roku 1968 žije v Kalifornii.\n\nNarodil se v rodině klasického filologa v italské Vicenze, roku 1960 maturoval na tamní technické škole a nastoupil u firmy Olivetti, kde vedl návrh malého tranzistorového počítače. Roku 1965 vystudoval s vyznamenáním fyziku na Padovské univerzitě a pracoval u firmy Fairchild, kde podstatně zdokonalil technologii MOS („self-aligned MOSFET gates“) a roku 1968 odjel do USA. \n\nOd roku 1970 pracoval ve firmě Intel na vývoji procesoru pro kalkulačky a originální metodou navrhl všechny složky skupiny 4004. Procesor se ukázal být univerzálně použitelný a Fagginovou metodou se navrhovaly i další úspěšné mikroprocesory Intel (8008, 8080 a 4040) i Fagginův vlastní Z80. Z80 představoval výrazné zdokonalení a zrychlení procesoru 8080, ač s ním zůstal kompatibilní. Zásadně zjednodušil konstrukci mikropočítačů, herních konzolí a dalších zařízení, takže se stal jádrem například mikropočítačů Sinclair a mnoha dalších. \n\nKoncem roku 1974 opustil Faggin Intel a s R. Ungermannem založil firmu Zilog, první firmu, která vyráběla pouze mikroprocesory. Do roku 1980 byl jejím prezidentem a CEO, roku 1982 spoluzakládal firmu \"Cygnet Technologies\" a byl jejím CEO, stejně jako ve firmě \"Synaptics\" od roku 1986 a později ve firmě \"Foveon\". S manželkou Elvií založil roku 2011 nadaci, která podporuje vědecký výzkum vědomí na univerzitách a ve vědeckých ústavech. Roku 2015 založil katedru pro fyziku informací na univerzitě v Santa Cruz.\n\nFederico Faggin získal mimo jiné tato ocenění:\n\n"}
{"id": "1240123", "url": "https://cs.wikipedia.org/wiki?curid=1240123", "title": "Großdietmanns", "text": "Großdietmanns\n\nGroßdietmanns je městys v Rakousku ve spolkové zemi Dolní Rakousy v okrese Gmünd. Žije v něm 2240 obyvatel (podle sčítání z roku 2016).\n\nGroßdietmanns leží v údolí řeky Lužnice v regionu Waldviertel. Na severu hraničí s městem Gmünd. Jeho plocha činí 39,92 km², z níž 25,6% je zalesněných.\n\nÚzemí městyse Großdietmanns se skládá z osmi částí (v závorce uveden počet obyvatel k 1.1.2015):\n\n\n\n"}
{"id": "1240130", "url": "https://cs.wikipedia.org/wiki?curid=1240130", "title": "Kastos", "text": "Kastos\n\nKastos (řecky: Καστός) je řecký ostrov v Jónském moři s rozlohou 5,90 km². Od roku 2011 patří pod kraj Jónské ostrovy. Na ostrově žije 80 obyvatel. Nejblíže položený ostrov je Kalamos, vzdálený 5 km. Na ostrově Kastos se nachází škola, náměstí a kostel.\n\nNa ostrově Kastos se nachází jediná osada, nazvaná rovněž Kastos. Hlavní obživou místních obyvatel je rybolov. Délka ostrova je 7 km, šířka 800 m, rozloha 5,90 km². Nejvyšší vrchol se tyčí do výšky 142 m n. m.\n"}
{"id": "1240132", "url": "https://cs.wikipedia.org/wiki?curid=1240132", "title": "Degenerovaný graf", "text": "Degenerovaný graf\n\nDegenerovaný graf nebo k-degenerovaný graf je v teorii grafů graf, jehož každý podgraf obsahuje alespoň jeden vrchol stupně nejvýše \"k\".\n\n"}
{"id": "1240133", "url": "https://cs.wikipedia.org/wiki?curid=1240133", "title": "Großschönau (Dolní Rakousy)", "text": "Großschönau (Dolní Rakousy)\n\nGroßschönau je městys v Rakousku ve spolkové zemi Dolní Rakousy v okrese Gmünd. Žije v něm 1235 obyvatel (podle sčítání z roku 2016).\n\nGroßschönau leží na severozápadě spolkové země Dolní Rakousy v regionu Waldviertel. Prochází jím silnice B119, která spojuje Weitru a Groß Gerungs a pokračuje až do Amstetten. Jeho rozloha činí 41,95 km², z nichž 37,01% je zalesněných.\n\nÚzemí městyse Großschönau se skládá ze třinácti částí (v závorce uveden počet obyvatel k 1.1.2015):\n\n\nStarosta městyse Großschönau je Martin Bruckner. Devatenáctičlenné zastupitelstvo tvoří 16 členů strany ÖVP a 3 členové strany SPÖ.\n\n"}
{"id": "1240145", "url": "https://cs.wikipedia.org/wiki?curid=1240145", "title": "Islanďané", "text": "Islanďané\n\nIslanďané jsou germánská etnická skupina a národ spjatý s ostrovem Island (osídleným okolo roku 874) a Islandskou republikou, jež vznikla roku 1944. Islanďané hovoří převážně islandštinou (zákony Islandu ji nicméně nedefinují jako státní či úřední jazyk). Výzkumy DNA ukázaly, že 60-80 procent Islanďanů má seveřanský původ, zbytek genofondu je převážně keltský, což je způsobeno migrací lidí s keltským původem z Irska a Skotska.\nK islandské národnosti se celosvětově hlásí okolo 450 000 lidí. Na samotném Islandu žije asi 300 000 z nich. Minority jsou především ve skandinávských zemích, tedy v Dánsku, Norsku a Švédsku. Pro identitu Islanďanů je důležitá historie Vikingů; Islanďané přijali okolo roku 1000 křesťanství (tzv. \"kristnitaka\"), s nástupem reformace pak protestantství (podobně jako jiné severské národy, v interakci s nimiž se Islanďané vždy vyvíjeli).\n\n\n\n\n\n\n\n"}
{"id": "1240147", "url": "https://cs.wikipedia.org/wiki?curid=1240147", "title": "Urszula Czartoryska", "text": "Urszula Czartoryska\n\nUrszula Czartoryska (27. července 1934 Konarzewo – 7. srpna 1998 Varšava) byla polská historička umění, zabývající se především fotografií a současným uměním.\nVystudovala fakultu dějin umění na Katolické univerzitě v Lublinu. Během studia pracovala jako fejetonistka a recenzentka. Po ukončení studia pracovala v redakci varšavského časopisu \"Fotografia\". V letech 1970-1996 vyučovala historii fotografie. Byla také organizátorkou výstav, a to i ve světě. Od roku 1977 byla kurátorkou oddělení fotografie v Muzeu umění v Lodži.\n\n"}
{"id": "1240153", "url": "https://cs.wikipedia.org/wiki?curid=1240153", "title": "Andrew Meikle", "text": "Andrew Meikle\n\nAndrew Meikle (5. května 1719 East Lothian — 27. listopadu 1811 tamtéž) byl skotský konstruktér a vynálezce, významná postava britské agrární revoluce.\n\nPo svém otci Jamesovi Meiklem, který mimo jiné vynalezl fukar, převzal řemeslo stavitele mlýnů a pracoval na statku Phantassie v kraji East Lothian. Ve městě Dumfries se dochoval jeden z mlýnů, které Meikle postavil, a slouží jako muzeum a kulturní dům. V roce 1772 vyvinul vylepšení větrného mlýna nazvané \"spring sails\": na lopatkách nahradil látkové plachty řadou dřevěných lišt, které se daly nastavit podle směru a síly větru, lépe tak využily energii a při vichřici se nepoškodily. V roce 1786 sestrojil Meikle první funkční mlátičku. Do té doby se po sklizni obilí muselo zrno od plev oddělovat namáhavým ručním mlácením pomocí cepů. Meikle vyšel z nápadu odírat zrno v rotujícím bubnu, s nímž přišel roku 1758 skotský sedlák jménem Leckie, a vyrobil zařízení skládající se z pevného pláště a pohyblivého lištového bubnu, obilí se sypalo do mezery mezi nimi a pomocí nárazů o stěny se zbavovalo slupek. První Meikleho mlátičky byly poháněny větrem, vodou nebo domácími zvířaty, v průběhu 19. století se prosadily motorové mlátičky. Stroj urychlil a usnadnil práci při žních, způsobil však také nezaměstnanost mezi zemědělskými dělníky, což vedlo roku 1830 k povstání známému jako Swing Riots.\n\nRoku 1788 si dal Meikle svůj vynález patentovat, nedokázal však na něm zbohatnout a ve stáří žil z podpory, kterou mu vyplácel britský úřad pro zemědělství. Dožil se devadesáti dvou let, je pohřben u kostela Prestonkirk. Stavitelem mlýnů byl i jeho syn George Meikle.\n\nSyn majitele panství Phantassie John Rennie (1761–1821) se stal Meikleho žákem a pod jeho vlivem se vydal na dráhu úspěšného stavebního inženýra. \n\n"}
{"id": "1240162", "url": "https://cs.wikipedia.org/wiki?curid=1240162", "title": "Focke-Wulf Fw 62", "text": "Focke-Wulf Fw 62\n\nFocke-Wulf Fw 62 byl německý dvoumístný jednomotorový plovákový dvouplošník určený k průzkumu a hlídkování.\n\nNa podzim roku 1936 vyhlásil Technický úřad RLM specifikace nového hydroplánu, kterým měly být vybaveny těžké lodě Kriegsmarine. Požadavek zněl na dvoumístný letoun s motorem o výkonu 588 až 662 kW, který měl být schopen startu z palubního katapultu.\n\nNabídky byly zaslány společnostem Arado, Dornier, Focke-Wulf a Gothaer Waggonfabrik. Po dodání předběžných projektů od těchto firem se Technisches Amt rozhodl pro objednání výroby čtyř prototypů Arado Ar 196. Jako náhradní typ v případě neúspěchu tohoto stroje byla určena konstrukce hydroplánu Focke-Wulf Fw 62, který byl objednán ve dvou prototypech.\n\nPrvní prototyp Fw 62 V1 (imatrikulace D-OFWF) s dvojicí plováků byl zalétán na jaře 1937. Druhý prototyp Fw 62 V2 (D-OHGF) byl vybaven centrálním plovákem a dvěma vyrovnávacími plováky pod spodním křídlem. Oba exempláře poháněl vzduchem chlazený hvězdicový motor BMW 132 Dc o výkonu 647 kW. Plánovanou výzbroj měl tvořit jeden kulomet MG 15 ráže 7,9 mm, umístěný v zadní kabině a obsluhovaný pozorovatelem.\n\nV létě 1937 byly oba stroje testovány ve zkušebním středisku v Travemünde. Přestože zkoušky prokázaly dobré letové vlastnosti i výkony obou prototypů, rozhodl Technisches Amt o zahájení sériové výroby perspektivnějšího typu Ar 196.\n\nÚdaje platí pro Fw 62 V1\n\n"}
{"id": "1240166", "url": "https://cs.wikipedia.org/wiki?curid=1240166", "title": "Hirschbach (Dolní Rakousy)", "text": "Hirschbach (Dolní Rakousy)\n\nHirschbach je městys v Rakousku ve spolkové zemi Dolní Rakousy v okrese Gmünd. Žije v něm 579 obyvatel (podle sčítání z roku 2016).\n\nHirschbach se nachází v severozápadní části spolkové země Dolní Rakousy v regionu Waldviertel. Jeho rozloha činí 7,89 km², z toho je 55,66 % zalesněných.\n\nÚzemí obce Hirschbach se skládá ze dvou částí (v závorce uveden počet obyvatel k 1. 1. 2015):\n\n\nPrvní písemná zmínka o Hirsbachu pochází z roku 1280, o Stölzles z roku 1413. V roce 1332 zde byl postaven farní renesanční kostel, zasvěcený Svatému Kříži. V 16. století byl však změněn na evangelický. V 1. čtvrtině 18. století byl obnoven, barokně přestavěn a rozšířen východním směrem. Mezi lety 1892 a 1893 byla v Stölzles vystavěna kaplička Svaté Rodiny. V letech 1619 a 1868 zachvátil Hirschbach požár.\n\nMěstys se stal samostatným v roce 1985, kdy se odtrhl od městyse Kirchberg am Walde.\n\n"}
{"id": "1240174", "url": "https://cs.wikipedia.org/wiki?curid=1240174", "title": "Petr Hrůša", "text": "Petr Hrůša\n\nPetr Hrůša (* 26. září 1955, Brno) je český architekt a pedagog.\n\nV letech 1975 až 1981 vystudoval fakultu architektury VUT v Brně. Po absolutoriu školy pracoval jako vedoucí architektonické skupiny v podniku Stavoprojekt Brno. V roce 1990 absolvoval letní školu architektury prince Charlese v Oxfordu a Římě a stal se hlavním architektem města Telč. Tuto funkci zastával dva roky. V roce 1991 založil společnost Ateliér Brno (v současnosti (říjen 2016) s názvem Architekti Hrůša & spol., Ateliér Brno, s.r.o.\n\nOd roku 1991 externě vyučuje na fakultě architektury VUT v Brně. V roce 2006 se zde stal docentem, v roce 2014 profesorem. Od roku 2008 vyučuje na VŠB-TU Ostrava (obor architektura – ateliérová tvorba, přednášky z teorie a psychologie architektury), od roku 2015 vyučuje také na Fakultě architektury ČVUT v Praze.\n\nJe členem řady odborných institucí a organizací - Vědecké rady Fakulty stavební VUT v Brně, Spolku výtvarných umělců Mánes, Památkové pracovní skupiny Odboru památkové péče Magistrátu města Brna.\n\n\n\n\n\n\n"}
{"id": "1240175", "url": "https://cs.wikipedia.org/wiki?curid=1240175", "title": "Třída José Rizal", "text": "Třída José Rizal\n\nTřída \"José Rizal\" (jinak též třída HDF-3000) jsou fregaty objednané pro filipínské námořnictvo u jihokorejské loděnice Hyundai Heavy Industries. Jedná se o plavidla odvozená od fregat jihokorejské třídy \"Inchon\" první série (Batch I). První jednotka má být dokončena do roku 2020.\n\nFilipínské ministerstvo obrany zahájilo soutěž na stavbu dvou fregat v říjnu 2013. Zakázku v hodnotě 327 miliónů amerických dolarů získala jihokorejská loděnice Hyundai Heavy Industries (HHI) v Ulsanu s projektem HDF-3000 vycházejícím ze třídy \"Inchon\". Smlouva byla podepsána dne 24. října 2016. Prototypová fregata měla do služby vstoupit roku 2020. Tento termín se nejméně o šest měsíců posune kvůli sporu o použitý bojový řídící systém. Kvůli němu byl dokonce z funkce odvolán velitel námořnictva viceadmirál Ronald Joseph Mercado, který měl pochybnosti o schopnosti vítězné jihokorejské společnosti Hanwha Systems integrovat všechny systém, a proto prosazoval osvědčený nizozemský systém Thales Tacticos. Dle zdůvodnění odvolání viceadmirál svým odporem způsobil několikaměsíční zdržení stavebního programu fregat.\n\nSlavnostní první řezání oceli na prototypovou jednotku proběhlo 1. května 2018. První řezání oceli na její sesterskou loď proběhlo 17. září 2018.\n\nJednotky třídy José Rizal:\nFregaty budou mít navigační radary Kelvin Hughes SharpEye a vyhledávací radar Sea Giraffe AMB. Budou vybaveny vrhači klamných cílů Terma C-Guard. Kompletní složení výzbroje nebylo zveřejněno. Budou ji tvořit kanóny, protiletadlové a protilodní řízené střely a lehká torpéda. Potvrzen byl jeden 30mm kanón Mk44 Bushmaster II v dálkově ovládané zbraňové stanici Aselsan SMASH. Objednány byly rovněž dvojité stanice Simbad-RC pro protiletadlové řízené střely Mistral. Na zádi bude přistávací plocha pro protiponrkový vrtulník AW159 Wildcat. Pohonný systém bude koncepce CODAD. Nejvyšší rychlost dosáhne 25 uzlů (46,3 km/h). Dosah bude 4500 námořních mil (8 334 km) při ekonomické rychlosti 15 uzlů (27,8 km/h).\n"}
{"id": "1240177", "url": "https://cs.wikipedia.org/wiki?curid=1240177", "title": "Měsíční šachta", "text": "Měsíční šachta\n\nMěsíční šachta či Měsíční jeskyně (angl. Moonshaft) je označení pro záhadný podzemní prostor, který údajně 23. října 1944 objevil účastník Slovenského národního povstání kapitán Dr. Antonín T. Horák. Má se jednat o šachtu ve tvaru srpku měsíce, která je vytvořena z neznámého černého materiálu a nachází se na konci blíže neurčené vápencové jeskyně v oblasti Levočských vrchů, Belianských Tater či Nízkých Tater na Slovensku.\nPrvní zmínka o Měsíční šachtě pochází z Horákova deníku, který byl poprvé uveřejněn ve 3. čísle amerického speleologického časopisu \"National Speleological Society News\" (NSS News) v roce 1965. Mělo se jednat o pouhou zajímavost ze světa jeskyní. Daleko většího ohlasu příběh získal až v roce 1972 po zařazení do francouzské knihy \"Le Livre de l'inexplicable\" (Kniha nevysvětlitelného) Jacquese Bergiera. Jednalo se však zřejmě o pouhý přepis článku z NSS News, ačkoliv Bergier naznačoval existenci vlastních zdrojů informací přímo z Československa. Antonín Horák po válce emigroval do USA kde byl znám pod jménem Tony Horak. Usadil se v coloradském městě Pueblo, kde provozoval restauraci. Zemřel v roce 1976. Kvůli politické situaci se do Československa již nikdy nevrátil. V Československu vyšla Bergierova kniha v samizdatu v 80. letech. Oficiálně byly informace o šachtě poprvé zveřejněny na začátku 90. let v časopise \"Speleo\" Václavem Cílkem.\nPodle informací z Horákova deníku, se na podzim roku 1944 účastnil bojů Slovenského národního povstání jako kapitán vojenské jednotky. Během pochodu na východě Slovenska byla jejich skupina napadena vojáky Wehrmachtu. Při ústupu byl Horák raněn na hlavě a na ruce a ztratil vědomí. 22. října ho v zákopu našel místní majitel pastvin Slávek. Horáka a další dva raněné vojáky Jurka a Martina ošetřil a nabídl jim úkryt v tajné jeskyni vzdálené asi 4 hodiny od zákopu. Slávek se v jeskyni křižoval, zapisoval do bible a udělal znamení na zadní zeď, ve které se nacházel otvor. Trojici varoval, aby se nesnažili pronikat hlouběji. V jeskyni se měla nacházet síť chodeb, z nichž některé končily hlubokou propastí se zatuchlým vzduchem. Mělo zde podle něho také strašit. Téhož dne Slávek se svou dcerou Hankou donesl nějaké léky. K jídlu vojákům zbyla pouze horká voda.\n23. října měla trojice hlad a proto se Horák nabídl, že poruší slib, který Slávkovi dal, a prozkoumá zadní chodby, kde se mohla ukrývat přezimující zvířata. Po hodinu a půl trvající cestě se protáhl úzkou plazivkou a ocitl se před hladkou černobílou stěnou půlkruhového tvaru, ve které se nacházela úzká puklina. Poté, co jí prostrčil hlavu a ruku se svítilnou, zjistil, že se jedná o dutý prostor, který je celý tvořen tvrdým černým materiálem, který je hladký jako sklo. Když se do něj pokoušel seknout zákopovým krumpáčem, odrazil se, jako by materiál obsahoval kaučuk. \n\nO svém nálezu se zbylým dvěma vojákům nezmínil. Z jejich opasků si vytvořil provizorní lano a druhý den se k šachtě vrátil. Na laně dovnitř spustil lampu. Slyšel podzemní vodu, ale po vhození několika úlomků krápníků do otvoru se ozvalo jejich cvaknutí o zem, takže došel k názoru, že šachta má pevné dno. Svlékl se a škvírou prolezl dovnitř. Ocitl se v prostoru tvořeném stejným černým materiálem. Dutina měla tvar srpku měsíce o velikosti přibližně 25 metrů. Obě vypouklé stěny byly vzájemně rovnoběžné a celá šachta byla nakloněná pod malým úhlem směrem k vstupní puklině. Podlaha byla tvořená hladkým vápencem a postupně se svažovala. Každý zvuk v šachtě extrémně rezonoval. Její strop nebylo možné osvítit, takže není jisté, jak byla vysoká. Horák se po zběžném průzkumu bez potíží zase vyšplhal ven. \nDruhý den se znovu vrátil. Několikrát zkusil vystřelit do stěny z pistole. Kulky vytvořily na stěně nazelenalou stopu, ale do materiálu nepronikly. Poté se zaměřil na podlahu šachty. V jejím pravém rohu byl jíl, v levém měkký vápenec. Po chvíli kopání do vápence našel kostru, ze které odlomil dva zuby. Ty byly později určeny jako pozůstatky medvěda jeskynního, který vymřel asi před 25 tisíci lety. To pomohlo určit minimální stáří šachty. Navíc dovnitř zřejmě spadl vrchem, takže šachta byla kdysi otevřená. Při dalším kopání pod podlahou narazil Horák na vodorovné vroubkování na stěně, které se zdálo teplejší než zbytek šachty. Téhož večera donesl Slávek se svou druhou dcerou Olgou zásoby. Horák se ani jemu o nálezu šachty nezmínil. \n\n26. října pokračoval kopáním v pravém rohu šachty. Tam už vroubkování nenašel. Při odchodu se pokoušel střílet do narušené stěny ve vstupní puklině, ale žádné odlomky opět nezískal. Pokusil se alespoň odlomit zvláštní krystalky, které našel na krápnících u vstupu do šachty, ale ty se mu v rukou drolily. Rozhodl se proto vyrobit provizorní lep z drůbežích pařátů, do kterého by sypký materiál zachytil. Martin však v noci zemřel a Horákovi s Jurkem tak již nic nebránilo v opuštění jeskyně. 27. října se Horák do šachty opět vrátil ve snaze najít jiný vchod. To se mu nepodařilo. 28. října se vrátil k šachtě naposledy. Vložil do ní lahev s kamenem, na který vyryl některé údaje. Vstup do jeskyně opět zamaskovali a vyrazili směrem na Košice. Cestou se spojili s partyzánskou skupinou. Horák se k jeskyni vrátil na konci války. Zjistil, že Slávek se s dcerami odstěhoval. Do šachty již nevstupoval, ale pokusil se v úbočí hory najít nějaký alternativní vstup, což se mu opět nepovedlo. V závěru deníku Horák píše, že se obává komercializace svého nálezu, proto je ochotný umístění jeskyně sdělit pouze seriózním výzkumníkům.\nAčkoliv se již od 70. let v zahraničí uvažovalo o průzkumné expedici, z politických důvodů k ní nikdy nedošlo. Horák ve svém deníku zmiňuje bez upřesnění pohoří Tater a uvádí obce Yzdar, Lubocna a Plavno což jsou zřejmě Ždiar, Ľubochňa a Plaveč. Problém pak představoval fakt, že část vytipovaného území byla vyhlášena za vojenský prostor a vstup do ní byl zakázán. První známé terénní výzkumy se odehrály až v roce 1980 kdy záhadologové Ivan Mackerle a Michal Brumlík prozkoumali krasovou oblast v okolí Staré Ľubovně a zaměřili se také na osobu A. Horáka a pastevce Slávka. V roce 1982 provedlo pátrání i Muzeum slovenského krasu a ochrany přírody z Liptovského Mikuláše. Už tyto první průzkumy legendu o Měsíční šachtě zpochybnily, když se ukázalo, že v říjnu 1944 se ve zmíněné oblasti žádné boje neodehrály, nežil zde pastevec Slávek se dvěma dcerami a nebyl zde ani sníh, který Horák v deníku popisuje. Meckerle došel k závěru, že nepřesnosti mohly pocházet od autorů článku v časopise NSS News nebo že Horák úmyslně zaváděl, aby zamezil objevení jeskyně laickou veřejností. V roce 1994 zahájil rozsáhlejší výzkum geolog Walter Pavliš. Ten objevil jeskyni s vyrytým nápisem H.A. (Horák Antonín), číslicí 23 (23. říjen) a šesti přeškrtlými čarami (6 dní v jeskyni). Tato jeskyně však nikam nepokračovala. Mackerle ani Pavliš však nedokázali objevit žádné informace o osobě Dr. Antonína Horáka pocházející z období před jeho emigrací.\n\nSám Horák v jedné z verzí deníku uvažuje, že šachtu vybudovala nějaká dávno zaniklá civilizace. Dr. George W. Moore, který původní článek v NSS News napsal, věřil, že se jedná o přírodní úkaz - vápenec rozpuštěný mezi deskami z rohovce. Jacques Bergier tvrdil, že šachtu vytvořila vyspělá mimozemská civilizace. Jiní záhadologové zastávali názor, že se může jednat o součást bájné podzemní říše Agharta.\n"}
{"id": "1240183", "url": "https://cs.wikipedia.org/wiki?curid=1240183", "title": "Jadwiga Smosarska", "text": "Jadwiga Smosarska\n\nJadwiga Filipina Smosarska (23. září 1898 Varšava - 1. listopadu 1971 Varšava) byla polská divadelní a filmová herečka.\nAbsolventka varšavské dramatické školy, absolvovala s vyznamenáním v roce 1920. Debutovala v roce 1919, na jevišti Dramatického divadla ve Varšavě v roli Lily v \"Ciotce Karola\" T. Brandona. Až do začátku druhé světové války hrála v divadlech v hlavním městě. Filmovým debutem byl snímek Alexandera Hertza \"Dla szczęścia\" 1919 podle dramatu Stanisława Przybyszewského. Film jí přinesl popularitu, pro mnoho lidí (diváků i kritiků) byla největší hvězdou předválečného polského filmu a vyhrála mnoho anket popularity. V roce 1932, po roli v \"Księżnej Łowickiej\", dostala nabídku z USA, kterou odmítla.\n\nV roce 1935 se provdala za inženýra Zygmunta Protassewicza. Manželé žili ve vile v Mokotówu. Od listopadu 1939 žili ve Spojených státech amerických, kde Jadwiga pracovala mezi polskou komunitou. Po válce opakovaně navštívila Polsko, aby se konečně vrátila s manželem do země v roce 1970.\n\n"}
{"id": "1240188", "url": "https://cs.wikipedia.org/wiki?curid=1240188", "title": "Kateřina Pauláthová", "text": "Kateřina Pauláthová\n\nKateřina Pauláthová (* 23. července 1993 Havířov) je česká alpská lyžařka. Závodí za klub Dukla Liberec, trénuje ji její otec Radovan Pauláth, bývalý sjezdařský reprezentant.\n\nLyžuje od dvou let, v dětství se věnovala také tenisu. Na Evropském olympijském festivalu mládeže roku 2009 obsadila 11. místo ve slalomu. Na Mistrovství světa juniorů v alpském lyžování bylo jejím největším úspěchem páté místo ve slalomu v roce 2012. Na Mistrovství světa v alpském lyžování skončila s českým družstvem na devátém místě v roce 2011, na pátém v roce 2013 a na jedenáctém v roce 2015. V individuálním závodě skončila na 37. místě v obřím slalomu v roce 2011, na 32. místě v superobřím slalomu v roce 2015 a na Mistrovství světa v alpském lyžování 2017 byla na 35. místě ve sjezdu, 36. místě v Super G a 29. místě v obřím slalomu. Reprezentovala na Zimních olympijských hrách 2014 v Soči, kde obsadila 25. místo v Super-G, závody ve slalomu a obřím slalomu nedokončila. Ve Světovém poháru se třikrát umístila na bodované příčce (mezi prvními třiceti), v celkovém hodnocení obsadila 125. místo v roce 2014, 114. místo v roce 2015 a 126. místo v roce 2016. Sedmkrát se stala lyžařskou mistryní České republiky.\n\n"}
{"id": "1240193", "url": "https://cs.wikipedia.org/wiki?curid=1240193", "title": "Hoheneich", "text": "Hoheneich\n\nHoheneich je městys v Rakousku ve spolkové zemi Dolní Rakousy v okrese Gmünd. Žije v něm 1383 obyvatel (podle sčítání z roku 2016).\n\nHoheneich se nachází v severozápadní části spolkové země Dolní Rakousy v regionu Waldviertel. Jeho rozloha činí 15,59 km², z nichž 57,19% je jí zalesněných.\n\nÚzemí obce Hoheneich se skládá ze dvou částí (v závorce uveden počet obyvatel k 1. 1. 2015):\n\n\nNázev městyse pravděpodobně pochází ze slov ,Hohe Eiche (Vysoký dub)\", neboť v minulosti rostlo v okolí mnoho dubů, což dokazuje i název malého údolí Eichelgraben (Žaludový příkop). Ještě roku 1807 zde stály mohutné staleté duby.\n\nV Hoheneichu stál dříve hrad, který patřil k panství Pánů z Kirchbergu. Později byl však vypleněn a zapálen.\n\nMísto bylo obléháno roku 1795 hessenskými vojsky a roku 1866 vojsky pruskými. V roce 1869 získal Hoheneich vlastní poštu a roku 1903 novou školu.\n\nPři světových válkách ztratil městys mnoho obyvatel, ale po jejich skončení zde bylo vystavěno mnoho domů a byly obnoveny silnice.\n\n"}
{"id": "1240197", "url": "https://cs.wikipedia.org/wiki?curid=1240197", "title": "Chef", "text": "Chef\n\nChef může být:\n"}
{"id": "1240199", "url": "https://cs.wikipedia.org/wiki?curid=1240199", "title": "Bill Bailey", "text": "Bill Bailey\n\nMark Robert \"Bill\" Bailey (* 13. ledna 1964, Bath) je britský komik, hudebník, herec, televizní a rozhlasový moderátor a skladatel. Baileyho proslavila role Mannyho Bianca v seriálu \"Black Books, \"vystupování v televizi a celosvětová turné s jeho mnoha stand-up vystoupeními.\n\nBaileyho show se v roce 2003 umístila na seznamu 50 nejzábavnějších vystoupení britské komedie, uveřejněném v týdeníku Observer. V letech 2007 a 2010 byl v pořadu televize Channel 4 \"100 Greatest Stand-Ups\" zvolen sedmým nejlepším stand-up komikem všech dob.\n"}
{"id": "1240206", "url": "https://cs.wikipedia.org/wiki?curid=1240206", "title": "Koartikulovaná souhláska", "text": "Koartikulovaná souhláska\n\nKoartikulovaná souhláska je souhláska tvořená dvěma současnými strikturami na dvou různých místech artikulace. Lze rozlišovat mezi dvěma typy: souhlásky s dvojím místem artikulace, u nichž jsou obě striktury rovnocenné a vznikají stejným způsobem artikulace (např. okluzí nebo konstrikcí), a souhlásky se sekundární artikulací, tzn. s artikulací přidanou k artikulaci základní.\n\nPříkladem souhlásky s dvojím místem artikulace je neznělá labiovelární ploziva [k͡p], která se vyslovuje se dvěma okluzemi zároveň: jednou velární (tj. mezi jazykem a měkkým patrem, [k]) a druhou bilabiální (tj. mezi horním a dolním rtem, [p]). Oproti tomu labializovaná neznělá velární ploziva [kʷ] se vyslovuje pouze s jednou okluzí a současným zaokrouhlením rtů.\n\nV převážné většině jazyků, ve kterých se vyskytují, jsou souhlásky s dvojím místem artikulace buď mlaskavkami, nebo labiovelárami. Sekundární artikulace je oproti tomu mnohem různorodější. Jejími běžnými typy jsou labializace (např. [kʷ]), palatalizace (např. ruské [pʲ] ve slově \"пять\" [pʲætʲ]), velarizace (např. anglické [lˠ] ve slově \"fill\" [fɪlˠ]) a faryngalizace (např. arabské [tˤ] ve slově خطر [ˈxɑtˤɑr]).\n"}
{"id": "1240210", "url": "https://cs.wikipedia.org/wiki?curid=1240210", "title": "Sankt Martin (Dolní Rakousy)", "text": "Sankt Martin (Dolní Rakousy)\n\nSt. Martin je městys v Rakousku ve spolkové zemi Dolní Rakousy v okrese Gmünd. Žije v něm 1 129 obyvatel (podle sčítání z roku 2016).\n\nSt. Martin leží na severozápadě spolkové země Dolní Rakousy v regionu Waldviertel. Prochází jím silnice B41, která spojuje Schrems a Karlstift, kde se napojuje na silnici B38. Jeho rozloha činí 49,34 km², z nichž 56,48 % je zalesněných.\n\nÚzemí městyse St. Martin se skládá ze třinácti částí (v závorce uveden počet obyvatel k 1.1.2015):\n\n\nStarosta městyse St. Martin je Peter Höbarth. Devatenáctičlenné zastupitelstvo tvoří 15 členů strany ÖVP a 4 členové strany SPÖ.\n\n"}
{"id": "1240211", "url": "https://cs.wikipedia.org/wiki?curid=1240211", "title": "Rudolf Serkin", "text": "Rudolf Serkin\n\nRudolf Serkin (28. březen 1903, Cheb – 8. květen 1991, Guilford) byl česko-rakousko-americký klavírista židovského původu. Proslul svou interpretací Beethovenových skladeb.\n\nNarodil se v Chebu v židovské rodině. Jako zázračné dítě byl v devíti letech poslán do Vídně, aby se zde zdokonaloval ve hře na klavír pod vedením Richarda Roberta. Později studoval skladbu u Josepha Marxe. V dvanácti letech prvně veřejně vystoupil s Vídeňskou filharmonií. Během dospívání ho silně ovlivnil Arnold Schoenberg, v jehož hudební společnosti se Serkin angažoval. Roku 1920 zahájil koncertní kariéru. Žil v Berlíně, u přítele houslisty Adolfa Busche. Po uchopení moci nacisty roku 1933 se odstěhoval do Švýcarska, usadil se v Basileji. Ve stejném roce prvně koncertoval v USA, s velkými úspěchy. Roku 1939 se tam usadil. Hrál především s New York Philharmonic a učil na \"Curtis Institute of Music\" ve Filadelfii. V letech 1968-1976 byl ředitelem této školy. Roku 1951 založil, spolu s nerozlučným přítelem Buschem, letní školu \"Marlboro Music School and Festival\" ve Vermontu. Stal se v USA též velkým propagátorem díla Maxe Regera. Roku 1963 obdržel Presidential Medal of Freedom. Roku 1984 získal cenu Grammy za nahrávku Brahmsových sonát. Jeho syn Peter Serkin se stal rovněž významným klavíristou.\n\n"}
{"id": "1240213", "url": "https://cs.wikipedia.org/wiki?curid=1240213", "title": "Solidarity for LGBT Human Rights of Korea", "text": "Solidarity for LGBT Human Rights of Korea\n\nSolidarity for LGBT Human Rights of Korea (Hangul: 행동하는 성소수자 인권연대; SLRK) je jihokorejská LGBT lidskoprávní organizace hájící a zastupující práva sexuálních menšin. Založena byla 9. září 1997 v jihokorejském hlavním městě Soul. Jejím současným reprezentantem je Kwak Yi-kyong. Předtím tuto funkci vykonávali Jeong Yol a Chang Byongkeon.\n\nZaložení organizace předcházel studentský LGBT klub s názvem „University Students' LGBT Human Rights Association“ (Hangul: =대학생동성애자인권연합, Hanča: 大學生同性愛者人權聯合; v anglickém překladu \"Union for University Student's Homosexual Rights\"), který se v pozdějších letech 1. srpna rozrostl do rozsáhlé LGBT lidskoprávní organizace a podpůrné skupiny.\n\n1. března 2015 se „Solidarity for LGBT Human Rights of Korea“ reorganizovala a momentálně vystupuje pod názvem „Solidarity for LGBT Human Rights of Korea“ (Hangul: 행동하는 성소수자 인권연대; v anglickém překladu \"Active Solidarity for Sexual Minority Rights\").\n\n\n"}
{"id": "1240216", "url": "https://cs.wikipedia.org/wiki?curid=1240216", "title": "KRI Bima Suci", "text": "KRI Bima Suci\n\nKRI Bima Suci je trojštěžňový cvičný bark indonéského námořnictva. Ve službě má nahradit cvičnou loď KRI \"Dewaruci\". Námořnictvo tak bude schopno vycvičit dvojnásobek kadetů, než dosud.\n\nPlavidlo postavila španělská loděnice Construcciones Navales Paulino Freire (CNP Freire) ve Vigu. Na podobě plavidla spolupracovala se společností Oliver Design. Stavba plavidla byla zahájena 16. listopadu 2015 slavnostním prvním řezáním oceli. Kýl plavidla byla založen 27. ledna 2016. Trup byl na vodu spuštěn 17. října 2016. Ceremoniálu se účastnili indonéský ministr obrany Ryamizard Ryacudu a velitel námořnictva Ade Supandi. Do služby byla loď přijata 12. září 2017.\n\nPosádku tvoří 80 mužů a 120 kadetů. Plavidlo má mít plachty o ploše 3350 m. Je vybaveno pomocným dieselem MAN 6L21/31.\n"}
{"id": "1240218", "url": "https://cs.wikipedia.org/wiki?curid=1240218", "title": "Tabbyina hvězda", "text": "Tabbyina hvězda\n\nTabbyina hvězda (známá také jako KIC 8462852) je žlutobílý trpaslík v Souhvězdí Labutě vzdálená od země asi 1500 světelných let. Jedná se o hvězdu spadající do kategorie F Hlavní posloupnosti nachází se v rozmezí 1280 - 1500 světelných let daleko a to je přibližně 390 parseků od Země. Nezvyklé potemňování a fluktuace při sledování intenzity světla přicházející od hvězdy včetně snížení přicházejícího světla od hvězdy až o 22%, byly objeveny občanskou vědou složenou z dobrovolníků a astronomů sledujících noční oblohu ze zájmu. O původu tohoto fenoménu již existuje několik hypotéz . Objevení této hvězdy bylo učiněno z katalogu dat teleskopu Kepler, který pozoruje změny světelného jasu hvězd a jejich světelné křivky za účelem odhalení potenciální přítomnosti exoplanet. Nomenklatura je KIC znamenající akronym Kepler Input Catalog, 8462852 je katalogové číslo hvězdy, nazvané také \"Boyajian's Star\" podle vedoucí výzkumné práce. KIC 8462852 je někdy hovorově nazývána \"\"Wtf Star\"\" odakazující na název studie \"\"Where´s the Flux?\"\", jako vtipný odkaz na překvapené pohledy výzkumníků pozorující světelnou křivku hvězdy. V překladu by to znamenalo přibližně, kde se nachází konec sklonu snížení intenzity hvězdy na světelné křivce. \n\nHvězdu objevila astronomka Tabetha Boyajianová přezdívaná \"Tabby\", proto je hvězda přezdívána také jako \"Tabbyina hvězda\". Samotná publiku na hvězdu komentovala, že se přiklání k situaci, že bude možné výkyvy světelné křivky vysvětlit v rozmezí přírodních fyzikálních zákonů a s vysokou pravděpodobností až bude známo více informací bude jistě překvapivý fenomén vysvětlen: \n\nVolný překlad\n\nHvězda KIC 8462852 se nachází v souhvězdí Labutě a je přibližně na půl úseku mezi jasnými hvězdami Deneb a Delta Cygni jako součást Seveního kříže. KIC 8462852 je situována jižně od 31 Cygni a severovýchodně od hvězdokupy NGC 6866. Je považována, že se nachází blíže Slunci než hvězdokupě NGC 6866. Se zdánlivou magnitudou 11.7 není možné spatřit hvězdu pouhým okem, ale je viditelná při použití 130 mm teleskopu, na odlehlém místě dále od světelného znečištění.\nHvězda má asi 1,5 větší objem než Slunce. Její zvláštností je, že v pravidelných intervalech asi o 20, respektive 15 procent pohasíná. V současnosti probíhají výzkumy, které mají určit, čím je to způsobeno. Vyloučeno už bylo, že jde o probíhající planetu nebo roj komet a pravděpodobně nejde ani o zdroj někde uvnitř hvězdy. Ve hře tak zůstává například možnost, že zdrojem je Dysonova sféra nějaké vyspělé civilizace. Nová fluktuace světelné křivky se odehrála na KIC 8462852 uprostřed května 2017 a kulminovala 16 září 2017, kdy se udály čtyři jedinenčné dočasné potemnění, poslední bylo největšího rozsahu toho roku s 2.3% (3%) pohasnutím. Na 10. srpna 2017 se jas hvězdy zvýšil a přetrval dva týdny, výzkumníci se domnívají, že znají možné vysvětlení této události. Mezi 20. listopadem 2017 patá událost v řadě dosáhla zakrytí jasu hvězdy o hloubku 0.44%, poté 16. prosince 2017 se hvězda opět vrátila do předchozího stavu, na to opět pohasla po dobu 11 dní o míře 1.25% a začala se vracet znovu do normálních stupňů vyzařovaného světla. Sledování a tvorba světelných křivek této hvězdy pokračuje a pozornost nekončí a jsou periodicky vydávány. Hvězda se nacházela v pozici příliš blízko Slunce na noční obloze a nebyla pozorovatelná od prosince 2017 do února 2018. Pozorování se opět opakovalo později v únoru a série potemnění jansosti hvězdy započalo od 16. března 2018 do 27. března 2018 . \n"}
{"id": "1240220", "url": "https://cs.wikipedia.org/wiki?curid=1240220", "title": "Evropské hry 2019", "text": "Evropské hry 2019\n\nII. Evropské hry nebo také Evropské hry 2019 ( ) se konaly v běloruském Minsku. Slavnostní zahájení proběhlo 14. června 2019 a zakončení se pak uskutečnilo 30. června 2019.\n\nPořádání bylo uděleno nejprve Nizozemsku a pak Rusku. Nizozemsko stáhlo nabídku kvůli nákladům a nedostatku podpory. Další dohody o pořádání s Ruskem byly prozatímní na základě námitky přednesené nezávislou antidopingovou agenturou WADA kvůli vyšetřování dopingu v Rusku. Během olympijských her v roce 2016 MOV jasně prohlásil, že nebude podporovat evropské hry v Rusku za současných okolností.\n\nŘada zemí a měst vyjádřila svůj zájem uspořádat v roce 2019 druhé evropské hry, ale oficiální nabídku předložilo pouze Nizozemsko. Na zasedání mimořádného valného shromáždění 16. května 2015 bylo Nizozemsko jednomyslně schváleno jako hostitel druhého vydání her. Hry měly být celostátní a měly se konat v sedmi městech, a to v Amsterdamu, Haagu, Eindhovenu, Rotterdamu, Utrechtu. Dne 10. června 2015 Nizozemsko oznámilo, že odmítlo uspořádat druhou evropskou hru po nedostatečném financování her, což by mělo činit 57,5 milionů eur. V návaznosti na to řada měst vyjádřilo zájem o hostování her: Minsk v Bělorusku, Glasgow Velké Británii, Poznaň v Polsku, Kazaň a Soči v Rusku, Istanbul v Turecku.\n\nDalší dohody o pořádání s Ruskem byly prozatímní na základě námitky přednesené nezávislou antidopingovou agenturou WADA kvůli vyšetřování dopingu v Rusku. Během olympijských her v roce 2016 MOV jasně prohlásil, že nebude podporovat evropské hry v Rusku za současných okolností.\n\nDne 21. října 2016 bylo oznámeno, že Minsk bude hostitelem her 2019 a že tyto hry by měly být menší akcí než hry v roce 2015.\n\n\nV Minsku se bude soutěžit ve 15 sportovních odvětvích. Plážový volejbal, šerm, triatlon, taekwondo, volejbal a vodní sporty nebudou na programu, i když byly na Evropských hrách 2015 v Baku. Novým sportem bude dráhová cyklistika. V celkem 10 odvětvích budou mít sportovci možnost kvalifikovat se na Letní olympijské hry 2020.\n\nV Minsku se rozdělilo 200 sad medailí.\n\n"}
{"id": "1240221", "url": "https://cs.wikipedia.org/wiki?curid=1240221", "title": "Haugschlag", "text": "Haugschlag\n\nHaugschlag je obec v Rakousku ve spolkové zemi Dolní Rakousy v okrese Gmünd. Žije v ní 485 obyvatel (podle sčítání z roku 2016).\n\nHaugschlag leží na severozápadě spolkové země Dolní Rakousy v regionu Waldviertel. Nachází se zde golfový klub Haugschlag-Waldviertel. Rozloha obce činí 22,65 km², z nichž 65,58% je zalesněných.\n\nZajímavostí je, že se na území obce nachází nejsevernější bod Rakouska.\n\nÚzemí obce Haugschlag se skládá ze čtyř částí (v závorce uveden počet obyvatel k 1.1.2015):\n\n\nStarosta obce Haugschlag je Adolf Kainz. Patnáctičlenné zastupitelstvo tvoří 12 členů strany ÖVP a 3 členové strany SPÖ.\n\n"}
{"id": "1240228", "url": "https://cs.wikipedia.org/wiki?curid=1240228", "title": "Anna Marejková", "text": "Anna Marejková\n\nAnna Marejková, provdaná Krausová (24. října 1933, Turzovka) je slovenská sportovní gymnastka, československá reprezentantka, členka stříbrného a bronzového družstva na mistrovství světa.\n\nMarejková se v reprezentačním družstvu Československa poprvé představila na mistrovství světa v roce 1954 v Římě, kde pomohla týmu k bronzové medaili.\nV roce 1956 se zúčastnila olympijských her v Melbourne, kde vybojovala 4. místo na kladině a 11. ve víceboji jednotlivkyň. Svým výkonem výrazně přispěla k celkovému 5. místu v soutěži družstev. V roce 1957 vybojovala na mistrovství Evropy v Bukurešti 4. místo ve čtyřboji a na bradlech a páté místo na kladině. S reprezentací se rozloučila v roce 1958 na mistrovství světa v Moskvě, kde v soutěži družstev vybojovala stříbrnou medaili. Její další sportovní kariéru ukončilo zranění.\n\nV roce 2003 převzala od SOV vyznamenenání Bronzové kruhy. V roce 2016 se účastnila 5. ročníku Sportovních her seniorů.\n\n"}
{"id": "1240230", "url": "https://cs.wikipedia.org/wiki?curid=1240230", "title": "Reingers", "text": "Reingers\n\nReingers je obec v Rakousku ve spolkové zemi Dolní Rakousy v okrese Gmünd. Žije zde obyvatel.\n\nReingers leží na severozápadě spolkové země Dolní Rakousy v regionu Waldviertel, nedaleko státních hranic s Českem. Jeho rozloha činí 24,94 km², z nichž 43,16% je zalesněných.\n\nÚzemím obce Reingers prochází evropské hlavní rozvodí. Některé potoky, které zde pramení se později vlévají do Dyje, tedy úmoří Černého moře a některé se vlévají do Braunaubachu, tedy úmoří Severního moře.\n\nÚzemí obce Reingers se skládá z pěti částí (v závorce uveden počet obyvatel k 1.1.2015):\n\n\nStarosta městyse Großschönau je Andreas Kozar. Patnáctičlenné zastupitelstvo tvoří 13 členů strany ÖVP a 2 členové strany SPÖ.\n\n"}
{"id": "1240231", "url": "https://cs.wikipedia.org/wiki?curid=1240231", "title": "Pneumocystis jirovecii", "text": "Pneumocystis jirovecii\n\nPneumocystis jirovecii je zástupce rodu \"Pneumocystis\", jednobuněčná parazitická houba napadající člověka. Pro zdravého člověka není nebezpečná, ale u oslabených lidí vyvolává pneumocystózu.\n\nPojmenovaná je podle Otty Jírovce, českého parazitologa.\n"}
{"id": "1240233", "url": "https://cs.wikipedia.org/wiki?curid=1240233", "title": "Národní park Great Basin", "text": "Národní park Great Basin\n\nNárodní park Great Basin (anglicky \"Great Basin National Park\", česky \"Národní park Velká pánev\") je jeden z menších a méně navštěvovaných národních parků ve Spojených státech amerických. Leží na východě Nevady, v suché a hornaté oblasti Velké pánve. Národní park Great Basin se nachází v okolí druhého nejvyšší hory Nevady Wheeler Peaku (3 982 m). Rostou zde borovice dlouhověké (\"Pinus longaeva\"), nejstarší známé rostliny na Zemi.\n\nNárodní park leží v pohoří Snake Range, v okolí hory Wheeler Peak. Západně se nachází pohoří Schell Creek Range, severovýchodně se rozkládá Velké solné jezero, východně pohoří Wasatch Range a přibližně 350 km jižně leží město Las Vegas a 350 km jihovýchodně oblast Velkého kaňonu.\n\nPark vystupuje ze suché, pouštní plošiny Velké pánve a vytváří \"ostrov\" zelené krajiny. Rostou zde borovice těžké, smrky Engelmannovy, jedle ojíněné a horské mahagonovníky. Nachází se zde horská jezera (\"Stella\", \"Teresa Lake\"), potoky (\"Snake Creek\"), alpínské louky a subalpínský les. Nejvyšší vrcholky hor bývají až do léta zasněžené, na vrcholu Wheeler Peaku se nachází ledovec. V těchto náročných klimatických podmínkách (nízké teploty, vysoká nadmořská výška, vítr, okolní pouštní krajina Velké pánve) se dochovaly nejstarší nenaklonované rostliny na Zemi - borovice dlouhověké. Stáří některých stromů se pohybuje od tří tisíc do pěti tisíc let.\n"}
{"id": "1240235", "url": "https://cs.wikipedia.org/wiki?curid=1240235", "title": "Irmgard Praetzová", "text": "Irmgard Praetzová\n\nIrmgard Praetzová (9. srpna 1920 – 7. listopadu 2008) byla německá atletka, mistryně Evropy ve skoku dalekém z roku 1938.\nZvítězila v soutěži dálkařek při premiéře mistrovství Evropy v atletice žen v roce 1988. Její výkon byl 588 cm. Její sportovní kariéra trvala i po druhé světové válce, v roce 1950 se stala mistryní NDR v pětiboji.\n"}
{"id": "1240236", "url": "https://cs.wikipedia.org/wiki?curid=1240236", "title": "Juliusz Kydryński", "text": "Juliusz Kydryński\n\nJuliusz Kydryński (30. června 1921 Tarnobrzeg – 26. května 1994 Krakov) byl polský spisovatel, divadelní a filmový kritik a překladatel z angličtiny, němčiny a francouzštiny, bratr Lucjana Kydryńskiho.\nStudoval polský a anglický jazyk na Fakultě humanitních studií na Jagellonské univerzitě. V letech 1940–1945 působil jako aktivista podzemní kultury v Krakově. V roce 1942 byl vězňen v Osvětimi.\n\nDebutoval jako spisovatel v roce 1943 na stránkách podzemního časopisu Miesięcznik Literacki. Od roku 1945 byl redaktorem týdeníku Przekrój. \n\nByl blízkým přítelem Karola Wojtyly, budoucího papeže Jana Pavla II., který se skrýval v bytě Kydryńskich v prvních dnech okupace po otcově smrti.\n\n"}
{"id": "1240237", "url": "https://cs.wikipedia.org/wiki?curid=1240237", "title": "Jules Goux", "text": "Jules Goux\n\nJules Goux (6. dubna 1885 Valentigney – 6. března 1965, Valentigney) byl francouzský automobilový závodník a průkopník automobilismu.\n\nInspirován mediální kampaní kolem závodů o Pohár Gordona Bennetta se mladý Jules Goux na začátku 20. století začal věnovat motorismu. Prvního vítězství dosáhl v roce 1908, kdy vyhrál v Sitges „Katalánský pohár“. Tento úspěch mu přinesl smlouvu s továrním týmem firmy Peugeot, kde byl jeho kolegou Georges Boillot.\n\nV roce 1912 zvítězil Goux v závodě o cenu departementu Sarthe (\"Coupe de la Sarthe\") na trati kolem Le Mans. Na přibližně stejné trati se v roce 1923 jel první závod 24 hodin Le Mans. V roce se s týmem Peugeot účastnil závodu 500 mil Indianapolis 1913 a jako první Evropan vůbec zvítězil. V ročníku 1914 se jako favorit účastnil také, pro technickou závadu ale dojel na čtvrtém místě. Stejného umístění dosáhl i v Grand Prix Francie 1914. \n\nPrvní světová válka závodní aktivity přerušila a Goux sloužil ve francouzské armádě. Po válce nastoupil jako tovární jezdec u firmy Ballot, s jejímž vozem v Grand Prix Francie 1921 získal třetí místo a při Grand Prix Itálie ve stejném roce zvítězil. \n\nPoslední velké úspěchy slavil s vozem Bugatti v Grand Prix Francie 1926, kde zvítězil, stejně jako v závodě Grand Prix Evropy pořádaném jako Gran Premio de San Sebastián 1926.\n\nJako jeden z nemnoha závodníků své generace nezahynul Goux při závodech a dožil se vysokého věku. V roce 1965, ve věku 79 let, podlehl ve svém rodném městě Valentigney alergii.\n\n23 vítězství celkem v průběhu 20 let\npřerušení kariéry první světovou válkou\n\n"}
{"id": "1240238", "url": "https://cs.wikipedia.org/wiki?curid=1240238", "title": "Waldenstein", "text": "Waldenstein\n\nWaldenstein je obec v Rakousku ve spolkové zemi Dolní Rakousy v okrese Gmünd. Žije v ní 1216 obyvatel (podle sčítání z roku 2016).\n\nWaldenstein leží na severozápadě spolkové země Dolní Rakousy v regionu Waldviertel. Jeho rozloha činí 22,72 km², z nichž 25,67% je zalesněných.\n\nÚzemí obce Waldenstein se skládá ze sedmi částí (v závorce uveden počet obyvatel k 1.1.2015):\n\n\nJiž ve 12. století stálo na místě dnešní obce malé šlechtické sídlo. Samotné obce Waldenstein a Groß Höbarten vznikly až v roce 1850. Roku 1968 se k nim připojily Albrechts, Groß Neusiedl, Klein Ruprechts, Grünbach a Zehenthöf.\n\nRoku 1883 se z Waldensteinu stalo mariánské poutní místo. Na hlavním oltáři v poutním kostele sv. Michaela se nachází 2,45 m vysoká socha Panny Marie, která drží malého Ježíška se zaseknutou sekyrou v rameni.\n\nStarosta obce Waldenstein je Alois Strondl. Devatenáctičlenné zastupitelstvo tvoří 17 členů strany ÖVP, 1 člen strany SPÖ a 1 člen strany BGL.\n\n"}
{"id": "1240240", "url": "https://cs.wikipedia.org/wiki?curid=1240240", "title": "Kostel svatého Jiří (Horní Slavkov)", "text": "Kostel svatého Jiří (Horní Slavkov)\n\nKostel svatého Jiří je římskokatolický, v minulosti farní kostel v Horním Slavkově v okrese Sokolov. Od roku 1963 je kostel spolu s gotickou zvonicí z roku 1540, přestavěnou roku 1686, ohradní zdí a hřbitovem chráněn jako kulturní památka České republiky. V blízkosti kostela se nachází další památkově chráněné objekty. Před bývalým děkanstvím u schodiště ke kostelu to je gotická kamenná Häslerova (též Hässlerova či Hasslerova) zádušní svítilna, jedna z nejcennějších památek města. Východně od hřbitova stojí kaple Božího Těla z roku 1736.\n\nKostel zasvěcený svatému Jiří je pozdně gotická stavba, jež vznikla asi na místě staršího kostela či kaple. Německá literatura uvádí, že zde stál pozdně románský kostelík již v roce 1242. Česká literatura hovoří, že svatostánek byl založen současně s městečkem kolem roku 1333. První písemná zmínka o kostele je z roku 1380. Objevuje se i údaj o tom, že kostel byl již roku 1350 rozšiřován. Velká přestavba se provedla v letech 1515 až 1523. Tuto přestavbu financoval Jan Pluh z Rabštejna. Byla postavena velká loď a dvě věže. Již od počátku se kostel plánoval s tím, bude plnit rovněž úlohu městské pevnosti, a proto se kostel stavěl se silnou ohradní zdí podkovovitou baštou. Zaklenutím presbytáře byla dokončena výstavby kostela dokončena, podle nápisu nejspíše roku 1525. Za tímto obranným systémem byla roku 1593 postavena velká hranolová zvonice, neboť severní věž již v této době měla statické problémy. K další změně vzhledu kostela došlo v letech 1658 až 1659. V té době bylo k západní věži přistavěno osmiboké patro. Roku 1728 byl v jižní baště zřízen žalář. K úpravám kostela došlo ve druhé polovině 18. století, kdy část stavby byla barokizována. Stará kostelní věž na severní straně byla roku 1784 snesena do výšky lodi a přestavěna byla i západní věž. Poslední rozsáhlá přestavba kostela je z roku 1903, kdy došlo k odstranění horní empory.\n\nRoku 1945 postihl Horní Slavkov i kostel tragický osud. Kostel byl postupně devastován a vykrádán. V odpoledních hodinách v sobotu 14. březnu 1964 zasáhl kostel oheň. Oheň začala hasit požární jednotka ze Sokolova, slavkovským hasičům se nepodařilo nastartovat hasičský vůz. Při požáru shořela střecha nad presbytářem a zbortila se sanktusová vížka. Nezájem odpovědných institucí o opravu je dokladem toho, jak se tehdejší společnost chovala ke kulturnímu dědictví. Neochota opravit sakrální památku způsobila, že kostel dostal provizorní střechu až po dvou letech a oprava celé střechy začala až roku 1977. Do kostela zatékalo, fresky byly poškozeny a dřevěné konstrukce začaly hnít. Z odložených trámů ze shořelého krovu se podařilo zjistit stáří dřeva, stromy byly káceny v letech 1521 až 1523. Roku 1976 došlo vandalstvím ke zničení barokních varhan od tachovských varhanářů Adama a Vinzenze Gartnerů z Tachova. K vzácným památkám náležel také kovaný rokokový kříž na kamenném soklu, který stával před vstupem do sakristie.\n\nNa počátku 21. století byl stav památky v důsledku absence její údržby značně neuspokojivý. Tento stav vyžadoval celkovou obnovu objektu, včetně kompletního restaurování zdevastovaného interiéru. Kostel postupně prochází rekonstrukcí, v sezóně je pro veřejnost zpřístupněna hlavní hranolová věž s výhledem na město a jeho okolí. V roce 2016 nechalo město Horní Slavkov opravit čtyři vitráže, z celkových čtrnácti. Opravy dalších, financované z veřejné sbírky, budou pokračovat.\n\nDnešní kostel je jednolodní orientovaná stavba s rozlehlým a nezvykle protáhlým polygonálně uzavřeným presbytářem, podepřeným opěrnými pilíři a s vysokými okny. Sakristie na severní straně je pozůstatkem snesené středověké věže. K severovýchodní straně presbytáře přiléhá ještě novější přístavba s oratoří, mladší je rovněž současná přístavba v délce severní strany lodi, ve které je vchod do kostela, rámovaný pozdně gotickým portálem. Při jihozápadním boku presbytáře se nachází půlkruhovitě ukončená kaple. Věž při západním průčelí je v horní části osmiboká, v minulosti se zbytky dřevěných krakorců z původního ochozu. Věž je zakončena barokní bání s lucernou, nad presbytářem se vypíná malá sanktusová vížka.\n\nPůvodně plochý strop lodi, nyní tvoří valená klenba s párovými trojbokými výsečemi. Je příčně dělená příporami, jež jsou svedeny nad hlavice pozdně barokních pilastrů. Vrcholy přípor zdobí štukové rozety. Při stavebních úpravách z let 1783 až 1786 byl zbořen pozdně gotický triumfální oblouk. Ten byl zvětšen a znovu vyzděn. Loď je po třech stranách lemována emporou, na jižní straně podklenuta zděnou arkádou, prostor pod emporou je valeně klenut s trojbokými výsečemi v rytmu arkád. Tribuny byly opatřeny dřevěným balustrovým zábradlím. Druhé patro empory postavené roku 1814, bylo roku 1903 odstraněno. Presbytář je dělen na dvě části barokní balustrovou chórovou přepážkou a je zaklenut pozdně gotickou síťovou klenbou na pětibokých konzolových příporách. Hlavní klenák nese velký polychromovaný erb Pluhů z Rabštejna. Sakristie je zaklenuta valeně a v patře křížově. Významnou pozdně gotickou památkou kostela je hlavní krov lodi. Hlavní oltář býval chloubou kostela. Podoba oltáře z roku 1665 je vidět na silně poškozené fresce z doby kolem roku 1736, která se nachází v kapli Božího těla. Malba zobrazuje jednoduchou sloupovou architekturu s obrazem Nejsvětější Trojice s postavou Panny Marie. Ve frontonu je polychromovaná socha svatého Jiří. Další sochy světců stály rovněž na tabemáklu a po stranách retabula. Tento oltář byl nahrazen roku 1784. Na vrcholu stála dřevěná socha Boha Otce, jenž shlíží na utrpení svého Syna. Na konzolách před predelou byly umístěny barokní sochy Matky Bolestné a sv. Jana Evangelisty, na tabemáklu stála socha Krista, v určité době také Panna Maria, ale nejčastěji svatý Jiří z původního oltáře. Také oltářní mensa a tabemákl byly vysoce hodnotným uměleckým dílem. Menzu zdobil reliéf Večeře v Emauzích, po stranách byly reliéfy s biblickými výjevy. Vysokou kvalitu měl barokní krucifix, nejimpozantnější umělecké dílo nejenom oltáře, ale celého kostela. Je znám nejen autora řezby, ale také souvislosti, jak se dílo dostalo do Horního Slavkova. Na počátku stál Celestýn Werner, rodák z Horního Slavkova a poslední opat kláštera v Plasech. Tři roky před tím, než byl roku 1785 dekretem císaře Josefa II. cisterciácký klášter definitivně zrušen, věnoval opat Werner roku 1782 děkanskému kostelu v Horním Slavkově tento krucifix, řezbářské dílo Matyáše Bernarda Brauna z roku 1720. Socha vysoká přes 300 centimetrů a s rozpětím paží 250 centimetrů je jedním ze tří plaských Braunových krucifixů. Soše hrozila zkáza a proto byla po roce 1990 z zdevastovaného kostela odvezena a následně zrestaurována v Národní galerii v Praze, kde je součástí trvalé expozice. Samotný oltář byl během desetiletí po druhé světové válce zničen a umělecká díla až na výjimky rozkradena. Krucifix však nebyl od samého počátku umístěn na hlavním oltáři. Například v roce 1874 bylo dle inventáře na tomto oltáři plátno se svatým Jiří, dílo bečovského malíře Christiana Leibelta z roku 1678. Na olejomalbě je zobrazen svatý Jiří jakožto drakobijce v ikonograficky ustáleném pojetí, v zadním plánu kompozice je vpravo namalován celkem věrně děkanský kostel sv. Jiří ve své původní podobě, tedy před radikální přestavbou. Velkoformátový obraz byl nalezen v zuboženém stavu na půdě sokolovského zámku a hned po restaurování byl roku 1994 umístěn do stálé expozice muzea v Sokolově. Kromě hlavního oltáře se v lodi nacházely další čtyři díla Franze Martinera z tyrolského Grödnertalu. Při evangelní straně stál oltář Panny Marie, při epištolní sv. Josefa. Oltáře byly instalovány roku 1903. Podle inventáře byly roku 1763 v kostele následující oltáře Panny Marie Bolestné, Jezulátka, Panny Marie Škapulířové a Panny Marie Chlumské. Ví se, že jeden z těchto oltářů byl pořízen roku 1669, další oltář, Panny Marie Škapulířové, byl v lodi postaven kolem roku 1684 a obraz do retabula namaloval roku 1684 bečovský malíř Christian Leibelt. Literatura uvádí ještě oltář sv. Josefa z roku 1790 s tím, že dle jiných pramenů byl tento oltář roku 1797 přivezen z nejmenovaného zrušeného kláštera. Umělecky hodnotnou byla polychromovaná a zlacená barokní kazatelna s bohatou figurální i ornamentální výzdobou. Pocházela z dílny loketského sochaře Johanna Wildta. Nahradila tak původní kazatelnu z roku 1666.\n\nMezi nejstarší a umělecky nejhodnotnější díla náleží několik artefaktů. Předně v lodi umístěná renesanční kamenná kropenka s ornamentálními reliéfy z první poloviny 16. století. Další pozdně gotická kropenka z doby krátce po roce 1500 se nacházela v přízemí věže. Umělecky hodnotnou byla i kamenná křtitelnice z roku 1581. Z křtitelnice se zachovalo pouze kamenné torzo středověké části. V přízemí věže se nacházelo uskupení Olivetské hory, modlící se Kristus a spící apoštolově sv. Petr, sv. Jan a sv. Jakub. Dnes je toto sousoší v expozici Muzea církevního umění plzeňské diecéze v Plzni. V rohu mezi hřbitovní zdí a bývalým děkanstvím stávalo v mohutném portálu barokní sousoší Kalvárie z roku 1666. Dřevěné sochy v nadživotní velikosti, jež byly na svém místě ještě v šedesátých letech 20. století, nebyly udržovány a byly jim dokonce uřezány hlavy. Jejich stav ukazuje fotografie z roku 1994, kdy byly po požáru uskladněny s dalšími artefakty. Nejstarším malířským dílem kostela sv. Jiří jsou fresky v klenbě presbytáře. Ty byly odhaleny po požáru roku 1964, kdy opadla omítka s barokními malbami a s malbami z roku 1903. Na základě indicií lze odhadnout, že fresková výzdoba vznikala nejspíše v letech 1528 až 1532. Pozdější malířské výzdoby kostela jsou spjaty s místním děkanem Johannem Jakobem Höffnerem, který nechal v letech 1725 až 1728 provést některé barokní úpravy.\n\nNejvýznamnější malíř regionu své doby Eliáš Dollhopf namaloval pro kostel roku 1768 rozměrné oltářní plátno sv. Cecílie s anděly. Na obraze zaujme postava harfenistky, která zobrazuje Marii Annu Sophii Dollhopfovou, dceru malíře.\nMalba se nacházela v žalostném stavu, zachránilo ji restaurování. Obraz je umístěn v expozici sokolovského muzea. Před požárem roku 1964 se v kostele nacházelo několik dalších barokních obrazů, většina z nich byla ukradena nebo zničena. Vitrailová okna v interiéru pocházejí z přelomu 19. a 20. století.\n\nHistorická literatura se zmiňuje o celkem 14 kamenných nebo bronzových renesančních náhrobníků a jednom malovaném epitafu, které byly v interiéru, nebo při venkovních zdech kostela. Při rekonstrukci kostela roku 1903 byly některé náhrobníky vyzvednuty a osazeny na novém místě. V současné době nejsou dohledatelné dva náhrobníky, původně umístěné ve schodišti západní věže. Oním malovaným epitafem je epitaf Andrease Oelhanse, dílo renesančního německého malíře Augusta Corda. Malba na dřevě z roku 1581 představuje klečícího Oelhanse před vzkříšeným Kristem. Téměř jednu třetinu výšky obrazu zaujímá latinský epigraf na zemřelého. Dílo je datované a signované. Původně byl epitaf umístěn na severní straně presbytáře, později sakristii. Nyní se dílo nachází v expozici muzea v Horním Slavkově. U hlavního oltáře se nacházejí tři náhrobníky. Na evangelní straně Jakoba Lipperdta staršího z roku 1565, který byl doplněn bronzovým krucifixem. Kovové části této památky jsou však nezvěstné. Náhrobník je v kostele od roku 1926, původně byl umístěn v západní zdi hřbitova. Dalším je náhrobník prvního správce horního řádu v Horním Slavkově, Hanse Elpognera z Krásna. Na epištolní straně je ve zdi náhrobník z červeného mramoru z roku 1551. V blízkosti kazatelny se v podlaze nachází dvoudílný mramorový náhrobek s heraldickou výzdobou. Jeden renezanční náhrobník z 16. století je umístěn v podlaze za oltářní menzou. Je silně ochozený, nečitelný a je na něm erb Pluhů z Rabštejna. Další náhrobník z 16. století býval ve zdi u vchodu ke schodišti věže, zachoval se pouze jeho fragment. Nyní se nachází mimo interiér kostela. Při severní zdi kostela je ve zdi mramorový náhrobník slavkovského purkmistra Hanse Köppela. Norimberskou prací je umělecky hodnotný bronzový epitaf z roku 1607, původně byl při západní hřbitovní zdi, v současné době je v expozici muzea v Horním Slavkově. Ve vnější severní hřbitovní zdi je náhrobník Georga Häslera, správce Horního úřadu, který zemřel roku 1561. Původně se nacházel v místech, kde byla v 17. století vystavěna oratoř. Náhrobník byl vyzvednut z hrobu a osazen do hřbitovní zdi.\n\nV areálu hřbitova se kromě cenných náhrobků na kostelní zdi nachází zajímavý honosný náhrobek v klasicistním stylu spolumajitele porcelánky Johanna Georga Lipperta a dva novogotické náhrobky rodiny Möhling, příbuzných Lippertů. Zajímavé jsou mnohé secesní náhrobky. Na hřbitově se nachází také pomník padlým v první světové válce se 13 jmény. U vstupní brány hřbitova je novodobý pomník obětem totality, připomínka politických vězňů, kteří pracovali v uranových dolech. Součástí památníku je pamětní deska se jmény pěti vězňů zastřelených při pokusu o útěk dne 14.10.1951. Zajímavá je kompletně dochovaná pozdně gotická zvonice na hřbitově. Byla postavena kolem roku 1540 na vyvýšenině nad hřbitovem. Původně stála osamoceně, součástí hřbitovní zdi se stala až v polovině 19. století při rozšiřování hřbitova. Jedná se o hranolovou stavbu z kamenného zdiva, s vysokou střechou ukončenou barokní lucernou.\n\nDěkanství u kostela je patrová obdélníková barokní budova s mansardovou střechou. Budova byla postavena v letech 1755 až 1756 stavitelem J. Pöpperlem z Horního Slavkova. V interiéru jsou valené klenby s pětibokými výsečemi a plochostropé prostory s bohatým štukováním. Po roce 1945 byl však objekt opuštěn a postupně chátral. Střecha byla v 90. letech 20. století opravena, budova je však ve špatném stavu. Vedle budovy děkanství se v nice hřbitovní zdi nacházela skupina Ukřižování Krista z roku 1666. Ta je však zničená. Před budovou děkanství stojí zádušní svítilna, jedna z nejcennějších výtvarných památek Horního Slavkova. Pochází z 1. poloviny 16. století. Jedná se o vzácné pozdně gotické kamenické sochařské dílo. Původně byla náhrobním sloupem se zádušním světlem na hřbitově. Na své nynější místo byla přemístěna kolem roku 1685. Na její původní účel se pozapomnělo a do povědomí veřejnosti se dostalo chybné označení Boží muka.\n\n"}
{"id": "1240241", "url": "https://cs.wikipedia.org/wiki?curid=1240241", "title": "Hořeček žlutavý", "text": "Hořeček žlutavý\n\nHořeček žlutavý (\"Gentianella lutescens\") je nevysoký, navzdory druhovému jménu modře až modrofialově kvetoucí dvouletá bylina. Je jedním z pěti druhů rodu hořeček rostoucích v české přírodě a patří mezi rostliny intenzivně ohrožené vyhynutím.\n\nHořeček žlutavý prošel mnoha změnami v taxonomii i pojmenování, v současnosti se má zato, že v české krajině se vyskytuje ve dvou poddruzích:\n\nNejzřetelnější rozdílnost obou poddruhů je fenologická; výrazná sezónní dvojtvárnost. Nominátní poddruh hořeček žlutavý pravý je luční, letní (aestivální) typ a kvete před pomyslnou senosečí (obvykle v červnu a červenci), kdežto hořeček žlutavý karpatský je spíše pastvinný, podzimní (autumnální) typ a kvete v srpnu a září.\n\nNominátní poddruh bývá také vyšší, druhý či třetí lodyžní článek má nápadně delší, střední lodyžní listy jsou zakončeny tupě (ne ostře), má o něco málo větší květy a zářezy mezi kališními zuby okrouhlé (ne ostré).\n\nHranice rozšíření nejsou přesně zjištěny a jejich areály se prolínají, vyskytuje se od Rakouska a Německa přes ČR, Slovensko, Polsko, Balkánský poloostrov, Bulharsko a Rumunsko až po Ukrajinu.\n\nV České republice roste pouze na východní Moravě, v Beskydech a Bílých Karpatech, kde také probíhá západní hranice rozšíření druhu. Lokality obou poddruhů se tam částečně překrývají.\n\nV roce 2012 byly zjištěny u hořečku žlutavého pravého dvě lokality v Beskydech (celkem několik desítek rostlin) a pět v Bílých Karpatech (dvě až dvacet rostlin na stanovišti). U hořečku žlutého karpatského dvě místa v Beskydech (celkem několik desítek rostlin) a dvě v Bílých Karpatech (dvě a tři sta rostlin na lokalitě), evidovány jsou vždy jen kvetoucí. Jsou to pouhé zlomky počtů nalézané počátkem 20. století.\n\nTato endotrofně mykorhizní rostlina roste na krátkostébelných loukách, pastvinách, travnatých stráních a mezích od pahorkatin do horských poloh. Obvykle na hlubších, humózních, neutrálních až slabě kyselých půdách. Je to dvouletá rostlina, která prvým rokem vytvoří pouze listovou růžice a teprve druhým rokem z ní vyrůstá květná lodyha.\n\nDvouletá bylina vysoká 5 až 40 cm s přímou, jednoduchou nebo jen nahoře rozvětvenou lodyhou. Přízemní listy v růžici jsou kopisťovité až obvejčité a na konci tupé. Lodyžní listy jsou přisedlé, kratší než internodia, úzce podlouhlé až obvejčité a na koncích tupé či ostré, jsou lysé a jedno až pětižilné. Přízemní listy v době kvetení již zasychají.\n\nKvětenství je úzký, víceramenný vrcholík květů v paždí listů. Oboupohlavné, pětičetné květy bývají 20 až 32 mm dlouhé. Zelené lístky nálevkovitého kalichu jsou trojúhelníkovité, čárkovité a na okraji občas podvinuté, zářezy mezi nimi jsou ve tvaru úzkého písmene \"U\". Hluboká korunní trubka je delší než kalich a má volné, modré až modrofialové lístky ke kterým jsou částečně přirostlé nitkami tyčinek nesoucí nafialovělé prašníky.Válcovitý semeník, asi 2 cm dlouhý, je stopkatý, nahoře zúžený a o něco málo delší než korunní trubka. Na bázi koruny jsou nektaria, za kterými přilétá opylující hmyz. Ploidie druhu je 2n = 36.\n\nHořeček se opylí výhradně cizím pylem a proto je dostatek vhodných opylovačů podmínkou zachování druhu, za nejvhodnější jsou pro svůj dlouhý sosák považování čmeláci rodu \"Bombus\" s doletovou vzdálenosti do 500 m. Včely \"Apis\" a ploskočelky \"Lasioglossum\" s krátkými sosáky na květy s dlouhou korunní trubkou přilétají jen při nedostatku jiných živných rostlin. Plod je tobolka obsahující okrouhle vejčitá, slámově žlutá, hladká semena asi 0,8 mm velká.\n\nRozmnožuje se pouze semeny a to ve dvouletém cyklu, potřebuje ne zcela zapojené okolí s volnou půdou, do které jeho semeny snáze zapadnou a vyklíčí. Časté meziroční kolísání počtu kvetoucích rostlin souvisí s existencí semenné banky, kde si semena uchovávají klíčivost až 7 let. Pokud z nějakého důvodu (sucho nebo zastínění) opakovaně nevykvetou, z dané lokality vymizí.\n\nHořeček žlutavý nikdy v české krajině nerostl hojně, jeho počty se však od počátku druhé poloviny 20. století počaly prudce snižovat. Je to přičítáno ekonomickým změnám, které způsobily ústup od pasení ovcí, vláčení dřeva koňmi i ručního kosení luk a mezí. Naopak došlo k silné eutrofizaci krajiny i přeměně tradičních stanovišť v ekonomicky využívané polní nebo lesní pozemky.\n\nPřestože v \"Seznamu zvláště chráněných druhů rostlin dle vyhlášky Ministerstva životního prostředí ČR č. 395/1992 Sb. ve znění vyhl. č. 175/2006 Sb\". je hořeček žlutavý považován \"jen\" za silně ohrožený druh (§2), v \"Červeném seznamu cévnatých rostlin České republiky-třetí vydání\" z roku 2012 jsou oba poddruhy zařazeny do kategorie kriticky ohrožený druh (C1t).\n\n"}
{"id": "1240243", "url": "https://cs.wikipedia.org/wiki?curid=1240243", "title": "Apolena z Alexandrie", "text": "Apolena z Alexandrie\n\nSvatá Apolena (řec. Ἀπολλωνία, Apollonia) z Alexandrie je panna a mučednice, která zahynula při pronásledování křesťanů v polovině III. století. Bývá vzývána při bolestech zubů a je patronkou zubních lékařů.\n\nZa panování císaře Filipa Araba žili křesťané téměř v úplném pokoji a křesťanská víra utěšeně vzkvétala. Pohanští kněží však křesťany nenáviděli, viděli v nich odpadlíky, kteří se zřekli tradičních bohů a brojí proti státnímu náboženství. V egyptské Alexandrii se koncem roku 248 podařilo jistému pohanskému knězi popudit lůzu proti křesťanům a vypuklo krvavé pronásledování, při němž zahynulo několik věřících. Svatý Dionýsios, biskup alexandrijský, jenž byl očitým svědkem pohanského řádění, popsal tyto události v dopise antiochejskému biskupu Fabiovi. Z toho listu svatého Dionýsia obsáhle citoval historik Eusebios ve svém díle \"Církevní dějiny\" (kapitola 6, oddíl 41).\n\nSvatý Dionýsios líčil utrpení mnoha křesťanů, mezi nimi i sv. Apoleny. Byla to velmi vážená starší panna, dle některých názorů jáhenka. Podle pozdějších legend byl prý její otec senátorem nebo byla dokonce královskou dcerou. Pohanští zuřivci se jí zmocnili, a když se nechtěla klanět modlám, tloukli ji do obličeje tak surově, že jí vyrazili všechny zuby. Potom svatou Apolenu přivedli k zapálené hranici a hrozili, že bude upálena, nebude-li se rouhat Ježíši Kristu. „Ale ona vyžádavši sobě maličko času, aby se na to rozmysliti mohla, a zprostivši se rukou jejich, sama bez meškání na tu hranici skočila, a dobrovolně plamenem ohně spáliti se dala.\"\n\nČin svaté Apoleny nebyl ojedinělý. Již ve 4. knize Makabejské (12,19) se uvádí případ mučedníka, který se sám vrhl do rozpáleného kotle a zemřel. Také sv. Augustin ve spisu \"O boží obci\" uvádí, že některé svaté ženy „v době pronásledování, prchajíce před pronásledovateli své cudnosti, vrhly se do řeky, aby je strhla a usmrtila, a takto zemřely...\" Sv. Augustin však zároveň sebevraždu odmítá a píše, že „si nikdo nesmí způsobit samovolnou smrt, vyhýbaje se časným strastem\". Připouští však možnost, že mučedník mohl jednat dle zvláštního pokynu Božího.\n\nKanovník H. J. Karlík uvádí, že utrpení a smrt svaté Apoleny jsou předkládány spíše k obdivování než k následování, neboť bez zvláštního zjevení Božího, které však sv. Apolena zajisté měla, „nemá žádný člověk pod smrtelným hříchem smrt sobě učiniti\". Také v \"Českém slovníku bohovědném\" se zdůrazňuje, že sv. Apolena se sama vrhla do plamenů „z vyššího vnuknutí\".\n\nJiž brzy po smrti sv. Apoleny, ke které došlo asi na počátku roku 249, se úcta k této panně a mučednici rozšířila po celém Východě a později i v Evropě. V římskokatolické církvi církvi se její památka připomíná 9. února, v diecézi trevírské 11. února. Světice je vzývána při bolestech zubů a je patronkou zubních lékařů, dentistů, zubních sester.\n\nSvatá Apolena je zobrazována s kleštěmi, které většinou drží v ruce, a v kleštích je zpravidla zub. Také bývá vyobrazena, jak se vrhá do ohně, a někdy je znázorněna i jako kněžna, neboť dle pověsti byla urozeného původu. Jiné atributy této světice jsou zuby, dláto, nůž, hořící hranice, palmová ratolest, mučednická koruna.\n\n\n"}
{"id": "1240245", "url": "https://cs.wikipedia.org/wiki?curid=1240245", "title": "Válcový dynamometr", "text": "Válcový dynamometr\n\nVálcový dynamometr ( ), v angličtině někdy označovaný jako rotující silnice (rolling road) je měřící a testovací zařízení určené k simulaci silnice v kontrolovaném prostředí, většinou uvnitř budovy.\nPovrch silnice nahrazuje válec neboli role. Vozidlo je pevně uchyceno k budově zádržným systémem a je umístěno hnanou nebo všemi nápravami na roli (rolích).\nExistuje mnoho druhů válcových dynamometrů podle cílové aplikace - například měření emisí, náběh/kumulace vzdálenosti vozidel (MACD), Akustické aplikace (NVH), Elektromagnetické testy (EMC), testování na konci linky (EOL), měření výkonu pro tuning. Další základní dělení je podle druhu vozidla - motocykly, osobní automobily, nákladní automobily, traktory nebo podle velikosti rolí nejčastěji 25\", 48\", 72\" nebo případně jiné. Moderní dynamometry používané pro vývoj mají většinou jeden válec na kolo a kolo vozidla se umisťuje na vrcholek role. Starší konstrukční řešení jsou dva válce na kolo a kolem vozila se najíždí mezi tyto válce - toto řešení je levnější a jednodušší, nicméně vzhledem k požadavkům na přesnost a přísným limitům se již nepoužívá pro vývoj nových vozidel, ale jen jako testovací dynamometr na konci linky a nebo pro měření výkonu motoru bez nutnosti demontáže, či výkonový tuning v \"garážových\" firmách .\n\n\nPřímo měřené veličiny jsou pouze síla na snímači síly (loadcell) a rychlost otáčení role měřená na otáčkoměru dynamometru. Všechny ostatní veličiny jsou z nich vypočítané pomocí konstantního poloměru role a uchycení snímače síly.\n\nVzhledem k třecím a mechanickým ztrátám na různých částech pohonného ústrojí je výkon měřený na kolech zhruba o 15 až 20 procent nižší, než je výkon měřený přímo na výstupu klikové hřídele motoru (měřený zařízením zvaným motorová zkušebna).\n\nNa válcovém dynamometru na vozidlo nepůsobí stejné síly jako na silnici, například odpor vzduchu daný aerodynamickým tvarem vozidla nehraje žádnou roli, namísto toho je součet všech sil působící na vozidlo na reálné silnici na válcovém dynamometru simulovány přes pneumatiky. Odpor vzduchu se tedy se zvyšující se rychlostí na dynamometru projevuje jako zvyšující se síla brzdící kola vozidla. Cílem je, aby vozidlo na dynamometru zrychlovalo a zpomalovalo stejně jako na reálné silnici.\nNejprve je potřeba znát parametry \"chování\" vozidla na reálné silnici. Ty se získají tak, že před ideálním rovném úseku silnice se vozidlo za bezvětří rozjede na danou rychlost, vyřadí se na neutrál a na tomto rovném úseku se postupně měří v krátkých rychlostních intervalech za jak dlouho zpomalí v daném intervalu. Například 100-90 km/h, 90-80 km/h, 80-70 km/h 70-60 km/h apod. Zpomalování z vyšších rychlostí trvá hlavně vlivem odporu vzduchu kratší dobu. Tyto parametry se pak společně se setrvačnou hmotností zadají do dynamometru a pro reálné chování se pak po uchycení vozidla provede tzv. adaptační běh, během kterého dynamometr automaticky zkouší s vozidlem zpomalovat a mění parametry do doby než zpomaluje v rychlostních intervalech jako na silnici. Takto získané parametry pak platí pro daný typ vozidla. Změnou nastavení simulované setrvačné hmotnosti lze například simulovat schopnost vozidla zrychlit pokud plně naloženo, nastavením tzv. gradientu pak simulovat jízdu do kopce či z kopce. aj. \nExistují dynamometry pro klimatické komory, kde lze plynule měnit teplotu v daném rozmezí např. -40 až 50°C nebo pro tlakové testovací komory a porovnávat pak spotřebu za různý teplot a tlaků a simulovat třeba jízdu ve vysokých nadmořských výškách.\n\n\n\n"}
{"id": "1240246", "url": "https://cs.wikipedia.org/wiki?curid=1240246", "title": "Els Beerten", "text": "Els Beerten\n\nEls Beerten (* 27. března 1959, Hasselt) je vlámská spisovatelka literatury pro mládež. Byla opakovaně oceněna významnými cenami za literaturu pro mládež.\n\nBeerten studovala germánskou filologii (nizozemštinu a angličtinu) na Katholieke Universiteit Leuven a navštěvovala také Divadelní akademii Toneelacademie v Maastrichtu. Právě tam ji jeden s vyučujících motivoval ke psaní knih, vyučování a nepokračování v tomto studiu.\n\nV roce 1987 vyšla její prvotina \"Scènes\" o dívce, která studuje na divadelní škole, ovšem bez většího úspěchu. Následovalo ještě čtrnáct knih pro děti a mládež. \"In het donker is het veilig (V temnotě je bezpečně)\" z roku 1998 vypráví o dvou chlapcích, kteří si vytvořili svůj svět fantazie, ukrytí ve skříni, kde nemuseli vnímat své stále se hádající rodiče. Vícekrát oceněná kniha \"Allemaal willen we de hemel (Všichni chceme do nebe)\" z roku 2008 vypráví o životě a volbách dvou chlapců za druhé světové války i po ní. Jef volí odboj, vláčí sebou ale tajemství, Ward volí Vlámskou legii (Vlaams Legioen).\n\nEls Beerten je nejen spisovatelkou, ale také učitelkou angličtiny, nizozemštiny a pantomimy a na Sint-Jozefscollege v Aarschot vyučuje kreativní psaní. Vedle toho pořádá workshopy kreativního psaní v Surinamu a Jižní Africe.\n\nV roce 2004 obdržela Els Beerten za knihu \"Lopen voor je leven\" cenu Gouden Zoen (Zlatý polibek) a v roce 2005 se stala laureátkou ceny za vlámskou literaturu pro děti a mládež (Vlaamse Kinder- en Jeugdjuryprijs) a Malé ceny Cervantes (Kleine Cervantesprijs). V období 2009 až 2012 následovala ocenění za literaturu pro mládež De Gouden Uil Literatuurprijs (cena za literaturu Zlatá sova), Boekenleeuw (Knižní lev), Nienke van Hichtumprijs (cena Nienke van Hichtum), Gouden Lijst (Zlatý seznam) a Lavki-prijs voor het Jeugdboek (cena Lavki za knihu pro mládež), všech pět za knihu \"Allemaal willen we de hemel (Všichni chceme do nebe)\". Za tuto knihu dostala také v roce 2013 Prijs van de Vlaamse Gemeenschap voor Jeugdliteratuur (cenu Vlámské společnosti pro literaturu pro mládež). Kniha byla přeložena do španělštiny, norštiny, němčiny, makedonštiny, francouzštiny, maďarštiny a slovinštiny.\n\n"}
{"id": "1240247", "url": "https://cs.wikipedia.org/wiki?curid=1240247", "title": "Vnější ostrovy (Seychely)", "text": "Vnější ostrovy (Seychely)\n\nVnější ostrovy ( \"Outer Islands\", seychelsky \"Zil Elwannyen\", \"Îles Eloignées\" nebo \"Îles Extérieures\") je jeden z 26 okresů tvořících stát Seychely v Indickém oceánu.\n\nSeychely se dělí na dvě části, ostře se odlišující přírodními podmínkami i socioekonomickým vývojem: na Vnitřní nebo také Žulové ostrovy na severovýchodě, vyrůstající z podmořské platformy tvořené kontinentální kůrou (zde leží také hlavní město Victoria) a Vnější neboli Korálové ostrovy zaujímající celý zbytek státu. Jsou to vesměs nízké atoly s písčitou neúrodnou půdou a nedostatkem pitné vody, což spolu se značnými vzdálenostmi mezi ostrovy vede k řídkému osídlení a ekonomické zaostalosti. \n\nVnější ostrovy jsou rozptýleny v oceánu na ploše přes 300 000 km², celková rozloha souše činí 216,57 km² (téměř polovina rozlohy země) a žije na nich okolo 700 obyvatel (necelé procento seychelské populace). Nejlidnatějším ostrovem je Coëtivy s 250 obyvateli.\n\nVnějších ostrovů je okolo dvou set a dělí se do pěti skupin:\n\nVnější ostrovy byly spravovány ústřední vládou do roku 2008, kdy bylo rozhodnuto vytvořit z nich nový okres. Cílem opatření bylo zastavit odchod obyvatel z důvodu nedostatku pracovních příležitostí, zejména poté, co zkrachovala produkce krevet na ostrově Coëtivy. Byl zahájen vládní program rozvoje turistického ruchu na atolech, nové možnosti obživy poskytlo také postavení věznice na Coëtivy a indické vojenské základny na ostrově Assumption. Nevládní organizace Island Conservation Society dohlíží na zachování přírodního bohatství, k němuž patří početná populace želvy obrovské na atolu Aldabra. \n\nV letech 1980–1992 vydávala seychelská pošta pro Vnější ostrovy zvláštní emise známek s označením \"Zil Elwannyen Sesel\". \n\n"}
{"id": "1240274", "url": "https://cs.wikipedia.org/wiki?curid=1240274", "title": "Groß-Siegharts", "text": "Groß-Siegharts\n\nGroß Siegharts (zastarale česky \"Velký Zikharec\") je město v Rakousku ve spolkové zemi Dolní Rakousy v okrese Waidhofen an der Thaya. Žije v něm 2 788 obyvatel (podle sčítání z roku 2016).\n\nGroß Siegharts se nachází v severozápadní části spolkové země Dolní Rakousy. Nachází se 9 km východně od města Waidhofen an der Thaya. Jeho rozloha činí 44,26 km², z nichž 39,17% je jí zalesněných.\n\nÚzemí města Groß Siegharts se skládá z osmi částí (v závorce uveden počet obyvatel k 1.1.2015):\n\n\nPrvní písemná zmínka o Groß Siegharts pochází z roku 1299. Johann Christoph Ferdinand Graf z Mallentheimu roku 1720 připojil město ke svému panství, centru textilního průmyslu. Pozval odborníky z celé Evropy do regionu Waldviertel a v Groß Siegharts nechal vystavět fabriku „Fabrics-Häusl“, kde nyní bydlí a pracuje 6-10 lidí. V roce 1900 zaměstnávala místní tkalcovna více, než sto lidí.\n\nNa město bylo Groß Siegharts povýšeno roku 1928.\n\n\n\n"}
{"id": "1240278", "url": "https://cs.wikipedia.org/wiki?curid=1240278", "title": "William Oughtred", "text": "William Oughtred\n\nWilliam Oughtred (5. březen 1574, Eton – 30. červen 1660, Albury) byl anglický matematik. Je považován za jednoho z vynálezců logaritmického pravítka (okolo roku 1622). Zavedl do matematiky symbol x pro násobení a značky sin a cos pro funkce sinus a cosinus. Matematiku vystudoval na Eton College a King's College v Cambridge (1600). Chvíli zde i učil, ale univerzitu opustil roku 1603, kdy byl vysvěcen na anglikánského kněze. Roku 1610 se usadil v Albury, nedaleko Guildfordu, jakožto anglikánský pastor (\"rector\"). Přitom ale učil matematiku, ať už korespondenčním vedením nebo přímo, k jeho žákům patřili například John Wallis nebo Seth Ward. Roku 1631 vydal své klíčové dílo, učebnici \"Clavis Mathematicae\", která silně ovlivnila například Isaaca Newtona. Zkonstruoval též nový typ slunečních hodin. Krom matematiky se ovšem také zabýval alchymií a astrologií.\n\n"}
{"id": "1240279", "url": "https://cs.wikipedia.org/wiki?curid=1240279", "title": "Hřbitov ve Lhotě u Konice", "text": "Hřbitov ve Lhotě u Konice\n\nHřbitov ve Lhotě u Konice na Prostějovsku se nacházel severně od vsi na jižním okraji lesa. Jeho rozloha byla 1188 m².\n\nHřbitov se přestal využívat ve druhé polovině 20. století. Je zarostlý travou a nálety, náhrobky jsou zdevastované. Márnice s věžičkou na ploše 30 m² v severovýchodním rohu je kamenná, neomítaná a prázdná. Vpředu má trojúhelníkový štít. Její střecha je proděravělá, poškozené je zdivo pravého předního rohu a dveře, okno je rozbité.\n\n"}
{"id": "1240283", "url": "https://cs.wikipedia.org/wiki?curid=1240283", "title": "Dietmanns (Dolní Rakousy)", "text": "Dietmanns (Dolní Rakousy)\n\nDietmanns je městys v Rakousku ve spolkové zemi Dolní Rakousy v okrese Waidhofen an der Thaya. Žije v něm 1077 obyvatel (podle sčítání z roku 2016).\n\nDietmanns se nachází v severozápadní části spolkové země Dolní Rakousy. Nalézá se 7 km východně od města Waidhofen an der Thaya. Jeho rozloha činí 6,88 km², z nichž 58,74% je jí zalesněných.\n\nÚzemí městyse Dietmanns se skládá ze dvou částí (v závorce uveden počet obyvatel k 1.1.2015):\n\n\nPrvní písemná zmínka o Dietmanns pochází z roku 1496. Fara v Dietmanns byla z důvodu josefínských reforem opuštěna.\n\n\n"}
{"id": "1240284", "url": "https://cs.wikipedia.org/wiki?curid=1240284", "title": "Dietmanns", "text": "Dietmanns\n\nDietmanns je název vícero sídel:\n\nv Německu\n\nv Rakousku\n"}
{"id": "1240286", "url": "https://cs.wikipedia.org/wiki?curid=1240286", "title": "Maurice Wilkes", "text": "Maurice Wilkes\n\nMaurice Vincent Wilkes (26. červen 1913, Dudley – 29. listopad 2010, Cambridge) byl anglický informatik. Jako druhý v historii, roku 1967, získal prestižní Turingovu cenu za přínos počítačové vědě.\nVystudoval matematiku na St John's College na Cambridge (1936). Poté zde začal vědecky pracovat, v matematické laboratoři (později zvané spíše computerová). Za války se podílel na vývoji radaru pro armádu, ale zároveň se v té době nadchl pro ideu počítacího stroje dle tezí Johna von Neumanna. Ačkoli laboratoř v Cambridge pracovala na větším stroji (později zvaném EDVAC), Wilkes sám roku 1946 navrhl a zkonstruoval malý a praktický stroj zvaný EDSAC (\"Electronic Delay Storage Automatic Calculator\"), ve skutečnosti první programovatelný počítač na světě (tedy počítač s instrukční sadou v elektronické paměti). Fungoval od roku 1949, tedy rok předtím, než byl zprovozněn EDVAC. V roce 1950 také Wilkes a David Wheeler použili EDSAC k řešení diferenciálních rovnic, jež měly řešit problém genových frekvencí (dle studie Ronalda Fishera). Šlo o první využití výpočetní techniky v biologii. Roku 1951 navrhl tzv. mikroprogramování, kdy je centrální procesorová jednotka v počítači kontrolována programem ve vysokorychlostní paměti ROM (\"Read-Only Memory\"). To velmi zjednodušilo vývoj procesorů a nastoupilo cestu k dnes běžně užívané kontrolní paměti (\"control memory\"). Prvně byl princip prakticky užit ve Wilkesově počítači EDSAC 2. V 60. letech vyvinul další počítač Titan. Průlomem bylo, že jeho operační systém umožňoval identifikaci uživatele za pomoci hesla, což zvýšilo bezpečnost a tento princip byl posléze zdokonalen v Unixu. Wilkes také jako první přišel s myšlenkou štítků, maker a knihoven, což vydláždilo cestu programovacím jazykům. Byl též průkopníkem víceuživatelského operačního systému. Na konci 60. let se na Cambridge podílel na zkonstruování průlomového stroje Cambridge CAP.\n\n"}
{"id": "1240291", "url": "https://cs.wikipedia.org/wiki?curid=1240291", "title": "Luis Eyzaguirre", "text": "Luis Eyzaguirre\n\nLuis Armando Eyzaguirre Silva (* 22. června 1939 Santiago de Chile) je bývalý chilský fotbalista. Hrál na pozici pravého obránce, díky rychlosti a technice byl jedním z průkopníků moderního pojetí krajního obránce zapojujícího se do útočných akcí.\n\nVětšinu kariéry strávil v mužstvu Club Universidad de Chile, kterému se na přelomu padesátých a šedesátých let říkalo \"Modrý balet\" a s nímž pětkrát vyhrál Primera División de Chile: 1959, 1962, 1964, 1965 a 1967. V chilském národním týmu odehrál 39 mezistátních zápasů, byl členem základní sestavy na mistrovství světa ve fotbale 1962, kdy Chilané na domácí půdě získali bronzové medaile. Startoval také na mistrovství světa ve fotbale 1966, kde však Chile skončilo na posledním místě základní skupiny, po tomto neúspěchu reprezentaci opustil. V roce 1963 byl zvolen chilským fotbalistou roku. Trenér Fernando Riera ho nominoval do vybraného týmu světových fotbalistů, který se 23. října 1963 utkal ve Wembley s anglickou reprezentací v rámci oslav stého výročí založení The Football Association a prohrál 1:2. Účast v tomto mužstvu FIFA vynesla Eyzaguirremu u chilských fanoušků přezdívku \"Fifo\".\n\n"}
{"id": "1240292", "url": "https://cs.wikipedia.org/wiki?curid=1240292", "title": "Gastern", "text": "Gastern\n\nGastern je městys v Rakousku ve spolkové zemi Dolní Rakousy v okrese Waidhofen an der Thaya. Žije v něm 1232 obyvatel (podle sčítání z roku 2016).\n\nGastern se nachází v severozápadní části spolkové země Dolní Rakousy. Nalézá se 10 km severozápadně od města Waidhofen an der Thaya. Jeho rozloha činí 24,98 km², z nichž 20,57% je jí zalesněných.\n\nÚzemí městyse Gastern se skládá z devíti částí (v závorce uveden počet obyvatel k 1.1.2015):\n\n\nPrvní písemná zmínka o Gasternu pochází z roku 1177. Městys byl pojmenován po klášteře Gasternstift v Horních Rakousích. Na městys byl povýšen roku 1931. Mezi lety 1954 a 1957 zde působil pozdější Traunsteinský farář Josef Elter známý jako ,Bildhauerpafrrer (Farář sochař)\", jako kaplan v Gasternu a Dobersbergu.\n\n\n"}
{"id": "1240293", "url": "https://cs.wikipedia.org/wiki?curid=1240293", "title": "SS-Sturmbrigade Dirlewanger", "text": "SS-Sturmbrigade Dirlewanger\n\nSS-Sturmbrigade Dirlewanger byla speciální jednotka SS složená z trestanců. Specializovali se na boj proti partyzánům v horských oblastech.\n\nByla zřízena na jaře 1940 rozhodnutím Adolfa Hitlera a Heinricha Himmlera. Chtěli tak využít údajných schopností trestanců, zejména dovedností střeleckých. Byli nasazeni zejména pro boj proti partyzánům. Bylo vybráno asi padesát mužů, kteří se podrobili intenzivnímu dvouměsíčnímu výcviku v Oranienburgu. Tato jednotka byla základem pro pozdější 36. granátnickou divizi SS.\n\nVelitelem jednotky se stal SS-Hauptsturmführer Dr. Oskar Dirlewanger, od něhož jednotka získala svůj název. Dirlewanger byl veteránem z první světové války, kde sloužil v německé armádě jako kulometčík. Patřil k aktivním členům NSDAP, přihlásil se i do SA. Pro sexuální skandály byl vyloučen z SA, ale později byl díky vlivným známostem přijat do SS.\n\nV září 1940 se Dirlewanger se svojí jednotkou přesunul do Lublinského distriktu v Generálním gouvernementu a podléhal veliteli SS a policie v Lublinu SS-Brigadeführerovi Odilovi Globocnikovi. Měl na starosti poddůstojníky Waffen-SS odsouzené za menší přestupky a také několik pytláků. Na podzim 1940 čítala jednotka asi 80 mužů.\n\nPříslušníci Dirlewangerova komanda se podíleli na popravování partyzánů v Bělorusku v listopadu 1942. V Bělorusku komando působilo od února 1942 do června 1944. Zde si vysloužilo pověst údajně nejkrutější jednotky. Velitelem byl vyšší velitel SS a policie v oblasti Rusko-Střed, SS-Obergruppenführer Erich von dem Bach-Zelewski. Koncem roku 1942 čítal oddíl 750 mužů a byl vybaven dělostřeleckou technikou a automobily.\n\nPři rozmachu partyzánského hnutí v Bělorusku byli nasazováni do horských oblastí, nebrali zajatce a vraždili veškeré obyvatelstvo dobytých vesnic. Podle odhadů mají na svědomí 30 000 lidí, většinou civilistů bez jakéhokoli napojení na partyzánské oddíly. V červnu 1943 byl oddíl posílen o 300 mužů z koncentračných táborů Dachau, Sachsenhausen a Mauthausen. Byly zde rovněž zařazeny různé kriminální živly.\n\nJednotka byla v srpnu 1944 přesunuta k potlačení varšavského povstání. Oskar Dirlewanger byl v říjnu 1944 za příkladné vedení boje v ulicích Varšavy povýšen do hodnosti SS-Oberführera a dokonce mu byl udělen Rytířský kříž. Po skončení bojů o Varšavu se jednotka rozrostla na 4 000 mužů a získala oficiální název SS-Sturmbrigade Dirlewanger. V říjnu 1944 byla převelena na Slovensko, kde se účastnila závěrečné fáze potlačení Slovenského národního povstání. Účastníky těchto bojů vyznamenal 31. října 1944 Jozef Tiso. Na Slovensku brigáda působila do prosince 1944. Byla nakonec stažena do Maďarska, ke měla čelit spolu s německými jednotkami sovětské ofenzivě.\n\nKoncem roku 1944 dosáhla brigáda počtu 6 000 mužů, Himmler ji v únoru 1945 transformoval na 36. granátnickou divizi Waffen-SS. Po Dirlewangerově zranění v boji 15. února 1945 vedení divize převzal SS-Brigadeführer Fritz Schmedes, který stál v jejím čele až do dubna 1945, kdy ji jihovýchodně od Berlína zničila sovětská armáda. Dirlewanger, v té době již v civilu, se pokoušel ukrývat v jižním Německu, ale Spojenci jej zajali a začátkem června 1945 jej francouzští spojenečtí vojáci umístili do zajateckého tábora v Altshausenu. Zde přítomní polští strážní chtěli na Dirlewangerovi vykonat pomstu a bili jej každý den, dokud neztratil vědomí. V noci ze 4. na 5. června byl zabit v cele.\n\n"}
{"id": "1240294", "url": "https://cs.wikipedia.org/wiki?curid=1240294", "title": "Camerino", "text": "Camerino\n\nCamerino (v místním dialektu \"Cammerinu,\" \"Cammerì\" nebo \"Cammirì\") je starobylé univerzitní město ve střední Itálii, v provincii Macerata v regionu Marche. K 31. 12. 2015 bylo ve městě registrováno 6974 obyvatel.\n\nMěsto Camerino leží v Apeninách mezi údolími řek Potenza a Chienti, v hornaté západní části regionu Marche, pouhých asi 15 km vzdušnou čarou od východních hranic sousedního regionu Umbrie. Výška hor v nejbližším okolí Camerina se pohybuje v rozpětí od 800 m n. m. do 1500 m n. m. Na sever od města je nejvyšším vrcholem Monte San Vicino (1480 m n. m.) směrem na jih se zvedá horský masív Monti Sibillini, kterému dominuje Monte Vettore (2476 m n. m.).\n\nVe městě se nachází meteorologická stanice (\"Stazione meteorologica di Camerino\"), jejíž měřící zařízení je v nadmořské výšce 664 metrů. Z dlouhodobých měření z let 1961 - 1990 vyplynulo, že nejchladnějším měsícem v roce je v této lokalitě leden s průměrnou teplotou +2,1 °C, nejteplejšími měsíci pak červenec a srpen, kdy průměrná denní teplota dosahovala +21,8 °C, přičemž teplotní maxima v tomto období neklesla pod +27 °C.\n\nPod správu města (\"Comune di Camerino\") spadají následující místní části a lokality: Agnano, Arcofiato, Arnano, Campolarzo, Canepina, Capolapiaggia, Casale, Caselle, Cignano, Colle Altino, Costa San Severo, Letegge, Leteggiole, Mecciano, Merganano Sant'Angelo, Mergnano San Pietro, Mergnano San Savino, Mistrano, Morro, Paganico, Palentuccio, Paterno, Perito, Pian d'Aiello, Pianpalente, Piegusciano, Polverina, Pontelatrave, Ponti, Pozzuolo, Rocca d'Aiello, Sabbieta Alta, San Luca, San Marcello, Santa Lucia, Sant'Erasmo, Sellano, Sentino, Selvazzano, Sfercia, Statte, Strada, Torrone, Tuseggia, Valdiea, Valle San Martino, Valle Vegenana, Varano.\n\nPrvní zmínka o Camerinu (v latinské podobě \"Camerinum\") je v dohodě \"Aequum Foedus\" s Římem z roku 309 př. n. l. V historických záznamech z této doby je též informace o bitvě u Camerina, která se odehrála v roce 295 př. n. l. ve východní oblasti Apenin během tzv. \"Třetí samnitské války\", v níž byli Římané poraženi spojenými samnitskými, etruskými a galskými vojsky.\n\nVýznam Camerina stoupl v raném středověku, kdy se město s přilehlým územím vyčlenilo ze Spoletského vévodství a získalo statut samostatného markrabství a později vévodství. V 11. století v Camerinu vládl Bonifác Toskánský (Bonifác III., markrabě Toskánský) a posléze jeho dcera Matylda věnovala zdejší vévodství římským papežům (Papežskému státu). V roce 1256 bylo město vypleněno a zpustošeno sicilským králem Manfredem.\n\nV roce 1336 byla ve městě založena univerzita, na níž se vyučovalo právo, lékařství a literatura. V roce 1377 papež Řehoř XI. prohlásil Camerino univerzitním městem.\n\nS osudy Camerina jsou v epoše renesance spjati příslušníci rodu da Varano. Giulio Cesare da Varano nechal v polovině 15. století zcela přebudovat strukturu města a v této základní podobě se historické jádro dochovalo až do 21. století. V roce 1460 byl dokončen renesanční vévodský palác (\"Palazzo Ducale\", nyní sídlo rektorátu a právnické fakulty camerinské univerzity). V roce 1502 Cesare Borgia, kníže, kardinál a arcibiskup, nemanželský syn papeže Alexandra VI., zavraždil Giulia Cesara da Varano, převzal moc nad městem a nechal zde vybudovat hrad \"Rocca dei Borgia\". Již v roce 1503 však získali da Varanové město zpátky a od roku 1545 se Camerino vrátilo pod správu římských papežů.\n\nV roce 1861 se Camerino stalo součástí sjednoceného italského státu. Za aktivitu obyvatel v boji proti fašistům a jejích podíl na partyzánském odboji během druhé světové války získalo město stříbrnou medaili (\"Medaglia d'Argento al Valor\" \"Militare\"). Camerinská univerzita (\"Università degli Studi di Camerino\", \"UNICAM\") se v roce 1958 stala státní univerzitou. Počet studentů ve městě, italských i zahraničních, značně převyšuje počet obyvatel Camerina.\n\nV průběhu staletí bylo město opakovaně postiženo zemětřesením. K velkému zemětřesení, během něhož byla mj. zničena původní románsko - gotická katedrála ve městě, došlo v roce 1799. Při zemětřesení, k němuž opakovaně docházelo v průběhu září 1997, byla poškozena barokní katedrála, kostel Santa Maria in Via a mnoho domů. Odstraňování následků tehdejšího zemětřesení bylo doprovázeno četnými archeologickými nálezy a objevy, dokládajícími dávnou historii města.\n\nBěhem zemětřesení, které se odehrálo 24. srpna 2016, bylo v Camerinu poškozeno 450 domů, z nichž 75 se stalo neobyvatelnými, asi 300 lidí se ocitlo bez přístřeší. Skutečnost, že vláda opomněla zahrnout Camerino mezi obce, postižené zemětřesením a neposkytla mu pomoc, přiměla starostu města k zaslání protestního dopisu předsedovi italské vlády Matteo Renzimu. Zakrátko bylo Camerino postiženo zemětřesením znovu. Stalo se tak ve večerních hodinách 26. 10. 2016, kdy zemětřesení s epicentrem v oblasti obcí Visso, Ussita, Preci a Castelsantangelo sul Nera poškodilo i Camerino, přičemž byla poničena řada budov v historickém jádru města, včetně zvonice kostela Santa Maria in Via. Na tři tisíce lidí muselo opustit své domovy, byla omezena doprava, evakuována některá zařízení a na několik dní byly uzavřeny školy.\n\n\n\n\nCammila Battista da Varano, dcera někdejšího camerinského vévody Giulia Cesara da Varano, který se zasloužil o renesanční přestavbu města, byla v roce 2010 papežem Benediktem XVI. prohlášena za svatou.\n\n\n"}
{"id": "1240295", "url": "https://cs.wikipedia.org/wiki?curid=1240295", "title": "Slowly Rolling Camera (album)", "text": "Slowly Rolling Camera (album)\n\nSlowly Rolling Camera je první studiové album velšské skupiny Slowly Rolling Camera. Vydáno bylo dne 3. února 2014 společností . Deska vyšla jan na kompaktním disku, tak i na dlouhohrající gramofonové desce (verze na gramofonové desce obsahovala pouze osm písní, přičemž CD celkem jedenáct).\n\nHudbu složil Dave Stapleton, texty napsala Dionne Bennett.\n"}
{"id": "1240302", "url": "https://cs.wikipedia.org/wiki?curid=1240302", "title": "Snails Kunovice", "text": "Snails Kunovice\n\nSnails Kunovice je český softballový klub z Kunovic u Uherského Hradiště.\nZačátky softballu v Kunovicích sahají až do osmdesátých let. Skupina nadšených sportovců za pomoci Domu Dětí a Mládeže začala provozovat tento sport na palouku v Kunovském lese a posléze na školním hřišti 5. ZŠ Uherské Hradiště.  Díky velkému prvotnímu zápalu vyvstala nutnost pravidelné celoroční soutěže. Nadšenci z kroužku DDM Uh. Hradiště tak zakládají oddíl softballu pod hlavičkou TJ Let Kunovice a přesunují svoji činnost na staré škvárové hřiště v Kunovicích. Jelikož v této době neexistovala na Jižní Moravě žádná pravidelná soutěž, tým se v roce 1990 zúčastní přeboru severní Moravy a umísťuje se na druhém místě. V roce 1992 se kvalifikuje na Mistrovství ČR v Plzni. Na tomto mistrovství tým sahá po historickém úspěchu, ale nakonec v klíčovém zápase neuspěl a končí na třináctém místě. Zahájil tím sérii čtyř neúspěšných pokusů kvalifikovat se do druhé nejvyšší softballové ligy. V roce 1993 tým změnil název na Molus Kunovice. \n\nSpolečně s DDM pořádá pravidelné turnaje neregistrovaných hráčů pod názvem O putovní krávu. Právě na tomto turnaji si poprvé nasazuje rukavici na ruku mnoho budoucích hráčů a hráček. Také turnaj mužů O flašku slivovice patří k oblíbeným turnajům, na který přijíždějí týmy z celé ČR. Kromě mužského týmu se oddíl snaží vytvořit tým dívek a mládeže.\n\nParalelně vzniká v roce 1992 v Uherském Hradišti pod hlavičkou Sokola druhý oddíl složený především z hráčů mládežnické kategorie. Během prvních dvou let vytvoří oddíl čtyři družstva (muže, ženy, juniorky a kadety). Začíná se aktivně podílet na činnosti České softballové asociace, tvořit základnu rozhodčích a vychovávat trenéry. Týmy Sokola Uh. Hradiště se rok od roku zlepšují. Ženy v roce 1994 postupují do Moravské ligy a v roce 1995 bojují o postup do I.ligy a následně do nově vznikající II.ligy žen. V roce 1996 tým mužů převzal po Molusu vítěznou štafetu v Jihomoravském přeboru. Společně s týmem žen začíná snaha o postup do celostátních soutěží (2. liga).\n\nV roce 1997 díky zániku týmu Molus Kunovice je družstvo mužů Sokola Uh. Hradiště posíleno o několik zkušených hráčů a v roce 1998 dochází ke změně názvu na Snails Kunovice. Po zániku klubu v Kunovicích se právě Sokol přesunuje na škvárové hřiště do Kunovic.\n\nNa přelomu tisíciletí dochází konečně k prolomení bariéry celostátních soutěží. Tým mužů i žen několik let kralují Jihomoravskému přeboru. Muži v Kostelci nad Orlicí pod vedením Pavla Němce a ženy v Chocni pod vedením Pavla Křiváka procházejí kvalifikací a oba týmy v průběhu několika minut postupují do 2.ligy mužů resp. žen. Tímto úspěchem začali Šneci psát novou historii. Tým mužů ve druhé lize úspěšně působil sedm let a historicky nejúspěšnějším rokem se stala sezóna v roce 2007, kdy pod vedením Milana Zedníka vybojovali v dramatickém finále 2. ligy s PV Praha účast v nejvyšší soutěži - v 1. lize. Ženy po několikaleté pauze se do 2.ligy vracejí v roce 2006 pod vedením Barbory Štěrbové a Jany Fornůskové. V roce 2010 pak napodobují muže a také ony postupují do Extraligy žen.\n\nPrávě v tomto období dochází k největšímu rozmachu. Oddíl Snails Kunovice pracuje  aktivně s mládeží. Má týmy ve všech mládežnických kategoriích, organizuje regionální školskou ligu, Burčákový turnaj ve slowpitch a mnoho dalších sportovních a společenských akcí.\n\nSnails Kunovice se řadí mezi největší oddíly v ČR.\n\nBěhem dlouhé historie dosáhl oddíl na několik významných úspěchů:\n\n         1995 – 3.místo Mistrovství ČR mladších juniorů (Sokol Uherské Hradiště)\n\n         2000 – postup mužů do 2.ligy\n\n                   postup žen do 2.ligy\n\n         2002 – 3.místo Mistrovství ČR mladších juniorů\n\n         2007 – postup mužů do Extraligy mužů\n\n         2009 – 1.místo Slovenská liga mužů – mistr Slovenska\n\n         2010 – postup žen do Extraligy žen\n\n         2013 – 2.místo Extraliga juniorek\n\n         2014 – 3.místo Extraliga žen\n\n                   1.místo Extraliga juniorek – mistr ČR\n\n         2015 – 3.místo Extraliga žen\n\n                   1.místo Extraliga juniorek – mistr ČR\n\n         2016 – 3.místo Extraliga juniorek\n\n                   2.místo Místrovství ČR juniorek do 19 let\n\nNejenom naše týmy dosáhly významných úspěchů, ale také naši odchovanci se neztrácejí:\n\nEliška Mlýnková        – reprezentantka ČR ženy, MS 2016, MS 2014 \n\n– reprezentantka ČR juniorky U22, ME 2014, 2. místo\n\n                                   – reprezentantka ČR juniorky U22, ME 2012, 2. místo\n\n– reprezentantka ČR juniorky U19, MS 2011\n\nTereza Vlčková          - reprezentantka ČR ženy, MS 2016, ME 2015, 3. místo\n\n– reprezentantka ČR juniorky U22, ME 2014, 2. místo\n\n– reprezentantka ČR juniorky U19, ME 2012\n\n– reprezentantka ČR juniorky U19, MS 2011\n\nLucie Kaplarczyková - reprezentantka ČR ženy, MS 2016\n\nSabina Phamová         – reprezentantka ČR juniorky U19, MS 2015 \n\n–  reprezentantka ČR juniorky U19, ME 2014, Mistryně Evropy\n\nKateřina Sedlářová     – reprezentantka ČR juniorky U19, ME 2014, Mistryně Evropy\n\nDenisa Hůsková         - reprezentantka ČR ženy U22, ME 2016 – 3.místo\n\n                                   – reprezentantka ČR juniorky U19, MS 2015 \n\n– reprezentantka ČR juniorky U19, ME 2014, Mistryně Evropy\n\nBronislav Kratochvíl  – kauč reprezentace juniorek U22 Slovenska 2014\n\nMichal Kolůch            - reprezentant ČR muži, ME 2016 – Mistr Evropy\n\n                                   – reprezentant ČR juniorů U19, ME 2013, Mistr Evropy\n\n                                   – reprezentant ČR juniorů U19, MS 2012\n\n– reprezentant ČR juniorů U19, ME 2011, Mistr Evropy\n\nOndřej Blaha              – reprezentant ČR juniorů U19, MS 2008\n\n– reprezentant ČR mužů, ME 2007, Mistr Evropy\n\nMarek Lapčík             – reprezentant České republiky mužů 2005-2007\n\n                                   – kauč reprezentace juniorek U22 Slovenska 2014\n\n                                   – kauč reprezentace juniorek U22 Slovenska 2012\n\n                                   – kauč reprezentace juniorek U19 Slovenska 2010\n\nMonika Šestáková      – reprezentantka ČR juniorky U22, ME 2008\n\nAdéla Konečná           – reprezentantka ČR juniorky U22, ME 2008\n\n                                   – reprezentantka ČR juniorky U22, ME 2012, 2. místo\n\nPavel Křivák               – předseda sportovně-technické komise České softballové asociace (ČSA)     v letech 2007- 2015 \n\n– člen předsednictva ČSA v letech 1998-2001, 2007- 2015 \n\n– předseda trenérsko-metodické komise 1998-2001\n\n– hlavní trenér reprezentace ČR žen v letech 2015-doposud\n\n– hlavní kauč reprezentace juniorek U19 v letech 2011, 2013- 2015 \n\n– asistent trenéra českého národního týmu žen v letech 2008-2011\n\n– hlavní kauč ženské reprezentace Slovenska 2003-2005\n\nPřemysl Beránek        – asistent trenéra ženské reprezentace Slovenska v roce 2005\n\n– asistent trenéra reprezentace juniorek ČR U22 v roce 2008\n\n"}
{"id": "1240305", "url": "https://cs.wikipedia.org/wiki?curid=1240305", "title": "Joseph Swan", "text": "Joseph Swan\n\nJoseph Wilson Swan (31. říjen 1828, Bishopwearmouth – 27. květen 1914, Warlingham) byl anglický fyzik a chemik. Je jedním z vynálezců elektrické žárovky. Prvně ji předvedl roku 1878, patent získal roku 1880. Pracoval zcela nezávisle na Edisonovi a Edison v mnohém jen zdokonalil Swanovu lampu. Swanovi však nešlo o peníze a s Edisonem se o patentová práva nepřetahoval. Swanova žárovka byla pokročilejší v tom, že používala odolnější celulózová vlákna, kdežto Edisonova žárovka bambusová. Edison dlouho na svých vláknech trval, nakonec začal používat rovněž celulózu. Firma, která později v rozšíření žárovky sehrála zásadní roli, koupila roku 1883 oba patenty, Swanův i Edisonův, a nazvala se \"Edison & Swan United Electric Light Company\", často byla zkráceně nazývána \"Ediswan\". Swan vynalezl roku 1871 též suchou fotografickou desku a roku 1879 bromidový fotografický papír. Oba vynálezy způsobily revoluci ve vývoji fotografie. Jeho bromidový papír se dodnes používá při vyvolávání černobílých snímků. Roku 1904 byl uveden do šlechtického stavu. Ve stejném roce získal Hughesovu medaili udělovanou Královskou společností.\n"}
{"id": "1240310", "url": "https://cs.wikipedia.org/wiki?curid=1240310", "title": "Liverpool Waters", "text": "Liverpool Waters\n\nLiverpool Waters je rozsáhlý zástavbový projekt navržený společností Peel Group v oblasti Vauxhall v anglickém městě Liverpool. Zástavba se měla týkat opuštěných liverpoolských přístavů severně od historické části Pier Head. V rámci výstavby bylo v plánu postavit devět tisíc bytů, stovky kanceláří, stejně jako hotely a bary. Nejvyšší budovy mají mít přes padesát podlaží. Vývojáři prohlásili, že může trvat i padesát let, než bude projekt dokončen. Je plánována také jednokolejová doprava spojující oblast s centrem města, stejně jako s letištěm.\n\n"}
{"id": "1240311", "url": "https://cs.wikipedia.org/wiki?curid=1240311", "title": "Roman Veselý (1968)", "text": "Roman Veselý (1968)\n\nRoman Veselý (* 19. dubna 1968 Brandýs nad Labem) je český trenér a bývalý fotbalový útočník.\n\nV nejvyšší soutěži odehrál za Bohemians Praha 29 utkání, v nichž vstřelil 2 branky. Hrál také za Brandýs nad Labem, Mladou Boleslav a RH Cheb. V nižších soutěžích nastupoval také za Český Brod, Říčany, Mělník, SK Votice, Sibřinu, SK Zápy a Litol. V letech 2000–2005 hrál nižší soutěže v Německu.\n\nPo skončení kariéry působil šest let na pozici asistenta trenéra ve Viktorii Žižkov, následně vedl dva roky FK Kolín, rok trénoval střížkovské Bohemians. Poté se vrátil zpět na Žižkov. V prosinci 2015 se stal hlavním trenérem FK Varnsdorf, kde nahradil Zdenka Frťalu, který přijal nabídku prvoligového Jablonce. Od pondělí 5. prosince 2016 ho na trenérském postu vystřídal Zdenko Frťala, který skončil u fotbalistů Jablonce.\n\n"}
{"id": "1240312", "url": "https://cs.wikipedia.org/wiki?curid=1240312", "title": "Leovigild", "text": "Leovigild\n\nLeovigild také Liuvigild ( \"Leovigildo\") (519/525 - 21. dubna 586 Toledo) byl vizigótským králem v Hispánii a Septimánii od roku 568 do 21. dubna 586. Od roku 585 byl také králem Galicie. Známý je především svým Kodexem Leovigilda (\"Codex Revisus\"), sjednocující zákon, který umožnil rovnoprávnost mezi vizigótskou a hispano-římskou populací.\n\nPředchůdce Leovigilda jeho bratr Liuva I. ve svém druhém roce vlády prohlásil Leovigilda knížetem a budoucím dědicem trůnu. Pod správu mu přidělil provincii Hispania Citerior nebo východní část Hispánie. Oba bratři byli ariánského vyznání. Leovigild byl dvakrát ženatý. První jeho ženou byla Theodosia, s níž měl dva syny Hermenegilda a Rekkareda. Po její smrti se jeho druhou ženou stala Goiswintha vdova po Athanagildovi.\n\nPodle kroniky Jana z Biclara, kníže Leovigild zahájil několik tažení k rozšíření Vizigótské říše, které historik Peter Heather popisuje jako \"seznam výrazných úspěchů.\" Jeho první tažení v roce 570 bylo do Bastetanie a města Málaga. Následující rok obsadil město Medina Sidonia. Po smrti krále Liuva I., již jako král pokračoval ve svých taženích. V roce 573 na území Sabarie terorizoval lid známý jako \"Sappi\" a pustošením získal provincii pod svou kontrolu. Následující rok vstoupil do Kantábrie, chytil Amaya a provincii připojil ke svému království. V roce 575 táhnul do Galicie, kde porazil místního válečníka s jménem \"Aspidius\", kterého i s jeho rodinou vzal do zajetí a zároveň ukořistil jeho poklad. V roce 576 postupoval ke království Svébů v severozápadní Hispánii, ale králi Miro se podařilo s Leovigildem vyjednat mír. Ve svém posledním tažení v roce 577 do Orespeda, v oblasti jihovýchodního Španělska, po potlačení povstání přidal i tuto provincii ke svému království. Po skončení těchto tažení oslavil své vítězství založením města v Celtiberii, které nazval Reccopolis pro svého syna Rekkareda.\n\nI když byl stále ve válce s Byzantinci v jižním Hispánii, přesto se nechal od Byzantské říse jmenovat správcem svého království se všemi okázalostmi a ceremoniemi, titulem Flavius, trůnem, korunou, žezlem a fialový pláštěm. Nechal si také razit zlaté mince se svým jménem.\n\nLeovigildův syn Hermenegild, který byl starší než Rekkared, byl ženatý s Ingundou, dcerou franského krále Sigiberta I. Ingunda byla katolička, což se nelíbilo Goiswintě, druhé ženě Leovigilda a přemlouvala Ingundu k ariánskému vyznání. Leovigild, aby předešel problémům, jmenoval Hermenegilda správcem provincie (pravděpodobně Baetica) u hranic s územím, které v té době přináleželo Východořímské říši. Hermenegild odešel se svou ženou do Sevilly, která se měla stát jeho sídelním městem. V Seville se Ingunda a tamější biskup Leander ze Sevilly, starší bratr Isidora ze Sevilly snažili přesvědčit Hermenegilda, aby konvertoval ke katolictví. Hermenegild se zdráhal, ale nakonec víru přijal. Tuto konverzi Leovigild považoval za zradu a vytáhl v roce 583 proti synovi Hermenegildovi, ten mezi tím na svěřeném území vyvolal povstání proti svému otci. Když Byzantinci nedokázali zabránit povstání, rozhodl se Leovigild obsadit Sevillu a vyhnat svého syna do Valencie, kde byl zajat a odvlečen do Tarragony, zde byl vězněn a nakonec sťat Leovigildovými spojenci. Tyto události jsou popsány v živých detailech papežem Řehořem I.\n\nLeovigild pokračoval v podmaňování Basků. Na severu využil bratrovražedných hádek mezi svébskými frakcemi ve sporu o nástupnictví a v roce 584 porazil království Svébů ve velké bitvě u Bragy a Svébské království přidal ke své koruně.\n\nIsidor ze Sevilly zaznamenává, že vládl osmnáct let a zemřel přirozenou smrtí v Toledu (\"v éře 624 (586)\"). Novým vizigótským králem se stal jeho druhorozený syn Rekkared, který konvertoval ke katolickému křesťanství v roce 589.\n\n"}
{"id": "1240313", "url": "https://cs.wikipedia.org/wiki?curid=1240313", "title": "Haleakalā", "text": "Haleakalā\n\nHaleakalā (havajsky \"Domov Slunce\") je štítový vulkán na ostrově Maui na Havajských ostrovech ve Spojených státech amerických. Haleakalā tvoří tři čtvrtiny ostrova Maui. Kaldera sopky má průměr více než 11 km a hloubku 800 m. Obvod bývá udáván 45 km. Nejvyšší vrchol má 3 056 m. Poslední erupce proběhla mezi léty 1480 a 1600.\nVrcholová část vulkánu je součástí Národního parku Haleakalā.\n"}
{"id": "1240315", "url": "https://cs.wikipedia.org/wiki?curid=1240315", "title": "Operace Jiskra", "text": "Operace Jiskra\n\nOperace Iskra nebo také třetí ofenzíva u Siňavina byla operace Rudé armády, jejímž cílem bylo uvolnit blokádu Leningradu. Operaci vedly společně Leningradský front pod velením generála L. A. Govorova a Volchovský front pod velením generála K. A. Mereckova. Operace začala brzy ráno 12. ledna 1943 a trvala do konce měsíce, kdy se situace na frontách stabilizovala. Operace skončila úspěšně, podařilo se získat 8 - 10kilometrový pozemní koridor u jižního pobřeží Ladožského jezera, kterým bylo možné zprovoznit pravidelnou železniční dopravu mezi Leningradem a zbytkem Sovětského svazu.\n\nPlánování operace začalo koncem listopadu 1942. Měli ho na starost generálové Govorov a Mereckov, dohledem byl pověřen maršál K. J. Vorošilov. Původně byly plánovány dvě samostatné ofenzivy realizované po sobě. Přesný termín se měl přizpůsobit počasí, přesněji síle ledu na řece Neva. Nakonec se však rozhodlo, na Govorovovo naléhání, aby ofenzívy začaly současně. Govorov navrhl sílu sedmi až osmi divizí pro každou část operace útočící ve dvou sledech po 4 a 3 divizích s jednou v záloze. Dále doporučoval podporu tankovými, ženijními a dělostřeleckými jednotkami. Stavka plán s úpravami schválila 2. prosince a v jeho průběhu poskytla oběma frontům posily. Přípravy byly ukončeny do 1. ledna 1943, ale slabý led na Něvě způsobil odklad operace na 10. - 12. leden. Krátce před začátkem operace se jako vysláný koordinátor zapojil generál Žukov.\n\nGovorovův Leningradský front na operaci vyčlenil 67. armádu pod velením M. P. Duchanova, která tvořila údernou skupinu Leningradského frontu. Skládala se z 8 divizí, 8 brigád, 1 opevněné oblasti, 22 pluků a 15 praporů. Na jeho úseku bylo nasazeno 1 873 děl a minometů. Operaci tohoto frontu podporovalo i 414 letadel převážně 13. letecké armády pod velením Rybalčenka, 222 tanků a 37 obrněných vozidel zařazených do samostatných brigád nebo praporů. Mereckovův Volchovský front vytvořil údernou skupinu z 2. úderné armády pod velením V. Z. Romanovského. Skládala se z 11 divizí, 9 brigád, 1 opevněné oblasti a 37 pluků. Podporovalo ji 217 tanků zařazených do samostatných brigád nebo praporů. Na jejím levém křídle měla operovat 8. armáda pod velením F. N. Starikova s podporou 92 tanků. Na tento front bylo nasazeno 2 885 děl a 395 letadel převážně 14. letecké armády pod velením Žuravljeva.\n\nProti útočícím jednotkám stály tři divize XXVI. armádního sboru generála Karla Hilperta a další dvě divize, všechny jednotky byly součást 18. armády generála Georga Lindemanna.\n\nDuchanovova úderná skupina měla proniknout v šířce 13 km mezi Moskevskou Dubrovku a Šlisselburg na západ, porazit německé jednotky a spojit se s údernou skupinou Volchovského frontu. Následně měly Duchanovovy jednotky obsadit Šlisselburg (na sever) a útočit směrem na Siňavino (jih) a jeho druhý sled dále na jih podél řeky Mojka od ústí do Něvy po Kelkolovo. Romanovského úderná skupina měla proniknout v šířce 12 km mezi Lipka a Gajtolovem na východ, porazit německé jednotky a spojit se s údernou skupinou Leningradského frontu. Následně měly chránit dobyté území. Starikovova armáda měla proniknout německou obranou v úseku Gajtolovo - Mišino a postoupit na západ až ke Kelkolovu.\n\nOperaci předcházelo intenzivní noční bombardování vybraných cílů. 12. ledna v 9.30 zahájilo palbu dělostřelectvo na obou frontách. V 11.50 se pohnula pěchota čtyř divizí Duchanovovovy armády na překročení řeky Něvy po ledě. V 18.00 již byly přes Něvu postaveny mosty, které umožnily přechod těžkých tanků. Průlom se podařil jen na středním úseku se ziskem předmostí 5 x 3 km, křídla zaostala. Severní (levé) křídlo však po přeskupení využilo průlom ve střední části a k večeru prvního dne již postupovalo na sever k Šlisselburgu. Druhý den operace pokračovala dalším postupem o 4 km východně na středním úseku a 1,5 km severně na severním úseku. Pravé křídlo nebylo až tak úspěšné a v podvečer muselo dokonce ustoupit o 2 km po německém protiútoku. Na Volchovském frontu začal útok Romanovského armády v 11.15 a Starikovovovy v 11.35. Postup byl pomalejší, na konci druhého dne bojů se podařilo dobýt jen jeden 3 kilometry hluboký a druhý menší klín do německých obranných pozic. 14. ledna se do boje nasadily jednotky druhého sledu Duchanovovy armády, tyto však byly nasazovány postupně a rozptýleně, co oslabilo jejich účinek. Podobně nevhodně se nasazovaly i druhosledové jednotky Volchovského frontu. 18. ledna b 9.30 se i Dělnické osady č 1. spojily hrotové jednotky obou front. Kolem oběda se začaly spojovat i další jednoty severněji a jižněji. Tím se uzavřela kapsa kolem Šlisselburgu a Lipky s obklíčenými německými jednotkami. Ve 14.00 byl obsazen Šlisselburg a začala likvidace německých jednotek v obležení. Zároveň se hlavní síly obou armád stočily na jih k Siňavinu, svého cíle však nedosáhly. Ofenzíva ochabla koncem měsíce a fronta se stabilizovala severně a východně od Městečka č. 1 a č. 2, jižně od Dělnické osady č. 6 a stanice Podgornyj až po Gontovoja Lipka.\n\nOperace skončila vítězstvím Rudé armády. Za 7 dní pronikla 15 km do hloubky německé obrany a dobyla několik měst a obcí. Výsledkem operace bylo vytvoření pozemního koridoru 8-10 km širokého na jižním břehu Ladožského jezera, který umožnil otevřít komunikaci s obléhaným Leningradem. Strategicky výsledek operace vyloučil možnost německo-finského spojení. Nepodařilo se však dobýt Siňavino ani přilehlou Siňavinskou vrchovinu. Rudá armáda utrpěla 115 082 ztrát (33 940 zabitých, zajatých nebo nezvěstných, 81 142 zraněných) z 302 800 nasazených podle odtajněných archivů. Němci uvádějí oficiální ztráty 12 000 mrtvých. Během této operace (18.1.) Byl generál Žukov povýšen na maršála.\n"}
{"id": "1240321", "url": "https://cs.wikipedia.org/wiki?curid=1240321", "title": "Velvet Underground (klub)", "text": "Velvet Underground (klub)\n"}
{"id": "1240322", "url": "https://cs.wikipedia.org/wiki?curid=1240322", "title": "Kautzen", "text": "Kautzen\n\nKautzen (zastarale česky \"Choucno\") je městys v Rakousku ve spolkové zemi Dolní Rakousy v okrese Waidhofen an der Thaya. Žije v něm 1119 obyvatel (1. ledna 2018).\n\nKautzen se nachází v severozápadní části spolkové země Dolní Rakousy. Prochází jím silnice B 30, která začíná ve Schremsu a pokračuje podél hranic s Českem až do Guntersdorfu. Jeho rozloha činí 35,38 km², z nichž 35,37% je jí zalesněných.\n\nÚzemí městyse Gastern se skládá z devíti částí (v závorce uveden počet obyvatel k 1.1.2015):\n\n\nPrvní písemná zmínka pochází z roku 1212. Kautzen patřilo k panství zámku Illmau, jako hlavní osada. Koncem 17. století zde byly vybudovány sklářské a papírenské podniky. Z těchto časů se dochovala stará papírna ,Papiermühle\". V druhé polovině 18. století byla význačná textilní produkce. Zámek Illmau sloužil mezi lety 1914 a 1917 jako Internační tábor Illmau přednostně pro občany, kteří byli ve sporu se státem.\n\n\n\n"}
{"id": "1240323", "url": "https://cs.wikipedia.org/wiki?curid=1240323", "title": "Anthocleista", "text": "Anthocleista\n\nAnthocleista je rod rostlin řazený v současné taxonomii do čeledi hořcovité. V minulosti byl součástí čeledi logániovité. Jsou to dřeviny s jednoduchými, často dosti rozměrnými listy. Květy mají čtyřčetný kalich a osmi až šestnáctičetnou korunu. Plodem je tvrdá bobule. Rod zahrnuje 15 druhů a je rozšířen v subsaharské Africe, na Madagaskaru a Komorských ostrovech.\n\nHlavní význam těchto rostlin je v lékařství. Mají široké uplatnění v tradiční africké medicíně při léčení celé řady závažných onemocnění, jako je malárie, cukrovka, žloutenka aj. Řada těchto účinků byla potvrzena vědeckými studiemi a byla identifikovaná široká škála účinných obsahových látek.\n\nZástupci rodu \"Anthocleista\" jsou keře a stromy dorůstající výšky až 35 metrů, řidčeji i liány. Kmen stromovitých zástupců může mít průměr až 55 cm. Listy jsou jednoduché, středně velké až rozměrné (u druhů \"A. nobilis\" a \"A. procera\" až 150 cm douhé), tenké nebo kožovité, řapíkaté nebo přisedlé, na bázi často ouškaté, s intrapetiolárními palisty. Čepel listů je celokrajná nebo na okraji drobně vroubkovaná. Květy jsou pravidelné, uspořádané ve vrcholových květenstvích. Kalich je čtyřčetný, zelený nebo smetanově či částečně oranžově zbarvený. Kališní lístky jsou volné nebo řidčeji na bázi srostlé, zaokrouhlené. Koruna je bílá, fialová, purpurová nebo nažloutlá, dužnatá, s válcovitou korunní trubkou zakončenou 8 až 16 laloky. Tyčinky jsou přirostlé u ústí korunní trubky, mají krátké nitky a vyčnívají z květů. Na bázi jsou srostlé v trubičku. Jejich počet odpovídá počtu korunních lístků. Semeník je obvykle tlustostěnný a obsahuje 4 komůrky. Čnělka je tlustá, zakončená velkou, dvoulaločnou bliznou. Plodem je temně zelená nebo žlutá, kulovitá nebo podlouhlá, tvrdá bobule s mnoha semeny.\n\nRod \"Anthocleista\" zahrnuje 15 druhů. Je rozšířen v subsaharské Africe včetně ostrovů v Guinejském zálivu, na Madagaskaru a Komorských ostrovech. Areál v kontinentální Africe sahá od Sierra Leone na západě po Ugandu na východě a Angolu na jihu. Největší počet druhů je soustředěn v západní (9 druhů) a středozápadní (8 druhů) tropické Africe. Na Madagaskaru rostou 3 druhy. Největší areál má druh \"A. vogelii\", rozšířený na většině území rovníkové Afriky.\n\nZástupci rodu \"Anthocleista\" rostou v tropických deštných lesích, periodicky zaplavovaných tropických lesích, druhotných lesích, savanách, bažinatých místech a na březích řek v nadmořských výškách do 2300 metrů. Některé druhy patří mezi krátkověké pionýrské dřeviny, osidlující narušené plochy.\n\nRod \"Anthocleista\" je bohatý na účinné obsahové látky.\nPo fytochemické stránce jsou nejlépe prostudovány druhy \"A. vogelii\", \"A. djangolensis\" a \"A. grandiflora\".\nZ účinných látek byly zjištěny zejména sekoiridoidní glykosidy, xanthony, fytosteroly, triterpeny, alkaloidy a saponiny.\nGlukosid swerosid, izolovaný z listů a kořenů \"A. vogelii\", má výrazný protizánětlivý účinek. Ze stejné rostliny byl izolován i dekussatin, látka ze skupiny xanthonů, slabě účinná proti původci malárie. U další látky, anthokleistenolidu, byla zjištěna antibakteriální aktivita. Z dalších látek byly v dané rostlině identifikovány např. iridoidní glukosidy sekologanin, gentiopikrosid, sekologanin a vogelosid, z xanthonů swertiaperennin, ze steroidů stigmasterol, z alkaloidů fagaramid aj. Ze druhu \"A. djangolensis\" byly izolovány iridoidní glukosidy swerosid a djalonenosid, z xanthonů lichexanthon, ze steroidů stigmasterol a sitosterol, z triterpenů kyselina ursolová, z ftalidů djalonensin aj. Druh \"A. grandiflora\" obsahuje kumarin, skopoletin, swerosid aj.\n\nPlody \"Anthocleista\" jsou v tropických pralesích zdrojem potravy zejména pro ptáky (např. turakové), přežvýkavce, gorily a šimpanze. Stromy mají hrubou kůru a v poloopadavých lesích např. v Ghaně bývají hojně obsazeny epifyty, které poskytují úkryt a potravu různým dalším zvířatům.\n\nRod \"Anthocleista\" je v rámci čeledi hořcovité řazen do tribu \"Potalieae\" a subtribu\n\"Potaliinae\". Nejblíže příbuzným rodem je podle výsledků molekulárních studií rod potálie (\"Potalia\"), rozšířený v počtu 9 druhů v tropické Americe. Subtribus \"Potaliinae\" zahrnuje mimo těchto dvou rodů ještě rod \"Fagraea\". Z čeledi hořcovité se zástupci tohoto subtribu vymykají zejména bobulovitými plody a také častým stromovitým vzrůstem. V minulosti byl rod \"Anthocleista\" spolu s dalšími rody tribu \"Potalieae\" součástí čeledi logániovité (\"Loganiaceae\"). Mezi hořcovité byly tyto rody přeřazeny v roce 1994, neboť výsledky molekulárních analýz ukázaly, že čeleď logániovité je v klasickém pojetí parafyletická. Toto přeřazení bylo podpořeno i morfologickými znaky a studiem fytochemie.\n\nHlavní význam rostlin rodu \"Anthocleista\" spočívá v lékařství a domorodé medicíně.\n\nRostliny rodu \"Anthocleista\" mají nezastupitelné místo v tradiční africké medicíně a jsou vzhledem k jejich efektivnosti, dostupnosti a relativní bezpečnosti hojně využívány i v dnešní době. Široké využití mají zejména druhy \"A. djalonensis\", \"A. vogelii\", \"A. nobilis\", \"A. grandiflora\", \"A. schweinfurthii\" a \"A. liebrechtsiana\". Slouží k léčení celé řady neduhů, zejména horeček, bolestí břicha, zánětlivých onemocnění, zácpy, cukrovky, malárie, žloutenky, tyfu, syfilis, různých zranění, vředů a podobně. Z farmakologického a medicínského hlediska byly zkoumány zejména druhy \"A. djalonensis\", \"A. vogelii\" a \"A. grandiflora\". Byly potvrzeny účinky antidiabetické (snížení hladiny cukru v krvi), protizánětlivé, antipyretické, antimalarické, cytostatické, antibakteriální (zejména proti \"Escherichia coli\", \"Salmonella typhi\" a \"Staphylococcus aureus\" způsobujícím tyfus, průjmy, kožní onemocnění, infekce močových cest a pod.) a celá řada dalších jiných účinků.\nKůra a kořeny \"A. vogelii\", \"A. nobilis\" and \"A. schweinfurthii\" slouží jako protijed při hadím uštknutí, šťáva z kůry k léčení očí.\n\nPopel ze dřeva \"A. vogelii\" slouží v Africe k výrobě barev, k tetování ap., ze dřeva se zhotovují zejména lovecké nástroje. Dřevo je měkké, s tlustou dření a těží se málo. Jako okrasné dřeviny se tyto rostliny nepěstují.\n\n"}
{"id": "1240324", "url": "https://cs.wikipedia.org/wiki?curid=1240324", "title": "Republikánská Sinn Féin", "text": "Republikánská Sinn Féin\n\nRepublikánská Sinn Féin (, zkr. RSF) je irská republikánská organizace působící v Irsku. Aktivní hnutí RSF ale není registrováno jako politická strana v Severním Irsku nebo Irsku. Vznikla v roce 1986 v důsledku rozkolu v Sinn Féin. Organizace vidí sama sebe jako reprezentanta pravého nebo tradičního irského republikanismu, zatímco v mainstreamových médiích je označována jako disidentská republikánská organizace. Republikánská Sinn Féin odmítá zastavení užívání politického násilí a byla napojena na Pokračující irskou republikánskou armádu. Je toho názoru, že Irsko nadále existuje a je vládou je \"de iure\" Armádní řada Pokračující irské republikánské armády. Proto pokud bude zvolena, její členové odmítnou vzít svá místa v Oireachtasu. Strana však nekandiduje na území Severního Irska.\n\n"}
{"id": "1240326", "url": "https://cs.wikipedia.org/wiki?curid=1240326", "title": "Národní park Haleakalā", "text": "Národní park Haleakalā\n\nNárodní park Haleakalā (anglicky \"Haleakalā National Park\") je národní park na ostrově Maui, na Havajských ostrovech ve Spojených státech amerických.\nSoučástí parku je vrcholová část vulkánu Haleakalā a okolí. Park byl původně založen v roce 1916 společně s dalšími vulkány na ostrově Havaj Mauna Loa a Kilauea. Od roku 1961 je spravován samostatně. Má rozlohu 134,6 km. Zahrnuje kalderu, vrcholovou část a okolí vulkánu Haleakalā a oblast \"Kipahulu\" tvořenou nižší částí údolí \"Kipahulu Valley\" při pobřeží Tichého oceánu.\n"}
{"id": "1240327", "url": "https://cs.wikipedia.org/wiki?curid=1240327", "title": "Saša Stanišić", "text": "Saša Stanišić\n\nSaša Stanišić (* 17. března 1978, Višegrad, Jugoslávie) je německy píšící spisovatel, původem z Bosny a Hercegoviny, žijící v Německu. Během války v bývalé Jugoslávii utekl ve věku 14 let s rodinou z Bosny a Hercegoviny ke strýci do Heidelbergu.\n\nKdyž jeho rodiče posléze v roce 1998 odcestovali do Spojených států, Saša v Německu zůstal. Na univerzitě v Heidelbergu studoval slavistiku a němčinu jako cizí jazyk (DaF). Vyučovat němčině cizince bylo vždy jeho vysněným přáním.\n\nZa svoji literární činnost byl k roku 2016 již dvakrát (tj. finalista roku 2006, v širší nominaci roku 2014) nominován na Německou knižní cenu. Jeho literární prvotina, \"Jak voják opravuje gramofon\", byla přeložena do 31 jazyků.\n\n\n\n\n\n"}
{"id": "1240331", "url": "https://cs.wikipedia.org/wiki?curid=1240331", "title": "Ludweis-Aigen", "text": "Ludweis-Aigen\n\nLudweis-Aigen (zastarale česky \"Ludějovice\") je městys v Rakousku ve spolkové zemi Dolní Rakousy v okrese Waidhofen an der Thaya. Žije v něm 952 obyvatel (podle sčítání z roku 2016).\n\nLudweis-Aigen se nachází v severozápadní části spolkové země Dolní Rakousy. Jeho rozloha činí 51,19 km², z nichž 30,31% je jí zalesněných.\n\nÚzemí městyse Ludweis-Aigen se skládá ze čtrnácti částí (v závorce uveden počet obyvatel k 1.1.2015):\n\n\nPrvní písemná zmínka o Aigen pochází z roku 1122, o Ludweis poté z roku 1242. Nejstarší doloženou existenci má však část Liebenberk a to z roku 1112. V 16. století bylo Aigen jedno z center reformace.\n\n\n"}
{"id": "1240333", "url": "https://cs.wikipedia.org/wiki?curid=1240333", "title": "Waldkirchen an der Thaya", "text": "Waldkirchen an der Thaya\n\nWaldkirchen an der Thaya je městys v Rakousku ve spolkové zemi Dolní Rakousy v okrese Waidhofen an der Thaya. Žije v něm 535 obyvatel (podle sčítání z roku 2016).\n\nWaldkirchen an der Thaya se nachází v severozápadní části spolkové země Dolní Rakousy, v blízkosti českých hranic. Protéká jím řeka Dyje, přesněji Deutsche Thaya. Jeho rozloha činí 42,69 km², z nichž 31,46% je zalesněných.\n\nÚzemí městyse Waldkirchen an der Thaya se skládá ze sedmi částí (v závorce uveden počet obyvatel k 1.1.2015):\n\n\nStarosta městyse se jmenuje Rudolf Hofstätter. V patnáctičlenném obecním zastupitelstvu je 13 členů strany ÖVP a dva členové strany SPÖ.\n\n"}
{"id": "1240341", "url": "https://cs.wikipedia.org/wiki?curid=1240341", "title": "Lemberk (rozcestník)", "text": "Lemberk (rozcestník)\n\nLemberk může označovat:\n\n\n"}
{"id": "1240345", "url": "https://cs.wikipedia.org/wiki?curid=1240345", "title": "Dua Lipa", "text": "Dua Lipa\n\nDua Lipa (* 22. srpna 1995 Londýn, Spojené království) je anglická zpěvačka, skladatelka a modelka albánského původu.\n\nNarodila se 22. srpna 1995 v Londýně do rodiny etnických kosovských Albánců, kteří odešli z Prištiny v 90. letech 20. století. Navštěvovala \"Sylvia Young Theatre School\", než se se svou rodinou v roce 2008 odstěhovala do Kosova. V 16 letech se vrátila zpět do Londýna s cílem stát se zpěvačkou. Krátce poté začala pracovat jako modelka. Její otec Dukagjin Lipa je kosovsko-albánský rockový zpěvák. Ve 14 letech začala natáčet coververze písní svých oblíbených umělců, jako jsou Christina Aguilera a Nelly Furtado a umístila je na YouTube.\n\nV patnácti letech Dua přesvědčila své rodiče, aby se vrátila do Londýna, sama. A zamířila rovnou zpátky na \"Sylvia Young Theatre School.\"\n\nBláznivost pokusu o to, aby hudba fungovala současně s vedením anarchistického a nezávislého dospívajícího života, se stala jak darem, tak břemenem pro její psaní. \"Pracovala jsem všude. Od obchodů až po hostesky restaurací až po noční kluby k modelování. Na dveřích jsem byla od 18:00 do 4:00, pak jsem šla domů, spát, vstávala a šla rovnou do studia. Myslím, že mi to také pomohlo psát hodně, protože se tolik věcí stalo a moje mysl byla stále v pohybu. Drama každou noc, tmavé stránky nočního života, se staly něčím, o čem jsem chtěla psát.\" \n\n\"Říkala jsem lidem, aby si prohlédli mé covery na youtube a skončila jsem se skladatelem Marlonem Roudettem. Byl to první kluk, který se se mnou posadil ke klavíru a řek \"zkusme napsat píseň dohromady.\" To mě inspirovalo k tomu, abych začala dělat nějaké demo. \"\n\nV roce 2015 začala pracovat na své debutové desce, která vyjde u Warner Bros. Records. V srpnu 2015 vydala první singl \"New Love\", produkovaný Emilem Haynie a Andrewem Wyattem. Druhý singl \"Be the one\", produkovaný Lucy \"Pawws\" Taylor, vyšel v říjnu 2015. Svůj hudební styl popisuje jako \"temný pop\". Její první turné po Británii a Evropě začalo v lednu 2016.\n\nDne 18. února 2016 vydala třetí singl \"Last Dance\", následovaný  singlem \"Hotter than Hell\", vydaným 6. května. Dne 26. srpna vyšel celkově pátý singl \"Blow Your Mind (Mwah)\". 7. července 2017 vyšel další single \"New Rules\". Debutové album pojmenované Dua Lipa vyšlo 2. června 2017. Hudební web iREPORT udělil tomuto počinu velmi kladné hodnocení včetně poznatku, že celé album by nefungovalo bez specifické barvy hlasu zpěvačky.\n\nV roce 2019 byla hostem na mezinárodním hudebním festivalu Sanremo v Itálii, organizovaný italskou televizí Rai.\n\n\n"}
{"id": "1240352", "url": "https://cs.wikipedia.org/wiki?curid=1240352", "title": "Národní park Great Sand Dunes", "text": "Národní park Great Sand Dunes\n\nNárodní park Great Sand Dunes () se nachází v jižním Coloradu ve Spojených státech amerických.\nPřírodní rezervace zde byla založena již v roce 1932. Od roku 2004 je část národním parkem o rozloze 344 km. Park se nachází v údolí San Luis Valley na úpatí pohoří Sangre de Cristo. Západně leží další pohoří Skalnatých hor San Juan Mountains. V parku se nacházejí největší písečné duny v Severní Americe. Vystupují do výšky až 230 m a rozkládají se na ploše 77 km. Jsou tam také horské lesy, subalpínské lesy a louky, horská jezera a mokřady. \n\n"}
{"id": "1240357", "url": "https://cs.wikipedia.org/wiki?curid=1240357", "title": "Marian Josef Heinl", "text": "Marian Josef Heinl\n\nMarian Josef Heinl (23. ledna 1785 Loket – 3. května 1867) byl profesor teologie i filosofie a mezi roky 1843 až 1867 opat tepelského kláštera.\n\nPřed svým zvolením za opata spravoval dominii Krukanice, jež pod klášter spadala. Po svém zvolení za opata vytvořil roku 1843 mariánskolázeňskou farnost i se samostatným farním úřadem a téhož roku založil i tamní hřbitov. V letech 1844 až 1848 nechal v obci budovat kostel Nanebevzetí Panny Marie a roku 1853 zajistil výstavbu nové mariánskolázeňské školní budovy. Mezi roky 1861 a 1867 zasedal v Českém zemském sněmu.\n"}
{"id": "1240359", "url": "https://cs.wikipedia.org/wiki?curid=1240359", "title": "Ćamil Sijarić", "text": "Ćamil Sijarić\n\nĆamil Sijarić (13. září 1913 Šipovice, Bijelo Polje, Království Černá Hora – 6. prosince 1989 Sarajevo, Socialistická federativní republika Jugoslávie) byl bosenskohercegovský spisovatel bosňáckého původu z Černé Hory.\n\nNarodil se do zámožné zemědělské rodiny, ale již v dětském věku přišel o oba rodiče, otce Šabana a matku Elmazu rozenou Tucaković. O jeho výchovu pečoval jeho strýc Iljaz Sijarić. Základní školu dokončil v obci Godijevo u městečka Bijelo Polje. V letech 1927–1935 navštěvoval osmiletou Vyšší medresu krále Alexandra ve Skopji, z níž byl kvůli svým levicovým politickým názorům vyloučen. Poté studoval na gymnáziu ve srbském Vranje, na kterém roku 1936 také odmaturoval.\n\nStudium práv dokončil roku 1940 v Bělehradě. Následně působil jako úředník v Sarajevu, Mostaru, Bosenské Gradišce a Banja Luce. Během války byl v kontaktu s komunistickými partyzány. V červenci 1945 se stal dopisovatelem zpravodajské agentury TANJUG, jako jeden z prvních novinářů navštívil koncentrační tábor v Jasenovci (o tom zanechal zprávu v knize Osvobozený Jasenovac, 1983), a současně tajemníkem Krajského soudu cti, lidového retribučního tribunálu, a Banjalucké rady národní cti.\n\nOd roku 1946 pracoval v redakci banjaluckého listu \"Glas\" (Hlas) a nato jako dramaturg v Národním divadle v Banja Luce. V lednu 1947 jej povolává Ministerstvo školství Lidové republiky Bosny a Hercegoviny, brzy ale odchází do redakce periodika \"Pregled\" (Přehled), v květnu pak do Hlavního výboru Národní fronty a nakonec od dubna 1949 do března 1950 působí v redakci listu \"Zadrugar\" (Družstevník). Roku 1951 přešel do redakce Radia Sarajevo, v níž zůstal až do odchodu do penze roku 1983.\n\nZa své literární práce byl roku 1962 vyznamenán cenou Spolku spisovatelů Bosny a Hercegoviny (\"Nagrada Društva pisaca Bosne i Hercegovine\") a pak roku 1980 Cenou Iva Andriće (\"Andrićeva nagrada\"). Sijarić byl řádným členem Akademie věd a umění Bosny a Hercegoviny (dopisující člen od 1969, řádný od 1972) a Černohorské akademie věd a umění.\n\nĆamil se roku 1941 oženil se Sabinou Fehimović, učitelkou přírodních věd, s níž přivedl na svět syna Faruka (*17. 5.1942 v Mostaru), houslistu a pedagoga na sarajevské Hudební akademii, a dceru Olanu, pianistku a pedagožku na sarajevské Hudební akademii. Zemřel 6. prosince 1989 v Sarajevu poté, co jej smrtelně zranil automobil na přechodu pro chodce. Jeho tělesné ostatky byly uloženy na sarajevském hřbitově Bare.\n\n"}
{"id": "1240360", "url": "https://cs.wikipedia.org/wiki?curid=1240360", "title": "Goupy No.2", "text": "Goupy No.2\n\nGoupy No.2 bylo experimentální letadlo navržené Ambroise Goupym a Mario Calderarem a vyrobené roku 1909 v Blériotově továrně v Buc ve Francii. Pro dějiny letectví je typ Goupy 2 významný svými dvěma zásadními a vlivnými inovacemi konstrukce letadel: jednalo se o první vzlétnuvší dvouplošník s tažným uspořádáním pohonné jednotky a s pozitivně stupněnými křídly. Uspořádání podvozku připomínalo Blériot XI, zkonstruovaný dříve téhož roku. Ačkoliv tyto prvky se v nadcházející dekádě staly konstrukčním standardem mnoha dalších letounů, v době vzniku byl typ leteckým tiskem popsán jako „poněkud nezvyklá konstrukce“. Jeho jedinými prvky, které se v následujícím období běžně nerozšířily na další konstrukce, byly dvouplošné vodorovné ocasní plochy a křidélka přes celou hloubku křídla na koncích horního i spodního křídla. Trup byl tvořen nekrytou dřevěnou příhradovou konstrukcí, typickou i pro jiné rané letouny, která byla později opatřena potahem.\n\nLetoun poprvé vzlétl v březnu 1909, a následně byl vystaven na Pařížském aerosalonu. Roku 1910 typ soutěžil na letecké přehlídce v Remeši a pilotován Emile Ladougnem podnikl exhibiční lety na britských leteckých setkáních v Burton upon Trent a Doncasteru. \n\nNásledující Goupy No.3 se lišil pouze drobně, zejména modifikovaným podvozkem, detaily ovládání a jednoduchou vodorovnou ocasní plochou.\n\nÚdaje podle publikace \"French Aeroplanes Before the Great War\"\n\n\n"}
{"id": "1240361", "url": "https://cs.wikipedia.org/wiki?curid=1240361", "title": "Národní park Black Canyon of the Gunnison", "text": "Národní park Black Canyon of the Gunnison\n\nNárodní park Black Canyon of the Gunnison (anglicky \"Black Canyon of the Gunnison National Park\") je menší a méně navštěvovaný národní park na západě Colorada ve Spojených státech amerických.\nHlavní dominantu parku tvoří 22,5 km dlouhý úsek kaňonu (celkem má délku 77 km), kterým protéká řeka \"Gunnison River\". Největší hloubka kaňonu je 829 m, nejužší místo má pouze 12 metrů.\nNázev kaňonu souvisí s faktem, že délka slunečního svitu na některých místech kaňonu v průběhu dne je pouze 33 minut.\n"}
{"id": "1240363", "url": "https://cs.wikipedia.org/wiki?curid=1240363", "title": "Sap", "text": "Sap\n\nSap (, v letech 1948–1990 \"Palkovičovo\") je obec na Slovensku v okrese Dunajská Streda, vzdálená od Dunajské Stredy přibližně 25 km. V roce 2015 zde žilo 522 obyvatel. První písemná zmínka o obci pochází z roku 1289.\n\nObyvatelé jsou převážně maďarské národnosti. Je odsud vybudována cyklostezka přes Gabčíkovo až do Bratislavy. V obci stojí římskokatolická kaple svaté Terezie z Avily.\n"}
{"id": "1240366", "url": "https://cs.wikipedia.org/wiki?curid=1240366", "title": "Liové", "text": "Liové\n\nLiové (), sami se nazývají Hlai(ové), je národnost thajskokadajské jazykové skupiny, která patří mezi oficiálně uznávané národnostní menšiny v Číně. Obývají jižní část ostrovní provincie Chaj-nan. Ve sčítání roku 2000 jich bylo napočteno 1 247 814.\n\nČlení se na skupiny Čchi, Cha, Žun, Saj a Mej-fu. Je mezi nimi rozšířen animismus a kult předků. Žijí převážně na jihu Chaj-nanu, v okolí nejvyšší hory ostrova Wu-č’-šan, kde v letech 1952–1988 existovala Chajnanská Li-Miaoská autonomní prefektura. Roku 1988, v souvislosti s oddělením Chaj-nanu od provincie Kuang-tung a vznikem provincie Chaj-nan, byla rozdělena na několik autonomních okresů.\n\nKulturně zaujímají přechodné postavení mezi thajskými a austronéskými národy. Předkové Liů patřili mezi kmeny Paj-jüe a žili na pevnině, odkud ustoupili na Chaj-nan pod tlakem Číňanů.\n\n"}
{"id": "1240367", "url": "https://cs.wikipedia.org/wiki?curid=1240367", "title": "Tom King", "text": "Tom King\n\nTom King je americký komiksový scenárista. Proslul zejména svou autorskou sérií \"Sheriff of Babylon\", prací na Marvel sérii \"Vision Vol. 3\" a DC sérii \"Batman Vol. 3\".\n\nPo útocích z 11. září 2001 byl sedm let operačním důstojníkem protiteroristické jednotky CIA. Po roce 2010 z agentury odešel a stal se spisovatelem. V roce 2012 mu vyšel superhrdinský román \"A Once Crowded Sky\". Poté se začal věnovat psaní komiksů. King začal u DC Comics, kde získal drobný prostor k psaní sérií \"Grayson\" a \"Nightwing\". Svou první kontinuální sérii vedl v roce 2015 s titulem \"The Omega Men\". Později téhož roku pro DC imprint Vertigo Comics začal psát autorskou sérii \"The Sheriff of Babylon\", která se setkala s velkým úspěchem u kritiků i čtenářů.\n\nBěhem relaunche All-New, All-Different Marvel, King dostal na starost sérii \"Vision\", kterou pojal velmi civilně. Série pojednává o snaze androida Visiona mít vlastní rodinu a poklidný normální život na předměstí, a tím vším se zapojit do lidské společnosti. Série se opět setkala s oceněním od kritiků i čtenářů.\n\nV roce 2016 začal pro DC psát novou sérii Batmana (\"Batman Vol. 3\"), kdy převzal scenaristickou štafetu po Scottu Snyderovi, který psal Batmana od roku 2011. V roce 2018 získal za práci na komiksech \"Batman\", \"Batman Annual No. 2\", \"Batman/Elmer Fudd Special No. 1\" a \"Mister Miracle\" Eisnerovu cenu pro nejlepšího scenáristu. Za práci na komiksech \"Batman\", \"Mister Miracle\", \"Heroes in Crisis\" a \"Swamp Thing Winter Special\" získal Eisnerovu cenu pro nejlepšího scenáristu i v roce 2019.\n\nV prosinci 2019 zakončil číslem 85 svůj čtyřletý run u hlavní série Batmana. Následně ale pokračoval v batmanovských příbězích v minisérii \"Batman/Catwoman\" (2020).\n\n\n\n\n\n"}
{"id": "1240371", "url": "https://cs.wikipedia.org/wiki?curid=1240371", "title": "Ambros Alfred Clementso", "text": "Ambros Alfred Clementso\n\nAmbros Alfred Clementso (28. října 1831 Cheb – 19. července 1900 Mariánské Lázně ), byl kněz, premonstrátský řeholník a v letech 1887 až 1900 v pořadí 48. opat tepelského kláštera.\n\nPocházel z rodiny tkalce, roku 1854 byl vysvěcen na kněze a získal též doktorát, pravděpodobně na pražské Karlově univerzitě. Od roku 1886 působil v tepelském klášteře, kde měl na starosti Mariánské Lázně, které klášteru patřily. Pečoval o jejich rozvoj, podporoval výstavbu dalších lázeňských domů a jiných staveb. Jeden z léčivých pramenů dostal na jeho počet jméno „Alfrédův pramen“.\n\nMezi roky 1887 a 1900 zastával v klášteře Teplá funkci opata. Stal se též čestným občanem Mariánských Lázní a od panovníka Františka Josefa I. obdržel Řád Františka Josefa v páté, nejvyšší, třídě. V roce 1897 se zasloužil o blahořečení zakladatele tepelského kláštera Hroznaty.\n\n"}
{"id": "1240375", "url": "https://cs.wikipedia.org/wiki?curid=1240375", "title": "Meganisi", "text": "Meganisi\n\nMeganisi (řecky Μεγανήσι, v překladu \"Velký ostrov\") je řecký ostrov v Jónském moři, ze souostroví Jónské ostrovy. Nachází se jihovýchodně od ostrova Lefkada. Na ostrově o rozloze 22,4 km žije 1040 obyvatel (2011). Patří pod decentralizovanou správu Peloponésu, Západního Řecka a Jónských ostrovů a od roku 2011 pod správu regionální jednotky Lefkada. K ostrovu Meganisi náleží ještě ostrovy Skorpios a Sparti.\n\nMeganisi je kopcovitý ostrov s nejvyšším bodem \"Megas Birnos\" 297 m n. m.(některé prameny uvádějí 267 nebo 309 m n. m.). Ostrov má podobu písmena \"C\" s délkou 11 km a šířkou (severní část) ve směru západo-východním 6 km. Od ostrova Lefkada jej dělí 800 m široká Meganisinská úžina. Pobřeží je členité se zářezy zálivů (sever) a dlouhým úzkým výběžkem na jihu. Sousedními ostrovy jsou Madouri, Thilia, Kythros, Petalis, Panagia, Nissopoula, Sparti, Skorpidi a Skorpios.\n\nOstrov je trvale obydlen. Ve vnitrozemí se nachází hlavní městečko Katomeri, u pobřeží leží přístavní městečka Vathy (\"Βαθύ\")a Spartochori (\"Σπαρτοχώρι\"). Vesnice Spartochori se nachází nad přístavem Porto Spilia, je obklopen olivovými háji se starobylými uličkami a výhledem na záliv Spilia.\n\nNa ostrově jsou školy (základní a lyceum), banky a kostely. Hlavní obživou obyvatel je rybolov, zemědělství (pěstování oliv a vinné révy), rozvíjí se turistický ruch.\n\nSpojení se sousedními ostrovy zabezpečuje lodní doprava z Nidri (Lefkada) do Vathy nebo Spartochori pluje malý trajekt. Pravidelné linky jezdí také na Kefalonii, Ithaku, Korfu a další ostrovy.\n\nNa členitém pobřeží v zálivech se nacházejí malé písčité a oblázkové pláže, které jsou dostupné z pevniny a moře. Mezi známé pláže patří:\n\n\n\n\n"}
{"id": "1240376", "url": "https://cs.wikipedia.org/wiki?curid=1240376", "title": "Národní park Theodore Roosevelt", "text": "Národní park Theodore Roosevelt\n\nNárodní park Theodore Roosevelt (anglicky \"Theodore Roosevelt National Park\") je národní park na západě Severní Dakoty ve Spojených státech amerických. Nachází se na severozápadě Velkých planin. Skládá ze tří oddělených částí: Severní části, Jižní části a Elkhornova ranče. Všemi třemi částmi protéká řeka \"Little Missouri\". Park je pojmenován po 26. prezidentovi Spojených států Theodore Rooseveltovi. Krajinu tvoří tzv. badlandy, lesy (především jalovcové), prérie a záplavové roviny.\n"}
{"id": "1240379", "url": "https://cs.wikipedia.org/wiki?curid=1240379", "title": "Lung-šeng", "text": "Lung-šeng\n\nAutonomní okres různých národností Lung-šeng () je autonomní okres ležící v městské prefektuře Kuej-lin v autonomní oblasti Kuang-si na jihu Čínské lidové republiky. Rozkládá se cca 100 km severozápadně od Kuej-linu.\n\nVzhledem k významnému podílu národnostních menšin (žijí v něm Jaové, Miaové a Tungové) na obyvatelstvu má autonomní status.\n\nLung-šeng je známý svými rýžovými terasami, budovanými na horských úbočích od 13. století, v době říší Jüan, Ming a Čching.\n"}
{"id": "1240382", "url": "https://cs.wikipedia.org/wiki?curid=1240382", "title": "The Seattle Times", "text": "The Seattle Times\n\nThe Seattle Times je hlavní americký deník vydávaný pro město Seattle a přilehlou metropolitní oblast. V roce 2013 činil náklad výtisků ve všední dny přibližně 229 764 kusů, u nědělního speciálu to pak bylo 336 363 kusů. Deník je držitelem 10 Pulitzerových cen. \n\n\"The Seattle Daily Times\", jak se původně noviny jmenovaly, byly založeny v roce 1896 Aldenem J. Blethenem po tom, co zakoupil čtyřstránkové \"Seattle Press-Times\" vydávané od roku 1891. První vydání novin bylo následně publikováno 10. srpna téhož roku. V roce 1966 došlo k přejmenování na \"The Seattle Times\". \n\n"}
{"id": "1240391", "url": "https://cs.wikipedia.org/wiki?curid=1240391", "title": "Judita Štouračová", "text": "Judita Štouračová\n\nJudita Štouračová (24. února 1937 Hradec Králové – 22. srpna 2017 Praha) byla česká ekonomka, velvyslankyně České republiky v Bělehradě a také rektorka soukromé vysoké školy.\n\nVystudovala Vysokou školu ekonomickou a uplatnila se v oboru zahraničního obchodu i v pedagogické, vědecké i publikační oblasti. Pracovala v Ústavu vnějších ekonomických vztahů při ministerstvu zahraničních věcí, a to až ve funkci ředitelky odboru.\n\nZabývala se ekonomickou diplomacií. Napsala knihu \"Ekonomická diplomacie České republiky\" (2008). Recenze tento text považují za první celistvé představení problematiky. Kniha kromě jiného vysvětluje roli stěžejních státních institucí, jako jsou Ministerstvo zahraničních věcí a Ministerstvo průmyslu a obchodu, a také představuje požadavky podnikatelské sféry týkající se vztahu mezi státem a podnikatelskými subjekty. V rámci podnikatelské sféry je naznačen velký potenciál malých a středních podniků pro diplomacii.\n\nPřišla s myšlenkou založení agentury na podporu zahraničního obchodu a po vzniku CzechTrade v roce 1997 byla její první generální ředitelkou, a to až do roku 2000.\n\nV letech 2000 až 2004 byla velvyslankyní v Bělehradu. Na konci svého působení tam získala vysoké vyznamenání Řád jugoslávské hvězdy.\n\nByla proděkankou někdejší Obchodní fakulty VŠE v Praze. \n\nPo své diplomatické funkci, v období let 2005 až 2016, působila jako rektorka soukromé Vysoké školy mezinárodních a veřejných vztahů v Praze. Následně byla nositelkou titulu čestné rektorky.\n\nZískala Řád jugoslávské hvězdy.\n\nV roce 2007 ji Jihomoravský kraj vyznamenal Cenou Františka Zacha za podporu česko-srbských vztahů.\n\nV roce 2016 převzala od prezidenta Miloše Zemana Medaili Za zásluhy.\n"}
{"id": "1240393", "url": "https://cs.wikipedia.org/wiki?curid=1240393", "title": "Windigsteig", "text": "Windigsteig\n\nWindigsteig je městys v Rakousku ve spolkové zemi Dolní Rakousy v okrese Waidhofen an der Thaya. Žije v něm 971 obyvatel (podle sčítání z roku 2016).\n\nWindigsteig se nachází v severozápadní části spolkové země Dolní Rakousy. Nalézá se 5 km jižně od města Waidhofen an der Thaya. Na území městyse se slévají Thauabach a Rakouská Dyje. Jeho rozloha činí 25,58 km², z nichž 21,57% je jí zalesněných.\n\nÚzemí městyse Windigteig se skládá ze třinácti částí (v závorce uveden počet obyvatel k 1.1.2015):\n\n\nPrvní písemná zmínka o Windigsteigu pochází z roku 1281, o Matzlesschlagu z roku 1150, o Meires z roku 1232, o Rafings z roku 1292, o Kottschallings z roku 1311 a o Marklu z roku 1395. Mezi 15. a 18. stoletím byl Rafingsberg známým mariánským poutním místem. V 19. století se Windigsteig začal rozšiřovat směrem na sever. Mezi lety 1915 a 1918 byl v části Markl Internační tábor Markl, kam byli posíláni občané Rakouska-Uherska, kteří byli ve sporu se státem.\n\n\n"}
{"id": "1240395", "url": "https://cs.wikipedia.org/wiki?curid=1240395", "title": "Národní park Gates of the Arctic", "text": "Národní park Gates of the Arctic\n\nNárodní park Gates of the Arctic (anglicky \"Gates of the Arctic National Park\") je nejseverněji položený národní park ve Spojených státech amerických. Nachází se na Aljašce,\nleží celý za polárním kruhem. S rozlohou 34 287 km (přibližně velikost Belgie) je druhým největším americkým národním parkem. Většina parku leží v Brooksově pohoří. Dále zahrnuje Endicott Mountains a část Schwatka Mountains. Krajinu tvoří horská pásma, do 68° severní šířky roste boreální les (zastoupeny jsou především smrky černé, smrky sivé a topoly osikovité), výše se nachází arktická tundra.\n"}
{"id": "1240398", "url": "https://cs.wikipedia.org/wiki?curid=1240398", "title": "Barre Toelken", "text": "Barre Toelken\n\nBarre Toelken (15. června 1935 – 9. listopadu 2018) byl americký folklorista.\n\nBarre Toelken se narodil 15. června 1935 Johnu a Sylvii Toelkenovým. Město, kde jeho rodina žila (Quabbin Woods, Enfield) však bylo určeno k demolici a tak se přestěhovali do Springfieldu.\n\nBarre od mala vyrůstal v prostředí, kde byl kladen důraz na materiální kulturu. Jeho matka také hrála na klavír a zpívala mu. Tím vzbudila jeho zájem o balady a lidové písně. Na střední škole měl Barry výborné výsledky v biologii a na popud svého učitele se rozhodl zapojit do lesnického programu Utah State University. Nakonec se však rozhodl jinak a absolvoval studium angličtiny a němčiny, které ukončil v roce 1957.\n\nRoku 1957 se také oženil a jeho ženou se stala Miiko Kubota, japonská Američanka.\n\nBěhem Studené války se rozhodl, jako mnoho mladých lidí, prozkoumávat pouště na jihovýchodě Utahu. Při průzkumu však dostal horečku a zkolaboval. Probudil se v indiánském srubu a u něho seděl starý muž. Později si uvědomil, že byl účastníkem léčebného rituálu kmene Navaho. Na studium magisterského titulu se Toelken přesunul na \"Washington State University\". V roce 1964 pak získal doktorský titul a vrátil se do Utahu, kde 2 roky učil.\n\nJedním z hlavních důvodů, proč se chtěl vrátit do Utahu bylo to, aby mohl být blíže kmeni Navajo a také jeho zájem o folklor Utahu, kterému se věnoval ve své první publikaci \"The Ballad of the Mountain Meadows Massacre (1959)\". Roku 1979 pak vydává svou práci \"Dynamics of Folklore\", kde ukazuje svůj pohled na folklor. Podle něj je nutné nedívat se pouze na materiální podstatu folkloru, ale musíme také sledovat kontext a vztah k těm, kteří folklor performují.\n\nV letech 1977–1978 působil Toelken jako ředitel Americké folkloristické společnosti.\n\nV roce 2002 utrpěl mozkovou mrtvici, po níž ztratil schopnost řečí a přestal ovládat pravou část těla. Po několika měsících rehabilitace se mu však podařilo vrátit se do běžného života a pokračovat ve své práci. V roce 2003 vyšlo jeho dílo \"The Anguish of Snails\", kde zúročil léta známostí s nativními obyvateli Ameriky.\n\n\n"}
{"id": "1240402", "url": "https://cs.wikipedia.org/wiki?curid=1240402", "title": "Eugeniu Cociuc", "text": "Eugeniu Cociuc\n\nEugeniu Cociuc [eudženyju kočuk] (* 11. května 1993, Kišiněv) je moldavský fotbalový záložník a reprezentant, od roku 2016 hráč slovenského klubu MŠK Žilina.\n\nV Moldavsku hrál za tým FC Dacia Chișinău z Kišiněva.\n\nNa podzim 2016 přestoupil z Dacie Chișinău do slovenského klubu MŠK Žilina (tou dobou vedoucího celku Fortuna ligy 2016/17), jehož představitele zaujal během vzájemného dvojzápasu ve druhém předkole Evropské ligy UEFA 2015/16, v němž za Dacii skóroval. V sezóně 2016/17 Fortuna ligy získal se Žilinou titul.\n\nV A-mužstvu Moldavska debutoval 9. 6. 2015 v přátelském zápase v Lucemburku proti reprezentaci Lucemburska (remíza 0:0).\n\n"}
{"id": "1240405", "url": "https://cs.wikipedia.org/wiki?curid=1240405", "title": "AVL List", "text": "AVL List\n\nAVL List, celý název Anstalt für Verbrennungskraftmaschinen (Ústav pro spalovací motory) Prof. Dr. Hans List, je mezinárodní koncern s centrálou v Rakousku zaměřený na automobilový průmysl, poradenská firma a nezávislý výzkumný ústav. Je to největší soukromá společnost zaměřená na vývoj pohonných systémů pro motory s vnitřním spalováním (ICE), přístrojů a testovacích systémů a také vyvíjí elektrické pohonné systémy.\n\nFirmu AVL založil profesor Hans List v roce 1948, poté, co se stal nezávislým inženýrem. Finanční prostředky z Marshallova plánu pro obnovu po druhé světové válce byly klíčem k založení AVL. Společnost byla zaměřena především na vznětové motory pro nákladní vozidla a po velkém úspěchu, se v roce 1960 rozdělila, aby zahrnovala divizi pro přístrojové vybavení pro všechny spalovací motory.\n\nV roce 1969 AVL vyvinula revoluční motorovou zkušebnu, která umožňovala komplexní sběr a analýzu dat.\n\nV průběhu roku 1970 se výkon motoru a získávání dat ze vznětových motorů vyvíjených AVL i nadále zlepšovaly a jejich testovací software PUMA začal budovat společnosti dobrou mezinárodní pověst. Syn zakladatele Helmut List se stal předsedou představenstva v roce 1979. Po dalších inovacích a úspěších v osmdesátých letech, AVL otevřelo svou divizi AST (Advanced Simulation Technology) v roce 1987.\n\nNěkteré ze speciálních dovedností AVL jsou všeobecně známé a dostupné technicky zdatné veřejnosti. Jedním z nich je rozvoj a vylepšení pohonných systémů 4x4. Dalším z nich je ladění zvuku vozidel prakticky pro všechny výrobce automobilů po celém světě. To je důvod proč obecně tišší vozidla mohou být rozlišeny podle jejich výrobce. Nicméně, zvuky jsou citlivě sladěny s místní sluchovým očekáváním a proto zní jinak v Japonsku, Jižní Koreji, Spojených státech, Německu nebo Itálii. Navíc pro každý typ vozidla se očekává, že budou mít charakteristický zvuk. Zvuk sportovního vozu se výrazně liší od SUV nebo cestovní limuzíny od stejného výrobce.\n\nAVL pomáhalo Fordu s vývojem jejich nového \"Power Stroke\" pro středně těžká nákladní vozidel se vznětovým motorem.\n\nV roce 2007, AVL koupil francouzskou společnost Le Moteur Moderne, která se také specializovala na vývoj motorů. Cílem této operace bylo zlepšit pozici AVL ve Francii, stejně jako ve zbytku světa.\n\nGenerální ředitel Helmut List je také autorem stejnojmenné víceúčelové kulturní haly Helmut-List-Halle. Ta hostí mnoho událostí během každoročního Festivalu Štýrský podzim. Zejména díky ideálním akustickým podmínkám pro koncerty klasické hudby byla vyzdvihována i dirigentem Nikolausem Harnoncourtem, který vyrostl ve Štýrském Hradci (Graz).\n\nAVL má mnoho technických center po celém světě. Jmenovitě v Rakousku, Německu, Česku, Slovinsku, Chorvatsku, Švédsku, Japonsku, Jižní Koreji, Francii, USA, Maďarsku, Indii, Velké Británii, Číně, Turecku a Brazílii.\n\nDo AVL group patří, kromě přímých dceřiných společností AVL List GmbH, také další společnosti\n\nTermodynamika motorů a Analýza vnitřních toků\nStrukturální dynamika motorů<br>\nAkustické simulace motorů<br>\nKoncept simulace vozidel<br>\nMechanika proudění vozidel<br>\nOn-line řešení\n\nPosun k elektrifikovaným vozidlům vedla AVL Powertrain Engineering Inc. k otevření laboratoře pro baterie v technickém centru v Ann Arbor, Michigan.\n\nAVL představilo nové centrum pro energetický management a systémové integrace - AVL California Technology Center (CTC), na podporu trhu pokročilých technologických iniciativ. Nachází se v epicentru \"zelené\" iniciativy v jižní Kalifornii. Toto centrum má disponovat možnostmi, kterými v současné době nedisponuje žádné jiné severoamerické vědecké zařízení.\n\nV ČR má společnost AVL dvě dceřiné firmy: AVL Čechy a AVL Moravia - ta se zabývá především výrobou válcových dynamometrů pro vývoj nových aut.\n\n"}
{"id": "1240406", "url": "https://cs.wikipedia.org/wiki?curid=1240406", "title": "Leishmania major", "text": "Leishmania major\n\nLeishmania major je druh prvoka z rodu  \"leismania\", způsobující leismaniózu (také známou jako aleppské vředy, bagdádské vředy a další lokální názvy). \"L. major\" vnitrobuněčný patogen, který infikuje fagocyty a dendritické buňky imunitního systému. Vyskytuje se výhradně na východní polokouli, nejvíce v severní Africe, na středním východě, severozápadní Číně, a severozápadní Indii.\n\nJako většina trypanozóm, \"L. major\" začíná životní cyklus ve formě amastigota (kulatý s krátkým bičíkem) uvnitř zažívacího traktu hlavního přenašeče, samičce mouchy rodu \"Phlebotomus\". ve střevě přenašeče se po 1-2 týdnech mění v promastigotní stádium (protáhlý s bičíkem na jedné straně), který se přesouvá do sosáku\n\nBěhem sání se promastigot dostává do krevního oběhu savčího hostitele, kde je pohlcen makrofágy. Po pohlcení se promastigotní stádium vyvine ve stádium amastigotní, které je oválné, či kulovité s průměrem okolo 2-3 μm, a obsahuje velké jádro a kinetoplast.   Vybaveny k přežití acidické prostředí uvnitř potravních vakuol makrofága, se amastigotní stádia množí binárním dělením. Poté, co se amastigot rozmnožil a rozšířil po těle, je připraven k nasání mouchou společně s krví, čímž dokončí svůj cyklus. \"L. major\" má i sexuální cyklus s meiózou, probíhající jen v těle přenašeče.\n\nL. major vstupuje do krevního oběhu hostitele při sání hematofágní mouchy, kde nalézá cíl nákazy: makrofágy.  Promastigotní stádia  jsou vybavena množstvím receptorů k rozpoznání makrofága, včetně CR1 a CR3 receptorů a RAGE receptoru. Aktivace k napadení vychází z cytoplazmatické membrány. Tímto způsobem parazit přežije nepřátelské prostředí v hostitelském makrofágovi.\n\nKaždoročně onemocní kožní leismaniózou kolem 1-1,5 miliónu lidí. Hlavním zdrojem nákazy jsou bodavé mouchy rodu \"Phlebotomus\". Ty ovšem za svůj život nedokáží uletět vzdálenost delší než jeden kilometr.\n\nHlavními rezervoáry nákazy jsou menší hlodavci, malí savci a ptáci. Existují zdokumentované případy nákazy psů z Egypta a Saúdské Arábie. Nicméně je to spíše vzácností.\n\n\"L. major\" a její příbuzná, \"L. tropica\", jsou hlavní příčinou leismaniózy na středním východě, v severní africe, a některých oblastech Číny a Indie. Mezi roky 2002 a 2004, bylo zaznamenáno přes 700 případů onemocnění personálu vojenských složek USA v Iráku.\n\nNástup infekce většinou provází výskyt lézí v obslatech pobodání přenašečem. Infekce je akutní s průběhem okolo 3-6 měsíců. Čím více fagocyty pohlcují promastigoty, tím více dochází k produkci amastigotních jedinců v hnisajících uzlinách na kůži.V této fázi nelze rozpoznat o jaký patogen se jedná. Nejběžněji mají léze zvýšený kontinuální okraj, který by se dal přirovnat ke kůrce od pizzy.Biopsie těchto lézí obvykle ukáže množství makrofágů obsahujících amastigóty.\n\n\"L. major\" může být rozpoznána pomocí diferenciální diagnostiky - tedy na základě pravděpodobnosti určené díky známému areálu rozšíření druhů leismaniózy. Nicméně stejné léze jsou příznakem pro mnoho dalších onemocnění, za která může být leismanióza zaměněna (například: retikuloendotelióza, sporotrichóza, lupus vulgaris, syfilis, sarkoidóza a lepra).\n\nNejběžnější metodou diagnózy leismaniózy je identifikace amastigota pomocí Wrightova barvení, nebo izolací parazita v kultuře.\n\nProtože hostitelův imunitní systém je většinou schopen infekci po 3-6 měsících potlačit, spočívá léčba v boji s příznaky, snahou zmenšit škody a zabránit nekrózám. Množství různých způsobů léčby je variabilní, co se efektivity týče.\n\nPříklady léčby:\n\nNejlepší cestou jak bojovat s šířením leismaniózy je narušení životního cyklu vektorů, tedy přenašečů nákazy, nebo odstraněním rezervoárů nákazy. Vyhýbání se přenašečům pomocí repelentů, moskytiér a dalších prostředků, či vyhýbání se době aktivity přenášejících much, tedy od soumraku do svítání, je efektivní v případě krátkodobých pobytů v oblastech výskytu \"L. major\". \n"}
{"id": "1240408", "url": "https://cs.wikipedia.org/wiki?curid=1240408", "title": "Pfaffenschlag bei Waidhofen an der Thaya", "text": "Pfaffenschlag bei Waidhofen an der Thaya\n\nPfaffenschlag bei Waidhofen an der Thaya je obec v Rakousku ve spolkové zemi Dolní Rakousy v okrese Waidhofen an der Thaya. Žije v ní 919 obyvatel (podle sčítání z roku 2016).\n\nPfaffenschlag se nachází v severozápadní části spolkové země Dolní Rakousy. Prochází jím silnice B5, která začíná na hranicích s Českou republikou u Nové Bystřice a pokračuje přes Heidenreichstein a Waidhofen an der Thaya až k Göpfritz an der Wild, kde se napojuje na B2. Jeho rozloha činí 29,74 km², z nichž 35,58% je jí zalesněných.\n\nÚzemí obce Pfaffenachlag se skládá z osmi částí (v závorce uveden počet obyvatel k 1.1.2015):\n\n\nPrvní písemná zmínka o Pfaffenschlagu pochází z roku 1112, o Rohrbachu z roku 1365 a o Arnolz z roku 1230.\n\nOd dodatku jména je Pfaffenschlag bei Waidhofen an der Thaya nejdelší název obce v Rakousku (40 znaků), též v oficiálním zápisu \"Pfaffenschlag bei Waidhofen a. d. Thaya\" (37 znaků) a také nepočítáme-li mezery (35). Následují St. Georgen bei Onernberg am Inn a Marienkirchen an der Polsenz (oba po 32 znacích s mezerami).\n\n"}
{"id": "1240410", "url": "https://cs.wikipedia.org/wiki?curid=1240410", "title": "Johann Schlesinger", "text": "Johann Schlesinger\n\nJohann Schlesinger (9. prosince 1819 Mníšek – 5. listopadu 1890 Mariánské Lázně) byl pedagogický pracovník. Působil coby zvláštní a řídící učitel na staré mariánskolázeňské škole. V obci založil také kostelní pěvecký sbor. Posléze se Schlesinger stal okresním školním inspektorem, učitelem hudby, regenschori a skladatelem církevní hudby a působil také v pozici předsedy učitelského spolku v okresech Teplá a Bezdružice.\n\nNa přelomu 18. a 19. století psal Johann Nepomuk Felbinger kroniku Mariánských Lázní. Když Felbinger roku 1855 zemřel, ukončil Schlesinger jeho kroniku vpiskem o Felbingerově smrti slovy „Pokoj jeho popeli!“.\n\nManželkou Schlesingera byla dcera majitelů zdejšího hotelu Hvězda, rodu Kriegelsteinů. Jejich syn Hugo Schlesinger (22. února 1860 – 19. září 1916) se stal lázeňským lékařem. Oba dva, otec i syn, jsou pohřbeni na mariánskolázeňském hřbitově ve stejném hrobě.\n"}
{"id": "1240419", "url": "https://cs.wikipedia.org/wiki?curid=1240419", "title": "Roman Veselý (rozcestník)", "text": "Roman Veselý (rozcestník)\n\nJméno a příjmení Roman Veselý nosí více osob:\n\n\n"}
{"id": "1240420", "url": "https://cs.wikipedia.org/wiki?curid=1240420", "title": "Błędowská poušť", "text": "Błędowská poušť\n\nBłędowská poušť ( \"Pustynia Błędowska\") je oblast pohyblivých písků, která se nachází v Polsku východně od města Dąbrowa Górnicza ve Slezském vojvodství (jmenuje se podle jeho předměstí Błędówa).\n\nPoušť je antropogenního původu: původně krajinu pokrývaly lesy, které byly koncem středověku vykáceny, nárůst populace a rozvoj hornictví navíc vedl k vyčerpání zásob podzemní vody. (Místní legenda vysvětluje vznik pouště tím, že ďábel chtěl zasypat pískem důl, kde se těžilo stříbro.) Písek původně pokrýval plochu okolo 150 km². Oblast sloužila jako vojenské cvičiště, za druhé světové války se zde Afrikakorps připravoval na saharské podmínky. V šedesátých letech v této krajině Jerzy Kawalerowicz natáčel úspěšný film \"Faraon\".\n\nPo druhé světové válce proběhla výsadba borovic, která snížila rozlohu pouště na necelých 33 km², rozdělených na dvě části tokem řeky Biała Przemsza. Stále je Błędowská poušť největší souvislou písečnou oblastí ve střední Evropě, vrstva písku dosahuje mocnosti mezi čtyřiceti a sedmdesáti metry. Je oblíbeným cílem turistů, kteří zde mohou pozorovat fata morgánu a písečné bouře, atrakcí je také hrad Ogrodzieniec stojící na okraji pouště. Působí zde sdružení \"Polská Sahara\", které provozuje naučnou stezku a stará se o udržení rázu krajiny pomocí pastvy a kácení nežádoucí vegetace.\n\n"}
{"id": "1240422", "url": "https://cs.wikipedia.org/wiki?curid=1240422", "title": "Národní park Saguaro", "text": "Národní park Saguaro\n\nNárodní park Saguaro (anglicky \"Saguaro National Park\") je národní park na jihozápadě Spojených států amerických v blízkosti hranice s Mexikem. Leží na jihu Arizony, v okolí města Tucson. Park se dělí na dvě části, západní a východní část. Tucson leží mezi nimi. Saguaro leží v hornaté severní části Sonorské pouště. Byl zřízen na ochranu stejnojmenného kaktusu saguaro (\"Carnegiea gigantea\"). Přírodní rezervace v této oblasti byla založena v roce 1933, v roce 1994 se stala národním parkem.\nV parku roste 1 300 druhů rostlin a žije zde 300 druhů zvířat.\n"}
{"id": "1240424", "url": "https://cs.wikipedia.org/wiki?curid=1240424", "title": "Bernard Berisha", "text": "Bernard Berisha\n\nBernard Berisha [bernard beriša] (* 24. října 1991, Peć, SFR Jugoslávie) je kosovský fotbalový záložník a reprezentant, od roku 2016 hráč ruského klubu FK Anži Machačkala. Hraje na levé straně zálohy.\n\n\nV A-mužstvu Kosova debutoval 10. 10. 2015 v přátelském zápase v Prištině proti reprezentaci Rovníkové Guiney (výhra 2:0, tehdy ještě Kosovo nebylo členem FIFA).\n\n"}
{"id": "1240430", "url": "https://cs.wikipedia.org/wiki?curid=1240430", "title": "Seznam lidí uvedených v Panamských dokumentech", "text": "Seznam lidí uvedených v Panamských dokumentech\n\nToto je seznam významných lidí a subjektů, kteří jsou uvedeni v Panamských dokumentech.\n"}
{"id": "1240431", "url": "https://cs.wikipedia.org/wiki?curid=1240431", "title": "Dirty COW", "text": "Dirty COW\n\nDirty COW (v překladu „špinavá kráva“, ) je v informatice název zranitelnosti postihující jádro Linuxu. Umožňuje běžnému uživateli přepsat systémové soubory a získat tak práva superuživatele (správce počítače). Chyba je způsobena možností souběhu v mechanismu copy-on-write a je součástí linuxového jádra od verze 2.6.22 vydané v roce 2007. Zranitelnost byla objevena v říjnu 2016 bezpečnostním expertem Philem Oesterem při analýze komunikace s napadeným serverem. Chyba dostala označení CVE-2016-5195.\n\nBylo ukázáno, že chybu lze využít k rootování zařízení se systémem Android ve verzi (1.0 až 7.0). Chyba byla aktivně zneužívána alespoň od října 2016.\n\nTvůrci jádra opravili chybu 18. října 2016 a všechna jádra, která byla po tomto datu na http://kernel.org vydána jsou proti zranitelnosti chráněna, tj. všechna jádra ve verzích 4.8.3, 4.7.9 a 4.4.26 a novějších.\n\n"}
{"id": "1240434", "url": "https://cs.wikipedia.org/wiki?curid=1240434", "title": "Moraine Lake", "text": "Moraine Lake\n\nMoraine Lake je ledovcové jezero v Národním parku Banff v Kanadě. Leží čtrnáct kilometrů od vesnice Lake Louise v údolí Valley of the Ten Peaks, v nadmořské výšce přibližně 1885 m n. m. Rozkládá se na ploše půl čtverečního kilometru. V oblasti kolem jezera se nachází několik pěších turistických stezek. Jedna z nejčastěji využívaných stezek nese název a táhne se kolem morény.\n"}
{"id": "1240438", "url": "https://cs.wikipedia.org/wiki?curid=1240438", "title": "Waidhofen an der Thaya-Land", "text": "Waidhofen an der Thaya-Land\n\nWaidhofen an der Thaya-Land je obec v Rakousku ve spolkové zemi Dolní Rakousy v okrese Waidhofen an der Thaya. Žije v ní 1249 obyvatel (podle sčítání z roku 2016).\n\nWaidhofen an der Thaya-Land se nachází v severozápadní části spolkové země Dolní Rakousy. Nalézá se 7 km východně od města Waidhofen an der Thaya. Východním cípem obce protéká Rakouská Dyje. Rozloha obce činí 32,47 km², z nichž 27,23% je jí zalesněných.\n\nÚzemí obce Waidhofen an der Thaya-Land se skládá z jedenácti částí (v závorce uveden počet obyvatel k 1.1.2015):\n\n\nPrvní písemná zmínka o Brunnu pochází z roku 1230, o Buchbachu z první poloviny 13. století, o Götzweis z roku 1314 a o Keinraths z roku 1369. V roce 1784 byla v Buchbachu vystavěna fara.\n\nV duchu komunální strukturální reformy v Dolních Rakousích, byly okresy a obce roku 1965 vyzvány, aby se sdružily obce malé, kvůli financování, k obcím s více, než 1000 obyvateli. V případě Waidhofenu dala vláda doporučení sjednotit okolní osady do jednoho celku s okresním městem. Po konzultaci s dotčenými obcemi přednesl starosta Vestenpoppen, Franz Groß, návrh, aby byl místo toho vytvořeno nové oskupení Waidhofen an der Thaya-Land. Poté, co vláda s návrhem souhlasila, byly dříve samostatné obce Brunn, Buchbach, Keinraths, Nonndorf a Vestenpoppen sjednoceny 1. ledna 1971 do celku Waidhofen an der Thaya-Land. Pouze Ulrichschlag, Kleineberharts a Vestenötting se raději připojily k Waidhofenu, naopak obcím Hollenbach a Puch přidání se k nové vzniklé části okresu nebylo umožněno, neboť jejich hranice nesousedily se sjednocenými obcemi.\n\n"}
{"id": "1240439", "url": "https://cs.wikipedia.org/wiki?curid=1240439", "title": "Vendelín Gradl", "text": "Vendelín Gradl\n\nVendelín Gradl (1787 Horní Ves – 28. září 1825 Teplá) byl premonstrátský řeholník. V klášteře patřil mezi nejhorlivější spolupracovníky opata Karla Kašpara Reitenbergera. Když například opat vyzýval k přesídlení do Mariánských Lázní zahradního architekta Václava Skalníka, který nad tím zatím váhal, psali mu Gradl spolu s Reitenbergerem několik proseb, aby svůj příchod co možná nejvíce urychlil. Gradl působil coby první inspektor mariánskolázeňských pramenů. Během zimních měsíců naopak procestoval Evropu a na svých cestách propagoval nově zakládané (mariánskolázeňské) klášterní lázně. Zemřel ve věku 37 let na rakovinu.\n"}
{"id": "1240446", "url": "https://cs.wikipedia.org/wiki?curid=1240446", "title": "Gertrude Bellová", "text": "Gertrude Bellová\n\nGertrude Margaret Lowthian Bell, CBE (14. červenec 1868 Washington Hall – 12. červenec 1926 Bagdád) byla anglická spisovatelka, cestovatelka, horolezkyně, špiónka a archeoložka. Sehrála velkou roli v britské imperiální politice konce 19. a začátku 20. století na Blízkém východě. Spolu s T. E. Lawrencem pomohla nastolit hášemitskou dynastii v Jordánsku a Iráku. Na vzniku státu Irák se podílela vůbec nejzásadněji.\n\nJejí dědeček Isaac Lowthian Bell, 1. baronet Bell, byl významným britským velkoprůmyslníkem v oboru metalurgie a liberálním politikem. Jejím otcem byl Sir Hugh Bell, 2. baronet Bell, matkou Mary Shield Bell, která zemřela při narození jejího mladšího bratra Hugha Bella (později 3. baroneta Bella). Tehdy byly Gertrudě tři roky. S otcem ji pojilo po celý život silné pouto. Otec byl liberálně a pokrokově zaměřen, platil svým dělníkům slušné mzdy a staral se o jejich dobro. Gertrude s ním i na dálku probírala politické záležitosti.\n\nGertrude Bell vystudovala historii na Lady Margaret Hall na Oxfordské univerzitě. Její první zahraniční cesta vedla roku 1892 do Persie, za jejím strýcem, který zde byl britským vyslancem („ministrem“). Napsala o této cestě knihu, \"Persian Pictures\", která vyšla roku 1894. Na další cestě roku 1899 navštívila Sýrii a Palestinu. Křižovala pak Arábií dalších 12 let. Nějaký čas žila mezi Drúzy. Napsala o Sýrii knihu \"Syria: The Desert and the Sown\", jež vyšla roku 1907. Ve stejném roce zahájila cestu po Osmanské říši a zapojila se v Malé Asii do archeologického výzkumu Williama Mitchella Ramsaye, v rámci nějž brzy spoluobjevila ruiny města, v Ptolemaiově seznamu měst patrně zvaného Bersiba. Zážitky z tohoto dobrodružství zaznamenala v knize \"A Thousand and One Churches\". Roku 1909 navštívila Mezopotámii a i zde vedla archeologický výzkum. Zde poznala archeologa a budoucího špiona T. E. Lawrence. Jakmile roku 1914 vypukla první světová válka, začala pracovat pro Mezinárodní červený kříž a zároveň pro britskou tajnou službu. Od té doby navazovala úzké vztahy s vůdci kmenů na Blízkém východě (od roku 1915 v součinnosti s Lawrencem). Dařilo se jí to, přestože byla žena, což byl tehdy v muslimském světě handicap (je mnohde i dnes). Využila svou nevýhodu ve výhodu – pronikala do ženských harémů a okruhu manželek kmenových vůdců, s nimiž jinak muž-Evropan nemohl přijít do styku, a hledala cestu k politickým lídrům v oblasti přes ně. Využívala také své výborné znalosti arabštiny, perštiny a turečtiny (krom toho mluvila též německy, francouzsky a italsky). \n\nCílem jejích misí bylo obrátit Araby proti Osmanům, s nimiž Britové bojovali ve světové válce. To se podařilo, arabská protiosmanská vzpoura vypukla roku 1915. Připravovala též analýzy a mapy pro britskou armádu. Roku 1915 byla též očitým svědkem osmanských masakrů na Arménech, díky jejím zprávám pro tajnou službu se informace o genocidě dostaly na západ. Po válce byla Winstonem Churchillem pověřena zúčastnit se v Káhiře konference (1921), jež měla určit nové uspořádání v britském mandátu na Blízkém východě. Klíčovým pro Brity byl vznik dvou států – Transjordánska a Iráku, kde byly k moci dosazeny síly, jež se podílely na protiosmanské vzpouře za války (v Jordánsku Abdalláh I., v Iráku Fajsal I.). Bellová se podílela především na narýsování hranic Iráku. Ty byly v budoucnu nicméně často kritizovány a označovány za jeden z problémů v této oblasti. Ve Fajsalových službách poté přímo pracovala. Ostře se přitom od 20. let stavěla proti sionismu. Tušila, že podpora židovského přistěhovalectví postaví Araby proti Britům. V Bagdádu jí bylo umožněno vytvořit Irácké archeologické muzeum a knihovnu, jež je dnes Iráckou národní knihovnou. Roku 1925 se kvůli zdravotním problémům vrátila do Británie. Našla však vlastní rodinu v těžkých ekonomických problémech a raději se vrátila do Bagdádu. Zde dostala zápal plic. Zemřela na předávkování léky na spaní, pravděpodobně spáchala sebevraždu. Roku 2015 byl o jejím životě natočen režisérem Wernerem Herzogem hollywoodský film \"Queen of the Desert\", s Nicole Kidmanovou v hlavní roli.\n\n"}
{"id": "1240448", "url": "https://cs.wikipedia.org/wiki?curid=1240448", "title": "Protesty", "text": "Protesty\n\nProtesty mohou být:\n\n"}
{"id": "1240454", "url": "https://cs.wikipedia.org/wiki?curid=1240454", "title": "Lykurgův pohár", "text": "Lykurgův pohár\n\nLykurgův pohár je skleněný pohár pocházející ze starověkého Říma, uložený v Britském muzeu v Londýně. Je nejstarším známým příkladem použití dichroického skla.\n\nNádoba patří k typu síťových pohárů (\"vas diatretum\"), zdobených na povrchu vybrušovaným plastickým vzorem. Je mezi nimi unikátní použitím figurálního motivu, znázorňujícího thráckého krále Lykurga potrestaného za to, že potlačoval kult boha Dionýsa: odtud pochází populární označení poháru i předpoklad, že se používal k pití vína při bakchanáliích. Původ poháru je nejasný, poprvé je zmiňován roku 1845 jako majetek rodiny Rothschildů. Kunsthistorik Dyfri Williams odhaduje, že Lykurgův pohár byl vyroben v Alexandrii na počátku 4. století. \n\nNádoba je vysoká 16,5 cm a v nejširším místě má průměr 13,2 cm; stojí na bronzové noze, která pochází z pozdější doby. Pozoruhodná je schopností měnit barvu: zatímco na denním světle se jeví jako zelená, při osvětlení pod vhodným úhlem se rozzáří jasně červeným zbarvením, odstín se mění také podle tekutiny, kterou je pohár naplněn. Tento efekt je způsoben tím, že do litého skla bylo přidáno práškové zlato a stříbro. Kovové nanokrystaly o rozměru okolo 70 nanometrů vytvářejí koloidní vrstvu, která dokáže měnit vlnovou délku světla pomocí kvazičástic plazmonů. Lukurgův pohár je tak v populární literatuře používán jako důkaz toho, že staří Římané již znali nanotechnologie. \n\n"}
{"id": "1240455", "url": "https://cs.wikipedia.org/wiki?curid=1240455", "title": "Jason George", "text": "Jason George\n\nJason Winston George (* 9. února 1972, Virginia Beach, Virginie, Spojené státy americké) je americký herec a model. Nejvíce se proslavil rolí Michaela Bourneho v seriálu stanice NBC \"Sunseat Beach\", rolí J.T. Huntera v sitcomu \"Eve\", rolí Dr. Oties Cola v seriálu \"Off the Map\" a rolí Dr. Bena Warrena v seriálech \"Chirurgové\" a \"Station 19\".\n\nNarodil se ve Virginia Beach ve Virginia. V roce získal dva tituly na University of Virginia.\n\nV roce 1996 byl obsazený do role plavčíka Michaela Bourneho v telenovele stanice NBC \"Sunset Beach\". V seriálu hrál až do roku 1999. V roce 2000 získal roli v dramatu Rity Dove \"The Darker Face of the Earth\", který se hrál v divadle Fountain Theatre v Los Angeles. Ve hře hrál hlavní roli Augustuse. Od roku 2001 do roku 2002 hrál rappera Statuse Q v seriálu \"Off Centre\". Objevil se také v několika seriálech stanice ABC Eli Stone, \"Eastwick\", \"Off the Map\". Hostující role měl v seriálech \"Castle na zabití\" a \"Zoufalé manželky\". Hlavní roli získal v seriálu stanice ABC \"Mistresses\". Aktuálně hraje roli Dr. Bena Warrena v seriálu \"Chirurgové\" a \"Station 19\".\n\n"}
{"id": "1240459", "url": "https://cs.wikipedia.org/wiki?curid=1240459", "title": "Zpracování převíjením substrátu", "text": "Zpracování převíjením substrátu\n\nZpracování převíjením substrátu (angl. \"Roll-to-roll processing\" nebo R2R) je proces ve výrobě tištěné elektroniky, při kterém jsou obvody a součástky tištěny na průběžně převíjený pás základního materiálu (substrátu) . Základním materiálem je ohebná fólie z plastu, kovu nebo papír. Základní materiál se odvíjí z jedné role, je povrchově upraven, potištěn a navinut na druhou roli. Ve výsledku jsou na výstupní roli natištěné požadované obvody, které se následně oddělí pro další užití.\n\nV závislosti na požadovaných vlastnostech natištěných vrstev (např. stupni ohebnosti), na vstupních vlastnostech základního materiálu a ekonomických aspektech jsou při zpracování převíjením substrátu využívány především postupy velkonákladového tisku, jako je hlubotisk, ofset a flexotisk. Přednosti tohoto procesu jsou:\nMimo postupy velkonákladového tisku mohou být využity postupy inkoustového tisku (ink-jet), sítotisku nebo tamponového tisku.\n\nPři hlubotisku (přímém tisku z hloubky) jsou tisknoucími místy zahloubení v tiskovém válci. Tiskový válec představují při čtyřbarevném tisku čtyři samostatné ocelové válce.\nČást tiskového válce je ponořena do zásobníku barvy a nabírá do zahloubení přenášený materiál/přenášenou barvu. Přebytečný materiál (barva) je odstraněn stěračem. Mezi tiskovým a přítlačným válcem běží pás potiskovaného materiálu a vlivem velké přilnavosti a vysokého přítlaku přijímá nanášený materiál (barvu).\n\nPři ofsetovém (nepřímém) tisku se nedostávají tiskový válec a potiskovaný základní materiál do kontaktu. Barva nebo nanášený materiál jsou přeneseny nejprve na gumový přenosový válec a z něj teprve na základní materiál. Na tiskovém válci jsou vedle sebe ve stejné výšce tisknoucí a netisknoucí místa. Tisknoucí místa na povrchu tiskového válce jsou hydrofobní (odpuzují vodu, přijímají mastnou barvu) a netisknoucí místa hydrofilní (přijímají vodu, nepřijímají barvu). Pomocí vlhčícího válce je voda nanesena na netisknoucí místa. Na tisknoucí místa je barvícím válcem nanesena barva. Ta je potom pomocí přenosového válce přenesena na potiskovaný materiál.\n\nFlexotisk může být někdy označován jako tisk z výšky, protože tisknoucí místa jsou výše, než místa netisknoucí. Tisková forma (štoček) je zhotovena ze silikonu ve formě návleku na tiskový válec. Potiskovaný materiál je na tiskový válec přitlačován tlakovým válcem. Barvu (nanášený materiál) nabírá válec, který se brodí v zásobníku barvy. Dále se barva přenáší na rastrový válec, kde se stěračem odstraní přebytečná barva. Rastrový válec už nanáší na tiskovou formu přesné množství barvy. \n\nVývoj v oboru elektroniky a fotovoltaiky směřuje k produkci lehkých, ohebných a cenově výhodných elektronických sestav. S ohledem na již popsané vlastnosti je zpracování z role na roli velmi výhodný postup při zhotovování tenkých vrstev na ohebných podložkách. Materiály použité k potisku mohou být jak metalické, tak organické, ale také dielektrické nebo polovodivé. Tloušťka natištěných vrstev se pohybuje od mikrometrového po nanometrový rozsah. Nejvýznamnější obory využití jsou:\n"}
{"id": "1240460", "url": "https://cs.wikipedia.org/wiki?curid=1240460", "title": "Slovníky slovenského jazyka", "text": "Slovníky slovenského jazyka\n\nSlovníky slovenského jazyka mohou být výkladové, překladové, synonymické, frazeologické, pravopisné, výslovnostní atd.; v užším smyslu se slovníkem slovenského jazyka myslí jen výkladový nebo překladový slovník slovenštiny.\n\nZe středověku se na Slovensku zachovaly zejména latinsko-české slovníky, přičemž některé z nich obsahují slovakismy - např. Bohemář Martina ze Strážnice z roku 1379, Prešporský slovník asi z druhé poloviny 14. stol., Komenského Orbis pictus z roku 1685 atd. Významné je i doplnění Komenského učebnice Janua linguarium reserata (Brána jazyků otevřená) středoslovenskými ekvivalenty (překlad latinsko-maďarské verze díla) F. Buľovským v roce 1666.\n\nZe 17. století jsou již zachovány i vysloveně slovenské slovníky: latinsko-maďarsko-slovenský slovník Verborum in Institutiones... z Trnavy z roku 1648 ke gramatice Emmanuela Alvara Prielezského latinsko-maďarsko-slovenský slovník z Ilavy z roku 1656 (rukopis), tzv. Nomenclator pružinský (latinsko-slovenský slovník zachován v rukopise - opise z poloviny 17. století) a Dictionarium Slavic-Latinum z Martina z roku 1700. Z 18. století je významný zejména tzv. Kamaldulský slovník (rukopis, viz Kamaldulská slovenčina) a poté slovníky slovenského jazyka z trnavské univerzity resp. tiskárny, jako např. Álvaro Syllabus vocabulorum z roku 1703 a Liczeiho Catalogus onomasticus z roku 1707. Nadále však vycházeli i slovníky české obsahující pouze slovakismy: např. Hruška latinsko-český slovníček Vocabulorum et verborum... z let 1706-1707 (rukopis), Wagnerův Universala phraseologiae latinae corpus z roku 1750 z Trnavy (v roce 1822 vyšel dodatečně se slovenskými ekvivalenty podle Bernoláka pod názvem Latinsko-maďarsko-německo-slovenský slovník, autorem byl J. E. Botnický) a Procopio Dictionarium Slavic-Latinum (konec 18. stol., rukopis); Kromě toho se na uherských školách v 18. století vedle Komenského učebnicích používali i Cellariovy latinsko-německé slovníky, které Matej Bel doplnil o maďarské a české ekvivalenty se slovakismy. V letech 1787 - 1808 nakonec vzniklo (ale až v letech 1825-1827 vyšlo) Bernolákovo veledílo Slowár Slowenskí Češko-Laťinsko-Ňemecko-Uherskí.\n\nV 19. století kromě výše zmíněného Bernolákova slovníku a Botnického slovníku vznikly např. tyto významné slovníky:\nJelikož slovenskou slovní zásobu zachycovaly i české slovníky (srov. např. nahoře Kotta), na Slovensku na přelomu 19. a 20. stol. vycházely jen malé slovníky pro praktickou potřebu, např. Karmannyj rusko-slovenskij slovar od Ľ. A. Mičátka (1892), Diferenciální slovensko-ruský slovník (1900) od Ľ. A. Mičátka, Slovník slovenskočeský a československý od K. Kala a K. Salvy (1896), Slovník slovensko-maďarský a maďarsko-slovenský od A. Pechányho (1906, de facto upravený Loosův slovník) atd. Ve stejném období se však např. F. Šujanský pustil do psaní velkého slovníku slovenského jazyka (rukopis, kolem 9000 hesel), S. Czambel ve své knize Slovenská reč (1906) vydal slovník východoslovenských nářečí, Ľ. V. Rizner sepsal bošácký nářeční slovník (1913, rukopis) a Iremský a Š. Mišík sepisovali nářečí ze Spiše .\n\nPo vzniku Československa sestavil P. Tvrdý Slovenský frazeologický slovník (1931, 1937), který se opíral zejména o starší slovníky a Czambelovu Rukoväť. Této práci předcházelo vydání česko-slovenského diferenciálního slovníku (1922) a Slovensko-latinského slovníku (1927). V roce 1924 vydal M. Kálal Slovenský slovník z literatúry aj nárečí, což byl diferenciální slovník slovensko-český s ukazatelem česko-slovenským, dosud používaný jako informativní pramen při lexikografických pracích. Největším dvojjazyčným slovníkem v tomto období byl Hvozdzikův Zovrubný slovník slovensko-maďarský a maďarsko-slovenský (1937). Vznikly i terminologické slovníky: právnický od Fajnora-Zátureckého, Viestův železniční, Polakovičův lékařský, Ladrianského anatomický aj. a O. Ferianc sepsal názvosloví ptáků a ryb. V roce 1945 začaly v Matici slovenské vydávat A. Jánošík a E. Jóna v sešitech velký slovník slovenštiny pod názvem Slovník spisovného jazyka slovenského, vyšel však jen po písmeno J.\n\nVzniklo i několik slovníků cizích slov. První slovenský slovník cizích slov napsal P. Tvrdý v roce 1922 pod názvem Slovník inojazyčný. Rozsáhlý byl Slovník cudzích slov a výrazov v slovenčine z roku 1939 od J. M. Prídavka.\n\nJak kodifikační příručka vycházely od roku 1931 opakovaně Pravidla slovenského pravopisu.\n\nOd 50. let nastal rozvoj slovenské lexikografie. V jazykovědném ústavu Ľudovíta Štúra SAV v Bratislavě vydala v letech 1959-68 redakce pod vedením Š. Peciara velký slovník češtiny - Slovník slovenského jazyka. Dále vyšly četné překladové slovníky. Např. pro ruštinu kromě různých menších slovníků vyšel Slovensko-ruský překladový slovník l-ll (1950, 1958), Velký rusko-slovenský slovník (I-V, 1960-1970) a Velký slovensko-ruský slovník (I-VI, 1979-1995); pro češtinu Česko-slovenský slovník (1979), Slovensko-český slovník (1 vyd. 1967, 2. vyd. 1986) a Slovensko-český a česko-slovenský slovník rozdílných výrazů (1. vyd. 1964, 2 vyd. 1989). Z malých a středních slovníků do počátku 90. let nejčastěji vycházely slovníky němčiny (největší byl Německo-slovenský slovník ze SPN z roku 1981 od M. Černé a kol.) A na druhém místě angličtiny (žádný větší slovník). Z bulharštiny vyšel v tomto období malý slovník v obou verzích a střední bulharsko-slovenský slovník. Po jednom slovníku v obou verzích vyšly v 70. letech slovníky francouzské, maďarské, polské, rumunské, španělské a italské. Znovu byl také vydán latinsko-slovenský a slovensko-latinský slovník. Ve vydavatelství Alfa vyšlo v 70. a 80. letech množství kvalitních vícejazyčných technických překladových slovníků (buď dvojjazyčných nebo častěji v podobě anglicko-německo-francouzsko-rusko(-maďarsko-polsko)-slovenského slovníku).\n\nZ vícerých slovníků cizích slov, které v tomto období vznikly, byl největší Slovník cudzích slov z roku 1979 (2. vyd. 1983, 3. vydání 1990) od M. Ivanové-Šalingové a Z. Maníkové (a S. Šalinga, jehož jméno nesmělo v té době být uvedeny na slovníku). Tento slovník dnes v rozšířené podobě vychází pod názvem Veľký slovník cudzích slov.\n\nMezi četnými terminologickými slovníky za zmínku stojí Velký rusko-slovenský lékařský slovník J. Savuľáka a kol. (1959 a Rusko-slovenský zemědělský slovník M. Sotáka a kol. (1980). V 50. a 60. letech vznikla ve spolupráci jazykovědců českých a Slovenských s pracovníky příslušných odborů velká řada terminologických slovníků z různých oblastí. Péče o koordinaci a vydávání česko-slovenských terminologických slovníků v rámci česko-slovenských názvoslovných norem se postupně soustředila v Úřadu pro normalizaci a měření. Za slovenské znění norem z jazykové stránky odpovídal JÚĽŠ SAV, za české znění Ústav pro jazyk český ČSAV.\n\nZ kodifikovaných příruček vycházeli (vedle již zmíněných Pravidlech slovenského pravopisu) Pravidlá slovenskej výslovnosti (od roku 1984, předtím v roce 1979 pod názvem Príručný slovník slovenskej výslovnosti) a Krátky slovník slovenského jazyka (od roku 1987).\n\nKromě kodifikovaných příruček byly pro školy určeny: Malý tezaurus M. Pisárčikové a Š. Michaluse (2. vyd. 1979) a Malý frazeologický slovník E. Smieškové (2. vyd. 1977). Jako pomůcka při statistickém a počítačovém zpracovávání jazyka sloužily dva speciální slovníky J. Mistríka: Frekvencia slov v slovenčine (1969) a Retrográdny slovník slovenčiny (1976). Etymologický slovník slovenčiny nevznikl, ale existoval alespoň etymologický slovník jazyka českého a slovenského, který sestavil v Česku V. Machek v roce 1957. Etymologický výklad názvů domácích vyšších rostlin podal V. Machek v práci Česká a slovenská jména rostlin (1954). F. Ryšánek napsal Slovník k Žilinské knize (1954), tj. k nejstarší dochované souvislé jazykové památce z území Slovenska z let 1473 - 1561.\n\nVedle dalších vydáních kodifikovaných příruček a některých nových překladových slovníků z tohoto období za zmínku stojí zejména:\n"}
{"id": "1240462", "url": "https://cs.wikipedia.org/wiki?curid=1240462", "title": "Horace and Pete", "text": "Horace and Pete\n\nHorace and Pete je americký internetový seriál. Jeho autorem a režisérem všech epizod je komik Louis C.K., který v něm rovněž ztvárnil hlavní roli. Děj se odehrává v brooklynském baru, jehož vlastníkem je Horace (C.K.) a jeho bratranec Pete (Steve Buscemi). V dalších rolích se zde představili Edie Falco, Steven Wright, Alan Alda a další. Titulní píseň k seriálu napsal Paul Simon. Ten rovněž v poslední epizodě hrál. V poslední epizodě rovněž zazněla píseň „America“ od dua Simon & Garfunkel. Vzniklo celkem deset dílů seriálu. První byl odvysílán 30. ledna 2016 bez předchozího oznámení na stránkách Louise C.K. Následně byla každý týden představena nová epizoda, přičemž poslední měla premiéru 2. dubna 2016.\n"}
{"id": "1240468", "url": "https://cs.wikipedia.org/wiki?curid=1240468", "title": "Trhanov (zámek)", "text": "Trhanov (zámek)\n\nTrhanov je zámek vybudovaný Wolfem Maxmiliánem Lamingerem z Albenreuthu – zvaným Lomikarem – mezi roky 1676 a 1677.\n\nVybudován byl v barokním slohu a sloužil jako letní sídlo. Kolem zámku začala vznikat vesnice nazvaná Trhanov. Lomikar zemřel na mrtvici 2. listopadu 1696, necelý rok po Janu Sladkém Kozinovi, vůdci zdejšího povstání proti vrchnosti, který při své popravě v areálu plzeňského pivovaru podle pověsti pronesl: „Lomikare, Lomikare! Do roka ha do dne budeme spolu stát před súdnú stolicí boží, hin sa hukáže, hdo z nás!“\n\nPo Lamingerech získali panství Stadionové. Ti roku 1810 po požáru nechali trhanovský zámek přestavět v empírovém stylu. Roku 1817 nechali dále na místě původní kaple svatého Jana Nepomuckého z roku 1706 vybudovat kostel. Po druhé světové válce využívala prostory zámku armáda a po sametové revoluci až do roku 1996 Galerie bratří Špillarů spolu s ministerstvem školství, jež nabízelo prostory pro školy v přírodě.\n\nObjekt je chráněn jako nemovitá kulturní památka České republiky. Od roku 2013 je zde také pro příznivce geocachingu umístěna keška s označením „GC4544T“.\n\n\n"}
{"id": "1240482", "url": "https://cs.wikipedia.org/wiki?curid=1240482", "title": "Endurance (kráter)", "text": "Endurance (kráter)\n\nEndurance je impaktní kráter na povrchu Marsu. V roce 2004 ho podrobně prozkoumal robot Opportunity, jedno ze dvou pohyblivých vozidel mise Mars Exploration Rover. Jméno \"Endurance\" znamená v angličtině „vytrvalost“.\n\nKráter je asi desetkrát hlubší než první prozkoumáný kráter Eagle. Má téměř kruhový tvar a jeho vnitřní obvodové stěny klesají na dno, které leží v hloubce 20 - 30 metrů. Uvnitř kráteru se nacházejí zřetelná obnažená skaliska a v nejhlubším místě prachová závěj, ve které vítr zformoval malé duny.\n\nPo dlouhém průzkumu okrajů kráteru Opportunity našla cestu, po které by se možná bezpečně dostala až na dno kráteru. Sestup začal 9. června a probíhal velmi opatrně. Během sestupu se robot dvakrát vrátil na vyšší pozici. 13. června došel ke kameni \"Tennessee\" ve stěně kráteru, který byl vybrán jako další objekt výzkumu robota. Po skončení práce pokračoval v cestě do hlubších částí kráteru. Tam postupně prozkoumal objekty nazvané \"Bluegrass\", \"Siula Grande\", \"Churchill\", \"Cobble Hill\", \"Virginia\", \"London\", \"Grindstone\", \"Kettlestone\" \"Millstone\", \"Pancho\", \"Dahlia\", \"Knossos\". Různé zkoumané úseky představovaly několik geologických podloží, které byly v kráteru odkryty. Výzkum pokračoval výzkum na kamenech \"Arnodl Ziff\", \"Diamond Jenness\", \"Mackenzie\", \"Inuvik\", \"Tuktoyuktuk\", \"Axel Heiberg\", \"Sermilik\" a \"Jiffypop\". Při výzkumu posledního útvaru se nepodařilo nastartovat vrtací zařízení RAT (Rock Abrasion Tool) ani správně uzavřít kryt rentgenového spektrometru APXS (Alpha Particle X-ray Spectrometer). Vrtačka RAT byla pravděpodobně blokována zachyceným kamínkem. Kromě geologického výzkumu sonda snímkovala během 193. solu i oblačnost na marťanské obloze.\n\nV následujících dnech se měl robot přesunout na výběžek duny, ale kvůli problémům s přijímáním rádiových údajů ze Země se přesun neuskutečnil a byl zrušen. Řídící středisko našlo Opportunity nový cíl pojmenován \"Ellesmere\", kde se ale vozidlo kvůli poklouzávání přesouvalo s problémy. Ani cesta k dalšímu cíli \"Shag\" nebyla bezproblémová a tak bylo nakonec vozidlo přesměrováno na cíl \"Auk\". Navzdory dalšímu poklouzávání byl úspěšný a řídící středisko navíc našlo další kámen, který se zdál být zajímavým objektem výzkumu -\"Escher\". 27. srpna vznikl mozaikový záběr jemných dun na samotném dně kráteru \"Endurance\". Během výzkumu \"Escheru\" se ukázalo, že vrtačka je již funkční a rover ji tedy mohl použít k jeho výzkumu.\n\nPo obnovení přenosu se výzkum zaměřil na objekty \"Ellesmere\", \"Barbeau\" a \"Wopmay\", které ležely na dně kráteru. Příjezd k poslednímu jmenovanému cíli opět provázely velké potíže s poklzávaním. Wopmay byl přibližně metr široký volně ležící balvan. Také obsahoval \"borůvky\", malé kulaté kamínky bohaté na železo. Na dně kráteru robot prozkoumal i jemnozrnný materiál.\n\nProblémy se vyskytly i při přesunu k plánovanému cíli \"Burns Cliff\", kdy po skončení jízdy zůstal kvůli silným pokluzům dokonce o 0,35 metru niž, než leželo místo, ze kterého cestu začal. Začátkem listopadu bylo rozhodnuto o změně plánu, protože cesta k \"Burns Cliff\" nebyla možná.\n\nOpportunity opustila kráter \"Endurance\" 315. solu od přistání poté, co v něm strávila 181 dní (6 měsíců).\n\nInformace shromážděné v této době značně rozšířily a znalosti o vodě v Meridiani Planum. Potvrdilo se, že kdysi se zde vyskytovala voda v tekutém skupenství, která poznamenala horniny před i po vzniku kráteru.\n\n\n\n"}
{"id": "1240488", "url": "https://cs.wikipedia.org/wiki?curid=1240488", "title": "Slovník slovenského jazyka", "text": "Slovník slovenského jazyka\n\nSlovník slovenského jazyka je slovník současného slovenského jazyka s rozsahem přes 120 000 slov, který byl vydán v 6 dílech v letech 1959 až 1968 pod vedením hlavního redaktora Štefana Peciara ve Vydavatelství SAV. \n\nByl zpracován na základě slovníkové kartotéky Jazykového ústavu Ľudovíta Štúra. První díl obsahuje i podrobné informace o cíli, typu, pramenech, struktuře slovníku atd., poslední díl obsahuje i doplňky a dodatky (konkrétně pod názvy Osobné mená, Slovenské miestne názvy a obyvateľské mená, Zemepisné názvy). Není Kodifikaćní příručkou slovenštiny, ale svého času sloužil jako východisko při zpracovávání kodifikačního Krátkého slovníku slovenského jazyka. Moderní „náhradou“ Slovníku slovenského jazyka je postupně vydávaný Slovník současného slovenského jazyka.\n\n\n"}
{"id": "1240489", "url": "https://cs.wikipedia.org/wiki?curid=1240489", "title": "Beagle (kráter)", "text": "Beagle (kráter)\n\nBeagle je malý impaktní kráter na planetě Mars nacházející se v oblasti Meridiani Planum, který byl prozkoumán vozidlem Opportunity. Tímto vozem byl lokalizován pomocí obrázků vytvořených v době sol 855 (20. červen 2006) ve vzdálenosti 320 m. Nachází se na okraji vyvrženého materiálu z mnohem většího kráteru Victoria.\n\n\n"}
{"id": "1240497", "url": "https://cs.wikipedia.org/wiki?curid=1240497", "title": "Poletuška severní", "text": "Poletuška severní\n\nPoletuška severní (\"Glaucomys sabrinus\") je jeden ze dvou druhů rodu Glaucomys. Spolu s menším druhem Glaucomys volans jde o jediný známý druh létajících veverek v Severní Americe. Vyskytují se v jehličnatých a smíšených lesích napříč Kanadou, od Aljašky po Nové Skotsko, a na jih k horám Severní Karolíny, stejně jako na západě až po Kalifornii. Mají světle hnědé zbarvení a dosahují velikost 25 až 37 centimetrů. Živí se různými rostlinami, stejně jako mízou stromů, houbami, ale také mršinami, ptačími vejcemi a mláďaty. Rozmnožují se převážně jednou ročně.\n\n"}
{"id": "1240499", "url": "https://cs.wikipedia.org/wiki?curid=1240499", "title": "Národní park Havajské vulkány", "text": "Národní park Havajské vulkány\n\nNárodní park Havajské vulkány (anglicky \"Hawaiʻi Volcanoes National Park\") je národní park na ostrově Havaj, na Havajských ostrovech ve Spojených státech amerických založený v roce 1916.\nV parku se nachází dva nejaktivnější vulkány na světě Mauna Loa (4 170 m) a Kilauea (1 247 m), jeden z nejmladších vulkánů na Zemi. V parku je možné vidět vulkanické procesy a porozumět tak vzniku Havajských ostrovů. Národní park sahá od pobřeží Tichého oceánu až k vrcholu vulkánu Mauna Loa. Krajinu tvoří tropické deštné lesy a aridní lávové pole.\n"}
{"id": "1240501", "url": "https://cs.wikipedia.org/wiki?curid=1240501", "title": "Altmelon", "text": "Altmelon\n\nAltmelon je městys v Rakousku ve spolkové zemi Dolní Rakousy v okrese Zwettl. Žije v něm 848 obyvatel (podle sčítání z roku 2016).\n\nAltmelon se nachází v severozápadní části spolkové země Dolní Rakousy. Rozkládá se na plošině ve výšce 900 m n. m. Jeho území charakterizují lesy a rašeliniště, ale také žulové útvary, které oblasti dodávají venkovský nádech. Obyvatelé Altmelonu to zde nazývají ,Steinreich\", neboli Kamenná říše. Městysem prochází silnice B 119, která směřuje ze severu (od Groß Gerungs) na jih, kde se u města Amstetten napojuje na dálnici.\n\nÚzemí městyse Windigteig se skládá z jedenácti částí (v závorce uveden počet obyvatel k 1.1.2015):\n\n\nPrvní písemná zmínka o Altmelonu je z roku 1259 pod názvem ,Mailan\". Osady Perwolfs a Pertenschlag (dnes Großpertenschlag) byly poprvé zmíněny roku 1371. Dietrichsbach byl založen roku 1700 baronem Ferdinandem z Dietrichsteinu, majitelem panství Arbesbach, zakladatelem a vlastníkem sklárny a pivovaru. Ještě později v 18. století vznikly Kleinpertenschlag, Fichtenbach a Kronegg (dříve Cronets) jako dřevorubecké osady.\n\nRoku 1854 byly utvořeny obce Altmelon (katastrální území: Altmelon, Dietrichsbach a Perwolfs) a Großpertenschlag (katastrální území: Großpertenschlag, Kleinpertenschlag a Fichtenbach). V roce 1970 se obě spojily pod názvem Pertenschlag-Melon, ale roku 1985 se název změnil pouze na Altmelon.\n\n\n"}
{"id": "1240502", "url": "https://cs.wikipedia.org/wiki?curid=1240502", "title": "Velký slovník cizích slov", "text": "Velký slovník cizích slov\n\nVelký slovník cizích slov ( ) je slovenský slovník cizích slov od Samo Šalinga, Márie Ivanové-Šalingové a Zuzany Maníkové, který vychází ve vydavatelství SAMO od roku 1997.\n\nVelký slovník cizích slov je rozšířenou a značně upravenou podobou (vydání: 1979, 1983. 1990).\n\nVelký slovník cizích slov vznikl přepsáním přes čtvrt milionu excerpčných lístků (to se týká již prvního vydání) obsahujících slova z jazykových projevů z nejrozmanitějších oblastí, denního tisku, odborných časopisů, krásné a odborné literatury, příruček, monografií i lexikografických děl. Autoři sledovali i mluvené projevy, živou řeč a masmédia.\n\nPáté vydání obsahuje přes 73 500 heslových jednotek na 1184 stranách, druhé vydání obsahovalo kolem 65 000 slov na 1328 stranách. Podle názoru autorů jde o největší slovník cizích slov v celé slovanské literatuře. \n\nCharakteristické pro slovník je, že obsahuje mnoho odborných, a to zejména přírodovědných a technických, termínů. Obsahuje i hovorové a slangové a vzácně i nářeční slova. Citátová slova, výrazy, zvraty a citáty jsou zastoupeny v minimální míře.\n\n\n"}
{"id": "1240506", "url": "https://cs.wikipedia.org/wiki?curid=1240506", "title": "Eagle (kráter)", "text": "Eagle (kráter)\n\nEagle je malý impaktní kráter na povrchu Marsu. V roce 2004 ho podrobně prozkoumal robot Opportunity, jeden ze dvou pohyblivých vozidel mise Mars Exploration Rover. Kráter se nachází v oblasti Meridiani Planum. Průzkum tohoto kráteru pomocí robota Opportunity pomohl dokázat, že Meridiani Planum bylo kdysi dno oceánu.\n\nKráter je pojmenován na počest první pilotované vesmírné lodi, která přistála na Měsíci v roce 1969, na počest zemi, která tuto loď vypustila - USA (symbol země je \"Orel\", ).\n"}
{"id": "1240509", "url": "https://cs.wikipedia.org/wiki?curid=1240509", "title": "Stručný etymologický slovník slovenštiny", "text": "Stručný etymologický slovník slovenštiny\n\nStručný etymologický slovník slovenštiny ( ) je první etymologický slovník slovenského jazyka. Vydala ho VEDA - vydavatelství Slovenské akademie věd a má 704 stran. Přestože je v něm uveden jako rok vydání 2015, do distribuce se dostal až v dubnu 2016, kdy byl i prezentován veřejnosti.\n\nSlovník zpracovává zejména původní slovenská slova se slovanským a indoevropským původem, mladší domácí slova, převzatá slova z jiných jazyků (např. němčina, maďarština, čeština), případně převzatá slova knižní (např. řečtina, latina). Ve slovníku najdeme například i vysvětlení slov \"Slovák\", \"Slovensko\" atp. Slovník je zpracován jako populárně-vědecký a zahrnuje více než 10 000 slov. Je tedy určen nejen pro odborníky, ale i pro širší laickou veřejnost. Spolu s dalšími významnými lexikálními díly (např. Historický slovník slovenského jazyka, Slovník slovenských nárečí aj.) patří k fundamentálním dílům slovenské jazykovědy a etymologie. Etymologický slovník může být základem také pro mezinárodní srovnávací výzkum slovanských i jiných evropských jazyků.\n\n\n\n"}
{"id": "1240511", "url": "https://cs.wikipedia.org/wiki?curid=1240511", "title": "Slovník slovenských nářečí", "text": "Slovník slovenských nářečí\n\nSlovník slovenských nářečí ( , zkratkou \"SSN\") je vícesvazkový slovník, který shrnuje apelativní slovní zásobu slovenských nářečí. Vychází od roku 1994 ve vydavatelství Věda, zatím (2014) vyšly 2 svazky: v roce 1994 svazek I. \"A - K\" a v roce 2006 svazek II. \"L - P (povzchádzať)\".\n\nV roce 1980 vyšel krátký \"Slovník slovenských nárečí: Ukážkový zväzok\", který „představil teoreticko-metodologické východiska připravovaného slovenského národního slovníku“ a popsal jeho pramennou základnu. Následně v letech 1981-1987 byla zpracována hesla pro první svazek. Ten byl připraven do tisku již na konci osmdesátých let, po roce 1990 ho však začaly digitalizovat. Při přípravě druhého svazku \"L - P (povzchádzať)\" se obměnila část autorského kolektivu. Třetí svazek P (poza) - Š je připravován kolektivem pod vedením vedoucího řešitele Miloslava Smatany a vědecké redaktorky Adriany Ferenčíkové.\n\nRecenzent o tomto díle napsal: ... „úplné vydání bude základním pramenem vědeckého popisu neliterárních útvarů našeho národního jazyka nejen v oblasti domácí slovakistiky, ale stane se východiskem syntetického studia lexika slovanských jazyků v nejširších slavistických dimenzích“.\n\n\nAutorský kolektiv (v závorkách jsou uvedena hesla, resp. rozsahy hesel, které napsali jednotliví autoři):\n\n\nAutorský kolektiv (v závorkách jsou uvedena hesla, resp. rozsahy hesel, které napsali jednotliví autoři):\n\n"}
{"id": "1240515", "url": "https://cs.wikipedia.org/wiki?curid=1240515", "title": "Časová osa výzkumu tyranosauroidů", "text": "Časová osa výzkumu tyranosauroidů\n\nNadčeleď Tyrannosauroidea zahrnuje skupinu vývojově vyspělých teropodních dinosaurů, z nichž posledním, největším a nejznámějším zástupcem je severoamerický druh \"Tyrannosaurus rex\". Následující přehled zahrnuje podstatné události v dějinách paleontologického výzkumu této skupiny vyhynulých druhohorních dravců.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1240516", "url": "https://cs.wikipedia.org/wiki?curid=1240516", "title": "Kamaldulská slovenština", "text": "Kamaldulská slovenština\n\nKamaldulská slovenština je varianta kulturní slovenštiny, přesněji bohemizovaná a kodifikovaná varianta kulturní západoslovenštiny. Vznikla a byla užívána před bernolákovským obdobím a byla nazvána podle řehole kamaldulů, jejíž příslušníci se významně přičinili o zvelebení kulturní západoslovenštiny, zejména těmito díly: \n\nVe starší literatuře se autorství obou nebo jednoho z těchto děl připisuje konkrétně Romualdovi Hadbávnému, který byl v daném čase opatem kamaldulského kláštera, nebo přinejmenším mnichům z kláštera Červený kláštor, jehož byly tyto texty majetkem. Rukopis prací se však neshoduje se zachovalými rukopisy kamaldulských řeholníků v Červeném klášteře a autory mohli být například i kamaldulští mniši z kláštera na Zoboru v Nitře, což podporuje i fakt, že jazykově texty spadají spíše do nitranských a dolnotrenčínských nářečí.\n\nKamaldulští řeholníci vytvořili i řadu dalších překladů náboženské literatury a původních prací ve slovenčině.\n"}
{"id": "1240519", "url": "https://cs.wikipedia.org/wiki?curid=1240519", "title": "(T)Raumschiff Surprise – Periode 1", "text": "(T)Raumschiff Surprise – Periode 1\n\n(T)Raumschiff Surprise – Periode 1 (tj. \"Kosmická / Snová loď Surprise – Perioda 1\") je německý hraný film z roku 2004, který režíroval Michael Herbig podle vlastního scénáře. Film je parodií na dobrodružné a akční filmy s tématem sci-fi.\n\nDne 22. července 2004 (tj. tři dny po premiéře filmu) přistálo v Nevadské poušti UFO. Díky kontaktu s mimozemskou civilizací mohlo lidstvo osídlit planetu Mars. O padesát let později v roce 2304 si chce Rogul, zlý vládce kolonie na Marsu, podřídit Zemi.\n\nPo prvním útoku zůstává lidstvu na Zemi s královnou Metaphou a jejími senátory jen několik hodin do jejich zničení. Konzul Metaphas dostane nápad vyslat do minulosti posádku, aby švýcarským kapesním laserem zničila UFO a tím zabránila osídlení Marsu. Po útoku však zůstává k dispozici jen jediná funkční loď – \"Surprise\" s kapitánem Jürgenem Thorstenem Korkem, Mr. Spuckem a hlavním inženýrem Schrottym. Přestože senát ví, že posádka je zcela nekompetentní, rozhodne vložit do jejích rukou záchranu lidstva. Tři homosexuální astronauti právě trénují na soutěž Miss Waikiki na Honolulu, takže se neradi podřizují rozkazu. Jelikož již Marťané pronikli do královského paláce, je nutno posádku okamžitě vypravit do minulosti. Stroj času maskovaný jako pohovka však nefunguje spolehlivě. Na pohovce sedí Metapha, kapitán Kork, Mr. Spuck a taxikář Rock, kteří přistanou ve 14. století a jsou zajati vévodou Vilémem. Navíc netuší, že je jim v patách Regulův syn Jens Maul, který díky odcizenému návodu sestrojil svůj stroj času v mopedu. Ze středověku se dostanou na divoký západ do městečka Groom Lake City, kde absolvují přestřelku s desperáty. I zde je dostihne Jens Maul. Posléze se přesunou do správného roku a Jens Maul je omylem zneškodněn přistávajícími mimozemšťany. Jejich loď zničí Rock a zachrání tak budoucí svět. Posádka se může vrátit zpět do roku 2304. Kvůli poškození stroje času musejí v poušti nechat Mr. Spucka. Královna Metapha, kapitán Kork a Rock jsou vítáni. Protože Mr. Spuck je Vulkánec, který se dožívá až 400 let, setká se s nimi. Spuck se během 335 let snažil stvořit Zemi podle svých představ, takže všechno je nyní v růžových odstínech. Kapitán Kork, Ms. Spuck a Schrotty se konečně mohou zúčastnit soutěže Miss Waikiki.\n\n\nFilm svým dějem či vizuálním zpracováním odkazuje na následující snímky: \"Poslední jednorožec, , Akta X, Kontakt, Pátý element, Tajemná záře nad Pacifikem, Manituova bota, Total Recall, E.T. – Mimozemšťan, Den nezávislosti, Indiana Jones a chrám zkázy, Manta, Manta, Matrix, Muži v černém, Minority Report, Takoví normální zabijáci, Příběh rytíře, Star Trek, Star Wars, Hvězdná brána, Taxi, Taxi, , Návrat do budoucnosti, V pravé poledne, Základní instinkt, .\"\n"}
{"id": "1240522", "url": "https://cs.wikipedia.org/wiki?curid=1240522", "title": "Slowár Slowenskí Češko-Laťinsko-Ňemecko-Uherskí", "text": "Slowár Slowenskí Češko-Laťinsko-Ňemecko-Uherskí\n\nSlowár Slowenskí Češko-Laťinsko-Ňemecko-Uherskí seu Lexicon Slavicum Bohemico-Latino-Germanico-Ungaricum auctore Antonio Bernolák Nobili Pannonio Szlaniczensi (tj. \"Slovník slovenský česko-latinsko-německo-maďarský nebo slovník slovenský česko-latinsko-německo-maďarský autora Antona Bernoláka slanického panonského\" [tj. slovenského] \"šlechtice\"\") je vícejazyčný slovník Antona Bernoláka, první velký slovník slovenštiny. Bernolák už nestihl před smrtí své dílo vydat, a tak vyšlo až 12–14 let po jeho smrti, tedy 1825–1827, zásluhou Juraje Palkoviče, který zpracoval i 6. díl, a primase Alexandra Rudnaye v univerzitní tiskárně v Budapešti. \n\nSlovník se skládá z 5 dílů, v nichž uvádí hesla stylem „slovenské slovo – latinské ekvivalenty, německé ekvivalenty, maďarské ekvivalenty, slovenská synonyma,“ a ze 6. dílu (tzv. \"Repertorium\"), který obsahuje index latinských, německých a maďarských slov s odkazy na příslušná slovenská hesla.\n\nSlovníky se Bernolák snažil završit své úsilí o kodifikaci spisovné slovenštiny (tzv. bernolákovština). Zachycuje jazyk vzdělanců západoslovenských kulturních center, tj. Trnavy a Bratislavy. Ve slovníku vyznačuje i dialektismy (hvězdičkou nebo zkratkou \"vulg.\"), bohemismy (křížkem před slovem nebo zkratkou \"boh.\") a ustálená spojení (výrazem \"Usus\"). Dnes je slovníku vyčítáno přehnané uvádění údajných slovenských novotvarů.\n\n\n"}
{"id": "1240523", "url": "https://cs.wikipedia.org/wiki?curid=1240523", "title": "Národní park Channel Islands", "text": "Národní park Channel Islands\n\nNárodní park Channel Islands (anglicky \"Channel Islands National Park\") je národní park na jihozápadě Kalifornie ve Spojených státech amerických.\nZahrnuje pět z celkem osmi ostrovů Channel Islands. Jsou to ostrovy \"Anacapa\" (3 km), \"San Miguel\" (37,7 km), \"Santa Cruz\" (250 km), \"Santa Barbara\" (2,6 km) a \"Santa Rosa\" (215,3 km). Ostrovy leží ve vzdálenosti 20 km (Anacapa) až 70 km (Santa Barbara) od pobřeží Kalifornie. Rozloha parku je 1 010 km, z toho polovinu tvoří moře. Přírodní rezervace byla v oblasti založena již v roce 1938, od roku 1980 je národním parkem. Nejbližší město na pevnině je Santa Barbara. Ostrovy byly a jsou poměrně řídce obydlené. Z tohoto důvodu se zde v izolaci zachovala unikátní flora a fauna, včetně archeologických nálezů. Park na souši i na moři zachovává alespoň části původního středomořského ekosystému, který je možné pozorovat pouze na pěti místech na světě.\n"}
{"id": "1240525", "url": "https://cs.wikipedia.org/wiki?curid=1240525", "title": "Echsenbach", "text": "Echsenbach\n\nEchsenbach je městys v Rakousku ve spolkové zemi Dolní Rakousy v okrese Zwettl. Žije v něm 1223 obyvatel (podle sčítání z roku 2016).\n\nEchsenbach se nachází v severozápadní části spolkové země Dolní Rakousy. Jeho rozloha činí 23,11 km², z nichž 21,65% je jich zalesněných.\n\nÚzemí městyse Echsenbach se skládá ze sedmi částí (v závorce uveden počet obyvatel k 1.1.2015):\n\n\nPrvní písemná zmínka o Altmelonu je z roku 1175.\n\nStarostou městyse je Josef Baireder. V devatenáctičlenném zastupitelstvu je 17 členů strany ÖVP a 2 členové strany SPÖ.\n\n\n"}
{"id": "1240529", "url": "https://cs.wikipedia.org/wiki?curid=1240529", "title": "Joseph Burr Tyrrell", "text": "Joseph Burr Tyrrell\n\nJoseph Burr Tyrrell (1. listopadu 1858 Weston, Toronto – 26. srpna 1957 Toronto) byl kanadský geolog, zeměměřič a důlní konzultant. V dětství mu lékař doporučil z důvodu jeho chatrného zdraví častý pobyt venku a později tento životní styl Tyrell stále dodržoval. V roce 1880 byl přijat do \"Geological Survey of Canada\", přičemž vyrážel na nákladné expedice a zkoumal geologii kanadského terénu. V současnosti je znám zejména jako objevitel prvních známých fosilií velkého tyranosauridního dinosaura druhu \"Albertosaurus sarcophagus\" (1884). Jeho velmi úspěšná kariéra byla završena množstvím ocenění, medailí za zásluhy a také pojmenováním institucí či míst po celé Kanadě. Dožil se vysokého věku téměř 99 let.\n\n"}
{"id": "1240535", "url": "https://cs.wikipedia.org/wiki?curid=1240535", "title": "Rohoznice (zámek)", "text": "Rohoznice (zámek)\n\nLovecký zámeček u Rohoznice je zpustlý zámeček v lese mezi Dobřenicemi a Rohoznicí u Klechtáveckého rybníka na hranicích okresů Pardubice a Hradec Králové. Nechal jej postavil v roce 1880 statkář Jan Weinrich. Za první republiky zámeček koupil Karel Löwenstein, po druhé světové válce objekt zkonfiskoval stát a zámeček začal chátrat. Po roce 1989 restituovala zámeček Löwensteinova dcera Karla Katschnerová.\n"}
{"id": "1240536", "url": "https://cs.wikipedia.org/wiki?curid=1240536", "title": "Stephen Gray", "text": "Stephen Gray\n\nStephen Gray (prosinec 1666 Canterbury – 7. února 1736 Londýn) byl anglický fyzik a astronom. Jako první systematicky zkoumal elektrickou vodivost a rozlišil přitom vodiče a nevodiče. Jako první též prokázal - při spolupráci s Granville Whelerem - přenos elektřiny na vzdálenost, konkrétně asi 230 metrů, a objevil také elektrickou indukci. Je po něm pojmenována jednotka dávky záření (značka Gy). V letech 1731 a 1732 získal Copleyho medaili.\n\n"}
{"id": "1240539", "url": "https://cs.wikipedia.org/wiki?curid=1240539", "title": "Karel Skalník", "text": "Karel Skalník\n\nKarel Skalník (3. listopadu 1802 Hořín – 16. listopadu 1880 Mariánské Lázně) byl český umělecký zahradník.\n\nNarodil se jako prvorozený syn do rodiny uměleckého zahradníka Václava Skalníka a jeho ženy Teresie. V závěru života svého otce a předně po jeho smrti (1861) pečoval o mariánskolázeňské parky a pokračoval v jejich rozvoji. Studoval na Univerzitě Karlově a v Mariánských Lázních založil geologickou sbírku, v níž pak pokračoval jeho syn Karel. Sledoval také mariánskolázeňské meteorologické poměry. Na výsledky jeho pozorování se ve svých dílech odvolává Karl Heidler von Heilborn, jenž Skalníka považoval a označoval za schopného vědce. Heidlerův obdiv si získala též zásobní zahrada, v níž Skalník pěstoval i vzácné rostliny, které získával výměnou od hostů, jež se přijížděli do lázní léčit.\n\nSkalník se 16. května 1823 oženil s Annou Ludmilou Kubátovou, Češkou z Mariánských Lázní. Ze svazku vzešlo osm dětí, z nichž dva synové, a sice starší Karel a mladší Albert, se také věnovali zahradnictví. Manželka přežila svého chotě Karla Skalníka o šest let a zemřela v roce 1886.\n"}
{"id": "1240540", "url": "https://cs.wikipedia.org/wiki?curid=1240540", "title": "Teatro Regio Ducale", "text": "Teatro Regio Ducale\n\nTeatro Regio Ducale bylo milánské operní divadlo působící v letech 1717–1776. Na jeho místě dnes stojí La Scala.\n\nUvnitř milánského královského paláce (\"Palazzo Reale\") existovalo již od roku 1598 divadlo \"Salone Margherita\", nazvané podle Markéty Habsburské (1584–1611), manželky Filipa III. Španělského, který tehdy vládl Lombardii. Prošlo mnoha změnami, několikrát vyhořelo, až 5. ledna 1708 vyhořelo do základů.\n\nNa jeho místě bylo architektem Gerolamem Quadriou nejprve postaveno malé divadlo, které bylo uvedeno do provozu již 21. června 1708. Na náklady milánské šlechty bylo později postaveno reprezentativní divadlo, které zahájilo svou činnost 26. prosince 1717. Architekty byli Gian Domenico Barbieri a Domenico Valmagini, patrně s pomocí svého učitele Francesco Galli Bibiena. Divadlo mělo 5 pater lóží a ve své době bylo považováno za jedno z nejkrásnějších divadel Itálie.\n\nDivadlo bylo otevřeno představením opery Francesca Gaspariniho \"Costantino\". Divadlo mělo stálý orchestr s padesáti hudebníky a v následujících letech bylo svědkem premiér operních děl předních evropských skladatelů (Nicola Porpora, Niccolò Jommelli, Christoph Willibald Gluck, Giovanni Paisiello, Josef Mysliveček) včetně prvních oper Wolfganga Amadea Mozarta.\n\n25. ledna 1776, po představení opery La Merope Tommasa Traetty, divadlo vyhořelo. Na jeho místě a v jeho blízkosti byla postavena dvě nová divadla. Jedním bylo \"Nuovo Regio Ducal Teatro alla Scala\", dnešní slavná La Scala a druhým \"Teatro della Cannobiana\", dnešní neméně známé Teatro Lirico.\n\n\n\n"}
{"id": "1240541", "url": "https://cs.wikipedia.org/wiki?curid=1240541", "title": "Dub a buk v Jiřetíně pod Jedlovou", "text": "Dub a buk v Jiřetíně pod Jedlovou\n\nDub a buk v Jiřetíně pod Jedlovou jsou dva památné stromy poblíž kostela v Jiřetíně pod Jedlovou. Památné stromy byly vyhlášeny dne 10. srpna 2015, nachází se na parcele číslo 1730/1 v katastrálním území Jiřetín pod Jedlovou. Buk lesní červenolistý \"(Fagus sylvatica Alropunicea)\" má obvod kmene ve výšce 130 centimetrů 460 centimetrů, je vysoký 27 metrů, výška koruny je 24 metrů, průměr koruny je 15 metrů a jeho stáří se odhaduje na 120 let. Dub letní \"(Quercus robur)\" má obvod kmena 405 centimetrů ve výšce 130 centimetrů, výška stromu je 31 metrů, výška koruny je 26 metrů, průměr koruny 24 metrů a odhad stáří je 120 let. Dub byl vysazen v roce 1908 jako jubilejní u příležitosti 60. výročí vlády Františka Josefa I. \n\n\n"}
{"id": "1240542", "url": "https://cs.wikipedia.org/wiki?curid=1240542", "title": "Bad Traunstein", "text": "Bad Traunstein\n\nBad Traunstein (dříve Traunstein [im Waldviertel]) je městys v Rakousku ve spolkové zemi Dolní Rakousy v okrese Zwettl. Žije v něm 1041 obyvatel (podle sčítání z roku 2016).\n\nBad Traunstein se nachází v západní části spolkové země Dolní Rakousy. Leží asi 25 km jižně od Zwettlu. Jeho rozloha činí 47,45 km², z nichž 58,8% je jich zalesněných. Nejvyšší bod území městysu se nazývá Wachtstein, jehož vrchol má nadmořskou výšku 958 m. Je z něj výhled na celý region Waldviertel.\n\nÚzemí městyse Bad Traunstein se skládá ze čtrnácti částí (v závorce uveden počet obyvatel k 1.1.2015):\n\n\nPrvní písemná zmínka o Bad Traunsteinu je z roku 1361. V roce 1371 ještě sice byl obyčejná obec, ale zato měl již faru a byl sídlem soudu.\n\nOd roku 2006 vzplanul mezi Traunsteinem a sousedním městysem Ottenschlagem konkurenční boj ve zdravé turistice, ve kterém si Traunstein zajistil náskok. Tak zde byly po osmnácti měsících výstavby, dne 12. října 2008, otevřeny hejtmanem Dolních Rakous, Erwinem Pröllen, lázně za 18 milionů €. Díky tomu městys zažádal 9. září 2009 o přejmenování z Traunstein na Bad Traunstein. Od 20. května 2010 mu správní úřad Dolních Rakous umožnil nazývat se tak oficiálně.\n\n"}
{"id": "1240547", "url": "https://cs.wikipedia.org/wiki?curid=1240547", "title": "Józef Andrzej Frasik", "text": "Józef Andrzej Frasik\n\nJózef Andrzej Frasik (1. února 1910 Rakowice - 23. prosince 1983 Krakov) byl polský spisovatel a básník. \nVystudoval polskou filologii na Jagellonské univerzitě. Debutoval jako básník v roce 1929 v Kuryer Literacko-Naukowy. Byl spjat s autentisty v čele s Stanislawem Czernikem. V letech 1934-1935 byl redaktorem týdeníku \"Gazeta Artystów\". Podílel se na zářijové kampani v roce 1939. V letech 1945-1947 byl členem redakční komise týdeníku \"Wieś\". Byl také dlouholetým ředitelem literární redakce Polského rozhlasu v Krakově a režisérem literárních pořadů.\n\n"}
{"id": "1240548", "url": "https://cs.wikipedia.org/wiki?curid=1240548", "title": "Ples (rozcestník)", "text": "Ples (rozcestník)\n\nPles může označovat:\n"}
{"id": "1240549", "url": "https://cs.wikipedia.org/wiki?curid=1240549", "title": "FAdeA IA-100", "text": "FAdeA IA-100\n\nIA-100 je cvičný letoun v současné době vyvíjený v argentinské \"Fábrica Argentina de Aviones\". Patří do kategorie akrobatických dvoumístných strojů použitelných k pilotnímu výcviku v oblasti civilního i vojenského letectví. Je plně zkonstruován z kompozitních materiálů. V roce 2015 byl veřejnosti představen jeho technologický demonstrátor, a 8. srpna 2016 prototyp podnikl první let o délce 58 minut. Typ bude v budoucnu užíván Argentinským letectvem.\n\nIA-100 je konstrukcí vyvíjenou podle vlastního projektu společností \"Fábrica Argentina de Aviones\" (FAdeA) a stavěnou v jejích výrobních zářízeních, za použití některých komponentů dodávaných dalšími argentinskými subdodavateli. \n\nProjekt má čtyři vývojové fáze:\n"}
{"id": "1240553", "url": "https://cs.wikipedia.org/wiki?curid=1240553", "title": "Okrouhlé Hradiště (hradiště)", "text": "Okrouhlé Hradiště (hradiště)\n\nOkrouhlé Hradiště (též hradiště Hradišťský kopec či Hradišťský vrch) je archeologická lokalita na vrcholu Hradišťského kopce mezi Okrouhlým Hradištěm a Konstantinovými Lázněmi v okrese Tachov, kde stávalo pravěké hradiště z doby bronzové. Je významné tím, že bylo osídleno relativně krátkou dobu pouze lidem nynické skupiny. Areál hradiště je chráněn jako kulturní památka a v roce 1995 bylo zapsáno na seznam národních kulturních památek.\n\nHradiště bylo osídleno v mladším období pozdní doby bronzové lidem nynické skupiny v období 950/920–800 let před naším letopočtem. Informace o hradišti přineslo několik archeologických výzkumů, ze kterých byl nejvýznamnější výzkum v letech 1960–1964 v předpolí lomu. Celkem při něm bylo prozkoumáno 1 818 m² plochy a val. Nalezeno bylo přes 37 tisíc úlomků keramiky z pozdní doby bronzové a nepočetné nálezy z eneolitu až pozdního středověku.\n\nHradiště s rozlohou přes padesát hektarů zaujalo vrcholovou plošinu Hradišťského kopce v nadmořské výšce okolo 630 metrů. Z jeho opevnění se dochoval nízký obvodový val dlouhý 3 700 metrů, který je pozůstatkem hradby. Její konstrukci tvořily dvě řady nasucho kladených kamenů postavené 250–275 centimetrů od sebe a prostor mezi nimi byl vysypán hlínou a menšími kameny. Podle destrukce se její původní výška odhaduje na pouhých 150 centimetrů. Val prolamovala pětice bran. Nejlépe jsou dochované zdvojená uličková brána na východě a severní brána s dovnitř zahnutými rameny. Severozápadní část hradiště byla zničena lomem.\n\nUvnitř opevněné plochy se nacházejí tři prameny a průzkum odkryl zbytky několika desítek porůznu rozmístěných zahloubených staveb. Jejich délka se pohybovala v rozsahu 200–540 centimetrů a šířka 200–460 centimetrů. Největší měly vnitřní plochu 16 m². Ohniště byla umístěna v mělké jámě na jejich okraji nebo v těsné blízkosti. Kromě obytných staveb bylo odkryto větší množství zásobních jam a sklípků.\n\nVrcholová plošina kopce je volně přístupná po zeleně značené turistické trase, se kterou souběžně vede naučná stezka. Jižní část kopce s nejvyšším bodem je chráněna jako přírodní rezervace Hradišťský vrch.\n\n"}
{"id": "1240561", "url": "https://cs.wikipedia.org/wiki?curid=1240561", "title": "Sebedražie", "text": "Sebedražie\n\nSebedražie je obec na Slovensku v okrese Prievidza v Trenčínském kraji ležící na severozápadním úpatí pohoří Vtáčnik.\n\nPrvní písemná zmínka o obci je z roku 1477. Dominantou obce je římskokatolický kostel svaté Barbory z roku 1642.\n\n"}
{"id": "1240562", "url": "https://cs.wikipedia.org/wiki?curid=1240562", "title": "Ross Rocklynne", "text": "Ross Rocklynne\n\nRoss Rocklinne, vlastním jménem Ross Louis Rocklin (21. února 1913 Cincinnati, Ohio – 29. října 1988 Los Angeles, Kalifornie) byl americký spisovatel science fiction, jeden z autorů období tzv. Zlatého věku sci-fi.\n\nPravidelně přispíval do několika pulpových magazínů včetně \"Astounding Stories\", \"Fantastic Adventures\" a \"Planet Stories\", nikdy však nedosáhl slávy svých současníků jako byl Robert A. Heinlein, Lyon Sprague de Camp nebo Isaac Asimov. Nejznámějšími jeho povídkami tohoto období je \"The Men and the Mirror\" (1938, Dva muži a zrcadlo) a \"Time Wants A Skeleton\" (1941), která se stala součástí několika antologií. V polovině padesátých let přestal publikovat, další díla vydal až o čtrnáct let později. Roku 1972 překvapil svou novelou \"Ching Witch!\" nominovanou na cenu Nebula.\n\n\nZ autorova díla vyšly česky (časopisecky) pouze dvě povídky:\n\n"}
{"id": "1240563", "url": "https://cs.wikipedia.org/wiki?curid=1240563", "title": "TV Sever", "text": "TV Sever\n\nSlovo TV Sever má více významů:\n\n"}
{"id": "1240565", "url": "https://cs.wikipedia.org/wiki?curid=1240565", "title": "Kižský pogost", "text": "Kižský pogost\n\nKižský pogost (rusky \"Кижский погост\") je architektonický komplex zapsaný na seznam světového dědictví UNESCO. Nachází se na ostrově Kiži na Oněžském jezeře. Je tvořen dvěma kostely a zvonicí z 18. - 19. století, obehnanými replikou tradiční ohrady pogostů. Na ostrově se také nachází skanzen, zřízený v 60. letech 20. století, do kterého byla převezena celá řada dřevěných památek Karélie.\n\nSlovem \"pogost\" se míní v tomto kontextu administrativně-církevní středisko, jaká vznikala v řídce obydlených oblastech ruského severu. Obyvatelstvo zde totiž bylo kvůli tvrdým přírodním podmínkám příliš rozptýleno, než aby mohy vznikat klasické obce, proto vznikaly pogosty, jakési venkovské dvorce, které obyčejně tvořilo pouze pár stavení a které sloužily jako centrum místní komunity.\n\nSlovo \"kiži\" pravděpodobně pochází z vepštiny a znamená nejspíše vodní rostliny, rostoucí na dně jezera.\n\nNa konci 17. století začal novgorodský podnikatel Semjon Gavrilov zavádět průmyslovou výrobu kovů v Karélii. U Oněžského jezera našel ložisko měděné rudy, a tak zde začal roku 1669 spolu se dvěma dánskými hutníky budovat několik hutí ve vesnicích Šuňga a Kiži. Do konce 17. století již v Kižském pogostu stály 3 takové hutě. Pogost tak získal výrazný impuls k rozvoji, který dal vzniknout unikátní dřevěné architektuře.\n\nZdejší hutě sloužily zprvu k tavení mědi, avšak kvůli ztrátovosti provozu zde byla nakonec zavedena výroba železa. Místní obyvatelstvo se stavělo ke zřizování hutí krajně nepřátelsky. Vadily jim jednak velké zábory zemědělské půdy a lesů v souvislosti s těžbou rud, jednak zavedení povinnosti pracovat v hutích a také likvidace místních řemeslných zpracovatelů železa. Když chtěli nevolníky odpírající pracovat v hutích přinutit silou, vzbouřili se a pod vedením svého starosty napadli vozky přivážející rudu a osadu vzniklou spolu s hutí. Toto ozbrojené povstání potlačil až oddíl střelců.\n\nK největšímu povstání nevolníků došlo v letech 1769-1771. Velitelé vzpoury Kliment Alexejevič Sobolev, Semjon Kostin a Andrej Salnikov byli potrestáni zbičováním, uříznutím nosu, vypálením znamení a doživotními nucenými pracemi na Sibiři. Desítky nevolníků byly odvlečeny na nucené práce či do armády nebo jim byly uděleny tělesné tresty.\n\nNa začátku 20. století začal být mezi ruskými umělci a architekty populární sever a jeho památky, velmi často proto navštěvovali právě ostrov Kiži. Významný ruský umělec a ilustrátor Ivan Biblin napsal: \"„…nikde jsem neviděl takový rozmach tvůrčí fantazie jako na Kiži. Co to bylo za architekta, který postavil takové kostely!“\"\n\nPostupně se Kiži stávalo známým v celém Ruském impériu. Vydávaly se pohledy s obrázky Kižského pogostu, roku 1911 si dokonce sám car Mikuláš II. zakoupil obraz od malíře Šluglejta \"„Na dalekém Severu“\", zachycující právě Kižský pogost.\n\n2. října 1945 bylo z rozhodnutí vedení Karelo-finské SSSR území Kižského pogostu vyhlášeno státní přírodní rezervací.\n\n1. ledna 1966 bylo potom na základě architektonického komplexu Kižského pogostu zřízeno Státní historicko-architektonické muzeum Kiži. Stávající stavby byly doplněny o desítky kapliček, domů i hospodářských stavení, které sem byly převezeny z celé Karélie.\n\nRoku 1990 byl Kižský pogost zařazen na seznam světového dědictví UNESCO (pouze samotný pogost, nikoli ostatní objekty skanzenu). Výnosem prezidenta Jelcina byl potom celý skanzen zanesen do Státního seznamu zvláště cenných objektů kulturního dědictví národů Ruské federace.\n\nArchitektonický komplex Kižského pogostu naplňuje následující kritéria světového dědictví UNESCO:\n\nSamotný Kižský pogost se skládá z následujících čtyř památek:\nNeznámější budova celého komplexu, vysoká 37 metrů, dekorovaná 22 věžičkami. Postavena byla roku 1714 na místě staršího kostelíka, který shořel po úderu blesku.\n\nPodle jedné z legend byl vystavěn pomocí jediné sekyry (bez hřebíků) tesařem Nestorem. Po dokončení svého díla měl tesař hodit sekyru do jezera, aby nikdo jiný nemohl zhotovit takovou impozantní stavbu.\n\nVe skutečnosti jména stavitelů neznáme. Základ stavby je však skutečně zhotoven v souladu s tradičním ruským tesařstvím bez použití jediného hřebíku. Ty byly použity pouze v kupolích.\n\nJedná se o letní chrám, který nedisponuje vytápěním, v zimě se v něm tak bohoslužby nekonaly. Základem stavby je osmihranný srub. Oltářní přístavba na východní straně má formu pětiúhelníku. K hlavní části chrámu přimykají ještě tři další přístavky, z nichž jeden sloužil jako jídelna. Ikonostas vzniknul nejspíše někdy v 2. polovině 18. století a obsahuje 102 ikon různého stáří.\n\nBudova nemá základy, je umístěna pouze na kamenný podklad. Základním použitým materiálem je borovicové dřevo. Na střechy byla použita borovice a jedle, věžičky jsou pokryty dřevem osiky.\n\nNa začátku 19. století byla stavba obložena fošnami a věže zakryty plechem. Současnou podobu chrám získal během restaurátorských prací v 50. letech 20. století.\n\nTento chrám vyrostl taktéž na místě staršího vyhořelého kostelíka, a sice roku 1764. Jedná se o zimní chrám - bohoslužby se zde slouží od 1. října do Velikonoc. Vysoký je 27 m, dlouhý 32 m a široký 8,7 m.\n\nNeznámému tesaři se podařilo vytvořit nový chrám tak, aby perfektně doplňoval chrám stávající. Osm věžiček obkružuje devátou centrální, aniž by se snažily zastínit krásu staršího souseda.\n\nSamotná stavba se seskládá ze čtyř částí, které jsou postaveny za sebou ve směru ze západu na východ: Prvně síň, potom jídelna, chrám (nejvyšší část stavby) a oltářní přístavek.\n\nJídelna byla běžnou částí církevních staveb v Rusku, kde plnila hlavně v zimním období funkci společenského sálu vesnice. Zde se probíraly obecní záležitosti, probíhaly zde soudy, četly se carské nebo knížecí výnosy, volili zástupci a podobně.\n\nChrám prošel stavebními úpravami ve 2. polovině 19. století (byl např. odstraněn starý oltář a nahrazen novým), současnou podobu získal v 50. letech 20. století, kdy byl zrestaurován do předpokládané původní podoby.\n\nZvonice byla vystavěna roku 1863 na místě staré, která byla rok před tím stržena kvůli své \"vetchosti\". Roku 1874 byla přestavěna a zpevněna její vrchní část.\n\nUvnitř čtvercové stavby se nachází předsíň, schodiště a komora. Kompozice stavby zcela odpovídá tradicím, jedná se o osmiúhelník umístěný na čtvercovém základu, který zastřešuje věž nesená devíti sloupy. Zhotovena je z borovice a smrku.\n\nPůvodní dřevěná ohrada pogostu se nedochovala, v současnosti je zde k vidění ohrada z roku 1959, která byla postavena na základě ohrad dochovaných v jiných severských pogostech.\n\n"}
{"id": "1240566", "url": "https://cs.wikipedia.org/wiki?curid=1240566", "title": "Kostel Nejsvětější Trojice (Nová Ves)", "text": "Kostel Nejsvětější Trojice (Nová Ves)\n\nKostel Nejsvětější Trojice je nevyužívaný římskokatolický, v minulosti farní kostel v Nové Vsi v okrese Sokolov. Od roku 1963 je kostel chráněn jako kulturní památka. Nedaleko kostela při cestě ke hřbitovu stojí sloup se sousoším Nejsvětější Trojice, vyhlášený roku 2012 kulturní památkou.\n\nNa místě dnešního kostela stála barokní kaple Nejsvětější Trojice, postavená v letech 1700 až 1707. Jako filiální spadala pod kostel svatého Jiří v Bečově nad Teplou. V barokním stylu byla kaple rozšířena na kostel prodloužením původní lodi a přístavbou zvonové věže. Vnitřní vybavení kostela bylo doplněno roku 1733 a následně byl kostel zasvěcen Nejsvětější Trojici a Korunování Panny Marie. Roku 1738 byly na stěnu kostela umístěny sluneční hodiny. Nová věž kostela dlouho nevydržela a roku 1760 musela být snesena. Místo ní byla v letech 1764 až 1771 před západním průčelím kostela postavena nová hranolová zvonová věž s typickým barokním cibulovým zakončením. Ve štítovém nástavci portálu je uveden letopočet 1767. Po odsunu německého obyvatelstva po druhé světové válce došlo k začlenění Nové Vsi do vojenského újezdu Prameny. Následně došlo k devastaci nejen kostela, ale i postupnému zániku původních domů a usedlostí v Nové Vsi. Kostel chátral, sloužil k jiným účelům, například jako skladiště, kino či kulturní sál pro vojáky. Devastace pokračovala i po odchodu armády. Na počátku 21. století byl kostel v havarijním stavu. Uvnitř již prázdný kostel byl převeden z majetku církve do vlastnictví obce. Obec zahájila roku 2011 postupnou rekonstrukci kostela. V roce 2013 byla provedena oprava cibulové báně věže a střechy sakristie a byla položena nová krytina střechy lodi. Kostel byl nově omítnut. Opravy probíhají i v současnosti (2016).\n\nKostel je jednolodní neorientovaná stavba na obdélném půdorysu s protáhlým trojbokým odsazeným presbytářem. Sedlová střecha byla původně šindelová, nyní eternitová. Připojená čtvercová sakristie má v ose valbovou stříškou. Hranolová věž je ukončena osmibokou věžičkou s cibulovou bání. Čelní stěna a rovněž zaoblená nároží věže jsou z pískovcových kvádrů. Nároží zdobí kamenné pilastry. Na čelní straně věže je kamenný portál. V bočních stěnách věže se nacházejí obdélná, polokruhově ukončená okna. Stěny věže jsou pod střechou ukončeny mohutnou římsou.\n\nLoď obdélného půdorysu je plochostropá, původně byla kryta dřevěným barokním kazetovým stropem z počátku 18. století. V období působení armády ve vojenském újezdu Prameny došlo ke zničení interiéru kostela. Původní kruchta byla odstraněna a nahrazena promítacím podiem. Stržen byl stržen původní kazetový strop a nahrazen vlnitým plechem. Část původního kazetového stropu se nyní nachází v loketském hradu. Nejhodnotnější uměleckým dílem kostela byl hlavní oltář Korunování Panny Marie z roku 1708, pocházející z dílny chebského sochaře a řezbáře Johanna Karla Stilpa. Jedná se o dynamickou kompozici s bohatou figurální výzdobou. Ústředním motivem je ikonograficky ustálené Korunování Panny Marie. Celá scéna byla doplněna o četné postavy archandělů a andělů. Některé vybavení kostela bylo převezeno do jiných kostelů, zbytek byl zničen nebo rozkraden. Hlavní oltář a křtitelnice byly převezeny do kostela sv. Víta v Radošovicích na Benešovsku, varhany, obrazy křížové cesty, dva zvony a tři sochy světců jsou v kostele sv. Václava ve Václavicích. Kostel chátral i poté, co armáda opustila prostor Slavkovského lesa. Po roce 1989 byl kostel několikrát vykraden. Po prvním vloupání, kdy zmizely některé sochy, bylo několik nejcennějších barokních skulptur převezeno do centrálního depozitáře pražského arcibiskupství. Při další krádeži ovšem zmizely další sochy, například socha sv. Víta, sv. Norberta a sv. Vojtěcha.\n\n"}
{"id": "1240567", "url": "https://cs.wikipedia.org/wiki?curid=1240567", "title": "Národní park Kings Canyon", "text": "Národní park Kings Canyon\n\nNárodní park Kings Canyon (anglicky \"Kings Canyon National Park\") je národní park ve středovýchodní části Kalifornie ve Spojených státech amerických. Kings Canyon leží na jihu pohoří Sierra Nevada.\n\nZápadně od národního parku se nachází San Joaquin Valley (jižní část Velkého kalifornského údolí), východně leží údolí Owens Valley a pohoří Inyo Mountains. Jižně na Kings Canyon navazuje další kalifornský národní park Sequoia.\nKaňonem protéká řeka Kings River, která má tři hlavní zdroje: řeky North Fork Kings River, Middle Fork Kings River a South Fork Kings River. Všechny tyto hlavní přítoky Kings River pramení pod nejvyššími štíty Sierry Nevady a tečou směrem na západ. Kaňony řek Middle Fork a South Fork Kings River náleží k nejhlubším ledovcovým údolím v Severní Americe. Více známý je kaňon řeky South Fork Kings River, kterým částečně prochází a kde končí Kalifornská státní silnice 180 (SR 180). Výška mezi dnem a horními okraji kaňonu se pohybuje mezi 1 500 až 2 500 metrů. Nechybí více jak 1 000 metrů kolmé skalní stěny. Dno kaňonu dosahuje největší šířky 800 m a je pokryto silnou vrstvou sedimentů. Severněji ležící kaňon Middle Fork Kings River je téměř nedostupný.\n\nPark se skládá ze dvou částí. V západní, menší (méně než 10% rozlohy), rostou sekvojovce obrovské. V této části parku nazývané \"Redwood Mountain Grove\" rostou objemem největší stromy na světě.\nDruhou, východní část (více než 90% rozlohy parku), pak tvoří prameny řeky \"Kings River\", která následně protéká kaňonem \"Kings Canyon\" s hloubkou 2 500 m. Náleží tak k nejhlubším kaňonům ve Spojených státech. Nejvyšší horou parku je North Palisade (4 341 m), třetí nejvyšší vrchol pohoří Sierra Nevada.\n\nV nejnižších polohách rostou především kalifornské duby Kellogovy a duby Douglasovy. Na velmi suchých místech rostou pouze keře larey \"(Larea tridentata)\". Nad úrovní dubů rostou především borovice těžké. Ve vyšších polohách, kde je již více vlhko, jsou hlavními stromy jedle stejnobarvá, pazerav sbíhavý a nejvyšší druh americké borovice, borovice Lambertova. V nadmořské výšce 1 500 až 2 550 m pak rostou nejobjemnější stromy na Zemi – sekvojovce obrovské. Tyto stromy rostou pouze v těchto nadmořských výškách a pouze na západních svazích pohoří Sierra Nevada. Nejvyšší sekvojovci dosahují výšky přes 80 i 90 metrů, šířky kmene v základně přes 10 metrů a stáří přes 3 000 let.\nMezi sekvojovci rostou nejvíce borovice Jeffreyovy. Ve výškách nad 2 400 m rostou zejména jedle nádherné. Ještě výše, pak náročných podmínkách borovice Murrayovy a jedlovce Mertensovy.\n"}
{"id": "1240571", "url": "https://cs.wikipedia.org/wiki?curid=1240571", "title": "Göpfritz an der Wild", "text": "Göpfritz an der Wild\n\nGöpfritz an der Wild (česky: Kypřice) je městys v Rakousku ve spolkové zemi Dolní Rakousy v okrese Zwettl. Žije v něm 1856 obyvatel (podle sčítání z roku 2016).\n\nGöpfritz an der Wild se nachází v severozápadní části spolkové země Dolní Rakousy, v samém srdci regionu Waldviertel. Leží na silnici B2 asi 20 km severovýchodně od Zwettlu. Jeho rozloha činí 60,72 km², z nichž je 36,93% zalesněných.\n\nÚzemí městyse Göpfritz an der Wild se skládá z devíti částí (v závorce uveden počet obyvatel k 1.1.2015):\n\n\nPrvní písemná zmínka o Göpfritz an der Wild pochází z roku 1308.\n\nZnak městysu je následující. Na modrém poli se vznáší zlaté písmeno G, napsáno gotickým písmem. Ve spodní části se nachází kopcovitá louka, obklopená jehličnatými lesy, na níž nalezneme tři pařezy. V popředí se vypíná mladá vysoká jedle. Celý znak lemují bronzové ornamenty.\n\n\n"}
{"id": "1240574", "url": "https://cs.wikipedia.org/wiki?curid=1240574", "title": "Ulicová vesnice", "text": "Ulicová vesnice\n\nUlicová vesnice, zkráceně též ulicovka je tradiční typ podlouhlé vesnice, kde jsou domy seřazeny podél obou stran místní komunikace. Na rozdíl od silnicovky se nejedná o dálkovou komunikaci, cesta ve vsi obvykle končí. Pokud má vesnice protáhlou náves nebo se zástavba v určitém místě rozšiřuje, označuje se jako \"návesní ulicovka\".\n\nUlicové vesnice se vyskytují v Čechách, na Moravě, v Podunajské nížině a na východním Slovensku.\n\n"}
{"id": "1240580", "url": "https://cs.wikipedia.org/wiki?curid=1240580", "title": "Patrik Polívka", "text": "Patrik Polívka\n\nPatrik Polívka (* 4. března 1994 Plzeň) je český lední hokejista hrající na postu brankáře. Momentálně působí v americkém klubu Carolina Thunderbirds hrající FHL.\n\nSvou kariéru začínal v mládežnických výběrech HC Škody Plzeň. V roce 2012 odešel do severní Ameriky a nastupoval za Victoria Royals v tamní soutěži Western Hockey League (WHL). Po dvou sezónách se ale vrátil zpět do České republiky, kde v ročníku 2014/2015 nastupoval střídavě za Škodu Plzeň. Ta jej formou hostování nechala chytat v klubech: BK Havlíčkův Brod a SHC Klatovy. V ročníku 2016/2017 nastupoval jak za Plzeň, tak za Slavii Praha, kam přešel na hostování do konce sezóny. Nahradil zde Alexandra Hyláka, který ze Slavie v rámci úsporných opatření klubu přestoupil do Plzně. Se Slávií prodloužil smlouvu, kontrakt s ním ale klub na začátku sezóny 2018/2019 rozvázal. Polívka tak sezónu dochytal ve 2. lize, konkrétně za Draky Šumperk, za které v minulosti odehrál jeden zápas. Další rok se vydal chytat opět do USA, konkrétně do ligy FHL.\n"}
{"id": "1240582", "url": "https://cs.wikipedia.org/wiki?curid=1240582", "title": "Geosynchronous Satellite Launch Vehicle", "text": "Geosynchronous Satellite Launch Vehicle\n\nGeosynchronous Satellite Launch Vehicle (hindsky: भूस्थिर उपग्रह प्रक्षेपण यान), zkráceně jako GSLV, je nosná raketa provozovaná Indickou kosmickou agenturou (ISRO).\n\nNa projektu GSLV byli zahájeny práce v roce 1990 s cílem získání indického nosiče pro geostacionární družice. Indie byla závislá na Spojených státech a Evropě pro vynášení třídy družic INSAT.\n\nGSLV používá hlavní komponenty, které jsou již osvědčené v Polar Satellite Launch Vehicle (PSLV) odpalovací zařízení v podobě startovacích motorů S125/S139 na pevná paliva a motoru Vikas na kapalná paliva. Třetí stupeň byl pořízen od ruské společnosti Glavcosmos na základě dohody podepsané v roce 1991. Rusko z dohody vycouvalo po amerických sankcích, které byly zavedeny v květnu 1992. ISRO započal vyvíjet projekt kryogenního horního stupně v dubnu 1994. Ruskem potvrdilo prodej 7 kryogenních stupňů a jedné pozemní makety stupně, namísto 5 stupňů a kryogenní technologie k jejich výrobě.\n\nNosič GSLV je 49 metrů vysoký, se startovní hmotností 415 tun, má tři stupně s pevnými, kapalnými a kryogenními pohonnými hmotami. Náklad chrání kryt, který je 7,8 metru dlouhý a má 3,4 metru v průměru a chrání elektroniku nosiče a družice během jejich letu atmosférou. Kryt je odhozen, když nosič dosáhne nadmořské výšky asi 115 km.\n\nGSLV používá pro telemetrii S-band a C-band transpondérů pro monitorování chodu nosiče, sledování výkonu, sledování dráhy, dodržení letového koridoru, bezpečnosti letu a předběžné dráhy. Redundantní palubní inerciální navigační systém/Inerciální naváděcí systém GSLV sídlí na jeho palubě a řídí nosič od startu po cílovou dráhu. Digitální autopilot a obvody naváděcího systému zajišťují požadovanou výšku manévru a doručení družice na zadanou oběžnou dráhu.\n\nGSLV může umístit přibližně 5000 kg na nízkou oběžnou dráhu prográdního (východního) směru. S GSLV Mk.1, pomocí ruského stupně 12KRB, s kryogenním raketovým motorem KVD-1, GSLV může umístit až 2200 kg na 18° geostacionární oběžnou dráhu. S GSLV Mk.2 používající indický kryogenní motor CE-7.5 ve třetím stupni, namísto ruského kryogenního motoru.\n\nDne 5. ledna 2014 byla vypuštěna družice GSAT-14.\n\nDne 27. dubna 2015 byl na dráhu přechodovou ke geostacionární vypuštěn satelit GSAT-6 o hmotnosti 2117 kg.\n\nDne 8. září 2016 Indie vyslala na geostacionární dráhu meteorologickou družici INSAT 3DR.\n\nDne 5. května 2017 byla na geostacionární dráhu vypuštěna komunikační družice GSAT-9.\n\n\n"}
{"id": "1240584", "url": "https://cs.wikipedia.org/wiki?curid=1240584", "title": "Douglas da Silva", "text": "Douglas da Silva\n\nDouglas da Silva (* 7. března 1984, Florianópolis, Brazílie) je brazilský fotbalový obránce, od roku 2016 hráč českého klubu FK Mladá Boleslav.\nProšel angažmá v Brazílii, Izraeli, Lotyšsku, Rakousku a České republice. S FC Red Bull Salzburg vyhrál rakouskou Bundesligu i ÖFB-Cup, s Hapoelem Tel Aviv izraelskou nejvyšší ligu i izraelský pohár.\n\n\n"}
{"id": "1240592", "url": "https://cs.wikipedia.org/wiki?curid=1240592", "title": "Rekkared I.", "text": "Rekkared I.\n\nRekkared I. také Reccared I. ( \"Reccaredus\") (559–601 Toledo) byl vizigótským králem v Hispánii a Septimánii od roku 586 do roku 601. Jeho panování charakterizovalo vrcholný posun v historii křesťanství, když se v roce 587 zřekl ariánského vyznání ve prospěch katolického vyznání.\n\nRekkared byl mladším synem krále Leovigilda a jeho první manželky Theodosie. Měl staršího bratra Hermenegilda. Stejně jako jeho otec, měl i Rekkared za sídelní město Toledo. Vizigótští králové a šlechtici v Hispánii a Septimánii byli převážně ariánští křesťané, zatímco hispano-římská populace byla římskokatolického vyznání. Katolický biskup Leander ze Sevilly byl nápomocný při konverzi staršího syna a dědice vizigótského trůnu Hermenegilda ke katolické víře. Za tento čin byl Leander vyhnán králem Leovigildem ze země a syn Hermenegild byl popraven.\n\nV lednu roku 587 se Rekkared vzdal ariánského vyznání a přijal katolickou víru, což byl velký zlom pro vizigótskou Hispánii. Většina ariánských šlechticů v Toledu a okolí následovala jeho příkladu, ale ve vzdálenějších místech vznikala ariánská povstání proti katolicismu. Zejména v Septimánii v nejsevernější provincii, která se nacházela za Pyrenejemi, kde povstání vedl ariánský vůdce biskup Athaloch. Jeho přívrženci byli katoličtí nepřátelé, vyznávající Areiosovo hlásání. Burgundský král Guntram viděl povstání v Septimánii jako příležitost k získání tohoto území se kterým jeho království sousedilo a proto vyslal do Septimánie generála Desideriuse. Rekkared zareagoval tím, že do Septimánie také vyslal svou armádu, která ariánské povstalce i jejich katolické spojence s velkou převahou porazila. Desiderius sám byl zabit., \n\nDalší spiknutí vypuklo na západě v Lusitánii, v čele se Sunnou, ariánským biskupem v Méridě a Seggou. Toto spiknutí se podařilo Rekkaredovu generálovi Claudiovi potlačit. Sunna byl vykázán do Mauritanie Tingitana (dnešní Maroko) a Seggo do Galicie. Poslední vzpourou v roce 588 v čele s ariánským biskupem Uldilou a Goiswinthou, vdovou po králi Leovigildovi, byla potlačená a biskup Uldila byl vyhoštěn ze země.\n\nBratr Isidora, Leander ze Sevilly v květnu roku 589 svolal ve jménu krále 3. koncil v Toledu. Koncil projednával nové právo ve prospěch nového katolického království. Leander a katoličtí biskupové okamžitě zavedli zákon vynucující konverzi Židů a prohlásili pozůstatky ariánství jako \"kacířství\". \n\nInformace o další vládě krále Rekkareda jsou sporné. Jan z Biclara, Rekkaredův současník, končí své zápisky u 3. koncilu v Toledu. Isidor ze Sevilly oceňuje jeho mírovou vládu, milost a velkorysost. Vrátil dokonce i soukromý majetek včetně toho, který byl zabaven jeho otcem. Založil mnoho kostelů a klášterů. Papež Řehoř Rekkareda v srpnu 599 písemně (Epp. IX. 61, 121) velebí a to zejména pro odmítání úplatků, které mu nabízeli Židé za zrušení zákonů proti nim. Poslal Rekkaredovi kus Svatého Kříže, fragmenty řetězce svatého Petra a vlasy svatého Jana Křtitele.\n\nRekkared zemřel přirozenou smrtí v Toledu. Nástupcem byl jeho mladistvý syn Liuva II.\n\n"}
{"id": "1240597", "url": "https://cs.wikipedia.org/wiki?curid=1240597", "title": "Grafenschlag", "text": "Grafenschlag\n\nGrafenschlag je městys v Rakousku ve spolkové zemi Dolní Rakousy v okrese Zwettl. Žije v něm 902 obyvatel (podle sčítání z roku 2016).\n\nGrafenschlag se nachází v severozápadní části spolkové země Dolní Rakousy v regionu Waldviertel. Leží na silnici B36 asi 10 km jižně od Zwettlu.\n\nÚzemí městyse Grafenschlag se skládá z osmi částí (v závorce uveden počet obyvatel k 1.1.2015):\n\n\nPrvní písemná zmínka pochází z roku 1321 ve tvaru \"marchtmuel iuxta Grevenschlag\". Dne 15. října 1905 byl Grafenschlag připojen k železniční síti. První světová válka si mezi občany města také vyžádala nějaké oběti, ale největší katastrofa se udála 18. března 1921. Tehdy se obcí rozšířil požár a po jeho zlikvidování zůstalo stát jen šest z padesáti dvou domů. 9. května 1945 byl městys obsazen sovětskými vojsky až do konce okupace roku 1955. V poválečném období se udála řada změn, při kterých začal Grafenschlag ztrácet svůj venkovský charakter. V roce 1967 se spojil spolu s obcí Kleinnondorf a roku 1970 se připojil i Langschlag.\n\n"}
{"id": "1240598", "url": "https://cs.wikipedia.org/wiki?curid=1240598", "title": "Národní park Wrangell-St. Elias", "text": "Národní park Wrangell-St. Elias\n\nNárodní park Wrangell-St. Elias (anglicky \"Wrangell–St. Elias National Park and Preserve\") je rozlohou největší národní park ve Spojených státech amerických. Leží na jihovýchodě Aljašky, v blízkosti hranice s Kanadou. Východně na park navazuje kanadský národní park Kluane. Park tvoří Wrangellovo pohoří, západní část pohoří sv. Eliáše a východní část pohoří Chugach Mountains. Společně s okolními parky (Kluane, Glacier Bay a Tatshenshini-Alsek) je součástí světového přírodního dědictví UNESCO pod společným názvem Kluane/Wrangell–St. Elias/Glacier Bay/Tatshenshini-Alsek.\n\nOblast má jeden z nejvyšších horských reliéfů na světě. Devět hor v národním parku náleží mezi 16 nejvyšších ve Spojených státech.\nV pohoří sv. Eliáše leží nejvyšší hora národního parku Mount Saint Elias (5 489 m), současně druhá nejvyšší hora Spojených států a Kanady. Ve Wrangelově pohoří se nachází aktivní sopka Mount Wrangell (4 317 m). Z dalších známých nejvyšších hor zde leží Mount Bona (5 029 m), Mount Blackburn (4 996 m) nebo Mount Sanford (4 949 m). Dále se na území parku nachází Malaspina Glacier (3 900 km²), největší piedmonstký ledovec v Severní Americe, Hubard Glacier, s délkou 122 km jeden z nejdelších ledovců na Aljašce a Nebesna Glacier (85 km), nejdelší údolní ledovec na světě.\n\nV parku roste 936 druhů cévnatých rostlin. Nejvíce jsou zastoupeny šáchorovité (111 druhů), hvězdnicovité (87 druhů) a lipnicovité (79 druhů). Z 13 druhů stromů zde například rostou topol osikovitý, bříza papírovitá, smrk černý nebo smrk sivý.\n\nMístní faunu tvoří 16 000 ovcí aljašských, kamzíci běláci, losi, karibu, medvědi baribalové a vlci.\n"}
{"id": "1240599", "url": "https://cs.wikipedia.org/wiki?curid=1240599", "title": "Tyrrell (rozcestník)", "text": "Tyrrell (rozcestník)\n\nTyrrell [\"tírl\"] může znamenat:\n\n\n"}
{"id": "1240607", "url": "https://cs.wikipedia.org/wiki?curid=1240607", "title": "Großgöttfritz", "text": "Großgöttfritz\n\nGroßgöttfritz je městys v Rakousku ve spolkové zemi Dolní Rakousy v okrese Zwettl. Žije v něm 1359 obyvatel (2016).\n\nGroßgöttfritz se nachází v severozápadní části spolkové země Dolní Rakousy; leží asi 9 km jižně od Zwettlu. Jeho rozloha činí 40,06 km², z této rozlohy je 41,53 % zalesněno.\n\nÚzemí městyse se skládá z osmi částí:\n\n\nStarostou městyse je Johann Hofbauer. V devatenáctičlenném zastupitelstvu je 12 členů ÖVP, 4 členové FPÖ a 3 členové SPÖ.\n\n"}
{"id": "1240610", "url": "https://cs.wikipedia.org/wiki?curid=1240610", "title": "Warfalla", "text": "Warfalla\n\nWarfalla (arabsky: ورفلة) je kmen, který žije v západní části Libye, v Baní Walíd. Během občanské války kmen několikrát povstal proti Národní přechodné radě, což je také důvodem, proč povstalci nemohli město dlouho dobýt; bylo totiž jedním z nejvěrnějších Kaddáfímu v Libyi. V současné době (během občanské války), drží města v Misurátě a v dalších oblastech Libye.\n\nV roce 2011 měl asi milion přísušníků a byl tak jedním z největších kmenů v Libyi.\n"}
{"id": "1240613", "url": "https://cs.wikipedia.org/wiki?curid=1240613", "title": "Nemocnice Peterborough", "text": "Nemocnice Peterborough\n\nMěstská nemocnice Peterborough je nemocnice ve Spojeném království, slouží jako akutní všeobecná okresní nemocnice příslušná k městu Peterborough v Cambridgeshire, zřizována je trustem Peterborough and Stamford Hospital NHS Foundation Trust.\n\nNemocnice má celkem 612 lůžek, čtyři podlaží a je umístěna na místě bývalé nemocnice Edith Cavell a nahradila původní okresní nemocnici (která byla otevřena v roce 1928 jako Veteránská nemocnice a potom postupně rozšiřována v letech 1960 a 1968) a nemocnici Edith Cavell (postavena roku 1988). gynekologické oddělení v Peterborough bylo uzavřeno a přestěhováno do nového ženského a dětského oddělení v nové nemocnici v 9 hodin ráno dne 30. listopadu 2010. Dětské oddělení, traumatologie a urgentní příjem byly přesunuty ve 2 hodiny v noci 3. prosince téhož roku. Služby byly plně převedeny z nemocnice Edith Cavell a okresní nemocnice v Peterborough 7. prosince, po tomto přesunu se městská nemocnice Peterborough stala plně funkční.\n\nStavební povolení bylo vydáno radou města v roce 2006 a jméno nemocnice bylo vybráno ve veřejné soutěži v roce 2008. Nemocnice spolu s přilehlými oděleními duševního zdraví, známé jako Cavell Centrum, je pod vedením Cambridgeshire and Peterborough NHS Foundation Trust, založen pod nemocnicí Fulbourn v Cambridge. První pacienti byli léčeni v nové nemocnici dne 15. listopadu 2010, i když k oficiálnímu slavnostnímu otevření došlo až v roce 2011.\n\nMěstská nemocnice Peterborough byl největší stavební projekt ve městě, od doby, kdy byla před více než 800 lety postavena katedrála.\n\nNemocnice má Rakovinové centrum, Kardiologické centrum, ženské a dětské odděleni a urgentní středisko dospělých a pediatrických pacientů. Budova byla navržena architekty z Nightingale Associates, je první nemocnicí ve Velké Británii, která má funkci inovativních \"Cruciformovych\" oddělení. Tyto 4-lůžkové pokoje vytváří velký osobní prostor kolem každé postele a maximalizují dostupnost denního světla. Navigační panely byly začleněny po celé nemocnici tak, aby mohly pomoci s navigací a zlepšení celkového vzhledu budovy. Také, okna jsou strategicky umístěna tak, aby zajistila, výhledy do zeleně a další konstrukční prvky, které zvyšují pacientovu pozornost. \n\nBritský Červený kříž poskytuje podporu služeb, které pomáhají urychlit přijetí nebo propuštění z nemocnice.\n\n"}
{"id": "1240614", "url": "https://cs.wikipedia.org/wiki?curid=1240614", "title": "Haley Lu Richardson", "text": "Haley Lu Richardson\n\nHaley Lu Richardson (* 7. března 1995, Phoenix, Arizona, Spojené státy americké) je americká herečka. Objevila se ve filmech jako \"Hořkých sedmnáct\" (2016), \"Holky sobě\" (2017) a \"Five Feet Apart\" (2019).\n\nRichardson se narodila ve Phoenixu v Arizoně. Je dcerou Valerie a Forresta L. Richardsona. Navštěvovala školu Villa Montessori a později Arcardia High School. V dospívání hrála v divadelních produkcích po celém jihozápadu Spojených států. Od roku 2001 do roku 2011 byla hlavní tanečnicí společnosti Cennedy Dance Company se základnou ve Phoenixu. V roce 2011 se přestěhovala do Hollywoodu v Kalifornii.\n\nV roce 2013 získala vedlejší roli Tess v seriálu stanice Freeform \"Ravenswood\". Seriál byl však po první sérii zrušen. Objevila se ve filmech \"The Last Survivors\", \"The Young Kieslowski\" a \"The Bronze\". Hostující roli získala v seriálu \"Na parket!\" a zahrála si v pilotní epizodě seriálu \"Adopted\". Po boku Jacka Falaheeho si zahrála v televizním filmu \"Escape from Polygamy\".\n\nV roce 2013 založila značku Hooked by Haley Lu, řadu pletených čepek a doplňkových produků, které prodává exkluzivně v Hollywoodu. Produkty sama navrhuje.\n\nV roce 2016 si zahrála v úspěšném filmu \"Hořkých sedmnáct\". V roce 2017 si zahrála po boku Johna Cho ve filmu \"Columbus\". Za roli byla nominována na cenu Gotham Independent Film Awards v kategorii nejlepší herečka. O rok později si zahrál v komediálním filmu \"Holky sobě\". V roce 2019 si zahrála hlavní roli v dramatickém filmu \"Five Feet Apart\", po boku Cole Sprouse.\n\nOd dubna roku 2018 je zasnoubená s kanadským hercem Brettem Dierem. Dvojice spolu chodí od roku 2014.\n\n"}
{"id": "1240615", "url": "https://cs.wikipedia.org/wiki?curid=1240615", "title": "Seznam vrcholů ve Svitavské pahorkatině", "text": "Seznam vrcholů ve Svitavské pahorkatině\n\nSeznam vrcholů ve Svitavské pahorkatině obsahuje pojmenované svitavské vrcholy s nadmořskou výškou nad 600 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 600 m. Celkem jich je 25, z toho 7 s výškou nad 650 m. Nejvyšší horou je Baldský vrch s nadmořskou výškou 692 m, který se nachází v geomorfologickém okrsku Kozlovský hřbet.\n\nSeznam vrcholů podle prominence obsahuje všechny svitavské vrcholy s prominencí (relativní výškou) nad 100 m bez ohledu na nadmořskou výšku. Celkem jich je 7. Nejprominentnějším vrcholem je Roh (207 m) v geomorfologickém okrsku Hřebečovský hřbet. Nejvyšší Baldský vrch má prominenci pouze 75 m.\n\n"}
{"id": "1240618", "url": "https://cs.wikipedia.org/wiki?curid=1240618", "title": "Daniel Tetour", "text": "Daniel Tetour\n\nDaniel Tetour (* 17. července 1994, Praha, Česká republika) je český fotbalový záložník a mládežnický reprezentant, hráč klubu FK Dukla Praha. Mezi jeho fotbalové vzory patří Tomáš Rosický, mezi záliby motocykly.\nJeho starším bratrem je fotbalový brankář David Tetour.\n\nDaniel Tetour začínal s kopanou v Čechii Smíchov, odkud odešel ve svých 8 letech do Sparty Praha. Ve Spartě prošel žákovskými kategoriemi až do mladšího dorostu. \nPoté odešel do Dukly Praha. Do A-týmu tohoto pražského klubu se dostal v zimní přestávce sezóny 2014/15. Debut v české nejvyšší lize absolvoval 8. března 2015 proti Spartě Praha (prohra 0:3).\n\nDaniel Tetour je mládežnickým reprezentantem ČR, hrál za týmy U20 a U21.\n\n"}
{"id": "1240619", "url": "https://cs.wikipedia.org/wiki?curid=1240619", "title": "Petr Pokovba", "text": "Petr Pokovba\n\nPetr Pokovba (* 24. července 1979, Jindřichův Hradec), vystupující i pod pseudonymem 4P, je český kytarista a skladatel. Objevuje se ve skupinách a projektech různých žánrů - acoustic, chillout, rap, rock, jazz, relax.\nSvobodným a otevřeným přístupem k fenoménu zvanému hudba je součástí vzniku hudby 21. století. Hudby, která překračuje bývalá žánrová rozdělení, a jež je spojením všech předchozích se smyslem tvorby, životním stylem a osobní zkušeností světa.\nV současnosti se věnuje především filmové hudbě, soundtrackům audiovizuálních děl a hudbě pro relaxační a léčebné účely.\n\n\n\n\n\n\n\n\n\nJe zakladatelem a spolutvůrcem webu ceskakanadavypravuje.cz a autorem knihy Česká Kanada vypravuje - Z Landštejna až na kraj světa za 365 dní.\n\n"}
{"id": "1240624", "url": "https://cs.wikipedia.org/wiki?curid=1240624", "title": "Martin Kadlec", "text": "Martin Kadlec\n\nMartin Kadlec (* 5. prosince 1988 Kadaň) je český lední hokejista nastupující na pozici útočníka.\n\nV juniorských letech hrál za HC Slovan Ústí nad Labem. V sezóně 2007/2008 nastupoval za SK Kadaň a vypomáhal také mužstvu HC Klášterce nad Ohří. Podobný model aplikoval i v následujících třech ročnících. Sezónu 2011/2012 sice začal v České republice, když odehrál dvě utkání za Kadaň a šest za Klášterec nad Ohří. Pak ovšem přestoupil do běloruského celku HK Brest, za který hrál ještě následující dvě sezóny. Ročník 2014/2015 již opět odehrál v České republice, když nastupoval za Kadaň, ale pomáhal také chomutovským Pirátům. Následující ročník zahájil v běloruském Metallurgu Žlobin, ale dokončil ho v barvách SK Kadaň. Před sezónou 2016/2017 přestoupil do HC Slavia Praha a za tento klub nastupuje.\n"}
{"id": "1240626", "url": "https://cs.wikipedia.org/wiki?curid=1240626", "title": "Erste Bank Open 2016", "text": "Erste Bank Open 2016\n\nErste Bank Open 2016 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem Rebound Ace v komplexu Wiener Stadthalle. Konal se mezi 24. až 30. říjnem 2016 v rakouské metropoli Vídni jako čtyřicátý druhý ročník turnaje.\n\nTurnaj s celkovým rozpočtem 2 467 310 eur podruhé patřil do kategorie ATP World Tour 500. Nejvýše nasazeným hráčem ve dvouhře se stal druhý tenista světa Andy Murray ze Spojeného království. Jako poslední přímý účastník do hlavní singlové soutěže nastoupil 55. britský hráč žebříčku Kyle Edmund, který úvodní zápas proti obhájci trofeje Davidu Ferrerovi skrečoval pro poranění pravé kyčle.\n\nDruhou trofej ze zdejšího turnaje si připsal Skot Andy Murray, který navázal na triumf z roku 2014 a svou vítěznou bilanci prodloužil na patnáct utkání. Titul z deblové soutěže se povedlo obhájit polsko-brazilskému páru Łukasz Kubot a Marcelo Melo, jenž zaznamenal druhé společné vítězství na okruhu ATP.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující pár postoupil do čtyřhry z kvalifikace:\n\n\n"}
{"id": "1240627", "url": "https://cs.wikipedia.org/wiki?curid=1240627", "title": "Bajram Jashanica", "text": "Bajram Jashanica\n\nBajram Jashanica (* 25. září 1990, Vranidoll, Priština, SFR Jugoslávie) je kosovský fotbalový obránce a reprezentant, od roku 2013 hráč albánského klubu KF Skënderbeu Korçë. Hraje na postu stopera (středního obránce).\n\n\nV A-mužstvu Kosova debutoval 21. 5. 2014 v přátelském zápase v Kosovské Mitrovici proti reprezentaci Turecka (porážka 1:6, tehdy ještě Kosovo nebylo členem FIFA).\n\n"}
{"id": "1240630", "url": "https://cs.wikipedia.org/wiki?curid=1240630", "title": "Swiss Indoors 2016", "text": "Swiss Indoors 2016\n\nSwiss Indoors 2016 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem arény St. Jakobshalle. Konal se mezi 22. až 30. říjnem 2016 ve švýcarské Basileji jako čtyřicátý sedmý ročník turnaje.\n\nTurnaj s celkovým rozpočtem 2 151 985 eur patřil do kategorie ATP World Tour 500. Nejvýše nasazeným hráčem ve dvouhře se stal třetí tenista světa Stan Wawrinka ze Švýcarska, kterého ve čtvrtfinále vyřadil německý kvalifikant Mischa Zverev. Jako poslední přímý účastník do hlavní singlové soutěže nastoupil 62. francouzský hráč žebříčku ATP Adrian Mannarino.\n\nŠestnáctý singlový titul na okruhu ATP Tour vybojoval Chorvat Marin Čilić. První společnou deblovou trofej si odvezl španělsko-americký pár Marcel Granollers a Jack Sock. \n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\n\n"}
{"id": "1240631", "url": "https://cs.wikipedia.org/wiki?curid=1240631", "title": "Swiss Indoors 2016 – mužská dvouhra", "text": "Swiss Indoors 2016 – mužská dvouhra\n\nMužská dvouhra Swiss Indoors 2016 probíhala v závěru října 2016. Do singlové soutěže basilejského tenisového turnaje nastoupilo třicet dva hráčů. Obhájcem titulu byl švýcarský tenista Roger Federer, který v červenci 2016 předčasně ukončil sezónu pro nedoléčené zranění kolena.\n\nVítězem se stal čtvrtý nasazený Chorvat Marin Čilić, jenž ve finále zdolal japonskou turnajovou trojku Keie Nišikoriho po dvousetovém průběhu 6–1 a 7–6. V probíhající sezóně si tak po srpnovém triumfu na Western & Southern Open připsal druhé turnajové vítězství, které představovalo šestnáctý singlový titul na okruhu ATP Tour. Proti japonské jedničce snížil pasivní vzájemnou bilanci zápasů na 5–7.\n"}
{"id": "1240632", "url": "https://cs.wikipedia.org/wiki?curid=1240632", "title": "Erste Bank Open 2016 – mužská dvouhra", "text": "Erste Bank Open 2016 – mužská dvouhra\n\nMužská dvouhra Erste Bank Open 2016 probíhala v závěru října 2016. Do singlové soutěže vídeňského tenisového turnaje nastoupilo třicet dva hráčů. Obhájcem titulu byl španělský tenista David Ferrer, který před semifinále z turnaje kvůli zranění nohy odstoupil.\n\nVítězem dvouhry se stal druhý hráč světa a nejvýše nasazený britský tenista Andy Murray, který ve finále porazil šestého nasazeného francouzského hráče Joa-Wilfrieda Tsongu po dvousetovém průběhu 6–3 a 7–3. Svou neporazitelnost prodloužil na patnáct zápasů a triumfem navázal na vítězství z tohoto podniku z roku 2014.\n\nV probíhající sezóně si Murray připsal sedmé turnajové vítězství, které představovalo čtyřicátý druhý singlový titul na okruhu ATP Tour. Šampion si do žebříčku ATP připsal 500 bodů a získal finanční odměnu ve výši 428 800 euro.\n"}
{"id": "1240633", "url": "https://cs.wikipedia.org/wiki?curid=1240633", "title": "Erste Bank Open 2016 – mužská čtyřhra", "text": "Erste Bank Open 2016 – mužská čtyřhra\n\nMužská čtyřhra Erste Bank Open 2016 probíhala v závěru října 2016. Do deblové soutěže vídeňského tenisového turnaje nastoupilo šestnáct dvojic. Obhájcem titulu byl polsko-brazilský pár Łukasz Kubot a Marcelo Melo, který titul dokázal obhájit.\n\nČtvrtfinálová výhra Boba a Mika Bryanových nad Pablem Cuevasem a Viktorem Troickim pro Američany znamenala jubilejní 1000. vítězný zápas na okruhu ATP Tour, v jehož rámci získali 113 titulů během 19 sezón (celkem spolu odehráli 1 309 utkání). V historických statistikách za nimi na druhé příčce zaostával australský pár Todd Woodbridge a Mark Woodforde, jenž vybojoval 508 výher. \n\nVítězem se stal čtvrtý nasazený pár složený z Poláka Łukasze Kubota a Brazilce Marcela Mela, který ve finále zdolal za 1 hodinu a 43 minut nenasazenou autralsko-francouzskou dvojici Oliver Marach a Fabrice Martin po setech 4–6 a 6–3, až v rozhodujícím supertiebreaku poměrem míčů [13–11]. Oba šampioni si do žebříčku ATP připsali 500 bodů, rozdělili si finanční odměnu ve výši 126 400 euro a získali druhou společnou deblovou trofej, přičemž první zaznamenali na tomto turnaji v předchozím roce. Kubot vybojoval čtrnáctou deblovou trofej na okruhu ATP Tour a Melo dvacátou druhou takovou.\n\n"}
{"id": "1240634", "url": "https://cs.wikipedia.org/wiki?curid=1240634", "title": "Swiss Indoors 2016 – mužská čtyřhra", "text": "Swiss Indoors 2016 – mužská čtyřhra\n\nMužská čtyřhra Swiss Indoors2016 probíhala v závěru října 2016. Do deblové soutěže basilejského tenisového turnaje nastoupilo šestnáct dvojic. Obhájcem titulu byl rakousko-brazilský pár Alexander Peya a Bruno Soares, jehož členové se rozhodli startovat na paralelně hraném Erste Bank Open ve Vídni, a to každý s jiným spoluhráčem. \n\nVítězem se stal čtvrtý nasazený španělsko-americký pár Marcel Granollers a Jack Sock, který ve finále trvajícím přesně jednu hodinu zdolal švédsko-novozélandskou dvojici Robert Lindstedt a Michael Venus výsledkem 6–3 a 6–4. Oba šampioni si do žebříčku ATP připsali 500 bodů a získali první společnou trofej. 30letý Granollers vybojoval šestnáctý deblový titul na okruhu ATP Tour, a třetí v probíhající sezóně. Pro 24letého Socka to byl osmý takový titul a druhý v rozmezí tří týdnů. \n"}
{"id": "1240636", "url": "https://cs.wikipedia.org/wiki?curid=1240636", "title": "Lilie (skauting)", "text": "Lilie (skauting)\n\nLilie ( – květ lilie) je hlavním motivem znaku či loga většiny skautských organisací a představuje hlavní myšlenky skautingu: outdoor a divočinu. Tři okvětní lístky nebo listy představují tři principy skautského slibu (Povinnost k Bohu (vyššímu principu), povinnost k sobě, povinnost k druhým) v podstatě stejným způsobem jako tři listy trojlístku představují slib skautek. Robert Baden-Powell, zakladatel skautského hnutí, vysvětlil, že skauti převzali symbol lilie z jeho užití na větrné růžici u starých map, protože „ukazuje ve správném směru (a nahoru) neotočená doprava ani doleva, protože to by vedlo zase zpátky.“ Dvě malé pěticípé hvězdy představují pravdu a poznání. Společně jejich deset cípů reprezentuje deset bodů skautského zákona. Ambulanční spojka nebo uzel přátelství představuje sílu světového skautingu. Lano je symbol jednoty skautů po celém světě. Kroužek držící lístky dohromady představuje pouto bratrství.\n\n"}
{"id": "1240637", "url": "https://cs.wikipedia.org/wiki?curid=1240637", "title": "Genga", "text": "Genga\n\nGenga je obec ve střední Itálii v provincii Ancona (region Marche). Většina katastru obce leží na území Regionálního přírodního parku Gola della Rossa a Frasassi (\"Parco naturale regionale della Gola\" \"della Rossa e di Frasassi\"), ustaveného v roce 1997. V krasové oblasti se nacházejí desítky jeskyní, z nichž nejznámější je zpřístupněná jeskyně Frasassi - Grotte di Frasassi.\n\nÚzemí obce Genga leží v oblasti východního předhůří Apenin, nadmořská výška místních kopců se pohybuje mezi 500 až 800 metry. Středem tohoto území protéká řeka Sentino, která se nedaleko železniční trati Ancona - Řím a nádraží \"Genga - San\" \"Vittore Terme\" v údolí mezi místními částmi Gengy Genga Stazione a Gattuccio vlévá do řeky Esino. Genga je vzdálena přibližně 50 km vzdušnou čarou směrem na jihozápad od metropole provincie Ancony. Sousedními obcemi Gengy jsou  Arcevia, Fabriano, Serra San Quirico a Sassoferrato.\n\nNa území obce Genga dochází od poloviny 20. století k trvalému poklesu počtu obyvatel. V druhé polovině 19. století se tento počet pohyboval kolem 4000, maxima pak dosáhl v roce 1921 - 4883. Ještě v roce 1951 zde žilo 4592 lidí, o 10 let později však již jen 3180. Od počátku 21. století se tento počet snížil z 1981 (2001) na 1797 (k 31. 12. 2015).\n\nMístními částmi obce Genga jsou vesnice a osady: Avenale, Bivio Filipponi, Camponocecchio, Capolavilla, Casamontanara, Cerqueto, Colcello, Colleponi, Falcioni, Gattuccio, Genga Stazione, Meleto, Monticelli, Palombare, Pianello, Pierosara, Rocchetta, Rosenga, San Donnino, San Fortunato, San Vittore, Trapozzo, Trinquelli, Vallemania a Valtreara.\n\n\n\n\nPředstavení \"Živého Betléma\" (\"Presepe di Genga\") bylo v Genze uspořádáno poprvé roku 1981. Místní spolek \"Amici del presepe\" jej organizuje dvakrát ročně - koná se zpravidla na druhý svátek vánoční a opakuje se na svátek Tří králů. Místem, kde se představení odehrává, jsou vnitřní prostory jeskyně se svatostánky a její okolí na svahu hory Frasassi. Na ploše zhruba 30 000 čtverečních metrů vytváří \"Živý Betlém\" kolem 300 obyvatel obce, představujících nejen biblické postavy, ale i historické osobnosti a zástupce jednotlivých řemesel v regionu. Představení \"Presepe di Genga\", které je považováno za největší \"Živý Betlém\" na světě, během tří desítek let od roku 1981 zhlédlo na 400 000 návštěvníků, přičemž výtěžek ze vstupného je tradičně věnován na charitu.\n"}
{"id": "1240639", "url": "https://cs.wikipedia.org/wiki?curid=1240639", "title": "Simon Boccanegra", "text": "Simon Boccanegra\n\nSimon Boccanegra je opera Giuseppe Verdiho o prologu a třech jednáních. Námětem je divadelní hra \"Simón Bocanegra\" od Antonia Garcíi Gutiérreze z roku 1843. Autorem libreta první verze byl Francesco Maria Piave. Premiéra proběhla dne 12. března 1857 v Teatro La Fenice v Benátkách. Následně byla uvedena v roce 1859 v divadle La Scala. Obě uvedení skončila neúspěchem. Verdi se k dílu vrátil po více než dvaceti letech a v roce 1881 operu přepracoval pro divadlo La Scala. Autorem libreta této upravené verze byl Arrigo Boito.\n\n"}
{"id": "1240644", "url": "https://cs.wikipedia.org/wiki?curid=1240644", "title": "Kvantitativní uvolňování", "text": "Kvantitativní uvolňování\n\nKvantitativní uvolňování () je monetární politika používaná centrálními bankami ke stimulaci ekonomiky. Používá se, když se standardní monetární ekonomika stává neefektivní. Centrální banka provádí kvantitativní uvolňování nákupem finančních aktiv od komerčních bank a dalších finančních institucí. Zvyšuje cenu těchto finančních aktiv a snižuje jejich výnos a současně zvyšuje nabídku peněz. \n\nTím se odlišuje od běžné politiky nákupu nebo prodeje krátkodobých státních obligací za účelem udržování mezibankovní úrokové míry na určené výši.\nExpansivní monetární politika typicky zahrnuje nákupy krátkodobých vládních obligací centrální bankou za účelem snížení tržní úrokové míry. \n\nKdyž krátkodobé úrokové míry dosáhnou nebo se blíží nule, centrální banka může použít kvantitativní uvolňování za účelem dále podpořit ekonomiku kupováním aktiv s delší dobou splatnosti než krátkodobé vládní obligace, čímž se snižuje dlouhodobější úroková míra na výnosové křivce. Kvantitativní uvolňování může pomoci tomu, že inflace neklesne pod určené hodnoty. Rizikem kvantitativního uvolňování je deflace (záporná inflace) nebo naopak vyšší inflace v delším období kvůli zvýšené peněžní nabídce nebo nedostatečná efektivita, když komerční banky nebudou dále půjčovat a potenciální dlužníci si nebudou půjčovat.\n\nPodle Mezinárodního měnového fondu, FEDu a řady ekonomů kvantitativní uvolňování používané od začátku globální finanční krize 2007-08 zmírnilo některé ekonomické problémy plynoucí z této krize.\n"}
{"id": "1240646", "url": "https://cs.wikipedia.org/wiki?curid=1240646", "title": "Elizabeth Blackwellová", "text": "Elizabeth Blackwellová\n\nElizabeth Blackwellová (3. únor 1821, Bristol – 31. květen 1910, Hastings) byla anglicko-americká lékařka. První žena, která v moderní éře vystudovala lékařství (roku 1849 na Geneva Medical College v New Yorku). Následně se stala propagátorkou vysokoškolského vzdělávání žen. V závěru života se soustředila na sociální aktivismus v široké škále oblastí (ženská práva, plánované rodičovství, hygiena, lékařská prevence, lékařská etika, sexuální výchova, eugenika, hnutí proti vivisekci, sociální reformy v duchu Charlese Fouriera, křesťanský socialismus apod.) Do USA odešla roku 1832, v roce 1849 se stala americkou občankou. Roku 1895 vydala své slavné paměti \"Pioneer Work in Opening the Medical Profession to Women\".\n"}
{"id": "1240649", "url": "https://cs.wikipedia.org/wiki?curid=1240649", "title": "Clarence Dock", "text": "Clarence Dock\n\nClarence Dock je dok na anglické řece Mersey, součást rozsáhlého systému Port of Liverpool. Nachází se v severní části systému, v oblasti Vauxhall. Dok byl propojen s Trafalgar Dock. Jeho architektem byl Jesse Hartley a otevřen byl 16. září 1830. Pojmenován byl po Vilému IV. Britském, vévodovi z Clarence. Dok je součástí zástavbového projektu Liverpool Waters. Na jeho místě by měly být vystavěny výškové budovy.\n\nNachází se zde automobilové kino. V květnu roku 2017 na jeho místě vystoupil velšský hudebník John Cale se speciálním programem, při němž představil v celém svém rozsahu album \"The Velvet Underground & Nico\" (s vybranými písněmi z desky \"White Light/White Heat\") za doprovodu speciálních hostů (The Kills, Gruff Rhys, Nadine Shah a další). Původně mělo jít o samostatné vystoupení, později se však stalo součástí festivalu Liverpool Sound City, který se konal na témže místě.\n"}
{"id": "1240650", "url": "https://cs.wikipedia.org/wiki?curid=1240650", "title": "Italský národní institut pro geofyziku a vulkanologii", "text": "Italský národní institut pro geofyziku a vulkanologii\n\nItalský národní institut pro geofyziku a vulkanologii (\"italsky\" \"Istituto Nazionale di Geofisica e Vulcanologia\", zkr. INGV) je italská státní vědecká instituce, zabývající se geologií, se sídlem v Římě.\n\n"}
{"id": "1240651", "url": "https://cs.wikipedia.org/wiki?curid=1240651", "title": "Kazimierz Popiołek", "text": "Kazimierz Popiołek\n\nKazimierz Popiołek (25. února 1903 Těšín – 28. prosince 1986 Katovice) byl polský historik, profesor na univerzitě ve Vratislavi, Jagellonské univerzitě a na Slezské univerzitě v Katovicích, výzkumník dějin Slezska. První rektor Slezské univerzity v Katovicích (1968-1972).\nByl synem Franciszka Popiołka. Absolvoval studium na Jagellonské univerzitě. Až do vypuknutí druhé světové války byl učitelem na středních školách v slezském vojvodství. Za války byl ve Varšavě, kde se podílel na tajném učení. Účastnil se Varšavského povstání, byl zatčen v roce 1944 a pak zůstal v koncentračních táborech v Gross Rosen a Litoměřicích.\n\nPo válce působil jako vědecký pracovník Slezského ústavu a vedoucí katedry dějin Slezska historického ústavu Polské akademie věd. Byl profesorem na univerzitě ve Vratislavi (1955–1964), ředitelem Slezského vědeckého ústavu a profesorem a prorektorem na Jagellonské univerzitě. Spoluorganizátor a první rektor Slezské univerzity v Katovicích (v letech 1968–1973). 1. října 1977 obdržel titul doktor honoris causa na Slezské univerzitě v Katovicích.\n\nJeho syn je profesor Wojciech Popiolek.\n\n"}
{"id": "1240652", "url": "https://cs.wikipedia.org/wiki?curid=1240652", "title": "Paul Abraham", "text": "Paul Abraham\n\nPaul Abraham nebo Pál Ábrahám (2. listopad 1892, Apatin – 6. květen 1960, Hamburk, Německo) byl maďarský hudební skladatel a dirigent. Autor operet.\nNarodil se v Apatinu, jež dnes leží na území Srbska (ve Vojvodině), tehdy šlo o součást Rakouska-Uherska. Studoval na Liszt Ferenc Zeneművészeti Egyetem v Budapešti, hru na cello u Čecha Adolfa Schiffera a skladbu u Viktora Herzfelda. Působil poté v Budapešti, Vídni a Berlíně. Po nástupu Hitlera k moci v roce 1933 emigroval přes Vídeň a Paříž na Kubu a do USA (New York), do Evropy se vrátil až v roce 1956 a až do své smrti žil v Hamburku. \n\nZkomponoval 13 operet, první roku 1928. Některé získaly světovou popularitu (\"Viktorie a její husar\", \"Ples v Savoji\" a další). Je autorem i filmové hudby.\n"}
{"id": "1240656", "url": "https://cs.wikipedia.org/wiki?curid=1240656", "title": "Cevenka", "text": "Cevenka\n\nCevenka (\"Posoqueria\") je rod rostlin patřící do čeledi mořenovité (\"Rubiaceae\"). Jsou to keře a stromy s jednoduchými vstřícnými listy a nápadnými bílými květy s velmi dlouhou korunní trubkou, které jsou opylovány lišaji. Rod zahrnuje asi 25 druhů a je rozšířen v tropické Latinské Americe. Některé druhy mají neobyčejný způsob opylování. Nejběžnější druh \"Posoqueria latifolia\" je v tropech občas pěstován jako okrasná rostlina. Některé druhy mají omezený význam v místní medicíně nebo mají jedlé plody.\n\nCevenky jsou beztrnné keře a stromy s jednoduchými, vstřícnými, poměrně velkými listy. Listy jsou řapíkaté, se zpeřenou žilnatinou. Palisty jsou trojúhelníkovité až kopinaté, vytrvalé nebo opadavé, interpetiolární. Květy jsou velké a nápadné, stopkaté, uspořádané v chudých nebo bohatých, vrcholičnatých koncových květenstvích typu chocholík či nepravý okolík. Kalich je zakončen 5 laloky. Koruna je bílá (stárnutím žloutnoucí), nálevkovitá, s velmi dlouhou a úzkou korunní trubkou zakončenou 5 laloky. Uvnitř je lysá nebo s papilami či chloupky v ústí. Tyčinek je 5, jsou přirostlé v ústí korunní trubky a vyčnívají z květů. Jsou buď pravidelně nebo dvoustranně souměrně uspořádány. Semeník je srostlý ze 2 plodolistů a obsahuje 1 nebo 2 nedokonale oddělené komůrky s mnoha vajíčky. Plodem je oranžová až hnědá, kulovitá nebo elipsoidní či vejcovitá, kožovitá nebo dužnatá bobule s kožovitým až dřevnatým endokarpem.\n\nRod cevenka zahrnuje asi 25 druhů. Je rozšířen v Latinské Americe od Mexika po Bolívii a na Karibských ostrovech.\nCevenky rostou zejména ve vlhkých tropických nížinných a montánních lesích, v poříčních galeriových lesích a také v keřové vegetaci. Nejběžnějším a nejrozšířenějším druhem je \"P. latifolia\".\n\nKvěty cevenek jsou vonné, otevírají se na noc a vyhledávají je noční motýli s dlouhým sosákem, zejména lišajové. Korunní trubka je jen 2 až 4 mm široká a může dosáhnout délky až 36 cm. U některých druhů (např. \"P. latifolia\") se vyvinul unikátní způsob opylování. Tyčinky jsou v čerstvě otevřených ohnuté do středu květu, nitky jsou pod napětím a prašníky jsou spojené v jeden podlouhlý celek. Při pohybu opylovače se prudce vymrští do stran a při tom popráší hlavu opylovače pylem. Plody některých druhů (\"P. latifolia\", \"P. acutifolia\", \"P. longiflora\") vyhledávají jako potravu různá pralesní zvířata, např. opice.\n\nRod \"Posoqueria\" je v rámci čeledi mořenovité řazen do podčeledi \"Ixoroideae\" a tribu \"Posoquerieae\". V minulosti byl součástí tribu \"Gardenieae\".\nTento rod je často zaměňován s jiným, podobným rodem rovněž z čeledi mořenovité, \"Tocoyena\". Oba rody lze jednoznačně rozlišit podle způsobu jakým je koruna složena v poupěti.\n\nDruh \"P. acutifolia\" je v tropické Americe vysazován k zalesňování narušených ploch. Dřevo je středně trvanlivé a má jen místní význam. Odvar z kůry \"P. latifolia\" a \"P. panamensis\" slouží k léčení průjmů a proti střevním parazitům, prášek z květů \"P. latifolia\" jako repelent.\nNasládlý míšek obklopující semena \"P. latifolia\" a některých dalších druhů je jedlý, není však vzhledem k málo libé vůni příliš chutný.\n\nDruh \"P. latifolia\" je v tropech občas pěstován jako okrasná dřevina. Není udáván ze žádné české botanické zahrady.\n"}
{"id": "1240659", "url": "https://cs.wikipedia.org/wiki?curid=1240659", "title": "Thomas Hettche", "text": "Thomas Hettche\n\nThomas Hettche (* 30. listopadu 1964, Treis an der Lumda, Hesensko) je německý spisovatel.\n\nThomas Hettche se narodil 30. listopadu 1964 v Treisu u Gießenu. Jeho matka pochází ze Sudet. Hettche vyrůstal poblíž Gießenu, kde chodil do školy a roku 1984 maturoval. Poté studoval v letech 1984 až 1991 germanistiku, filozofii a filmovou vědu na univerzitě ve Frankfurtu nad Mohanem. Diplomovou práci sepsal k dílu Roberta Musila. Po studiích se zpočátku živil jako novinář, psal mj. pro \"Frankfurter Allgemeine Zeitung\" a \"Neue Zürcher Zeitung\".\n\nZa svoji literární činnost byl k roku 2016 již třikrát nominován (2006 – finalista, 2010 – širší nominace, 2014 – finalista) na Německou knižní cenu.\n\n\n\n\n"}
{"id": "1240661", "url": "https://cs.wikipedia.org/wiki?curid=1240661", "title": "Opština Čaška", "text": "Opština Čaška\n\nOpština Čaška – je jednou z 9 opštin Vardarského regionu. Současně je ale také jednou z 80 opštin v Severní Makedonii. Rozkládá se zhruba uprostřed regionu. Rozloha je 819,45 km² a v roce 2002 zde žilo 7 673 obyvatel. Správním centrem opštiny je vesnice Čaška.\nOpštinu tvoří celkem 42 vesnic, jimiž jsou: \nV opštině není žádné město.\n\nSousedními opštinami jsou:\nZelenikovo na severu, Veles na severovýchodě, Gradsko na východě, Rosoman a Kavadarci na jihovýchodě, Prilep na jihu, Dolneni na jihozápadě, Makedonski Brod na západě a Studeničani na severozápadě.\n\nÚzemí opštiny se rozkládá ve střední části Severní Makedonie. Na západě opštiny jsou atraktivní pohoří s názvy Jakupica, Dautica a Babuna, na východě Klepa a Karadžica a na severozápadě Golešnica. Nejvyšším vrcholem na území opštiny je při západním okraji hora Solunska Glava (Солунска Глава) s nadmořskou výškou 2540 m. Jihovýchodně od jejího vrcholu, zhruba ve výšce 1900 m n. m. pramení řeka Babuna. Ta protéké nejprve k jihu, dále na východ, pak se stočí k severovýchodu a v blízkosti vesnice Čaška, v nadmořské výšce zhruba 230 m odtéká do opštiny Veles, kde se vlévá do řeky Vardar. Severně od řeky Babuny protéká opštinou také řeka Topolka, která se rovněž vlévá do Vardaru. \nOpšina je spojena se sousedním městem Veles jedinou silnicí s označením R1312. Z této silnice pak odbočují na území opštiny další dvě silnice s označením R2336 a R2344. Všechny uvedené silnice vždy končí v horách.\nÚzemím opštiny prochází také železniční trať, spojující města Veles a Prilep. Na trati je na území opštiny pouze jedna vícekolejná železniční stanice ve vesnici Bogomila. Trať je z velké části vedena údolím řeky Babuna. \nNa území opštiny, zhruba 1,5 km severně od vesnice Dolno Vranovci, se nalézá zeměpisný střed Severní Makedonie.\n"}
{"id": "1240663", "url": "https://cs.wikipedia.org/wiki?curid=1240663", "title": "Zákon o hazardních hrách", "text": "Zákon o hazardních hrách\n\nZákon o hazardních hrách (loterijní zákon) je zákon České republiky č. 186/2016 Sb. Tento zákon upravuje podmínky provozování hazardních her na území České republiky a působnost správních orgánů v oblasti provozování hazardních her. Nahradil starší zákon č. 202/1990 Sb., o loteriích a jiných podobných hrách. Návrh zákona vyvolal kontroverze mezi laickou i odbornou veřejností kvůli znění § 82 a § 84, které ukládají poskytovatelům připojení k Internetu povinnost blokovat přístup k webům uvedeným na Seznamu nepovolených internetových her. Seznam spravuje Ministerstvo financí ČR.\n\nVládní návrh zákona o hazardních hrách zpracovalo Ministerstvo financí ČR. Cílem nové regulace mělo být podle předkladatele efektivní výběr daní, ochrana sázejících a jejich okolí, předcházení a potírání sociálně patologických jevů souvisejících s hazardními hrami, otevření trhu pro provozovatele z členských států Evropské unie, upravit provozování hazardních her na Internetu, aj.\n\nPoslanecká sněmovna návrh schválila 13. dubna 2016, Senát ho schválil 26. května, prezident Miloš Zeman návrh podepsal 7. června 2016.\n\nZákon reguluje tyto druhy hazardních her:\n\na) loterii,\n\nb) kursovou sázku,\n\nc) totalizátorovou hru,\n\nd) bingo,\n\ne) technickou hru,\n\nf) živou hru jako je ruleta, karetní hry (např. poker), turnaje v karetních hrách,\n\ng) tombolu,\n\nh) turnaj malého rozsahu.\n\nZnění zákona v § 82 a § 84 poskytovatelům připojení ukládá povinnost blokovat přístup k webům podle seznamu nepovolených sázkových her spravovaného Ministerstvem financí.\n\nZákon dále uložil bankám povinnost blokovat platby na účty těch provozovatelů hazardních her, kteří nemají platnou licenci podle seznamu Ministerstva financí.\n\nZákon v § 16 také umožnil vytvoření rejstříku osob vyloučených z hraní hazardních her (doslova Rejstřík fyzických osob vyloučených z účasti na hazardních hrách). Tento neveřejný rejstřík bude zahrnovat osoby pobírající dávky v hmotné nouzi), osoby v úpadku a s předběžným opatřením zákazu her. Dokud tento rejstřík není vytvořen, platí pro herny a kasina povinnost legitimovat návštěvníky, a registrovat všechny, kteří si přišli zahrát. Zákon také zakazuje provoz herních zařízení v podnicích, které nemají licenci na provoz herny nebo kasina, takže se herní zařízení musí odstranit zejména z restaurací.\n\nRejstřík vyloučených osob je plánovanou součástí informačního systému pro dohled nad hazardními hrami (AISG). První veřejná zakázka na dodavatele AISG musela být po podání nabídek zrušena.\n\n\n\n\n\nUž v důvodové zprávě návrhu zákona předloženého Poslanecké sněmovně se poznamenává, že „jakékoliv blokování v přístupu k určitým internetovým stránkám nefunguje jako izolovaný nástroj vymáhání a lze jej snadno obejít.“\n\nDůvodová zpráva zmiňuje i možnosti obejít blokaci použitím proxy serverů nebo programu Tor. Tyto prostředky údajně nejsou běžně používány a jejich použití vyžaduje „určitou míru odborné znalosti“. Dále použití otevřených anonymních proxy serverů je údajně v rozporu s pravidly jejich provozovatele a „u uživatele, který využije tohoto prostředku, lze tak presumovat určitý záměr obejít právní předpisy, a to z jakéhokoliv důvodu“.\n\nDůvodová zpráva také uváděla, že „Zákon tak ukládá poskytovatelům připojení k internetu na území České republiky, kteří jako jediné subjekty v rámci České republiky mají možnost tuto oblast technologicky regulovat, jak je tomu například při blokaci internetových stránek s dětskou pornografií, povinnost zamezit ve vstupu nelegálních provozovatelů na český trh.“ Nicméně žádný zákon platný v té době poskytovatelům připojení k Internetu nestanovoval povinnost blokovat internetové stránky s dětskou pornografií (zejm. pokud se nachází mimo území ČR) i když její přechovávání, výroba a šíření jsou trestnými činy podle § 191 a § 192 trestního zákoníku. Někteří poskytovatelé připojení ovšem již dříve zavedli blokování stránek s dětskou pornografií dobrovolně.\n\nNáměstek ministra financí Ondřej Závodský v listopadu 2016 v rozhovoru pro zpravodajský server iDnes.cz uvedl, že blokace hazardních webů je spolu s blokováním plateb jedním z pilířů ochrany mladistvých.\n\nČeská pirátská strana vydala v květnu 2015 tiskovou zprávu, kde plánované blokování nepovolených hazardních webů označila za „cenzuru Internetu v ČR“.\n\nV únoru 2016 návrh kritizovalo i vlivné Sdružení pro internetový rozvoj a Seznam.cz.\n\n20. února 2016 uspořádala Česká pirátská strana v Praze „Demonstraci za svobodný Internet,“ které se podle organizátorů zúčastnilo přibližně 250 lidí. Kromě blokace webových stránek se protestující vymezili i proti výroku tehdejšího ministra vnitra Milana Chovance, že by se lidé měli při přístupu na Internet legitimovat.\n\nSdružení CZ.NIC, které spravuje doménu .cz, v březnu 2016 obeslalo všechny poslance a poslankyně otevřeným dopisem, ve kterém je vyzvalo k nepodpoření přijetí sporných § 82 a § 84. Jako důvody uvedlo, že blokace se týká jen nepovolených hazardních her, nikoli však dětské pornografie nebo nelicencovaného prodeje zbraní, dále že schválení zákona by mohlo zhoršit umístění České republiky v žebříčcích svobody Internetu v různých zemích, nebo rozpor se strategií Digitální Česko z roku 2013, v níž se uvádí, že „Česká republika bude garantovat, že nebude blokovat komukoliv přístup k internetu, případně přístup ke konkrétním internetovým stránkám nebo on-line službám“.\n\n16. května 2016 významné české organizace a společnosti působící na Internetu založily iniciativu \"Přichází cenzor\", jejímž cílem bylo upozornit na důsledky přijetí zákona o hazardních hrách. K této iniciativě se přidali mj. CZ.NIC, Český telekomunikační úřad, Seznam.cz, Internet Info, NIX.CZ, Sdružení pro internetový rozvoj, Avast, Wikimedia Česká republika i někteří malí i velcí poskytovatelé připojení k Internetu a webhostingových služeb, ale i Česká pirátská strana, Strana svobodných občanů, Strana soukromníků České republiky a TOP 09.\n\nMožnost obejití blokace webu zmínila už původní důvodová zpráva návrhu zákona, přičemž některé způsoby obejití i přímo zmiňuje. Konkrétní možnost obejití blokace závisí na způsobu, kterým bude poskytovatel připojení k Internetu přístup na daný web blokovat. Obecným a účinným způsobem dostupným i běžným uživatelům je např. použití programu Tor nebo použití placených nebo bezplatných virtuálních privátních sítí, které přesměrují komunikaci webového prohlížeče přes jinou zemi a jejichž použití je v České republice legální. Takovou funkci v sobě obsahuje k bezplatnému použití i webový prohlížeč Opera.\n\nMinistr financí Andrej Babiš během vystoupení v Senátu 26. května 2016 řekl, že neví o žádném návodu na obejití blokace webů a zprávy o tom, že takové návody existují označil za dezinformaci.\n\nNa různých webových stránkách nebo na videoportálu YouTube existovaly už v té době návody ukazující obejití blokace např. pomocí nástroje Tor, z nichž některé přímo reagovaly na schválení zákona Poslaneckou sněmovnou.\n\nSdružení poskytovatelů připojení k Internetu NIX.CZ v prosinci 2016 zveřejnilo výsledky průzkumu, podle nichž budou poskytovatelé připojení k Internetu pro splnění zákonné povinnosti nejčastěji používat blokaci pomocí DNS nebo blokaci IP adres.\n\nMetodický pokyn Ministerstva financí z 16. ledna 2017 uvádí blokaci na úrovni DNS jako jedno (ne však jediné) z vhodných opatření, na druhou stranu ale vylučuje blokování na základě IP adres.\n\nPrvní web určený Ministerstvem financí k zablokování pro nedodržení zákonných podmínek 1xbet.com umožnil obcházení blokace zaregistrováním 99 nových internetových domén, které se na Seznamu nepovolených internetových her nenacházely.\n\n\n"}
{"id": "1240664", "url": "https://cs.wikipedia.org/wiki?curid=1240664", "title": "Marie Adéla Francouzská", "text": "Marie Adéla Francouzská\n\nMarie Adéla Francouzská (francouzsky: \"Marie Adélaïde de France\", 23. března 1732, Versailles – 27. února 1800, Terst) byla čtvrtou dcerou a šestým potomkem francouzského krále Ludvíka XV. a jeho manželky, polské princezny Marie Leszczyńské. Jako dcera francouzské krále měla již od narození titul \"fille de France\", tedy \"dcera Francie\". Roku 1777 se, společně se sestrou Žofií Alžbětou, stala vévodkyní z Louvois a to především díky jejich synovci Ludvíkovi XVI., který pro ně úřad založil.\n\nMarie Adéla se narodila 23. března 1732 ve Versailles, kde také byla společně se sourozenci Annou Jindřiškou a Ludvíkem vychovávána. Krom Anny a Ludvíka měla ale i další čtyři sestry: starší Luisu Alžbětu a mladší Viktorii Luisu, Žofii Alžbětu a Luisu Marii. Ty ale byly vychovávány a vzdělávány v klášteře Fontevrault, protože výchova ve Versailles a tituly pro všechny dcery by znamenaly příliš velké finanční výdaje. Toto řešení navrhl králi Ludvíkovi kardinál de Fleury, který měl na hlavu státu velký vliv. Původně měla i Marie Adéla vyrůstat v klášteře Fontevrault, avšak po prosbě k otci Ludvíkovi jí bylo dovoleno zůstat ve Versailles. Její osobní vychovatelkou se stala Marie Isabela de Rohan, vévodkyně de Tallard.\n\nMarii Adéle byla hudebně nadaná a měla vlohy pro hru na hudební nástroje. Zpočátku se jí u dvora říkalo \"Madame Quatrième\", nicméně, když roku 1733 zemřela její sestra Luisa Marie, začala být oslovována jako \"Madame Troisième\".\n\nMarie Adéla nebyla nikdy provdána, stejně jako většina jejích sester – pouze Luisa Alžběta, starší ze dvojčat, která se narodila roku 1727, se provdala. Když Marie Adéla dosáhla věku vhodného na vdavky, stále nebyl na obzoru žádný nápadník. Společně s rodiči se nakonec rozhodli, že je lepší zůstat neprovdaná, než se provdat za šlechtice nižšího než královského původu. Bylo navrhováno, aby se seznámila s Františkem Xaverem Saským, nicméně, z této známosti nic nevzešlo.\n\nRoku 1745 se král Ludvík XV. začal stýkat s Madame de Pompadour a toho roku se stala i jeho milenkou. S otcovým rozhodnutím nesouhlasila jak Marie Adéla, tak zbytek jejích sester, které se neprovdaly a zůstaly u dvora. Společně se tedy pokusily otci rozmluvit jeho pletky s neurozenou markýzou. Toto snažení ale vyšlo naprázdno.\n\nOkolo roku 1750 se začal zdravotní stav Madame de Pompadour zhoršovat. Marie Adéla se v té době stala nejoblíbenější Ludvíkovou dcerou a protože byla i dobrou jezdkyní, jezdila s ním na hony, kde ho, mimo jiné, bavila konverzací. Takové zlepšení vztahu mezi dcerou a otcem rozvířilo klepy, některé dokonce mluvily o incestním vztahu. Marie Adéla také údajně měla být i biologickou matkou francouzského diplomata jménem \"Louis de Narbonne-Lara\" († 1813). Neexistují ale žádné důkazy, které by to potvrdily.\n\nMarie Adéla byla popisována jako inteligentní dáma a jako jediná z dcer Ludvíka XV. měla politické ambice. Nicméně, její pokus o získání politického vlivu pomocí bratra Ludvíka Ferdinanda byl neúspěšný. Krátce nato se pokusila o to samé se synovcem a francouzským dauphinem – opět neúspěšně. Krom politiky se ale věnovala i hudbě, podobně jako její sourozenci. Údajně ji hluboce ovlivnila smrt sestry Anny Jindřišky, které bylo pouze čtyřiadvacet let, když zemřela na pravé neštovice.\n\nV pozdějších letech, přibližně od roku 1770, byla Adéla se svými její sestry popisována jako zahořklá stará ježibaba, která své dny tráví klábosením a pletením ve svých komnatách. Údajně také často oblékala nevhodné oblečení. Nicméně, i přesto společně s Marií Josefínou Savojskou doprovázela Marii Antoinettu na diplomatických setkáních a dalších akcích.\n\nKdyž Madame de Pompadour jako královu milenku nahradila Madame du Barry, Ludvíkovy potomci znovu proti jeho milence protestovali. Když se Marie Antoinetta jako čtrnáctiletá stala dauphinkou, snažila se Marie Adéla získal její podporu v boji proti nesnesitelné králově milence, nicméně, matka Marie Antoinetty, Marie Terezie, byla proti tomu a tak se plány Marie Adély nezdařily. Marie Adéla si proto mladou dauphinku rychle znepřátelila a údajně byla jednou z prvních, kdo ji začali nazývali „tou Rakušankou“. Roku 1765 zemřel Mariin bratr Ludvík Ferdinand a když o dva roky později následovala i jeho manželka Marie Josefa, převzala Marie Adéla kontrolu nad výchovou mladého Ludvíka Augusta (později známý jako Ludvík XVI., král francouzský).\n\n6. října 1789 opustila Marie Adéla i se zbytkem královské rodiny Versailles. Společně se sestrami se usadila na zámku asi 9 mil od Paříže. Nakonec kvůli protikatolickým zákonům museli opustit Francii úplně a tak se přesunuli do Itálie. Při cestě k italským hranicím byla rodina u Arnay-le-Duc zatčena. Nakonec jim ale bylo umožněno pokračovat v cestě. V Turíně Marie Adéla navštívila svoji neteř Marii Klotildu. 16. dubna 1791 dorazila do Říma, avšak v důsledku rozšíření revoluční nálady po Itálii se nakonec musela přesunout až do Neapole. Tam se zase seznámila s Marií Karolínou, sestrou Marie Antoinetty. Roku 1799 se Marie Adéla i s celou rodinou přestěhovala do města Korfu, nakonec se ale usadili ve městě Terst. Tam 27. února 1800 jako sedmašedesátiletá princezna Marie zemřela. Krátce před ní na rakovinu prsu zemřela i její sestra Viktorie a těla obou sester se v rámci restaurace Bourbonů vrátila do Francie, kde byla v bazilice Saint-Denis pohřbena.\n"}
{"id": "1240665", "url": "https://cs.wikipedia.org/wiki?curid=1240665", "title": "Josef Kohlman", "text": "Josef Kohlman\n\nJosef Kohlmann (v maďarštině: Josef Kollmann, 30. září 1808 Třebíč – 23. června 1889 Çengelköy, dnes Istanbul) byl major generálního štábu a plukovník námořní pěchoty. Byl také plukovníkem turecké armády, bojoval v krymské válce a v letech 1877–78 v rusko–turecké válce, kde byl tureckým náčelníkem generálního štábu.\n\nPocházel z vojenské rodiny, kdy jeho otec byl kapitánem německé nebo české národnosti. Mladý Kohlmann absolvoval v roce 1827 Tereziánskou vojenskou akademii a v roce 1848 na jaře vstoupil do 52/3 pěšího pluku. V červnu 1848 se zúčastnil jižní bitvy. Dne 22. září 1848 se stal náčelníkem štábu námořní pěchoty. Dne 20. října 1848 získal hodnost plukovníka, povýšen byl za podporu v bitvě. Od poloviny listopadu 1848 bojoval v jižní armádě, 4. března 1849 se stal náčelníkem sboru generálního štábu a posléze velitelem divize. Dne 8. května 1849 získal vojenskou medaili 3. třídy. Dne 7. července 1849 se stal velitelem bánátského revíru.\n\nBěhem Maďarské revoluce 1848–1849 ho vojenský soud odsoudil k smrti, nicméně Kohlman zběhl do Turecka, kde přijal muslimské náboženství a také přijal jméno \"Makarov Feyzullah\" a stal se jedním z nejlepších důstojníků. V krymské válce v roce 1855 u hradu Kras bojoval za Kmety Györgské a bránil hrad proti Rusům. Později během rusko–turecké války v 1877–78 byl náčelníkem tureckých vojsk. Zemřel na asijském pobřeží Bosporu.\n\n"}
{"id": "1240666", "url": "https://cs.wikipedia.org/wiki?curid=1240666", "title": "Vincent Janssen", "text": "Vincent Janssen\n\nVincent Janssen, celým jménem Vincent Petrus Anna Sebastiaan Janssen (* 15. června 1994, Heesch, Nizozemsko), je nizozemský fotbalový útočník a reprezentant, v současnosti hráč klubu Tottenham Hotspur FC, od září 2017 na hostování v klubu Fenerbahçe SK.\nV sezóně 2015/16 se stal s 27 vstřelenými góly nejlepším kanonýrem Eredivisie. V roce 2016 získal \"Cenu Johana Cruijffa\" (Johan Cruijff Prijs), která se v Nizozemsku každoročně uděluje nejlepším mladým hráčům do 21 let.\n\n\nVincent Janssen byl členem nizozemských mládežnických výběrů od kategorie U15.\n\nV A-mužstvu Nizozemska debutoval 25. března 2016 v přátelském zápase v Amsterdamu proti Francii (prohra 2:3).\n\n"}
{"id": "1240668", "url": "https://cs.wikipedia.org/wiki?curid=1240668", "title": "Gutenbrunn", "text": "Gutenbrunn\n\nGutenbrunn je městys v Rakousku ve spolkové zemi Dolní Rakousy v okrese Zwettl. Žije v něm 529 obyvatel (podle sčítání z roku 2016).\n\nGutenbrunn se nachází v západní části spolkové země Dolní Rakousy. Leží asi 25 km jižně od Zwettlu. Jeho rozloha činí 27,36 km², z nichž 89,53% je jich zalesněných.\n\nÚzemí městyse Gutenbrunn se skládá ze dvou částí (v závorce uveden počet obyvatel k 1.1.2015):\n\n\nStarostka městyse Gutenbrunn je Adelheid Ebner. V patnáctičlenném zastupitelstvu je 12 členů SPÖ a 3 členové ÖVP.\n\n"}
{"id": "1240671", "url": "https://cs.wikipedia.org/wiki?curid=1240671", "title": "Muchova vila", "text": "Muchova vila\n\nMuchova vila je dvoupodlažní budova ve stylu novoklasicismu v ulici V Tišině 871/4 v Praze 6 – Bubenči. \n\nVilu, vystavěnou v letech 1925 - 1928 si nechal postavit jako rodinné sídlo malíř Alfons Mucha. Architektem byl Bohumil Hypšman, autor např. areálu ministerstev na Palackého náměstí, obchodního domu na Národní třídě č. 19 či přestavby Plodinové burzy na Senovážném náměstí. \n\nDům je v přízemí a prvním podlaží stavěn pro obytné účely, v horním patře měl Alfons Mucha rozsáhlý ateliér. \n\nKrátce po začátku okupace Německem Alfons Mucha zemřel po výslechu na gestapu (14. července 1939). Do vily se následně nastěhoval důstojník Wehrmachtu. Podle vyprávění umělcova vnuka Johna Muchy (prezidenta Muchovy nadace) měl právě onen důstojník podíl na tom, že ve vile mohla zůstat Muchova manželka Marie Chytilová a na rozdíl od některých dalších členů rodiny nebyla odvezena do koncentračního tábora. Důstojník se měl také zasloužit o to, že zůstala zachována sbírka Muchova díla, jež bylo umístěno právě ve vile.   \n\nPo skončení války se do vily nastěhoval Alfonsův syn Jiří Mucha, který za války působil v britské armádě, s manželkou Geraldinou. Bydleli zde až do roku 1950, kdy byla vila znárodněna. Všichni její obyvatelé – tedy Marie Chytilová a rodina Jiřího Muchy – byli násilně vystěhováni. \n\nVila byla v restituci rodině vrácena v roce 1990, dědicové ji od té doby pronajímali velvyslanectví Ghany. V roce 2015 vilu od dědiců koupil finančník Pavel Hubáček. \n\nVila je postavená v novoklasickém stylu s prvky tehdy nastupujícího purismu.\n"}
{"id": "1240673", "url": "https://cs.wikipedia.org/wiki?curid=1240673", "title": "Anna Zadrożyńska", "text": "Anna Zadrożyńska\n\nAnna Zadrożyńska (31. května 1938 Varšava – 30. března 2014) byla polská etnoložka, profesorka na Institutu etnologie a kulturní antropologie na univerzitě ve Varšavě, autorka děl o svátečních zvycích a tradicích.\nV roce 1972 získala titul doktora humanitních studií v oboru etnologie za \"Motywy zawarcia i oceny małżeństwa a system wartościowania współczesnych społeczności wiejskich w Polsce\" (vedoucí Witold Dynowski). V roce 1983 habilitovala s \"Homo faber i homo ludens. Etnologiczny szkic o pracy w kulturach tradycyjnej i współczesnej\". V roce 2002 obdržela titul profesora.\n\nV roce 2001 byla vyznamenána rytířským křížem Řádu znovuzrozeného Polska.\n\n"}
{"id": "1240674", "url": "https://cs.wikipedia.org/wiki?curid=1240674", "title": "Knocked Out Loaded", "text": "Knocked Out Loaded\n\nKnocked Out Loaded je čtyřiadvacáté studiové album amerického písničkáře Boba Dylana. Vydáno bylo v červenci roku 1986 společností Columbia Records a jeho producentem byl sám Dylan. Album obsahuje celkem osm písní a pouze ve dvou případech je Dylan jediným autorem. Na ostatních se jako spoluautoři podíleli například Sam Shepard a Tom Petty, ale jsou zde také písně, na kterých se Dylan autorsky vůbec nepodílel.\n"}
{"id": "1240681", "url": "https://cs.wikipedia.org/wiki?curid=1240681", "title": "Bedřich Opočenský", "text": "Bedřich Opočenský\n\nBedřich Opočenský (24. května 1924, Boratín, Volyň, Polsko – 29. října 2016) byl český válečný veterán.\n\nV březnu 1944 vstoupil do Československého armádního sboru v Sovětském svazu, kde absolvoval tankistický výcvik. Účastnil se např. karpatsko-dukelské, jaselské nebo ostravské operace. Roku 1946 byl demilitarizován a dostal hospodářství se zámečnickou dílnou v Sedlci u Litoměřic. Po znárodnění dílny pracoval v traktorové stanici JZD a poté jako dílenský mistr v textilce.\n\nByl posledním z žijících velitelů tanků, kteří osvobozovali Ostravu. 11. listopadu 2016 měl být z hodnosti plukovníka povýšen na brigádního generála.\n"}
{"id": "1240686", "url": "https://cs.wikipedia.org/wiki?curid=1240686", "title": "IJsseloog", "text": "IJsseloog\n\nIJsseloog ([ˈɛisəlˌoːx], \"Oko IJssel\") je umělý ostrov na jezeře Ketelmeer (provincie Flevoland, Nizozemsko), který se používá jako depozitář pro ukládání znečištěného bahna. Nedaleko řeky IJssel bylo totiž mezi lety 1950 a 1990 uloženo velké množství kontaminovaného bahna přímo v jezeře Ketelmeer.\n\nOdstranění těchto nánosů z jezera Ketelmeer má také za cíl prohloubení kanálu, který vede do ústí řeky IJssel (alespoň do hloubky ), s cílem zlepšit přístup k řece.\n\nBěhem výstavby IJsseloog bylo hlavním zájmem chránit podzemní vody a prostředí Ketelmeer. Znečištěné bahno tam má být uloženo trvale a bez rizika úniku. Aby se zabránilo komplikacím pro zemědělství, pro místní obyvatele a aby se zabránilo kontaminaci podzemních vod, byl depozitář bahna postaven v centru jezera a ne na pobřeží. Cílem projektu IJsseloog je také rekreační a ekologický rozvoj oblasti. Přímo u něj byly vytvořeny další dva umělé ostrovy: Hanzeplaat a Schokkerbank.\n\nVybagrovaný materiál je ukládán na tomto umělém ostrově uprostřed Ketelmeer. Skladiště měří v průměru jeden kilometr, je přes padesát metrů hluboké a je navrženo tak, aby zadrželo 23 milionů krychlových metrů kalu z Ketelmeer a dalších oblastí. Výstavba IJsseloog začala v roce 1996 a byla dokončena v roce 1999. Z celkových 23 milionů krychlových metrů bahna je 15 milionů krychlových metrů určeno pro uložení bahna z Ketelmeer a zbývající kapacita je k dispozici pro bahno odjinud. , Aby se zabránilo úniku je podlaha skladu je uzavřena jílem a hráz je lemována fólií. Hladina vody je udržována níže než hladina jezera, aby se zabránilo znečištění únikem.\n\nNa vnějším okraji IJsseloog byl vybudován přístav pro dodávky bahna. Jakmile bude sklad plný, bude provedena sanace procesem zvaným dekantace. Čisté bahno bude použito na výstavbu nové ekologické zóny v ústí řeky IJssel, IJsselmonding.\n\nZařízení začalo pracovat v roce 2000. Jeho zpracovávající stanice odděluje písek a rašelinu od nečistot. Vyčištěný písek bude použit pro výstavbu a zbývající kal je čerpán do úložiště. Když bude skladiště plné, tak bude uzavřeno vrstvami jílu a písku a samotný ostrov bude využíván pro rekreační účely.\nPo tomto procesu převezme IJsseloog příroda.\n"}
{"id": "1240696", "url": "https://cs.wikipedia.org/wiki?curid=1240696", "title": "Královský palác v Amsterdamu", "text": "Královský palác v Amsterdamu\n\nKrálovský palác (Koninklijk Paleis) se nachází v centru Amsterdamu na okraji náměstí Dam. Objekt je považován za nejvýznamnější historickou a kulturní památku zlatého věku Holandska a je jeden ze tří oficiálních paláců holandské královské rodiny. Další dva jsou palác Noordeinde a Huis ten Bosch, oba v Haagu. Ještě je nutno podotknout, že celý Amsterdam leží na vodě a četných ostrůvcích – tento palác proto stojí na 13 659 dřevěných pilotech. Nízká hladina vody byla v kanálech udržována díky přehradám. Ve 13. století byla přehrada postavena v ústí řeky Amstel, tak vzniklo jméno Amsterdam (Dam – přehrada). Jedna přehrada byla také postavena na náměstí Dam.\n\nKrálovský palác byl původně postaven jako radnice. Stavba nové radnice započala dne 20. ledna 1648 na náměstí Dam. Krátce poté, dne 15. května 1648, byl podepsán Vestfálský mír, kterým skončila Třicetiletá válka (pro Nizozemce skončila Osmdesátiletá válka – do války počítají ještě předchozí boje za nezávislost na Španělsku). A protože se uvolnila značná část kapitálu, peníze mohly být směrovány do budovy příliš malé nově dokončené radnice. Vláda proto povolala architekta Jacoba van Campena, který měl za úkol postavit novou radnici v klasicistním stylu. Stará radnice byla zničena a postavena větší a prestižnější radnice. I když zdaleka nedostavěná, radnice otevřela své dveře v roce 1655. Potěšení občané Amsterdamu hrdě prohlašovali radnici za osmý div světa.\n\nPoté, co v roce 1795 obsadila republikánská Francie Republiku sedmi spojených provincií Nizozemských, odešel místodržitel Vilém V. Oranžský se synem Vilémem do exilu v Anglii. Francouzi na obsazeném území vyhlásili Batávskou republiku, což byla jedna z francouzských sesterských republik. V roce 1806 sem Napoleon Bonaparte dosadil jako krále svého bratra Ludvíka Napoleona. V roce 1808 se Ludvík rozhodl, že v radnici bude jeho sídlo. Tak začaly velké přestavby na královský palác ve francouzském empírovém slohu. Král Ludvík také založil Královské muzeum, které bylo základem pro dnešní známé Rijksmuseum.\n\nPo skončení Napoleonských válek a Vídeňském kongresu (1814–1815) se stalo území součástí nově vytvořeného Spojeného království Nizozemského. Vilém I. Nizozemský se vrátil do Nizozemí a přijal roli panovníka. Královský palác zůstal ve francouzském stylu, jen s drobnými úpravami nového panovníka. Od této doby se korunovace nových králů odehrává v kostele Nieuwe Kerk nedaleko Královského paláce. Královský palác ovšem není hlavním sídlem králů a královen – je jím palác ve městě den Haag.\n\n"}
{"id": "1240698", "url": "https://cs.wikipedia.org/wiki?curid=1240698", "title": "World Gone Wrong", "text": "World Gone Wrong\n\nWorld Gone Wrong je devětadvacáté studiové album amerického písničkáře Boba Dylana. Vydáno bylo v říjnu roku 1993 společností Columbia Records a jeho producentem byl sám Dylan. Dylan se zde doprovází pouze na akustickou kytaru a foukací harmoniku. Deska obsahuje převážně tradicionály. Album bylo oceněno cenou Grammy.\n"}
{"id": "1240701", "url": "https://cs.wikipedia.org/wiki?curid=1240701", "title": "Self Portrait", "text": "Self Portrait\n\nSelf Portrait je desáté studiové album amerického písničkáře Boba Dylana. Vydáno bylo v červnu roku 1970 společností Columbia Records a jeho producentem byl Bob Johnston. Po albu \"Blonde on Blonde\" jde o Dylanovo druhé dvojalbum. Kromě autorských písní obsahuje také několik coververzí. Autorem obalu alba je sám Dylan.\n\n"}
{"id": "1240703", "url": "https://cs.wikipedia.org/wiki?curid=1240703", "title": "Seznam dílů seriálu Kurýr", "text": "Seznam dílů seriálu Kurýr\n\nToto je seznam dílů seriálu \"Kurýr\". Tento koprodukční kanadsko-americko-britsko-německo-francouzský akční televizní seriál, natočený na motivy stejnojmenné filmové série, byl vysílán od podzimu 2012, druhá řada navázala na podzim 2014. V českém znění seriál od prosince 2013 uvedla televize Prima Cool.\n\n<onlyinclude>\n</onlyinclude>\n\n"}
{"id": "1240705", "url": "https://cs.wikipedia.org/wiki?curid=1240705", "title": "Mistrovství Československa v atletice 1973", "text": "Mistrovství Československa v atletice 1973\n\nMistrovství Československa mužů a žen v atletice 1973 v kategoriích mužů a žen se konalo v Banské Bystrici v sobotu 1. září a v neděli 2. září. Mistrovství proběhlo na tehdy ještě škvárovém stadiónu SNP ve Štiavničkách.\n\nK nejhodnotnějším výkonům patřily dva Československé rekordy ve vrhu koulí Jaroslava Brabce (21,04 m) a Heleny Fibingerové (20,80 m) a osmimetrový skok Jaroslava Brože (805 cm).\n"}
{"id": "1240709", "url": "https://cs.wikipedia.org/wiki?curid=1240709", "title": "Black Hills Institute of Geological Research", "text": "Black Hills Institute of Geological Research\n\nBlack Hills Institute of Geological Research, Inc. (zkráceně BHI) je soukromá korporace specializující se na hledání, vykopávání a preparaci zkamenělin, zejména pak druhohorních obratlovců. Byla založena roku 1974 ve městě Hill City v Jižní Dakotě. Korporace je známá zejména prodejem původních zkamenělin i jejich kvalitních replik, pro tuto komerční stránku svého působení však není vnímána většinou paleontologů pozitivně. Mezi nejslavnější objevy učiněné v rámci této instituce patří dva velké exempláře dravého dinosaura druhu \"Tyrannosaurus rex\", a to \"Stan\" a zejména pak \"Sue\". V březnu roku 1992 pak vlastníci korporace založili v Hill City Black Hills Museum of Natural History, neziskové paleontologické muzeum. V expozici tohoto muzea se nachází množství velmi cenných dinosauřích exemplářů, zejména z Jižní Dakoty a Montany.\n\n"}
{"id": "1240712", "url": "https://cs.wikipedia.org/wiki?curid=1240712", "title": "Manglerud Star Ishockey", "text": "Manglerud Star Ishockey\n\nManglerud Star Ishockey je hokejový klub z Manglerudu, východního předměstí norského hlavního města Oslo, účastník nejvyšší norské soutěže GET-ligaen. Klubové barvy jsou zelená, bílá a žlutá, znakem je zelená pěticípá hvězda. Domácí zápasy klub hraje na krytém zimním stadionu Manglerudhallen pro dva tisíce diváků.\n\nV roce 1913 byl založen klub \"Sportsklubben Star\", který se roku 1964 sloučil s \"Manglerud IL\" a v roce 1967 vznikl hokejový oddíl. Největším úspěchem Manglerudu byly dva tituly mistra Norska v letech 1977 a 1978. V roce 1989 se klub sloučil s Furuset IF do nového týmu Oslo Hockey, který se však po roce rozpadl. V roce 1994 proběhla další fúze obou klubů, tentokrát pod názvem Spektrum Flyers, ambiciózní plán na vybudování velkoklubu se zahraničními hvězdami (angažován byl i Leo Gudas) nevyšel, v roce 1996 se Flyers přestěhovali do Bergenu a oba původní kluby obnovily samostatnou činnost.\n\nManglerud Star je známý kvalitní prací s mládeží, tým dospělých však trpí nedostatkem financí, v letech 2004–2005, 2006–2009 a 2012–2014 se dokonce ocitl mimo nejvyšší soutěž. V roce 2016 skončil na osmém místě ligy.\n\n"}
{"id": "1240713", "url": "https://cs.wikipedia.org/wiki?curid=1240713", "title": "IL Manglerud Star", "text": "IL Manglerud Star\n\nIL Manglerud Star je norský sportovní klub sídlící v Oslo.\n\nV klubu se provozuje také bandy a lehká atletika.\n"}
{"id": "1240716", "url": "https://cs.wikipedia.org/wiki?curid=1240716", "title": "Národní park Kenai Fjords", "text": "Národní park Kenai Fjords\n\nNárodní park Kenai Fjords (anglicky \"Kenai Fjords National Park\") je národní park na \"poloostrově Kenai\", na jihu Aljašky ve Spojených státech amerických. Park se rozkládá na severovýchodě ostrova, v pohoří Kenai Mountains, při pobřeží Aljašského zálivu i ve vnitrozemí. Je vzdálený přibližně 200 km od Anchorage. Nejbližším městem u parku je přístavní \"Seward\". V národním parku se nachází \"Hardingův ledovec\", největší ledovec ležící pouze na území Spojených států. Dále je zde dalších více než 30 ledovců.\nPobřeží tvoří fjordy vymodelované ledovci. Nejvyšší hora (nepojmenovaná) na území parku má 1 970 m.\n"}
{"id": "1240717", "url": "https://cs.wikipedia.org/wiki?curid=1240717", "title": "Kirchschlag (Dolní Rakousy)", "text": "Kirchschlag (Dolní Rakousy)\n\nKirchschlag je městys v Rakousku ve spolkové zemi Dolní Rakousy v okrese Zwettl. Žije v něm 628 obyvatel (podle sčítání z roku 2016).\n\nKirchschlag se nachází v západní části spolkové země Dolní Rakousy. Leží asi 24 km jižně od Zwettlu. Jeho rozloha činí 29,24 km², z nichž 46,67% je jich zalesněných.\n\nÚzemí městyse Kirchschlag se skládá z deseti částí (v závorce uveden počet obyvatel k 1.1.2015):\n\n\nPrvní písemná zmínka pochází z roku 1140. V roce 1841 zachvátil požár celý Kirchschlag.\n\nMěstysem se Kirchschlag stal roku 1983.\n\n"}
{"id": "1240720", "url": "https://cs.wikipedia.org/wiki?curid=1240720", "title": "Farabundo Martí", "text": "Farabundo Martí\n\nAgustín Farabundo Martí Rodríguez (5. května 1893 Teotepeque – 1. února 1932 San Salvador) byl salvadorský komunistický aktivista a organizátor povstání drobných rolníků v lednu 1932.\n\nNarodil se v rodině statkáře v departementu La Libertad, absolvoval salesiánskou kolej a studoval práva na Salvadorské univerzitě. Školu nedokončil, protože se v roce 1920 zúčastnil protivládní demonstrace, byl zatčen a vypovězen ze země. V guatemalském exilu spoluzaložil roku 1925 Komunistickou stranu Střední Ameriky, angažoval se také v organizaci Mezinárodní rudá pomoc, podporující rodiny vězněných nebo zabitých komunistů, v roce 1928 se zúčastnil povstání v Nikaragui, které vedl Augusto César Sandino. Po návratu do vlasti stál roku 1930 u zrodu Komunistické strany Salvadoru. Velká hospodářská krize vážně poškodila ekonomiku Salvadoru, založenou na exportu kávy, a v zemi rostlo sociální napětí. V lednu 1932 se konaly komunální volby, v nichž komunisté dosáhli značných úspěchů. Prezident země, generál Maximiliano Hernández Martínez, odmítl výsledky uznat a komunisté začali připravovat ozbrojené povstání. 19. ledna 1932 byli v San Salvadoru zatčeni Martí a jeho nejbližší spolupracovníci, studenti Mario Zapata a Alfonso Luna. Na západě země vypukly 22. ledna rozsáhlé nepokoje, ale vzhledem k nepřítomnosti vůdců byla tato vzpoura armádou rychle potlačena. Následovala vlna brutálních represí známá jako \"La Matanza\" (Krveprolití), při níž bylo pro podezření z účasti na povstání zabito nejméně deset tisíc venkovanů, převážně indiánského původu. Martí s Lunou a Zapatou byli zastřeleni ve věznici v San Salvadoru 1. února 1932.\n\nPojmenovala se podle něj Národní osvobozenecká fronta Farabunda Martího, která byla založena roku 1980 jako protivládní guerilla a po skončení občanské války se transformovala v legální politickou stranu.\n\n\n"}
{"id": "1240721", "url": "https://cs.wikipedia.org/wiki?curid=1240721", "title": "Shot of Love", "text": "Shot of Love\n\nShot of Love je jednadvacáté studiové album amerického písničkáře Boba Dylana. Vydáno bylo v srpnu roku 1981 společností Columbia Records. Jde o poslední z Dylanovy trilogie křesťansky laděných alb. Na produkci písní se spolu s Dylanem podíleli Chuck Plotkin a Robert Blackwell.\n\nAutorem všech písní je Bob Dylan.\n"}
{"id": "1240722", "url": "https://cs.wikipedia.org/wiki?curid=1240722", "title": "Wallace Carothers", "text": "Wallace Carothers\n\nWallace Hume Carothers (27. duben 1896, Burlington – 29. duben 1937, Filadelfie) byl americký chemik a vynálezce. Vedl výzkum organické chemie ve firmě DuPont zaměřený na polymery. Vynalezl nylon (1935) a neopren (1930). Spáchal sebevraždu kyanidem draselným.\n\n\n"}
{"id": "1240723", "url": "https://cs.wikipedia.org/wiki?curid=1240723", "title": "Fallen Angels", "text": "Fallen Angels\n\nFallen Angels je sedmatřicáté studiové album amerického písničkáře Boba Dylana. Vydáno bylo v květnu roku 2016 společností Columbia Records a jeho producentem byl Jack Frost, což je Dylanův pseudonym. Stejně jako v případě předchozího alba \"Shadows in the Night\" obsahuje i tato nahrávka písně, které dříve nahrál zpěvák Frank Sinatra (výjimkou je píseň „Skylark“).\n\n"}
{"id": "1240724", "url": "https://cs.wikipedia.org/wiki?curid=1240724", "title": "Seč (okres Prievidza)", "text": "Seč (okres Prievidza)\n\nSeč je obec na Slovensku v okrese Prievidza v Trenčínském kraji ležící na jihovýchodním úpatí Strážovských vrchů.\n\nPrvní písemná zmínka o obci je z roku 1332. V obci je římskokatolická kaple svatého Josefa.\n"}
{"id": "1240734", "url": "https://cs.wikipedia.org/wiki?curid=1240734", "title": "Antonio Soler", "text": "Antonio Soler\n\nAntonio Francisco Javier José Soler Ramos, často zvaný Padre Antonio Soler (pokřtěn 3. prosince 1729, Olot – 20. prosince 1783, El Escorial), byl španělský duchovní a hudební skladatel proslulý zejména svými sonátami pro cembalo.\n\nAntonio Soler se narodil v katalánském městě Olot. Již v šesti letech se stal členem chlapeckého sboru při klášteru Montserrat, kde se mu dostalo důkladného hudebního vzdělání, vynikal zejména ve hře na varhany.\nV roce 1752 vstoupil do Řádu sv. Jeronýma a přesídlil do kláštera v El Escorialu , kde vedle řeholních povinností působil jako varhaník a ve volném čase skládal hudbu. Seznámil se zde se skladateli Josém Nebrou a Domenikem Scarlattim, kteří doprovázeli španělskou královskou rodinu na jejích podzimních pobytech v El Escorialu. Od roku 1766 až do smrti byl také učitelem hudby nadaného syna krále Karla III., infanta Gabriela, kterému věnoval několik cembalových sonát.\n\nAntonio Soler složil mnoho skladeb různých žánrů; dnes jsou z nich nejznámější jeho sonáty pro klávesové nástroje. Napsal jich více než 200 a většinou mají dvojdílnou formu. Často se v nich vyskytují na svou dobu neobvyklé modulace, ale i typicky španělské hudební prvky, například taneční rytmy. Není vždy zcela jasné, pro který klávesový nástroj jsou sonáty určeny, protože Soler hrál na varhany, cembalo i kladívkový klavír a pro všechny tyto nástroje také skládal.\n\nVýznamnou část jeho díla tvoří také vokální duchovní hudba - mše, hymny, žalmy, moteta, villancica a další.\n\nVedle skládání se Antonio Soler zabýval také hudební teorií. V roce 1762 vyšel jeho dvojdílný spis Llave de la modulación (\"Klíč k modulaci\"), kde mimo jiné ukazoval, jak v hudební skladbě hladce a co nejrychleji přejít z jakékoliv tóniny do libovolné jiné. Jeho postupy se tehdy jevily jako velmi odvážné a spis vyvolal několik let trvající ostrý spor mezi konzervativními teoretiky, kteří dílo zcela odmítali, a Solerem a jeho moderně uvažujícími příznivci (kteří nakonec dílo dostatečně obhájili a spor byl ukončen).\n\n"}
{"id": "1240735", "url": "https://cs.wikipedia.org/wiki?curid=1240735", "title": "Nadja Muradová", "text": "Nadja Muradová\n\nNadja Muradová (Nadia Murad; 1993, Kočo, Sindžár, Irák) je jezídská lidskoprávní aktivistka. V roce 2014 byla unesena bojovníky Islámského státu. V roce 2018 obdržela Nobelovu cenu za mír.\n\nNadja Muradová se narodila ve vesnici Kočo v Iráku. V roce 2014 vesnici obklíčili teroristé z Islámského státu a při útoku, kdy přišlo o život na 600 mužů a chlapců,<ref name=\"ČT 27/10\"></ref> zabili také osm bratrů a matku Nadji. Celkem ztratila 18 členů rodiny. Nadju samotnou a její dvě sestry spolu s dalšími 150 ženami odvlekli z jejich vesnic do Mosulu a řadu měsíců je využívali jako sexuální otrokyně. V listopadu 2014 se jí díky pomoci jedné mosulské rodiny podařilo uprchnout. Později se dostala do německého Stuttgartu.\n\nV prosinci 2015 promluvila v Radě bezpečnosti OSN o útoku proti jezídům, požádala přitom o jejich ochranu a zastavení genocidy. \n\nMuradovou se rozhodla zastupovat právnička Amal Clooney, která chce vůdce Islámského státu dostat před Mezinárodní trestní soud v Haagu. \n\n"}
{"id": "1240738", "url": "https://cs.wikipedia.org/wiki?curid=1240738", "title": "Take on Mars", "text": "Take on Mars\n\nTake On Mars (TKOM) je simulátor pro Windows, který vyvíjí společnost Bohemia Interactive. Hra byla oznámena v květnu 2013 na veletrhu E3 2013 a vydána v alfa verzi 1. srpna téhož roku. Je druhou hrou v sérii \"Take On\" po Take On Helicopters. Hráč se v ní ujme robotického vozítka či přistávacího modulu s cílem prozkoumat Mars. Sondu může hráč vybavit vědeckými přístroji ke zkoumání povrchu Marsu a plnění cílů. Hra obsahuje sedm destinací pro hráče na návštěvu: pás asteroidů, měsíc Deimos a krátery Gale, Kaiser, Lyot Ptolemaeus a Victoria. Jako zkušební dráha pak funguje Marsovský dvůr nacházející se na Zemi. Mapy jsou čtvercové (čtyři krát čtyři kilometry) s rozlohou 16 km, které má hráč prozkoumat a plnit různé cíle. Ne všechna místa jsou však zahrnuta do vymezeného pásma, jelikož krátery na Marsu často zabírají více než 16 km(např Gale a Kaiser). Plná verze vyšla 9 . února 2017,\n\nV \"Take On Mars\" hráč ovládá řadu marsovských přistávacích modulů a robotických roverů. Funkce robotických vozidel nejsou zcela věrné, aby byla simulace dostupnější hráčům. Například rychlost vozítka a nástrojů je vyšší. Na rozdíl od skutečných průzkumných vozidel na Marsu jsou ty ve hře ovládány v reálném čase: místo aby byly úkoly vozidla plánovány dopředu na daný den, hráč vědecké nástroje ovládá přímo. Úkony, které hráč musí provést, zahrnují přesun na nová místa, snímkování terénu a sběr vzorků. Hráč odemyká různé vědecké přístroje, kterými pak zkoumá Mars a dokončuje cíle misí. Pro dokončení všech misí pro dané umístění je často potřeba několik přistání. Každá sonda nese příslušnou sadu nástrojů navrženou pro splnění přiřazených cílů.\n\nHráč může vstoupit \"do laboratoře\", kde může na daném vozidle změnit vybavení s cílem zvýšit jeho kvalitu, nebo dovybavit podle přiděleného rozpočtu. Na vozidle může být změněno mnoho prvků, od kamer a APXS až po robotické rameno či chemickou baterii, a hráč tak může vytvořit mnoho unikátních variant vozidla. K dispozici jsou tři úrovně vybavení, ze kterých si uživatel může vybrat. Cena každé další úrovně je dvakrát vyšší, než předchozí.\n\n\"Take On Mars\" nabízí čtyři herní módy, které jsou přístupné pro všechny uživatele.\nHra má čtyři významné aspekty.\n\nVe fázi early access Take on Mars umožňuje uživatelům pomoci studiu Bohemia Interactive vytvářet nový obsah a opravit mnoho chyb, které uživatelé objeví. Pro efektivní hlášení problémů vývojářům byl použit Mantis Bug Tracker. Od zahájení provozu hry 1. srpna 2013 bylo přidáno mnoho nových misí.*\n\nPatch vydaný 3. října 2013 zahrnoval sadu nástrojů pro tvorbu modů. Přidány byly také lokace Měsíc Deimos a Pás asteroidů. Hra bude také obsahovat Dynamické generování misí pro všechny typy úloh (např. fotografování, průzkum a analýza). Do hry bude také přidáno počasí s písečnými bouřemi, silným větrem a písečnými víry.\n\n20. listopadu 2013 vyšel pro Take On Mars třetí velký patch, který do hry přidal nová vozidla, dvě nové lokace (krátery Lyot, a Ptolemaeus), a do místnosti řízení misí přibyl strom technologií a cíle.\n\n"}
{"id": "1240739", "url": "https://cs.wikipedia.org/wiki?curid=1240739", "title": "Maria Teresa Agnesi Pinottini", "text": "Maria Teresa Agnesi Pinottini\n\nMaria Teresa Agnesi Pinottini (17. října 1720 Milán – 19. ledna 1795 tamtéž) byla italská skladatelka, cembalistka a zpěvačka.\n\nOtec Marie Teresy byl příslušník nižší italské šlechty a působil jako profesor matematiky v Bologni. Byl velice ctižádostivý a své děti vzdělával od raného dětství. Její sestra Maria Gaetana Agnesiová vynikla jako jazykový genius, matematička, filosofka a teoložka. Jejich kariéra byla umožněna tím, že v Lombardii pod rakouskou správou byla práva žen na svou dobu relativně na výši. Její úspěch jako skladatelky a výkonné umělkyně byl také mnohem větší ve Vídni a v Drážďanech než v rodném Miláně. 13. června 1752 se provdala za Piera Antonia Pinottiniho. I když zkomponovala několik oper a řadu árií a písní, se jako skladatelka věnovala převážně svému nástroji – cembalu. Z jejího díla se však mnoho nedochovalo. Zemřela v Miláně 19. ledna 1795 ve věku 74 let.\n\n\ndalší drobné skladby, písně a árie\n\n\n"}
{"id": "1240742", "url": "https://cs.wikipedia.org/wiki?curid=1240742", "title": "Alexandr Vasiljevič Alexandrov", "text": "Alexandr Vasiljevič Alexandrov\n\nAlexandr Vasiljevič Alexandrov ( \"\") (, Plachino – 8. červenec 1946, Berlín) byl ruský sovětský hudební skladatel, dirigent, sbormistr a hudební pedagog. V roce 1928 založil a následně po mnoho let vedl slavný pěvecký sbor Alexandrovci. Složil též hymnu Sovětského svazu, platnou od roku 1944 až do zániku tohoto státu. Od roku 2000 je s pozměněným textem hymnou Ruska. Napsal i slavnou píseň \"Svatá válka\", neoficiální hymnu Velké vlastenecké války. Byl profesorem Moskevské státní konzervatoře.\n\nByl národním umělcem SSSR (1937) a laureátem dvou stalinových cen první třídy (1942, 1946). Získal hodnost generálmajor.\n\nJeho ženou byla Ksenija Morozova.\n"}
{"id": "1240745", "url": "https://cs.wikipedia.org/wiki?curid=1240745", "title": "Hans List", "text": "Hans List\n\nHans List (30. dubna 1896, Štýrský Hradec, hlavní město rakouské spolkové země Štýrsko – 10. září 1996 tamtéž) byl vědec, který se zabýval konstrukcí spalovacích motorů, vynálezce a podnikatel.\n\nPo získání doktorátu v oboru strojírenství na Technické univerzitě ve Štýrském Hradci byl Hans List jmenován vědeckým pracovníkem na univerzitě Tchung-ťi v Číně (1926-1932). Tam působil ve výzkumu výpočtu vibračních procesů plnícího cyklu spalovacích motorů. Po návratu domů působil jako univerzitní profesor. Nejprve jako profesor spalovacích motorů na Technické univerzitě ve Štýrském Hradci (1932-1941) a pak jako profesor pístových motorů na Technické univerzitě v Drážďanech, Německo (do roku 1945). Jeho výzkumné práce měly velký vliv na nové pohledy ohledně funkčnosti a zlepšování dieselových motorů a spalovacích motorů obecně.\n\nTo bylo také hlavním polem působnosti jeho společnosti \"Anstalt für Verbrennungskraftmaschinen Prof. Dr. Hans List\" (Ústav pro spalovací motory), zkráceně AVL, kterou založil v roce 1948 a která vznikla z poradenské kanceláře založené v roce 1946. Tato firma brzy začala působit celosvětově v oblasti vývoje spalovacích motorů, ale také měřící techniky a modelování. Zhruba tisíc patentů dokázalo kompetentnost společnosti a četné dceřiné společnosti celosvětově dokazovaly ekonomický úspěch.\n\nV roce 1969 AVL vyvinulo motorovou zkušebnu, která umožňovala komplexní sběr a analýzu dat. V průběhu sedmdesátých let AVL zlepšovalo výkony svých motorů a kapacity pro sběr dat se i nadále zlepšovaly, zatímco jeho zkušební software PUMA začal společnosti získávat mezinárodní pověst. Od roku 1979 řídí společnost syn zakladatele Helmut List (narozen 20. prosince 1941) pod současným názvem AVL List GmbH. Po dalších inovacích a úspěších v osmdesátých letech otevřel AVL v roce 1987 svou divizi AST (\"Advanced Simulation Technology\"). Helmutův syn Hans List (narozený 1. února 1989) studuje fyziku na Technické Univerzitě ve Štýrském Hradci.\n\n\n\n"}
{"id": "1240748", "url": "https://cs.wikipedia.org/wiki?curid=1240748", "title": "Eric Frank Russell", "text": "Eric Frank Russell\n\nEric Frank Russell (6. ledna 1904, Sandhurst, Surrey – 28. února 1978, Liverpool, Merseyside) byl anglický inženýr a spisovatel science fiction, jeden z autorů období tzv. Zlatého věku sci-fi.\n\nČást dětství strávil v Egyptě a v Súdánu, protože jeho otec byl inženýrem a instruktorem Vojenské královské akademie. Získal rozsáhlé znalosti z chemie a fyziky, během druhé světové války z radiologie a stal se rovněž inženýrem. Roku 1930 se oženil se zdravotní sestrou Ellen, se kterou měl dceru Ericu. Publikovat začal na přelomu 30. a 40. let, především v americkém pulpovém magazínu \"Astounding Science Fiction\", pro \"Weird Tales\" psal horrory. Některé své povídky vydával pod pseudonymem Duncan H. Munro nebo Niall Wilde.\n\nPočátky jeho tvory jsou poznamenány vlivem amerického novináře Charles Forta, který sbíral zprávy o nevysvětlitelných jevech. Několik let dokonce pracoval jako zástupce Fortovy společnosti ve Spojeném království a jeho první román \"Sinnister Barrier\" (1939, Zlověstná bariéra), vznikl na základě Frostovy teze, že lidstvo je manipulováno mocnou mimozemskou civilizací za neznámým účelem. Spisovatelem z povolání se stal koncem 40. let.\n\nVelký úspěch mu přinesly jeho humorně laděné povídky díky jejich ironickému a vtipnému stylu. Jedna z nich, \"Allamagoosa\" (1955), získala cenu Hugo. Roku 1985 získal cenu Prometheus za celoživotní dílo a roku 2000 byl posmrtně uveden do síně slávy science fiction a fantasy.\n\nZ Russelova díla vyšlo česky pouze několik povídek:\n\n"}
{"id": "1240750", "url": "https://cs.wikipedia.org/wiki?curid=1240750", "title": "Bezemín (hradiště)", "text": "Bezemín (hradiště)\n\nBezemín (též \"Brandl\" nebo \"Švédské šance\") je archeologická lokalita u stejnojmenné vesnice v okrese Tachov. Tvoří ji slovanské hradiště a soudobé mohylové pohřebiště nad soutokem Úterského potoka a Hadovky. Od roku 1964 je chráněna jako kulturní památka a v roce 1995 byla zapsána na seznam národních kulturních památek.\n\nDatováním podle nálezů keramických zlomků bylo zjištěno, že hradiště bylo osídleno od osmého do první poloviny devátého století. Další archeologické stopy svědčí o jeho zániku mohutným požárem, po kterém ho pravděpodobně nahradilo blízké hradiště Šipín. Ze středověku a novověku pocházejí stopy po těžbě a zpracování železné rudy v těsném sousedství hradiště.\n\nHradiště mělo dvě oddělené a samostatně opevněné části postavené na ploché ostrožně obtékané ze tří stran potoky. Větší část má rozlohu 3,75 ha a dochovaly se z ní pozůstatky opevnění v podobě valu a příkopu. Původní hradbu tvořila asi jeden metr silná zeď z nasucho kladených kamenů, za kterou byla dřevěná konstrukce uzavřená z vnitřní strany dřevěnou stěnou. Vnitřek hradby byl vyplněn hlínou. Na přístupné jihovýchodní straně dosahovala šířka hradby až 9,5 metru a v jihozápadním rohu je patrné její částečně dochované zdvojení. O požáru hradby svědčí natavené kameny s otisky dřeva. Val je na několika místech přerušen pozdějšími zásahy, ale vstupní brána se nacházela přibližně uprostřed jihovýchodní hradby. Na přístupové straně hradbu chránil ve skále vysekaný příkop široký devět metrů a přerušený v prostoru brány. Menší část hradiště považovaná za akropoli o rozloze 0,4 ha byla opevněna stejným způsobem.\n\nS hradištěm souvisí mohylové pohřebiště asi 170 metrů jižně od opevnění. Zaujímá plochu 300 × 300 metrů a nachází se v něm přes čtyřicet mohyl rozdělených do čtyř skupin a dochovaných do výšky okolo padesáti centimetrů. Vzhledem k hradišti nejbližší skupina mohyl je navzájem spojená v Česku ojedinělými mohylovými náspy.\n\nHradiště je přístupné po žlutě značené turistické trase z Konstantinových Lázní, která vede přes zříceninu hradu Gutštejn a bezemínské hradiště k hradišti u Šipína.\n\n\n"}
{"id": "1240751", "url": "https://cs.wikipedia.org/wiki?curid=1240751", "title": "Národní park Katmai", "text": "Národní park Katmai\n\nNárodní park Katmai () je národní park na jihu Aljašky, respektive na severovýchodě Aljašského poloostrova, ve Spojených státech amerických. Park je pojmenován podle stratovulkánu \"Mount Katmai\". Parkem prochází Aleutské pohoří se 14 aktivními vulkány na území parku. Vrcholy hor a vulkány jsou pokryty ledovci. Nachází se zde kráterová i horská jezera. Pobřeží Aljašského zálivu tvoří zálivy, fjordy a laguny.\nNárodní park je dále známý údolím \"Ten Thousand Smokes\", které vytvořil pyroklastický proud při výbuchu vulkánu \"Novorupta-Katmai\" v roce 1912. Dále je známý pro stovky zde žijících medvědů hnědých.\n"}
{"id": "1240752", "url": "https://cs.wikipedia.org/wiki?curid=1240752", "title": "Šipín (hradiště)", "text": "Šipín (hradiště)\n\nŠipín je raně středověké hradiště na místě stejnojmenné osady nedaleko Konstantinových Lázní v okrese Tachov. Řada archeologických nálezů umožňuje uvažovat o jeho existenci již v pozdní době bronzové. Od roku 2006 je chráněno jako kulturní památka ČR.\n\nKeramika nalezená v roce 1935 umožňuje datování hradiště do desátého až třináctého století. Na přilehlých svazích však byla později nalezena, kromě středověké, také keramika z pozdní doby bronzové, a není zcela jasné, ze kterého období pochází zbytky opevnění. Je možné, že šipínské hradiště nahradilo blízké hradiště u Bezemína po jeho zániku požárem.\n\nHradiště stálo v nadmořské výšce 435 metrů na ostrožně obtékané ze dvou stran Úterským potokem. Opevněná plocha o rozloze 1,5 ha byla na východní přístupové straně opevněna příkopem a dvojicí hradeb, které se částečně zachovaly v podobě valů. Z prvního valu se dochoval úsek dlouhý osm metrů. Jeho výška na vnější straně je 3–4 metry a 1,5 metru na vnitřní straně. Na severním konci se val stáčí k západu a napojuje se na druhý val, ze kterého zůstala pouze terénní vlna široká dvanáct metrů. Obvodová hradba se částečně dochovala v podobě dalšího valu. V prostoru mezi prvním a druhým valem v minulosti zřejmě stávala nějaká usedlost.\n\nNa ploše hradiště stojí osada Šipín s kostelem svaté Barbory.\n\nDo Šipína vede odbočka ze silnice z Okrouhlého Hradiště do Pernarce, po které vede cyklotrasa č. 2206. Scházejí se zde také tři turistické trasy. Žlutě značená vede z Konstantinových Lázní přes zříceninu hradu Gutštejn a bezemínské hradiště. Prochází tudy zeleně značená trasa údolím Úterského potoka a končí zde červeně značená trasa vedená z Teplé údolím Hadovky.\n\n\n"}
{"id": "1240756", "url": "https://cs.wikipedia.org/wiki?curid=1240756", "title": "Windows-1251", "text": "Windows-1251\n\nWindows-1251 je populární 8-bitové kódování znaků, navrženo tak, aby pokrylo jazyky, které používají Azbuku, jako jsou ruské, bulharské, srbské cyrilice a jiné jazyky. Je nejvíce používaný pro kódování bulharštiny, srbštiny a makedonštiny.\n\nV červnu 2016 používalo 1,8 % všech webových stránek právě Windows-1251.\n\nWindows-1251 a KOI8-R (nebo jeho ukrajinská varianta KOI8-U) jsou mnohem běžněji používané než ISO 8859-5. V moderních aplikacích je upřednostňován Unicode.\n\nNásledující tabulka ukazuje Windows-1251. Každý znak je zobrazen s jeho ekvivalentem v Unicode a jeho desetinným kódem.\n\nVe výše uvedené tabulce, je 20 normální znak pro MEZERU, A0 je MEZERA NO-BREAK, a AD je MĚKKÝ SPOJOVNÍK.\n\n"}
{"id": "1240757", "url": "https://cs.wikipedia.org/wiki?curid=1240757", "title": "Ladislav Egert", "text": "Ladislav Egert\n\nLadislav Egert (9. prosince 1945 Příbram - 11. února 1981 Praha) byl český televizní scenárista, divadelní dramaturg a hudební skladatel.\nVystudoval gymnázium v Příbrami, hudební konzervatoř v Plzni a roku 1972 absolvoval obor dramaturgie na divadelní fakultě Akademie múzických umění v Praze. V roce 1977 se stal vedoucím uměleckého oddělení Armádního uměleckého souboru Víta Nejedlého v Praze. Převážně však působil jako televizní scenárista a dramaturg pod vedením tehdejšího vedoucího dramatického vysílání 1. a 2. programu Československé televize Antonína Dvořáka.\n\nNa motivy knihy Karla Konráda napsal scénář divadelní hry \"Rinaldino\", dále napsal a inscenoval hru \"Mášenka\" podle Alexandra Nikolajeviče Afinogenova (1972) a divadelní hru Jana Nestroye \"Talisman\" (1972). K významnějším hudebním počinům jeho skladatelské tvorby patří hudba k dramatické básni Henrika Ibsena \"Peer Gynt\" inscenované v roce 1972 v divadle E. F. Buriana.\n\n\n"}
{"id": "1240759", "url": "https://cs.wikipedia.org/wiki?curid=1240759", "title": "Jiskřičín", "text": "Jiskřičín\n\nJiskřičín (, ) je vesnice v jižním Polsku ve Slezském vojvodství v okrese Těšín v gmině Skočov. Leží na historickém území Těšínského Slezska. Na rozloze 4,65 km² žije 628 obyvatel (2009). Většinu území tvoří orná půda (338 ha).\n\nObec se rozkládá na svazích Tarnavské hůrky (373 m n. m.) v Těšínském podhůří. V oblasti vesnice se nachází přírodní památka – dřezovec trojtrnný (\"Gleditsia triacanthos\"), který měří v obvodu 215 cm, je vysoký 23 m a jeho stáří je 200 let.\n\nVesnice sousedí s obcemi:\n\nJiskřičín je jednou z nejstarších obcí Těšínského Slezska. První písemný záznam pochází z roku 1223, kdy vratislavský biskup, na žádost opolsko-ratibořského knížete Kazimíra, daruje desátek ženskému premonstrátskému klášteru v Rybniku. Mezi čtrnácti vesnicemi těšínské kastelánie byla jmenována obec Jiskřičín v původním názvu \"Yscrichino\". Vesnice se původně nacházela v piastovském opolsko-ratibořském knížectví. Po smrti Vladislava I. Opolského a rozdrobení knížectví, byl od roku 1290 Jiskřičín pod vlivem nového Těšínského knížectví. Od roku 1327 byl součástí léna Českého království, od roku 1526 až do roku 1918 byl součástí habsburské monarchie.\n\nVe znaku obce Jiskřičína je postava biskupa oděného do pontifikálních šatů, s mitrou na hlavě a biskupskou berlí v ruce v modrém poli. Pravděpodobně se jedná o patrona místního kostela sv. Mikuláše nebo sv. Stanislava. Znak jsou spojeny tři pečetě. První nejstarší pochází z 18. století má český nápis, její otisk je na dokumentu z roku 1835. Druhá pochází z konce 19. století je dvojjazyčná, její otisk je na akcii z roku 1907. Třetí je současná s polským nápisem.\n\nSołectwo Iskrzyczyn (polsky)\n"}
{"id": "1240765", "url": "https://cs.wikipedia.org/wiki?curid=1240765", "title": "Lamíja Adži Bašárová", "text": "Lamíja Adži Bašárová\n\nLamíja Adži Bašárová (* 1998, Kočo, Sindžár, Irák) je jezídská lidskoprávní aktivistka. V roce 2014 byla unesena bojovníky Islámského státu, uprchnout se jí podařilo na pátý pokus po 20 měsících. \n\nLamíja Bašárová se narodila v Iráku. V srpnu 2014 teroristé z Islámského státu Lamíju spolu s Nadjou Muradovou a dalšími 150 ženami odvlekli a využívali je jako sexuální otrokyně.<ref name=\"rozhlas 27/10\"></ref> \n\nPo čtyřech neúspěšných pokusech se jí až po 20 měsících v dubnu 2016 podařilo uprchnout, na útěku ji však zranila pozemní mina. Kvůli výbuchu přišla o pravé oko a má velmi zjizvenou tvář. \"„I kdybych přišla o obě oči, stálo by to za to, protože jsem přežila,“\" uvedla Bašárová, která se pak léčila v Německu. Dvě dívky, které byly na místě spolu s ní, při explozi zemřely.<ref name=\"ČT 27/10\"></ref> \n\nPři útoku islamistů v době únosu Lamíji pravděpodobně zahynuli oba její rodiče. V zajetí Islámského státu zůstává její devítiletá sestra. Dalším sestrám a bratrovi se podařilo uprchnout; sestry žijí v Německu. \n\n"}
{"id": "1240768", "url": "https://cs.wikipedia.org/wiki?curid=1240768", "title": "Blackwell", "text": "Blackwell\n\nBlackwell může znamenat:\n\n\n"}
{"id": "1240769", "url": "https://cs.wikipedia.org/wiki?curid=1240769", "title": "Evangelický kostel (Dolní Poustevna)", "text": "Evangelický kostel (Dolní Poustevna)\n\nEvangelický kostel v Dolní Poustevně je sakrální stavba z roku 1938.\n\nNa přelomu 19. a 20. století bylo v obci (od r. 1918 městě) aktivní hnutí \"Los von Rom (č. Pryč od Říma)\", což vedlo roku 1903 ke vzniku kazatelské stanice spadající pod augsburský sbor v Rumburku. Kazatelská stanice se později označovala také jako filiální sbor. Věřící se nejprve scházeli ve škole; roku 1938 zahájili stavbu kostela v historizujícím místním slohu, jenž měl věž situovanou v ose průčelí. Základní kámen stavby byl položen 1. listopadu 1938.\n\nPo druhé světové válce došlo k odsunu zde žijících Němců a s ním zanikla i zdejší stanice, respektive filiální sbor. Nedostavěný dřevěný kostel byl navíc devastován. Objekt přešel do majetku města. Po sametové revoluci dostal novou střechu a věž omítku. Na začátku 21. století prodělal kostel stavební úpravy, které jej změnily na městský klub a uvažovalo se také o jeho využití jako obřadní síně.\n\nBudova dostala název Centrum setkávání, sídlí zde (2020) městské informační centrum, věž slouží jako vyhlídková. \n"}
{"id": "1240771", "url": "https://cs.wikipedia.org/wiki?curid=1240771", "title": "Qara Qarayev", "text": "Qara Qarayev\n\nQara Elxan oğlu Qarayev (* 12. října 1992, Füzuli, Ázerbájdžán) je ázerbájdžánský fotbalový záložník a reprezentant, který od roku 2008 působí v A-týmu klubu Qarabağ FK. Hraje na postu defenzivního středopolaře.\nZa rok 2014 se stal ázerbájdžánským fotbalistou roku.\nQarayev má za sebou starty za mládežnické výběry Ázerbájdžánu v kategoriích od 17 let.\n\nV A-mužstvu Ázerbájdžánu debutoval 1. 2. 2013 v přátelském utkání v Dubaji (Spojené arabské emiráty) proti reprezentaci Uzbekistánu, které skončilo remízou 0:0.\n\n"}
{"id": "1240773", "url": "https://cs.wikipedia.org/wiki?curid=1240773", "title": "Machine Messiah", "text": "Machine Messiah\n\nMachine Messiah je čtrnácté album brazilské thrashmetalové hudební skupiny Sepultura, které vyšlo 13. ledna 2017 u vydavatelství Nuclear Blast.\n\nČtrnáctá studiová deska Sepultury byla inspirována tématem \"robotizace naší společnosti\". Podle kytaristy Andrease Kissera je konceptem \"božský stroj, který stvořil lidstvo a tento cyklus se teď vrací na začátek a zase uzavírá\". Autorem přebalu alba je filipínská malířka Camille Della Rosa. Tento obraz podle Kissera vznikl dokonce již v roce 2010. Tuto nahrávku kapela na rozdíl od předchozích alb pojala novým způsobem. Zároveň se na desce objevil také specifický zvuk Sepultury.\n\nPrvní singl vyšel 10. listopadu. Jednalo se o píseň „I Am the Enemy“, ke které o měsíc později vyšlo také lyric video. 22. prosince vyšel formou videoklipu druhý singl „Phantom Self“.\n\n\n"}
{"id": "1240774", "url": "https://cs.wikipedia.org/wiki?curid=1240774", "title": "Jakob Edelstein", "text": "Jakob Edelstein\n\nJakob Edelstein (31. srpna 1903 Horodenka (dnes Ukrajina) – 20. června 1944 Auschwitz) byl důležitou osobností židovstva a sionistického hnutí v Československu a jeden z předních členů Rady starších ghetta Terezín na území Protektorátu Čechy a Morava za druhé světové války.\n\nJakob se narodil Mottelovi a Mattele Edelsteinovým v Haličské Horodence na území dnešní Ukrajiny. V horodenské židovské obci se nacházela židovská škola, ve které se židovští chlapci učili psát hebrejsky a byli zasvěceni do všech židovských nauk a potřebných knih. Patřil mezi ně i malý Jakob. Po roce 1914 a začátku první světové války byla však rodina Edelsteinova nucena opustit svůj domov a uprchnout před ruskou armádou na západ. Židé byli tehdy podle kvót rozdělováni okolo železnice vedoucí přímo do Vídně a rodina Edelsteinova se tak dostala do moravského města Brna. Jakob začal navštěvovat střední školu a po ní proslulou Státní obchodní akademii pod Špilberkem. Po roce 1918 a vzniku samostatného Československého státu se rodiče Jakoba, i s jeho maldší sestrou Dorou, vrátili zpět do Haliče. Jakob však zůstal v Brně, aby dokončil studia. Vyšší studia politické ekonomie si však nakonec dovolit nemohl. Obrátil se proto k literatuře, kde si ze všech nejdřív vybral díla otců socialismu. Zanedlouho vstoupil do mládežnické sekce Německé sociálně demokratické strany, vedené židovským právníkem Ludwigem Czechem, která mu poskytla úkryt před německým nacionalismem a začal se politicky angažovat.\n\nPoté, co nemohl pokračovat ve studiích se Edelstein rozhodl odjet na sever Čech do Teplic-Šanova, oblasti s velkým počtem Haličských Židů, ve které převládal německý jazyk. Stal se z něj obchodní cestující pracující pro firmu bratrů Kletterových. Práci prováděl jen kvůli nezbytnosti. Opravdové nadšení měl pro sociálně demokratické hnutí. Pobyt ve velké komunitě Židů však pozměnil jeho původní názor a začal si uvědomovat, že židovský socialismus vyžaduje odlišné řešení, čímž se stále více přibližoval sionistickému hnutí. V roce 1926 nakonec vstoupil do sionistické organizace zvané Techelet-Iavan. Chudý obchodník bez vysokoškolského vzdělání díky svému řečnickému talentu brzy vystoupal na post hlavního ideologa československých socialistických sionistů a poté, co se oženil s židovskou dívkou z Teplic jménem Miriam Ollinerová začal vést vlastní, velmi tradiční domácnost.\nV třicátých letech se s nástupem Hitlera k moci začal měnit židovský svět. Jakob Edelstein se se svojí rodinou přestěhoval do malého bytu v Praze a začal se usilovně věnovat pomoci německým uprchlickým Židům při jejich emigraci směrem na východ do Palestiny. V tom samém roce totiž začal působit jako vedoucí Palestinského úřadu existujícího již od roku 1921.\n\nV roce 1937 se rozhodl sám Edelstein navštívit Palestinu. Jeho první návštěva však netrvala dlouho a o stavu uprchlíků a celkové situaci se mnoho nedozvěděl. Změnila to až jeho druhá cesta. Po anšlusu Rakouska Hitlerem se objevila nová uprchlická vlna potřebující pomoc a po 15. březnu 1939 se systém téměř zhroutil. Legální emigrace již nebyla podmínkou a do Palestiny i jiných zemí se hrnulo stále více Židů. Po ustanovení Protektorátu Čechy a Morava se orgány pro židovskou emigraci dostaly pod správu Němců. Jako vedoucí postavu za židovskou stranu určili dr. Kahna, který však odmítl osobní kontakt s německými úřady, a tak jeho úlohu postupně neoficiálně přebíral více optimistický Edelstein. S ní se také znovu vydal 29. května 1939 navštívit Palestinu a zjistit stav uprchlíků přímo na místě (jeho žena a syn zůstali v Praze jako rukojmí). Jeho úkolem bylo zajistit co nejvíce přistěhovaleckých certifikátů a naplánovat ilegální přistěhovalectví ve velkém měřítku. \n\nV polovině července 1939 byl z úřadu odvolán nacista Fuchs a na jeho místo přijel do Prahy z Vídně i s veškerým svým personálem vysoký esesman Eichmann a zřídil zde Ústřednu pro židovské vystěhovalectví, která se od té chvíle stala jediným orgánem umožňujícím emigraci Židů. Mnohem větší problémy však nastaly po 1. září 1939, kdy Německá armáda napadla Polsko a započala tak druhou světovou válku. Zároveň rozjel Reinhard Heydrich plán konečného řešení židovské otázky. Většina dalších plánů pak definitivně padla v roce 1940, kdy Německo ovládlo západní státy a Itálie se rozhodla vstoupit do války s Řeckem. Tím se uprchlíkům uzavřely možné cesty na východ i na západ. Žadatelé o azyl v USA mířili za svým vysvobozením přes Rusko a Asii, zatímco Palestina se od května 1941 stala nedosažitelnou z důvodu uzavření Palestinského úřadu Gestapem.\n\nJakob Edelstein byl ženat s Mirjam, rozenou Olinerovou (1908–1944), se kterou měl syna Arje (1901–1944). Manželé Edelsteinovi získali československé státní občanství v lednu 1938. Mirjam Edelsteinová i syn Arje byli zavražděni stejného dne, jako Jakob Edelstein.\n\nV 1941, po útoku Nacistické říše na Sovětský svaz, se postavení Židů změnilo v katastrofální. Jakob Edelstein si hrozbu velmi dobře uvědomoval a začal vyvíjet iniciativu, jak svůj lid zachránit. Naději již dlouho viděl ve fyzické práci a nebál se získání pracovních pozic ani ve velkých továrnách a zbrojovkách vyrábějících pro Wehrmacht. Jeho snahy však nebyly dostačující. Od 1. září 1941 museli všichni Židé začít nosit na oděvu jasné označení své rasy, židovskou „Davidovu“ hvězdu ve velikosti dlaně, v jejímž středu bylo jasně, černým písmem napsáno slovo „JUDE“. V tom samém roce se na příkaz nového protektora Heydricha rozjely transporty Židů na východ. Samotných transportů mělo být podle očekávání Němců více, ale napjatá situace a nedostatek prostředků takové řešení neumožňovaly. I z toho důvodu se ujal již zmiňovaný plán zřídit ghetta na území Protektorátu, která by plnila úlohu mezistanic pro transporty na Východ. K umístění ghetta byla nakonec zvolena pevnost Terezín. V čele nového „židovského“ města měla stát Rada starších, reprezentující jednotlivými zástupci různá oddělení ghetta a také poradní orgán. Čtvrtého prosince 1941 přijel do Terezína také Edelstein.\n\nNěmci, stejně jako většina Židů, se obraceli na Edelsteina jako na velitele. Edelstein byl jako „vůdce“ Terezína obdařen rozličnými povinnostmi i právy. Jediný on se mohl na německou správu obrátit jménem obyvatel, jemu skládali policisté přísahu, jeho jménem byly vydávány zákony, on určoval způsob administrativy (pokud Němci nerozhodli jinak). Denně musel podávat komandatuře zprávy, informoval o celkovém stavu ghetta, o reakcích na nařízení i o nemocných. Předkládal návrhy, vznášel žádosti a také rozesílal poštu. Mohl by se stát i malým diktátorem, kdyby chtěl, ale jeho povaha a socialistický duch mu v tom bránili. Naopak se Jakob snažil co nejvíce zlepšovat životní podmínky obyvatel a podporovat zejména jejich mladé vrstvy, v nichž viděl budoucnost i záchranu celého národa. Sám byl za to obyvateli i spolupracovníky velmi ceněn, což dosvědčuje „Album AZ“, dokument s kresbami každodenního života v ghettu malíře Leopolda Haase, které dostal od Ústředny práce jako dar k prvnímu výročí existence ghetta.\n\n27. ledna 1943 byl Edelstein náhle vyměněn. Jeho nástupcem se stal německý Žid Eppstein. Odrazila se tak nadřazenost německých a rakouských Židů nad těmi protektorátními a Němci čekali, že od té chvíle nastanou ve vedení ghetta hádky a nepokoje (což ve skutečnosti chtěli). I když byl Jakob nově pouhý zástupce židovského staršího, nedostal se s novým vedením do sporu a stále nechával otevřené dveře všem, kteří s ním chtěli jednat. Během dnů roku 1943 ovšem došlo k citelné, negativní změně ve vedení celého ghetta. Nacista Seidl, s kterým Edelstein často vyjednával, byl vystřídám tvrdým, podezíravým a velmi mazaným Němcem Burgerem, který nenáviděl protektorátní Židy i Čechy celou svou duší. V té chvíli se začal stav ghetta neúprosně zhoršovat. 10. listopadu byl Jakob Edelstein zatčen. Důvod byl jasný. Záznamy o transportech a počtu Židů neodpovídaly skutečnosti. I když byla většina chyb zaviněna nechtěně, šířily se dál a v seznamech se objevovaly mezery. Edelstein byl proto nucen tajně 55 lidí doplnit. Chyby nastaly především v případech nehlášených útěků vězňů či nedostavení se k transportu. I když nechtělo evidenční oddělení doplnění provést, po dlouhém naléhání Edelsteina svolilo, přičemž si jeho členové nechali od Jakoba písemně potvrdit jejich zamítavý postoj vůči celé věci. 15. prosince 1943 byl do východního transportu zařazen Edelstein i se svou manželkou Miriam a synem Arjou. Nejeli v jednom vagónu a ani o sobě nevěděli, protože byl Jakob zařazen do bloku vězňů. Jeho místo v Radě starších převzal Otto Zucker.Z prosincového transportu se podařilo mladým a zdatným lidem odjet na práce do Říše, ale sedm tisíc lidí, včetně všech dětí z dětského oddělení, bylo mezi 10. a 12. červencem 1944 zplynováno.\n\nJakob Edelstein se ocitl v táboře Auschwitz 1 nedaleko tábora Březinka. Dostal se na barák vězňů s číslem 11 a byl dlouho držen od ostatních. Nevyhnuly se mu ani tvrdé výslechy, po kterých byl Jakob obviněn z napomáhání k útěku terezínským vězňům a 20. června 1944 přijelo před Edelsteinovu celu auto, které ho zavezlo do popravčí místnosti. Stejně tak bylo posláno pro Edelsteinovu manželku a syna, spolu s manželkami ostatních mužů pracujících v evidenčním oddělení Terezína, kteří byli umístění v terezínském rodinném táboře. Všechny popravili. Nejprve nechali Jakoba pozorovat smrt své ženy a syna a posléze ukončili život jeho samotného. Podle svědků byli však Edelstein i jeho rodina klidní a přes veškeré nadávky a posměchy německých popravčích si zachovali chladnou hlavu. Sám Edelstein nezapomněl ve své poslední chvíli po jednom z polských popravčích poslat pozdravy do milovaných Čech (které opravdu došly).\n\n\n"}
{"id": "1240779", "url": "https://cs.wikipedia.org/wiki?curid=1240779", "title": "Kottes-Purk", "text": "Kottes-Purk\n\nKottes-Purk je městys v Rakousku ve spolkové zemi Dolní Rakousy v okrese Zwettl. Žije v něm 1479 obyvatel (podle sčítání z roku 2016).\n\nKottes-Purk se nachází v západní části spolkové země Dolní Rakousy v regionu Waldviertel. Leží v údolí řeky Kleine Krems. Jeho rozloha činí 58,48 km², z nichž 38,68% je jich zalesněných.\n\nÚzemí městyse Kottes-Purk se skládá ze třiceti dvou částí (v závorce uveden počet obyvatel k 1.1.2015):\n\n\nV roce 1083 předal biskup Altmann z Pasova okolí Kottesu a Purku klášteru Göttweig. První písemná zmínka pochází z roku 1096. V roce 1323 získala obec tržní právo.\n\n"}
{"id": "1240780", "url": "https://cs.wikipedia.org/wiki?curid=1240780", "title": "Chrám Nanebevstoupení Páně v Kolomenském", "text": "Chrám Nanebevstoupení Páně v Kolomenském\n\nChrám Nanebevstoupení Páně v Kolomenském () je pravoslavný chrám Moskevské eparchie, zanesený roku 1994 na seznam světového dědictví UNESCO. Nachází se v moskevském Kolomenském, historicko-architektonickém a přírodně-krajinném muzeu v přírodě.\n\nJeho jedinečnost spočívá v tom, že se jedná o první kamenný chrám v Rusku s jehlanovitou střechou, tradičním prvkem ruské dřevěné architektury. Stavba výrazně ovlivnila další vývoj ruské architektury.\n\nChrám byl vystavěn v Kolomenském v letech 1528-1532 architektem italského původu Petrokem Malým (rozený Pietro Annibale) na pravém břehu řeky Moskvy na příkaz moskevského velkoknížete Vasilije III.\n\nPodle legendy jej dal velkokníže vystavět jako výraz díků za narození dlouho očekávaného následníka trůnu, pozdějšího cara Ivana IV. Hrozného. Ve skutečnosti to tak být nemohlo, neboť by chrám musel být vystavěn za pouhé dva roky (Ivan IV. se narodil roku 1530), což nebylo tehdy technicky možné. S největší pravděpodobností měl sloužit k modlitbám za rozmnožení velkoknížecí rodiny. Architekt Annibale byl vyslán do Moskvy papežem Klimentem VII. na základě žádosti velkoknížete, aby stavěl speciální modlitební chrámy. Do Moskvy doputoval roku 1528 a za 2-3 týdny se přistoupilo ke stavebním pracím.\n\nOproti původnímu plánu byl projekt po položení základů nakonec ještě přepracován, protože chrám měl být vidět od svatého pramene v Kolomenském. Vznikla tak zvláštní spodní část chrámu, jakýsi sokl. Po upřesnění projektu se stavební práce opět rozběhly v roce 1529. Spodní část chrámu byla dokončena roku 1530, o rok později vyrostla stavba až na úroveň osmiúhelníkové části věže a definitivně dostavěna byla roku 1532. Vysvěcení provedl metropolita Daniel za účasti knížete Vasilije, kněžny Jeleny a syna Ivana.\n\nV souvislosti s narozením následníka trůnu roku 1530 pro něj bylo zbudováno čestné tzv. carské místo (bohatě zdobené vyvýšené místo, kde při bohoslužbě stál car). Původní interiér se však nedochoval, z dobových záznamů je patrné pouze to, že stěny byly zdobeny bohatými nástěnnými malbami. Tyto malby byly roku 1884 nenávratně odstraněny a chrám byl vyzdoben novými nástěnnými obrazy.\n\nPři stavbě chrámu byly uplatněny vedle kuželovité střechy i přístěnné sloupy, které umožnily vybudovat ohromnou budovu nevídaných proporcí. Stavba byla realizována velkoryse a za značných nákladů. V historii ruského stavitelství zůstal chrám po formální stránce jedinečným a neopakovatelným.\n\nBudova je zhotovena z cihel s mnohými dekorativními prvky z bílého kamene. Centrem celé stavby je věž, která včetně kříže dosahuje výšky 62 m. Půdorys chrámové lodi tvoří rovnoramenný kříž. Vnitřní prostor je relativně malý - má pouze něco málo přes 100 m, výška stropu činí 42,5 m. Okolo chrámu se obepíná galerie se třemi vysokými vstupními schodišti. Z fasády vystupují nepříliš výrazné pilastry a hlavice v duchu rané renesance. Mezi renesančními pilastry jsou situovány ostré gotické vimperky. Nad chrámovou lodí se zvedá osmiúhelníková věž, v nižší části zdobená řadami velkých oblouků v tradičním moskevském stylu, zdobené nahoře zdvojenými renesančními pilastry. Věž je zakončena jehlanovitou střechou se zvýrazněným žebrovím.\n\nStavitel Petrok Malyj tak v chrámu dovedl unikátně skloubit renesanční a gotické architektonické prvky s tradiční ruskou architekturou. Tímto přinesl do Ruska velmi výrazné nové podněty, které zásadně ovlivnily další vývoj tamní architektury.\n"}
{"id": "1240783", "url": "https://cs.wikipedia.org/wiki?curid=1240783", "title": "Mariusz Jop", "text": "Mariusz Jop\n\nMariusz Jop (* 3. srpna 1978, Ostrowiec Świętokrzyski, Polsko) je bývalý polský fotbalový obránce a reprezentant. Hrál na postu stopera (středního obránce). Mimo Polsko působil na klubové úrovni v Rusku v mužstvu FK Moskva.\n\nV polském národním A-mužstvu debutoval v roce 2003.\nS polskou reprezentací se zúčastnil mistrovství světa 2006 v Německu a EURA 2008 v Rakousku a Švýcarsku.\n\n"}
{"id": "1240785", "url": "https://cs.wikipedia.org/wiki?curid=1240785", "title": "I. A třída Jihomoravské župy 1998/99", "text": "I. A třída Jihomoravské župy 1998/99\n\nV soubojích 6. ročníku I. A třídy Jihomoravské župy 1998/99 (jedna ze skupin 6. nejvyšší fotbalové soutěže) se utkalo 28 týmů (ve dvou skupinách po 14 účastnících) dvoukolovým systémem podzim–jaro.\n\nZdroj: \n\nZdroj: \n\n"}
{"id": "1240788", "url": "https://cs.wikipedia.org/wiki?curid=1240788", "title": "Jan z Biclara", "text": "Jan z Biclara\n\nJan z Biclara ( \"Iohannes Biclarensis\") (540 Scallabis - po 621 Girona) byl vizigótský kronikář a biskup v Gironě. \n\nNarodil se ve městě Scallabis (dnešní Santarém) v Lusitánií. Pobýval v Konstantinopoli, kde studoval řečtinu a latinu. Ve svých sedmnácti letech se vrátil do vlasti. Isidor ze Sevilly píše, že Jan z Biclara měl odmítavý postoj k ariánské víře, která v té době ve vizigótské říši dominovala, proto byl králem Leovigildem vyhoštěn do Barcelony. Některé prameny uvadějí, že byl i uvězněn.\n\nModerní historici poukazují na to, že jiné soudobé iberské zdroje, včetně Janovy vlastní kroniky nemají žádné informace o pronásledování katolíků ve vizigótské říši až do vzpoury Hermenegilda, kdy Vizigóti začali pronásledovat Hermenegilda, jeho stoupence a Židy. Mnohem pravděpodobnější důvod pro Janovo případné uvěznění byl jeho dlouhý pobyt v Konstantinopoli a tudíž podezření na to, že mohl být špionem byzantských guvernérů na jihu Iberie. \n\nPo Leovigildově smrti v roce 586 se Jan z Biclara vrátil do vlasti. Následně založil benediktinský klášter v Biclaru (přesné určení místa není známé), kde byl opatem a než byl jmenován katolickým biskupem v Gironě, tak v roce 590 dokončil svou kroniku. Jako biskup vystupoval pod jménem \"Johannes Gerundensis\". \n\nJan z Biclara se účastnil v roce 592 synody v Zaragoze v roce 599 v Barceloně a v roce 614 v Egaře (municipium Flavium Egara). Jeho kronika, která je pokračováním kroniky Viktora z Tunnuny (\"Chronicon continuans Victorem Tunnunensem\"), sahá až do roku 590. Jeho kronika byla vytištěna již v roce 1600 a poskytuje nejúplnější a nejspolehlivější informace o Leovigildově bouřlivé vládě ve vizigótské říši v době přechodu říše od ariánské ke katolické víře.\n\n"}
{"id": "1240790", "url": "https://cs.wikipedia.org/wiki?curid=1240790", "title": "Bankovky koruny československé (1919–1923)", "text": "Bankovky koruny československé (1919–1923)\n\nBankovky koruny československé byly papírovými platidly první republiky, československého státu vzniklého v říjnu 1918 na části rozpadlého Rakousko-Uherska. Provizorní a první emise byly vydány v roce 1919. V letech 1920 až 1923 následovala druhá emise, s cílem nahrazovat předtím vydané bankovky o nižší kvalitě. \n\nVzhledem k absenci československých platidel krátce po založení státu byla v první fázi provizorně převzata platidla rakousko-uherské korunové měny, vydaná Rakousko-uherskou bankou. Jednalo se o kolkované prozatímní státovky. U těchto bankovek nominálních hodnot 10, 20, 50, 100 a 1 000 korun došlo k olepení československými kolkovými známkami. Spor se rozhořel o platnost bankovek nominálu 25 a 200 korun, jež byly vydány v den založení československého státu 28. října 1918. Přes trvající spor o zákonnost takového kroku byla tato platidla v oběhu.\n\nRychlá snaha nahradit dočasné bankovky novými československými papírovými platidly s novým designem způsobila nejednotu v přípravě zpracování návrhů. Alfons Mucha tak vytvořil pouze vzhled první emise bankovek nominálních hodnot 10, 20, 100 a 500 korun. Ostatní státovky 1, 5, 50, 1 000 a 5 000 korun byly vydány dle návrhů zpracovaných v samotných tiskárnách. První řádná emise bankovek v počtu devíti nominálů, vydaná 15. dubna 1919, nebyla brána za definitivní, ale očekávala se její pozdější náhrada. Platidla byla tisknuta v šesti tiskárnách, z toho ve čtyřech českých, v americké American Bank Note Company a v rakouské tiskárně. Výroba probíhala ne příliš sofistikovanou technikou knihtisku, vyjma tisícikoruny s ochrannými prvky, tištěné v americké tiskárně formou hlubotisku. Rychlost procesu znamenající nižší kvalitu způsobila padělání. Druhá emise státovek následovala v letech 1920–1923 v kvalitnějším provedení. Bankovky jedno sto, pět set a pět tisíc korun se tiskly v American Bank Note Company a zbylé nominály za použití modernějších tiskových technik. \n\nStátní emisní bankovní dům, Národní banka československá, vznikl až 1. dubna 1926 a následujícího roku došlo ke zřízení tiskárny bankovek. Do té doby prováděl emisi platidel fakticky stát, respektive k tomu pověřený Bankovní úřad ministerstva financí, který převzal aparát Rakousko-uherské banky, když tuto skutečnost upravila Kramářova vláda ustanovením § 2 nařízení vlády č. 119 Sb. z. a n. Odluku od rakousko-uherské měny, včetně vzniku československého bankovního úřadu obsahovala i Saintgermainská smlouva (článek 206), kterou Rakousko signovalo 10. září 1919 a identický obsah pak přijalo Maďarsko v Trianonské smlouvě (článku 189) z 4. června 1920.\n\n"}
{"id": "1240793", "url": "https://cs.wikipedia.org/wiki?curid=1240793", "title": "Harry Pollak", "text": "Harry Pollak\n\nHarry Pollak, dle matriky narozených Jindřich Pollak (1923 Semtín u Votic, Československo – 2014 Netstal, Švýcarsko) byl český strojař a ekonom židovského původu. Většinu svého života strávil v exilu, kde se věnoval především sanacím podniků světového významu. Byl kupříkladu součástí týmu, který pomáhal zachránit britskou automobilku Aston Martin před krachem, pracoval pro IBM, německé závody Krupp či britský Dunlop a zabránil úpadku švýcarských papíren, řady strojírenských společností či největšího evropského výrobce tištěných spojů.\n\nHarry Pollak se narodil jako jediné dítě v rodině velkostatkáře obhospodařujícího čtyři dvory (v Semtíně, Božkovicích, Petrovicích a Drachkově) v Jižních Čechách o celkové rozhloze 150 hektarů. Holokaustu unikl jen díky tomu, že ho rodiče poslali na studia do Francie. Za druhé světové války bojoval proti nacistům a do Československa se vrátil až v roce 1945 spolu se spojeneckou západní armádou.\n\nAni po válce si ale neužil klidu. Byl prohlášen za Němce a kolaboranta, pročež mu úřad ve Voticích bránil 3 roky ve vydání majetku. Ještě před komunistickým převratem v roce 1948 mu bylo zabráněno dokončit studium strojního inženýrství. Akční výbor vedený komunistickým vrátným z hlavní budovy rozhodl, že titul strojního inženýra na Českém vysokém učení technickém v Praze nedostane. Po komunistickém puči mu byl v roce 1949 definitivně zabaven zděděný majetek, který krátce předtím vysoudil. Za dramatických okolností uprchl se ženou Jarmilou před komunistickou zvůlí přes Šumavu nejprve do Německa, následně nalezl azyl ve Spojeném království a kde též dokončil svá studia. Se ženou Jarmilou má syna René Thomas.\n\nHarry Pollak chtěl koncem 80. let 20. století získat doktorát v oboru \"uzdravovatele nemocných podniků\" na Bertriebwirtschaftliches Innstitut v Curychu. Protože ale podmínkou bylo studium doktorských předmětů, na školu nenastoupil. Doktorského titulu a uznání se dočkal až v České republice o dvě desetiletí později. V roce 2003 získal doktorát v oboru podniková ekonomika na Vysoké škole ekonomické v Praze. V roce 2016 bylo po Harry Pollakovi pojmenováno Centrum restrukturalizace a insolvence na VŠE a Harry Pollak a jeho zásluhy v oboru restrukturalizace podniku tak doznaly vysokého ocenění.\n\nBěhem svého života působil především jako krizový manažer v celé řadě zemí. Vedle Spojeného království měl angažmá též v Německu, v Itálii, ve Spojených státech a nakonec se usadil v Netstalu ve Švýcarsku, kde v 91 letech zemřel.\n\nTři měsíce po útěku před komunistickým režimem do Spojeného království získal Harry Pollak své první exilové zaměstnání. 2. května 1950 nastoupil na místo projektanta v \"Carrier Engineering Co. Ltd.\" za plat 9 liber týdně. Rýsovala se před ním zářná budoucnost, kdy se za 10 až 15 let mohl vypracovat na projektanta-seniora a za 20 až 25 let mohl mít vlastní skleněnou kancelář s telefonem. To ho ale nelákalo, a tak se rozhodl pro změnu.\n\nMnohem více zodpovědnosti a lepší plat získal ve společnosti \"Brihtside Foundry\" ve funkci hlavního inženýra. Zanedlouho přistoupil k další změně a přijal místo v \"Northumberland Avenue\", které pro něj bylo zklamáním.\n\nPrvní top-manažerskou pozici získal záhy díky své publikační činnosti a úspěšnému složení zkoušek (byl nejlepším absolventem), které mu zajistili místo přidruženého člena Svazu inženýrů-topenářů a vzduchotechniků (IHVE). Oslovil ho Američan p. Penfold, který ho najal na řízení společnosti vyrábějící klimatizaci Aarcon v Anglii. Výrobek byl ale nevalné kvality. P. Penfold uzavřel smlouvu s p. Hunkingem, jehož podnik \"Westool Ltd.\" měl vyrobit a prodat první sérii 2 500 klimatizačních jednotek Aarcon. Harry Pollak měl celou výrobu koordinovat. Sám později angažmá vnímal jako mezník v budoucí kariéře. Mezitím p. Penfold získal pro Harry Pollaka další zakázku od Express Dairy, kteří potřebovali vyvinout efektivní chladicí nákladní automobil. To se mu podařilo.\n\nP. Penfold prodával především znalosti a zkušenosti Harry Pollaka. Proto s ním následně p. Hunking uzavřel novou smlouvu a Harry Pollaka od něj \"vykoupil\" a jmenoval ho generálním manažerem \"Westair Division\", divize společnosti Westool. \n\nHarry Pollak se stal členem Institutu strojních inženýrů (IMechE). Technika ho ale již dostatečně neuspokojovala, a tak se rozhodl přesunout své pracovní zájmy do oblasti podnikového poradenství. Pro \"Mead Carney & Co.\" v curyšské pobočce zaměřené na německé zákazníky od února 1961 zaváděl americký systém Value Analysis. Ve své pozici pracoval v Německu pro společnosti \"Auto Union\", \"IBM\", \"Krupp-Ardelt\" či \"Bargedorfer Eisenwerk\". První nasazení ve Velké Británii bylo ve společnosti \"Sturtevant Engineering\", následoval podnik vyrábějící elektrické spínače \"MEM\", výrobce motorů pro domácí spotřebiče \"AEI\" či oddělení transformátorů \"English Electric\" a řada menších zakázek. Když ale chtěl ke dvou týdnům dovolené třetí neplacené dovolené na cestu do Kanady, nedostal je. Podal tedy výpověď, kterou firma přijala.\n\nPo návratu z Kanady měl již zajištěné místo senior konzultanta ve společnosti Dunlop se 105 tisíci zaměstnanci po celém světě, kde od roku 1966 zaváděl Value Analysis a léčil firemní neduhy. \n\nNásledně byl přijat do nově vznikající společnosti \"Keyser Ullmann Industries\", která se zabývala restrukturalizací podniků pro svou mateřskou banku. První zakázku dostal Harry Pollak na společnost \"Hallam Sleigh & Chestorn Ltd.\", kde byl dosazen do podnikové rady, aby společnost od základů restrukturalizoval a zachránil tak před bankrotem. Spolupracoval též se společností \"KBMS\" zabývající se průzkumem trhu, pro niž hledal a našel kupce \"AGB Ltd.\" Dalším z jeho případů byl výrobce přesného zařízení pro letecký průmysl \"Negretti & Zamba\". Společnost restrukturalizoval a po dvou a půl letech dostal od správní rady stříbrnou mísu za zásluhy.\n\nBanka Keyser Ullmann ovšem preferovala v té době rychlý zisk z realitních obchodů na úkor zdlouhavé a pracné restrukturalizace firem. Pro tým kolem Harry Pollaka se tak stával její kapitál nedostupným. Navíc následná realitní krize banku stáhla do propadliště dějin a banka zkrachovala. Harry Pollak se v roce 1972 rozhodl stanout na vlastních nohách jako podnikatel.\n\nPrvním soukromým klientem Harry Pollaka byla společnost \"Hallam Sleigh & Chestorn Ltd.\", s níž spolupracoval již za dob svého zaměstnaneckého poměru v \"Keyser Ullmann Industries\". Chtěl ji připravit na pokles automobilového průmyslu. Firmu restrukturalizoval tak, že dostala ocenění londýnské burzy, ovšem hlavní ředitel Peter Cheston ho propustil s odůvodněním, že zaměstnanci nejsou spokojeni.\n\nPo několika měsících testování dalších možností nalezl angažmá jako ředitel nové firmy \"Company Development (London) Ltd.\" vytvořené skupinou právníků, investorů a účetních. Jejich první zakázkou byla restrukturalizace zpracovatele stříbra \"John Betts & Sons\". Její výrobu přesunul z centra Birminghamu na jeho periferii a i díky prodeji lukrativního pozemku a reinvestice zisku zachránil. \n\nZřejmě nejznámější účastí Harry Pollaka na restrukturalizaci podniku byla v automobilce Aston Martin. Majiteli automobilky, jímž byl sir David Brown, nepřinesla do té doby ani libru zisku a chtěl ji prodat. Kupcem se stala \"Company Development (London) Ltd.\", ale zaměstnanci Aston Martin po prodeji vyhlásili stávku. Po dvou dnech se zaměstnanci vrátili do práce a Harry Pollak se setkal s předáky třech odborových svazů, které v automobilce působily, a dohodl se s nimi na podmínkách, aby předešel dalším stávkám. Automobilku postavil na nohy a úspěšně působí dodnes.\n\nS \"Company Development (London) Ltd.\" se Harry Pollak nerozešel v dobrém. Když se rodinné firmě \"John Betts & Sons\" začalo dařit a Harry Pollak chtěl dodržet slib a vyplatit rodině slíbený podíl na zisku, jeho další dva partneři a ředitelé byli proti. Ukončil proto v roce 1973 působení v \"Company Development (London) Ltd.\" a s ním i své angažmá v \"John Betts & Sons\" a Aston Martin.\n\nHarry Pollakovi se nedařilo po odchodu z \"Company Development (London) Ltd.\" najít žádné angažmá. Vyučoval proto na částečný úvazek strukturu managementu na městské polytechnice. Do důchodu se ale nechystal. Když ztrácel naději na další práci, jeho žena Jarmila obvolala jeho přátele a uspěla u George Mandla. Ten Harry Pollakovi zavolal s nabídkou místa ve správní radě papírenské společnosti Thomas & Green Ltd. Následně pro George Mandla restrukturalizoval další papírny, včetně jedné ve švýcarském městě Netstal, kde se stal generálním ředitelem 1. června 1975. Jeho plat činil 1 500 CHF, což představovalo přibližně tři čtvrtiny příjmu nejméně placeného zaměstnance továrny. Jeho odměna byla závislá na výsledku restrukturalizace a zajištění ziskovosti podniku.\n\nPři práci v netstalské papírně postupně získal více času a mohl se věnovat i \"vedlejší práci\". Jednou z nich byla distribuční firma motorových součástek \"Eschler Urania\" v Curychu. Tuto zakázku získal přes banku, která viděla podnik k likvidaci, což by ji ale připravilo o peníze investované do jeho financování. Harry Pollak se ujal restrukturalizace, od banky získal úvěr 1 mil. CHF a pro sebe si řekl 800 CHF denně, přičemž polovina částky byla splatná až po dosažení ziskovosti podniku. I v této firmě usedl na nejvyšší řídící post. Když se firmě začalo dařit, její hlavní akcionář se ji rozhodl prodat.\n\nV roce 1981 zachraňoval Harry Pollak výrobce tištěných spojů \"Zbinden & Co.\" K významné restrukturalizaci se ale majitelé-bratři nerozhodli a hledal se pro firmu kupec. Stal se jím jeden z největších věřitelů a dodavatel surovin.\n\nV roce 1982 působil jako poradce ve společnosti \"Ulrich Steinemann\", která se zabývala výrobou strojů na zlošťování zbroušených dřevěných desek. Navrhl řadu opatření k záchraně společnosti, ale ze strany vedení se setkal jen s malou odezvou. Na navržený rozpočet pro rok 1983 již nikdo nereagoval.\nV roce 1985 byl bankou doporučen Rolfu Wenkovi, zakladateli a majoritnímu akcionáři bez nástupců, který chtěl prodat svou firmu \"W. Wenk\" na výrobu přesných součástí pro lékařské a vojenské účely, ale nesouhlasil s cenou 1 mil. CHF, na kterou její cenu odhadla banka. V listopadu 1985 po provedených opatřeních doporučených Harry Pollakem a zvýšení objednávek o 30 % navzdory zvýšení ceny výrobků hlavní odběratel firmy podal nabídku převzetí za 4,5 mil. CHF. \n\nV roce 1986 se odebral na pracovní odpočinek.\n\nS publikační činností začal Harry Pollak záhy po příchodu do Spojeného království. Na odborné konferenci potkal redaktora časopisu \"Inženýr-topenář\", který byl ochoten si jeho články přečíst. Harry Pollak napsal přes víkend svou první stať, která byla otištěna a za níž obdržel i drobný autorský honorář. Následovala řada dalších článků, publikovaných též v časopisech \"Strojní inženýr\" či \"IHVE Journal\".\n\nSoučasně při práci pro \"Mead Carney & Co.\" sepsal Harry Pollak pětisetstránkovou příručku \"Management Audit Manual\", která vychází z jeho zkušeností. Další spisy a knihy sepsal v době působení pro společnost Dunlop. Po spisu \"Value Analysis jako základ průpravy inženýrů pro management\" následovala \"Dunlopova kniha hodnot\" sloužící především členům jeho týmu. V roce 1967 publikoval knihu \"Řízení podnikové činnosti\".\n\nPo ukončení působení v \"Company Development (London) Ltd.\", kdy se Harry Pollakovi nedařilo najít další zakázky, v roce 1973 sepsal své zkušenosti do podoby bajek \"Scvrkající se džbery a jiné bajky ze současnosti\", která byla propadákem a většina ze 100 tisíc výtisků zůstala Harry Pollakovi.\n\n\n\n \n"}
{"id": "1240795", "url": "https://cs.wikipedia.org/wiki?curid=1240795", "title": "Severochema", "text": "Severochema\n\nSeverochema je české výrobní družstvo, které podniká v chemickém průmyslu. Vzniklo 1. října 1953 v Liberci. V počátcích existence podniku se výroba soustředila do třech provozoven, které se nacházely v Liberci, ve Varnsdorfu a v Horní Řasnici na Frýdlantsku. Po sametové revoluci se firma transformovala bez pomoci zahraničního kapitálu a k roku 2015 vyvážela své výrobky na Slovensko, do Maďarska, Ruska, Bulharska či Itálie nebo Skandinávie.\n\nMezi výrobky podniku se řadí například pevný podpalovač Pe-Po, dále nitroředidlo, tekutý škrob nebo přípravek pro čištění oken Iron. V roce 2013 činil podíl výrobku Pe-Po, který firma vyrábí od roku 1964, asi dvacet procent na celkovém zisku společnosti. Od roku 2001 nabízí Severochema také produkty, které slouží k ochraně proti posprejování graffiti nebo naopak pro odstranění nasprejovaných obrazců. Na tyto produkty získala firma od České asociace úklidu a čištění ocenění Inovace roku 2001.\n\n"}
{"id": "1240796", "url": "https://cs.wikipedia.org/wiki?curid=1240796", "title": "Prohlášení čtyř", "text": "Prohlášení čtyř\n\nProhlášení čtyř (celým názvem Společné prohlášení nejvyšších ústavních činitelů České republiky) je prohlášení z 18. října 2016, podepsané prezidentem Milošem Zemanem, předsedou senátu Milanem Štěchem, předsedou sněmovny Janem Hamáčkem a předsedou vlády Bohuslavem Sobotkou jako reakce na setkání ministra kultury Daniela Hermana s tibetským duchovním vůdcem dalajlamou, ke kterému došlo ve stejný den.\nK setkání s tibetským vůdcem, který přijel do Prahy v rámci konference Forum 2000, došlo 18. října 2016 v Nostickém paláci, sídle ministerstva kultury. Kromě ministra kultury se setkání účastnily také místopředsedkyně Senátu Miluše Horská, předsedkyně Státního úřadu pro jadernou bezpečnost Dana Drábová, bývalá europoslankyně Zuzana Roithová a senátor Petr Šilar.\nProhlášení bylo kritizováno řadou politických komentátorů, politiků, studentů a zástupců vysokých škol.\n\nOdklon od prosazování lidských práv v zahraniční politice v 90. letech začal už během pravicové vlády Petra Nečase, která zdůrazňovala zahraniční obchod a Nečas kritizoval „dalajlamismus“. Tento odklon pokračoval příchodem Miloše Zemana na hrad, který si jako prioritu stanovil posílení ekonomické diplomacie a Čínu považuje za důležitého obchodního partnera. Prezident Zeman navštívil v letech 2014 a 2015 Čínu dvakrát a důraz kladl především na rozvoj ekonomických vztahů. Tyto politické změny vyvrcholily v roce 2016 návštěvou čínského prezidenta v Česku a podepsáním dokumentu o strategickém partnerství, na které se odvolává i Prohlášení čtyř nejvyšších ústavních činitelů.\n\nČínská vláda pokládá dalajlamu za separatistu prosazujícího nezávislost Tibetu, čínské provincie obsazené čínskou armádou v roce 1950 a snaží se omezovat kontakty dalajlamy s dalšími zeměmi.\nPřed chystanou návštěvou dalajlamy v České republice proto navštívila čínská velvyslankyně 13. září 2016 Hynka Kmoníčka, ředitele zahraničního odboru Kanceláře prezidenta republiky a zajímala se o to, jestli se ministr Herman s dalajlamou setká. Poté vyhledala vyslankyně Hynka Kmoníčka opět 17. října a zajímala se o změny vládní politiky k Číně.\n18. října, ještě před schůzkou s tibetským vůdcem, povolalo čínské ministerstvo zahraničí českého velvyslance v Pekingu a vyzvalo ho, aby se nikdo z české vlády s dalajlamou nesetkával.\n\nProhlášení připravené ministerstvem zahraničí se odvolává na nedávno podepsané Strategické partnerství mezi Čínou a Českem a konstatuje, že „\"osobní aktivity některých českých politiků nejsou výrazem změny oficiální politiky České republiky\"“ a že Česká republika bude ve své dlouhodobé politice vůči Číně „\"vycházet ze vzájemného respektu ke svrchovanosti a územní celistvosti Čínské lidové republiky, jejíž je Tibet součástí\"“.\n\nPodle serveru Echo24 mělo být prohlášení původně tajné, ale Hrad ho zveřejnil.\n\nPodle čínské oficiální reakce z 25. října 2016 Čína prohlášení vzala na vědomí a čeká, že „\"nezůstane jen u slov, ale že se to projeví i v činech\".“\n\nV reakci na prohlášení se den po setkání ministra Hermana setkalo s dalajlamou padesát zákonodárců. Na protest proti prohlášení vyvěsily některé školy tibetskou vlajku. Prohlášení kritizovalo také patnáct nevládních organizací.\nPodle sociologa a právníka Jiřího Příbáně se jedná o neadekvátní reakci nejvyšších ústavních činitelů. Předseda Ústavního soudu Pavel Rychetský považuje prohlášení za chybu a nahrazení polistopadového étosu pragmatismem. Podle rektora Masarykovy univerzity Mikuláše Beka se blíží způsobu, jakým vystupovala protektorátní vláda vůči Berlínu nebo normalizační vláda vůči Moskvě. Poslanec Karel Schwarzenberg označil prohlášení za zbabělé.\nPodle politického komentátora Martina Fendrycha začíná po odchodu Václava Havla z politiky odklon od ochrany lidských práv.\n\nPodle průzkumu agentury Nielsen Admosphere pro Českou televizi, který proběhl ve dnech 26. a 27. října 2016, považuje 40 % dotázaných prohlášení za přehnané, podle 25 % je prohlášení běžné, podle 11 % je prohlášení výjimečné, ale potřebné. Čtyři procenta respondentů považují vyjádření za nedostatečné, zbývající dotázaní nemají žádný názor.\n\nNa obranu Hermana se postavil ministr financí Andrej Babiš, který napsal: „Vážím si vás, pane ministře. Nebát se a nekrást, říkal Masaryk.“ Ministr spravedlnosti Robert Pelikán prohlásil, že prohlášení je „ostuda a ponížení naší země, jež nemá v naší svobodné historii obdoby.“ Naopak podle ministra Zaorálka, autora textu prohlášení, porušil ministr Herman setkáním s dalajlámou dva roky starou neoficiální dohodu představitelů vlády.\n\nNa prohlášení reagovala též iniciativa kolem tzv. Kroměřížské výzvy, kterou reprezentovali právník Jan Kalvoda, Michael Kocáb a jako mluvčí filosof Václav Němec.\n\nV listopadu 2016 se od Prohlášení čtyř distancovala horní komora českého Parlamentu Senát. Podle senátorů nebylo pročínského prohlášení čtyř ústavních činitelů, které spolupodepsal předseda senátu Milan Štěch, názorem celého senátu, ale pouze osobním názorem pana Štěcha. Usnesení Senátu navrhla opoziční Občanská demokratická strana, proti senátnímu usnesení hlasovali senátoři ČSSD, ANO 2011, KSČM nebo Strany práv občanů.\n\n"}
{"id": "1240798", "url": "https://cs.wikipedia.org/wiki?curid=1240798", "title": "Národní park Big Bend", "text": "Národní park Big Bend\n\nNárodní park Big Bend () je národní park na jihozápadě Texasu ve Spojených států amerických. Park leží v Čivavské poušti.\nRozkládá se podél hranice s Mexikem, kterou tvoří řeka Rio Grande. Celkově vytváří řeka Rio Grande hranici v délce více než 1 500 km. Na území parku je to 190 km. Postupně zde protéká několika kaňony: Santa Elena, Mariscal a Boquillas. Na území parku leží pohoří \"Chisos Mountains\" s nejvyšší horou Emory Peak (2 387 m). Naopak v nejnižší nadmořské výšce leží Rio Grande (589 m). Endemický dub chisoský (\"Quercus gravesii\") roste na území Spojených států pouze zde. Podobně vzácný je zde žijící jelenec běloocasý.\n"}
{"id": "1240800", "url": "https://cs.wikipedia.org/wiki?curid=1240800", "title": "Jiří Fína", "text": "Jiří Fína\n\nF/Sgt. Jiří Fína (24. dubna 1913, Plzeň, Československo – 12. března 1942 Severní moře) byl československý vojenský pilot, který za druhé světové války létal v Anglii u 311. československé bombardovací perutě RAF. V roce 1991 byl v rámci rehabilitace povýšen na plukovníka ve výslužbě in memoriam. Vzpomenut je na pomníku obětem druhé světové války v Plzni-Lhotě.\n\nOtcem Jiřího Fíny byl Vojtěch Finna narozený 29. ledna 1881 v Sulislavi, který pracoval jako truhlář ve Škodových závodech v Plzni. Matkou byla Marie, rozená Sýkorová, narozená 24. ledna 1881 v Přešticích. Jiří Fína se narodil jako druhý syn po bratru Jaroslavovi (* 14. února 1911 v Plzni) a zápisem ze dne 6. dubna 1935 si nechal změnit přijmení z Finna na Fína. Jiří se vyučil modelářem, byl členem dorostu a následně činným členem Západočeského aeroklubu. Základní vojenskou službu s pilotním výcvikem absolvoval ve VLU v Prostějově v letech 1933 až 1935. Od 24. ledna 1938 do 9. července 1938 absolvoval základní výcvik na dvojmístných letadlech u cvičné letky 1. leteckého pluku TGM v Praze a 15. července 1938 byl přemístěn ke 2. letce. Dne 1. srpna 1938 byl Jiří Fína jmenován pilotem letcem. Od 1. listopadu 1938 pokračoval v dobrovolné činné službě jako četař sloužící ve 2. leteckém pluku Dr. Edvarda Beneše. 1. března 1939 byl jmenován polním pilotem letcem.\n\nZ Protektorátu unikl přes Polsko (dne 6. května 1939 přišel na velvyslanectví do Krakova) do Francie, kam přišel 26. května 1939 a podal žádost o vstup do Cizinecké legie. \n\n10. června 1939 připlul Jiří Fína s dalšími legionáři z kasáren v Marseille do Alžírska a vstoupil do výcvikového střediska v Sidi-Bel-Abbes, kde následně prošel pěším výcvikem. Ke 2. říjnu 1939 mu byla přiznána hodnost rotného. Od 3. srpna 1939 do 27. listopadu 1939 sloužil v letectvu jako pilot dvojmístných letadel na letištích v severní Africe – M. Blanche, Tunis a Blida. Od 30. listopadu 1939 do 18. června 1940 působil opět ve Francii jako pilot dvoumístných letadel na letištích v Pau, Chartres a Cazaux. K 1. prosinci 1939 byl povýšen do hodnosti \"caporal chef\".\n\n18. června 1940 odplul z francouzského Bordeaux na lodi Robur 2 do Anglie. Do anglického přístavu Falmouth dorazil 22. června 1940. 25. července 1940 byl Jiří Fína přijat do RAF Cosford A.C. a k 18. září 1940 mu byla přiznána hodnost Sgt. pilota. Následně, k 20. prosinci 1940 byl přemístěn k čs. Depot Wilmslow a 9. března 1941 převelen do CTBA School of Musketry. 11. dubna 1941 byl přeřazen k 311. čs. bombardovací peruti RAF v Honingtonu.\n\nS 311. československou bombardovací perutí RAF působil Sgt. Jiří Fína na polním letišti v East Wrethamu v hrabství Norfolk. Prodělal výcvik pilota na dvoumotorovém středním bombardéru Vickers Wellington. Operačně začal létat od 12. srpna 1941, nejdříve jako druhý pilot a následně od 20. října 1941 jako první pilot a velitel posádky. Jiří Fína prodělal 30 operačních letů, z toho 21 jako velitel posádky. Letoun s posádkou Sgt. Fíny byl dvakrát napaden stíhačem Luftwaffe ve stroji Messerschmitt Bf 109 – poprvé napadl 8. listopadu 1941 německý stíhač jeho Wellington KX-P, podruhé 9. března 1942 pilotoval Jiří Fína stroj Wellington KX-K. V obou případech byl letoun těžce poškozen.\n\nF/Sgt. Jiří Fína zahynul 12. března 1942 i s posádkou Wellingtonu KX-P (R 1802), kterou tvořili: F/Sgt. Jiří Fína, Sgt. Oldřich Soukup (druhý pilot), F/O. Jaroslav Kula (navigátor), P/O. Josef Cibulka (rediotelegrafista), Sgt. Alois Mezník (střelec) a Sgt. František Raiskup (střelec). Letoun mířící k bombardování doků v Kielu ztrácel vlivem námrazy výšku a rychlost a piloti byli nuceni nouzově přistát na hladině moře v pozici 53 17 severně a 03 07 východní délky asi 100 mil od anglického pobřeží. Od klesání až do poslední chvíle vysílal radiotelegrafista SOS a polohu letounu. Ve 21:19 se ozval klíč radiotelegrafisty naposledy. Těla šesti členů posádky nebyla nalezena. Jejich jména jsou vytesána na kamenných deskách památníku v Runnymede.\n\n\nV roce 1947 byl in memoriam jmenován poručíkem letectva v záloze. V roce 1991 v rámci rehabilitace povýšen na plukovníka v.v. „in memoriam“.\n\n"}
{"id": "1240804", "url": "https://cs.wikipedia.org/wiki?curid=1240804", "title": "Worcester County (Massachusetts)", "text": "Worcester County (Massachusetts)\n\nWorcester County je okres ve státě Massachusetts ve Spojených státech amerických. K roku 2010 zde žilo 798 552 obyvatel. Správním městem okresu je Worcester. Celková rozloha okresu činí 3382 km².\n\nOkres vznikl 2. dubna 1731 oddělením východní části Hampshire County, západní části Middlesex County a nejzápadnější části Suffolk County. Kvůli velikosti okresu bylo za 140 let jeho existence provedeno patnáct pokusů o rozdělení okresu na dva, ale bez úspěchu.\n"}
{"id": "1240805", "url": "https://cs.wikipedia.org/wiki?curid=1240805", "title": "Bankovky koruny československé", "text": "Bankovky koruny československé\n\nBankovky koruny československé byla papírová platidla československé měny, emitovaná ve více letech:\n\n"}
{"id": "1240811", "url": "https://cs.wikipedia.org/wiki?curid=1240811", "title": "Pierre Bouguer", "text": "Pierre Bouguer\n\nPierre Bouguer (16. únor 1698, Croisic – 15. srpen 1758, Paříž) byl francouzský geofyzik, geodet, astronom a matematik. Vynalezl pyrometr, fotometr a heliometr. Řešil především problém absorpce světla (\"Essai d'optique\", 1729) a gravitačního pole Země (\"Manière d'observer en mer le déclinaison de la boussole\", 1731). Jeho objevy v této oblasti měly zásadní dopad na námořní navigaci. Zabýval se též přeměnami objemu kovů v důsledku tepelných změn. Popsal lom paprsků a jejich výchylky na obzoru, ubývání hustoty vzduchu v různých výškách apod. V roce 1731 se stal členem pařížské akademie. Roku 1735 se účastnil spolu s Godinem a Condaminem měření poledníkového stupně v Jižní Americe. V této výpravě strávil 7 let.\n\n"}
{"id": "1240824", "url": "https://cs.wikipedia.org/wiki?curid=1240824", "title": "První Burgundské království", "text": "První Burgundské království\n\nPrvní burgundské království (latinsky \"Regnum Burgundes\", francouzsky \"Royaume de Bourgogne\") byl státní útvar existující na jihu dnešní Francie v letech 534 až 933.\n\nPřed ním existovalo ještě původní (první) burgundské království resp. království Burgundů, které bylo vytvořeno zhruba ve 4. století. Roku 500 ale byli Burgundi poraženi franským králem Chlodvíkem, ale uchovali si ještě samostatnost. Teprve za vlády Chlodvíkových synů bylo Burgundsko po dlouhých bojích roku 534 dobyto a připojeno k Franské říši. Později, v dobách oslabení ústřední moci, se stalo jedním z dílčích království Franské říše. Z původního Burgundského království se vydělilo Burgundské vévodství, které se stalo součástí franské říše a později francouzského království (dnešní fr. region Bourgogne) a svobodné Burgundské hrabství (říšské hrabství, dnešní fr. region Franche-Comté).\n\n"}
{"id": "1240825", "url": "https://cs.wikipedia.org/wiki?curid=1240825", "title": "Seitan", "text": "Seitan\n\nSeitan, známý i jako pšeničný lepek, pšeničné maso, zjednodušeně gluten anebo lepek je potravina vyrobená z pšeničného lepku. Vyrábí se vyplavením škrobu z pšeničné mouky tak, že se opakovaně proplachuje větším množstvím vody. Po ukončení tohoto procesu zůstane lepková hmota, kterou lze dále zpracovat různými způsoby.\n\nPoužívá se v pekárenském průmyslu pro zlepšení kvality mouky.\n\nVe východní Asii, ale i čím dál častěji na západní polokouli je seitan alternativou k sójovým náhradám masa (sójové maso). Dobře připravený seitan se masu podobá víc než sójové produkty, za což vděčí své konzistenci.\n"}
{"id": "1240833", "url": "https://cs.wikipedia.org/wiki?curid=1240833", "title": "Andrea Stefano Fiorè", "text": "Andrea Stefano Fiorè\n\nAndrea Stefano Fiorè (1686 Milán – 6. října 1732 Turín) byl italský hudební skladatel pozdního baroka.\n\nOtec skladatele, Angelo Maria Fiorè, narozený v Turíně v roce 1660, žil a pracoval dlouhou dobu v Turíně jako první violoncellista u dvora vévody savojského Viktora Amadea II. Kromě toho byl i hudebním skladatelem a synovým prvním učitelem. Již v roce 1699, tj. ve svých třinácti letech, zkomponoval Andrea pět symfonií (\"Sinfonie da chiesa a tre per 2 violini, violoncello con il suo basso continuo per organo\") a věnoval je vévodovi. Ten mu poté umožnil studium v Římě, kde byl mimo jiné žákem Arcangela Corelliho.\n\nV roce 1707 by jmenován kapelníkem vévodovy dvorní kapely. Tuto funkci pak zastával až do své smrti v roce 1732. K dispozici měl 36 hudebníků, takže byl schopen provádět i složitá orchestrální, operní i oratorní díla.\n\n\n"}
{"id": "1240836", "url": "https://cs.wikipedia.org/wiki?curid=1240836", "title": "Carl Zuckmayer", "text": "Carl Zuckmayer\n\nCarl Zuckmayer (27. prosinec 1896, Nackenheim, Porýní-Falc – 18. leden 1977, Visp, Valais) byl německý dramatik, spisovatel.\n\nPo první světové válce válce studoval ve Frankfurtu nad Mohanem a Heidelbergu práva, dějiny literatury a sociologii.\n\nJeho odkazem se zabývá 'Společnost Carla Zuckmayera', založená roku 1972 v německé Mohuči.\n\nJeho nejslavnější divadelní hra, \"Ďáblův generál\", pojednávající o Ernstu Udetovi, nebyla k roku 2016 dle databáze NK ČR dosud přeložena do češtiny.\n\n\n"}
{"id": "1240839", "url": "https://cs.wikipedia.org/wiki?curid=1240839", "title": "Novus Inceptio", "text": "Novus Inceptio\n\nNovus Inceptio je Single Player hra o přežití s prvky fantasy a science fiction zasazené do post-apokalyptického světa od McMagic Productions s.r.o.. Cílem vývojářů je vytvoření komplexního a samostatně fungujícího světa. Hra je zaměřena především na hru o přežití, taktiku a strategii a je dostupná v předběžném přístupu od 5. října 2015.\n\nHru vyvíjí od roku 2012 Martin Markus Mastný. Inspirací mu byly tituly \"Ultima Online\", \"Star Wars Galaxies\" a \"Wurm Online\". Původně byla hra vyvíjena na Hero Engine z \"\", ale v roce 2013 byl vývoj přesunut na Unity engine.\n\nHra byla uvedena 24. května 2015 ve službě Steam Greenlight, kde ji komunita během 5 dnů schválila jako vhodnou pro Steam a bylo jí naplánováno vypuštění na konci roku 2015 do předběžného přístupu. Následně 5. října 2015 byla tato verze vypuštěna. Do konce roku 2015 nasbírala hra i nominace na cenu Česká hra roku v kategoriích:\nPo vypuštění se umístila ještě před koncem roku 2015 v žebříčcích top100 IndieDB a ModDB. Hra je momentálně dostupná stále v předběžném přístupu a je nedokončená.\n\nPříběh Novus Inceptio je zasazen do daleké budoucnosti (rok 4145), ve které je planeta zotavená po globální katastrofě. Stále se zde vyskytují anomálie. Jeden z cílů hráče bude zjistit, co způsobilo katastrofu, dalším cílem bude obnovit civilizaci. Hráč může k dosažení svého cíle použít nejen přírodní zdroje, výrobu, stavění a následně technologické vymoženosti, ale i nadpřirozené schopnosti.\nNa počátku hry musí hráč získat zdroje pro přežití: vodu, jídlo a úkryt. Následně hráč sbírá zdroje, aby mohl získat lepší vybavení nebo ubytování. Jeho schopnosti se zlepšují, když je používá. Pokud hráč nepoužívá dovednost dlouhou dobu, zapomíná a tím se tato schopnost zhoršuje. Hráče po celou hru následuje dron, který slouží pro záchranu jeho DNA, aby mohl být hráč naklonován. Dron také slouží jako možnost přepravy těžších předmětů jako jsou klády, které hráč přepraví jen obtížně.\n\n"}
{"id": "1240841", "url": "https://cs.wikipedia.org/wiki?curid=1240841", "title": "Giuseppe Vignati", "text": "Giuseppe Vignati\n\nGiuseppe Vignati (konec 17. století Bologna? – 1768 Milán) byl italský hudební skladatel.\n\nNejstarší zmínky o jeho osobě jsou z roku 1713, kdy byl kapelníkem (maestro di cappella) v Accademia dei Faticosi v Miláně. Komponoval opery převážně pro Teatro Regio Ducale. Předpokládá se, že zemřel v roce 1768, kdy ho ve funkci dirigenta vévodského orchestru vystřídal Giovanni Battista Sammartini.\n\n\n\n\n"}
{"id": "1240850", "url": "https://cs.wikipedia.org/wiki?curid=1240850", "title": "Johannes Fiebag", "text": "Johannes Fiebag\n\nJohannes Fiebag (14. března 1956, Northeim – 11. října 1999, Německo) byl německý spisovatel, novinář, geolog, vědec a ufolog. \n\nNarodil se v roce 1956 v Northeimu v Německu. Na univerzitě ve Würzburgu vystudoval geologii, paleontologii a fyziku. Během svého doktorského studia vydal několik článků o dopadu meteoritu Azaura, který podrobně zkoumal. Po ukončení studií pracoval jako geolog, od roku 1991 však zejména jako novinář a spisovatel na volné noze. Stal se šéfredaktorem časopisu \"Ancient Skies\", publikačního periodika \"Ancient Astrnaut Society\".\n\nJohannes Fiebag se zabýval především neznámými objekty pozorovanými na obloze. Zkoumané záhady se snažil podložit vědeckými fakty, osobně navštěvoval konkrétní lokality.\n\nZaměřil se především na tzv. únosy do UFO. Založil projekt s názvem Výměna, v němž se setkávali lidé, kteří něco takového zažili. První setkání se uskutečnilo roku 1994 v Berlíně, kde si zúčastnění mohli vyměňovat zkušenosti a bez zábran hovořit o svých zážitcích. Ve svých knihách Fiebag dokonce vyzýval další lidi s podobnými zkušenostmi, aby jej kontaktovali a rozšířili dosavadní skupinu \"unesených\" jedinců.\n\nSvou první knihu uveřejnil v roce 1982. Později publikoval i se svým bratrem, germanistou Peterem Fiebagem. Spolu pátrali také v české minulosti, v roce 1995 navštívili Česko, kde je zaujaly zejména židovské památky, konkrétně legenda o Golemovi. I touto záhadou se chtěl Johannes Fiebag zabývat, ale roku 1999 zemřel. Hlavním překladatelem jeho knih je Dr. Rudolf Řežábek.\n\n"}
{"id": "1240851", "url": "https://cs.wikipedia.org/wiki?curid=1240851", "title": "Robert Adler", "text": "Robert Adler\n\nRobert Adler (4. prosinec 1913, Vídeň – 15. únor 2007, Boise) byl rakousko-americký vynálezce židovského původu. Jeho nejslavnějším vynálezem je dálkový televizní ovladač. Celkem přihlásil 58 patentů.\n\nVystudoval fyziku na univerzitě ve Vídni (1937). Po anšlusu Rakouska emigroval nejprve do Belgie, později do Anglie a nakonec do Spojených států amerických. Roku 1941 nastoupil do výzkumu ve firmě Zenith Electronics, který nakonec vedl. Zde vynalezl dálkový ovladač televizoru, přičemž jeho ultrazvukové řešení mezi mnoha podobnými zvítězilo a 25 let na trhu televizorů převládalo. K jeho posledním patentům patřila jedna z verzí dotykového displeje.\n\n"}
{"id": "1240852", "url": "https://cs.wikipedia.org/wiki?curid=1240852", "title": "Azid lithný", "text": "Azid lithný\n\nAzid lithný (LiN) je lithná sůl kyseliny azidovodíkové a řadí se do anorganických azidů. Je to nestabilní toxická sloučenina, která se zahříváním rozkládá na lithium a dusík.\n\nMůže být připraven reakcí azidu sodného a dusičnanu lithného:\nNebo reakcí azidu sodného a síranu lithného:\n"}
{"id": "1240856", "url": "https://cs.wikipedia.org/wiki?curid=1240856", "title": "Stanley Miller", "text": "Stanley Miller\n\nStanley Lloyd Miller (7. březen 1930, Oakland – 20. květen 2007, National City) byl americký chemik židovského původu, který zásadním způsobem ovlivnil představy o vzniku života na Zemi. Jako první podal důkaz o možnosti vzniku organických látek z anorganických v prehistorii planety, a to standardními chemickými reakcemi. Podal ho roku 1952 za pomoci slavného experimentu, dnes obvykle zvaného Millerův-Ureyův experiment, během nějž navodil podmínky, které vládly na planetě Zemi před 3,5 miliardami let. Vycházel přitom z hypotéz Alexandra Oparina a J. B. S. Haldana. Vystudoval chemii na Kalifornské univerzitě v Berkeley.\n\n"}
{"id": "1240860", "url": "https://cs.wikipedia.org/wiki?curid=1240860", "title": "Georg Rauer", "text": "Georg Rauer\n\nGeorg Rauer (1880 Vídeň – 1935 tamtéž) byl rakouský houslař. \n\nGeorg Rauer byl učněm Karla Haudka (student Wernera Augusta Theodora Voigta) a zaměstnancem Gabriela Lemböcka. Vyučil se v roce 1897 a šel „na cesty“ (dobový výraz pro období po studiích, kdy každý učeň musel na studijní pobyt) do Budapešti. Před otevřením jeho vlastního obchodu pracoval pro Wilhelma Thomase Theodora Jauru. Současně vedl dílnu v Karlových Varech. V roce 1912 se stal spolupracovníkem Wernera Augusta Theodora Voigta. Byl jedním z nejuznávanějších houslařů své doby a také vyhledávaným obchodníkem s cennými smyčcovými nástroji. Byl uznávaným znalcem a expertem přes smyčcové nástroje. Mnoho začínajících houslařů mělo zájem o studium v jeho dílně. Jedním z nich byl i houslař Karel Josef Dvořák. Jeho nástroje jsou specifické detailním zpracováním v mnoha ohledech shodným s italskými mistry a velikým na alikvótní tóny bohatým tónem. \n\nJeho vignety nesou převážně značení \"G.R. / Georg Rauer / Geigenmacher in Wien Anno 19.\"\n\nNa nástroj z dílny Georga Rauera hraje i český violoncellista Petr Nouzovský.\n"}
{"id": "1240865", "url": "https://cs.wikipedia.org/wiki?curid=1240865", "title": "Stephanie Kwoleková", "text": "Stephanie Kwoleková\n\nStephanie Louise Kwoleková (31. červenec 1923, New Kensington – 18. červen 2014, Wilmington) byla americká chemička polského původu, průkopnice vývoje polymerů. Vystudovala chemii na Univerzitě Carnegieho–Mellonových a 40 let pracovala ve výzkumu firmy DuPont. Roku 1965 vynalezla první ze skupiny extrémně pevných umělých vláken, známé jako Kevlar.\n\n"}
{"id": "1240868", "url": "https://cs.wikipedia.org/wiki?curid=1240868", "title": "Jiří Petrů (fotbalista)", "text": "Jiří Petrů (fotbalista)\n\nJiří Petrů (* 17. února 1985) je český fotbalový obránce, v současné době hrající za FC Graffin Vlašim.\n\n"}
{"id": "1240871", "url": "https://cs.wikipedia.org/wiki?curid=1240871", "title": "Claus Peymann", "text": "Claus Peymann\n\nClaus Peymann (* 7. červenec 1937, Brémy) je německý divadelní režisér.\n\nPoté co složil roku 1956 maturitu v Hamburku, studoval na univerzitě germanistiku, literární a divadelní vědu. V roce 1986 převzal vedení vídeňského Burgtheateru.\n\nUpozornil na sebe uváděním divadelních her slavného rakouského dramatika Thomase Bernharda.\n\n"}
{"id": "1240872", "url": "https://cs.wikipedia.org/wiki?curid=1240872", "title": "Franz von Felbinger", "text": "Franz von Felbinger\n\nFranz Felbinger, od února 1870 Franz Rytíř z Felbingeru (8. července 1844, Hainburg an der Donau – 15. července 1906, Třebíč, Morava, dnes Česká republika) byl rakouský inženýr, průmyslník a malíř.\n\nFranz Felbinger se narodil jako syn \"Karla Felbingera\" v roce 1870, místoředitele \"k. k. Centrální ředitelství tabákové továrny\" (Vídeň-Vnitřní město, Seilerstätte 7) a byl vychován v souladu se stanovami Řádu železné koruny.\n\nFelbinger studoval na vídeňské polytechnice (dnes Technické univerzitě ve Vídni) a stal se inženýrem. Po absolvování studia se stal dobrovolníkem ve vedení strojírenské továrny Georga Siegla. Pak strávil několik let jako konstruktér transkontinentální železnice ve Spojených státech. Po návratu v roce 1872 pak přebral návrh a konstrukci lanovky z roku 1873 na severním okraji Leonbergu ve směru z Kahlenbergu. V roce 1873 publikoval projekt pneumatické dopravy na Centrální hřbitov ve Vídni, který pak nebyl dokončen. Od roku 1874 plánoval a konstruoval potrubní systém ve Vídni, ten pak byl zprovozněn v roce 1875. Později byl pozván hlavním poštovním vedoucím Heinrichem von Stephanem do Berlína, kde v prosinci 1876 dokončil síť potrubní pošty. Dále také vedl stavbu potrubních pošt v Mnichově a Hamburku, jakož i přípravu tzv. trubkových pošt v jiných městech.\n\nPoté, co se oženil s dcerou brněnského městského architekta Wernera se přestěhoval na Moravu. V Brně pak představil první elektrické světlo. V Želešicích v údolí Bobravy v roce 1876 postavil vzorovou kuřecí farmu a ústav chovu prasat.\n\nPozději studoval malířství na Akademii výtvarných umění v Mnichově u Fritze von Uhde a také v Brně u Emila Pirchana. Tvořil především historické obrazy a portréty. Byl prvním z propagátoru plenérové malby a zpočátku tak neměl úspěch, později se stal úspěšným malířem a primárně malíři německé menšiny jej začali uznávat. Jeho práce visely v galerii v Brně a také ve Franzově Muzeu, tam se nacházel autoportrét. Jeho nejvýznamnějšími díly jsou \"Die Armut\" (chudoba) a \"Ein Verlonerer\". Felbinger byl také členem družstva mnichovských umělců.\n\nByl majitelem brněnského hotelu Grand. V roce 1897 postavil konzervárnu a získal Zlatou medaili Brněnského obchodní spolku. Kromě toho, že vedl pole, pěstoval i zeleninu.\n\nFelbinger zemřel na otravu krve a byl pohřben na hřbitově Schöllschitz, kde existuje stále existuje jeho náhrobek s nápisem \"Felbinger\".\n\nJeho syn Karl Ritter von Felbinger (1877–1936), vedl společnost až do roku 1919. Po smrti Friedricha Wanniecka (1838–1919) je společnost \"Franz Ritter von Felbinger u. Co\" na \"Victoria Baumschulen\". Po válce byla společnost zrušena, protože měla závazky jako válečný dodavatel, společnost tak byla v roce 1920 dána do likvidace.\n\n\n"}
{"id": "1240874", "url": "https://cs.wikipedia.org/wiki?curid=1240874", "title": "Claude Louis Berthollet", "text": "Claude Louis Berthollet\n\nClaude Louis Berthollet (9. prosinec 1748, Talloires – 6. listopad 1822, Arcueil) byl francouzský chemik. Vytvořil teorii chemické afinity, věnoval se též chemickým vratným reakcím. Napsal též významné práce o složení kyanovodíku, amoniaku, o bělení látek chlorem, o třaskavém stříbru ad. Jeho nejvýznamnějším teoretickým dílem byla kniha \"Essai de statique chimique\" (1803). Byl profesorem na pařížské Polytechnice. Od roku 1795 byl členem Francouzské Akademie věd. Jako člen Commission des sciences et des arts se zúčastnil Napoleonova tažení do Egypta a Napoleonem byl též povýšen do šlechtického stavu. Roku 1804 byl místopředsedou francouzského Senátu.\n\n"}
{"id": "1240879", "url": "https://cs.wikipedia.org/wiki?curid=1240879", "title": "František Veselý (1862)", "text": "František Veselý (1862)\n\nFrantišek Veselý (18. března 1862 Bystřice nad Pernštejnem – 6. ledna 1923 Praha) byl humanista, lékař a zakladatel lázeňských komplexů. \n\nFrantišek se narodil 18. března 1862 společně se svým dvojčetem - sestrou Marií do rodiny hostinského. Nejprve se chtěl stát knězem, pak ale nastoupil na gymnázia v Brně a Německém Brodě a vystudoval medicínu v Praze, kde byl roku 1886 promován na doktora veškerého lékařství. Zdejším studiem se zavázal k šestileté vojenské službě. Během svých studií pečlivě sledoval tehdejší umělecký, politický i hospodářský život prostřednictvím Národních listů, které si již jako chlapec předplácel ze svých vlastních úspor.\n\nPo zkušební době ve vojenské nemocnici v Praze byl tři roky lékařem u 23. pěšího pluku v Sarajevu. Post vojenského lékaře musel ale záhy opustit. Po návratu do své vlasti se usadil jako praktický lékař v Brně. Roku 1894 zakoupil František území v Šaraticích, kde nechal podle vzoru uherských pramenů vybudovat studny na shromažďování hořké vody. \n\nV únoru roku 1902 se stal výkonným členem správní rady pro akciové společnosti lázní Luhačovice a byl pověřen administračním a technickým řízením podniku. Dva roky sháněl potřebný kapitál pro vytvoření této akciové společnosti přes korespondenci, různé návštěvy a besedy. K přestavbě lázní získal MUDr. Veselý architekta Dušana Jurkoviče, ten vytvořil přirozené provázání architektury s krajinou. Stavby ve stylu lidové secese realizoval v letech 1902 - 1914. Za jeho vedení velmi vzrostla návštěvnost Luhačovic a hosté se rádi vraceli. Ze známých osobností rád navštěvoval lázně český akademický malíř Antonín Slavíček. \n\nNa počátku války odjel do Bělehradu, kde vedl tyfové oddělení. Zde ovšem onemocněl těžkým zánětem ledvin, který nadobro podlomil jeho zdraví. Záhy byl povolán do nemocnice v Kroměříži jako plukovní lékař. V roce 1908 se podruhé oženil. Jeho ženou se stala známá umělkyně a operní pěvkyně Marie Calma, s níž společně strávil čtrnáct let. Během let 1896 – 1910 soustavně přednášel o účincích minerálních vod a lázeňství na mnoha lékařských schůzích, a to nejen na Moravě a v Čechách, ale i v zahraničí – např. v Bělehradě nebo ve Varšavě. Od roku 1919 se věnoval naplno vlastnímu podniku – Šaraticím u Brna a zároveň se opět zabýval lékařskou praxí. O svých lékařských poznatcích si psal pečlivé poznámky. Léčil i bezplatně a kritizoval své kolegy. Tvrdil totiž, že z lékařů jsou spíše podnikatelé, kteří si nechávají za svoji práci platit a tím ztrácejí svobodu, nezávislost a objektivnost. Výsledky jeho léčení se projevily i v číslech: z 1800 nemocných Srbů, které léčil během balkánské války, jich zemřelo pouze 6.\n\nBěhem svého života udržoval stálou korespondenci s rodinou, pacienty a přáteli, mezi které patřil mimo jiné i Leoš Janáček, kterému František pomohl, když se vyskytly obavy o finanční úspěch opery Její pastorkyňa. Starosti se rozplynuly díky slibu MUDr. Veselého, který prohlásil, že „\"ručí za šest vyprodaných představení a že popřípadě doplatí, co by se nedostávalo.\"“ Marie Calma se poté na prknech opery sama objevila.\n\nFrantišek Veselý zemřel 6. ledna 1923 v Praze-Karlíně. V roce 1924 mu byl v Luhačovicích odhalen pomník. Po deseti letech od jeho smrti vydala Marie Calma knihu vzpomínek s názvem MUDr. František Veselý.\n\n\n"}
{"id": "1240881", "url": "https://cs.wikipedia.org/wiki?curid=1240881", "title": "La Perla", "text": "La Perla\n\nLa Perla je italská společnost zaměřená na luxusní životní styl, kterou vlastní italský podnikatel Silvio Scaglia prostřednictvím holdingu Pacific Global Management. Původně byla La Perla značkou prádla, která rozšířila svou nabídku do oblasti životního stylu a nabízí plážové oděvy, noční prádlo, tašky, boty a konfekci.\n\nSpolečnost La Perla založila krejčová Ada Masottiová v Bologni v roce 1954 a stala se jednou z několika mála historicky významných módních domů založených ženami. Ada Masottiová, která se vyučila jako výrobkyně korzetů, dokázala změnit prádlo v módní doplněk.\n\nFirmu La Perla založila vynikající výrobkyně korzetů Ada Masottiová v roce 1954 v italské Bologni, jejíž tradice výroby hedvábí a textilu se datuje až do 17. století. Při práci v místním ateliéru jí začali přezdívat „zlaté nůžky“, a to díky přesnosti stříhání a dovednostem při šití. Časem Ada Masottiová přenesla své znalosti výroby korzetů na různé druhy prádla, vymýšlela vlastní styly a změnila definici toho, jak se lidé dívají na prádlo a nosí ho.\n\nJméno společnosti je inspirováno krabičkou vyloženou červeným sametem, podobnou klenotnické krabičce, v níž se dodávaly první kolekce. Díky své dokonalé kulatosti byla perla (italsky la perla) vnímána jako symbol harmonie, luxusu a ženskosti.\n\nRodina Masottiových změnila prádlo v oděvní doplněk. Ada Masottiová halila látkou přímo ženské tělo, čímž získala odbornou představu o linii a pohybu. Počínaje 50. lety 20. století, když se v módě začaly zdůrazňovat ženské siluety, hledala Ada Masottiová látky od italských i zahraničních výrobců, jako byla krajka vyráběná na strojích typu Leavers v Calais (tyto krajky jsou označovány jako Dentelle de Calais), a styl vyšívaný v severní Itálii a Švýcarsku.\n\nAby se firma La Perla přizpůsobila jasným módním stylům 60. let, uvedla na trh kromě tradičních bílých, černých a tělových výrobků řadu prádla založenou na barevných, květinových a kostkovaných vzorech. V 70. letech La Perla uvedla na trh trojúhelníkovou podprsenku z hedvábného žerzeje, která umožňovala volně plynoucí pohyb a odrážela módní důraz na menší poprsí. V roce 1978 La Perla přišla se soupravami prádla ze strečové krajky, které reagovaly na tehdejší módu přiléhavých šatů a přirozeně plynoucích linií.\n\nBěhem 60. let se zakladatelka rozhodla využít své znalosti ženských tvarů v oblasti plážových oděvů a uvedla na trh svou první kolekci bikin a plavek.\n\nBěhem období boomu spodního prádla, které bylo charakteristické pro módní scénu 80. let, společnost zahájila mezinárodní expanzi, a to pod vedením syna zakladatelky firmy Alberta Masottiho. Albertovu manželku Olgu Masottiovu najala Ada Masottiová jako návrhářku v roce 1972. Její práce přinesla řadu inovativních výrobků. V roce 1983 uvedla La Perla na trh prádlo typu „under-jacket“, které mělo být vidět pod kostýmky té doby.\n\nAda Masottiová také vytvořila La Perla Maison, kolekci obsahující řadu prádla z čistého hedvábného saténu s vyšívanými vsadkami a zdobením typu frastaglio, přičemž použila techniku, kterou v ateliéru La Perla švadleny aplikují ručně dodnes. V roce 1994 La Perla uvedla na trh podprsenku Sculpture, která znamenala nový způsob přemýšlení o spodním prádle: elegance již nebyla exkluzivně výsadou materiálů jako krajka a tyl, ale představovaly ji výrobky s harmonickým stylem vyrobené z hladkých a měkkých látek.\n\nV roce 2004 společnost La Perla vytvořila kolekci s valencienneskou krajkou, jíž oslavila 50. výročí svého založení. Tyto krajky byly vyrobeny na starých mechanických stavech v Calais, nejdůležitějším centru krajek vyráběných na Leaversových strojích na světě.\n\nV roce 2006 měl herec Daniel Craig ve filmu 007 Casino Royale na sobě plavky Grigioperla a tento oděv se stal hitem ve všech buticích společnosti La Perla na celém světě. V roce 2012 uspořádala aukční síň Christie's zvláštní aukci, kterou oslavila 50. výročí první filmové „bondovky“, a plavky z dílny společnosti La Perla se prodaly za 44 450 liber.\n\nLa Perla v roce 2007 uvedla na trh korzet Cage Bustier, který na sobě měla Victoria Beckhamová v klipu „Headlines“, písničce k obnovenému sejití Spice Girls. Později na trh přišla celá kolekce Cage, včetně topu Cage, který si získal ocenění kritiků poté, co jej na sobě měla v roce 2014 Beyoncé při svém vystoupení na udělování cen Grammy.\n\nV roce 2011 začala La Perla spolupracovat s francouzským oděvním návrhářem Jeanem Paulem Gaultierem. V tomtéž roce La Perla vstoupila na trh tvarujícího prádla, a to s kolekcí ShapeCouture, která se vyznačovala výraznými střihy, tylovými vsadkami a prostřihávaným zdobením.\n\nV červnu 2013 koupil společnost La Perla v aukci italský podnikatel Silvio Scaglia a Pacific Global Management. Po akvizici společnost zahájila další fázi své existence pomocí nové strategie rozvoje. Ve stejném roce uvedla La Perla řadu „Made to Measure“, která je k dispozici v hlavních buticích firmy La Perla. Služba je zaměřena na několik exkluzivních výrobků, které se stanou jedinečnými, protože jsou šity ručně na míru a personalizovány vyšívaným monogramem. Cenu zvyšuje i výšivka zlatou nití. Výrobky jsou k dispozici jen na objednávku.\n\nPrvní kolekce Atelier společnosti La Perla byla představena během týdne módy Couture v Paříži v roce 2015, což byla první přehlídka značky v Paříži. Aby se návrhy pro kolekci staly realitou, bylo potřeba více než 14 měsíců ručního šití. Přehlídka se konala v Hôtel Salomon de Rothschild a výrobky byly vystaveny v butiku La Perla v Paříži na Rue du Faubourg-Saint-Honoré. Při propagaci jarní/letní kolekce 2015 se na přehlídkovém molu k hvězdám kampaně Izabel Goulart, Sigrid Agren a Ming Xi připojily top supermodelky Naomi Campbell, Isabeli Fontana, Natasha Poly a Lindsey Wixson.\n\nPrádlo La Perla je známé svou inspirací korzety a detailním provedením. Mottem zakladatelky firmy Ady Masottiové bylo: „Nikdy se nesmí udělat kompromis v kvalitě a inovacích.“ Mezi pozoruhodné techniky společnosti La Perla a použité materiály patří aplikace frastaglio, krajky tkané na strojích Leavers a vyšívaný tyl.\n\nAda Masottiová se vydala do oblasti dámské plážové módy v roce 1965, kdy uvedla na trh první kolekce bikin a plavek.\n\nLa Perla vyrábí noční oděvy ze stejných materiálů a ve stejných barvách jako kolekce spodního prádla.\n\nLa Perla oznámila, že se pod vedením kreativní ředitelky Julie Haartové zaměří na nezbytné součásti dámského šatníku a vtělí 62 let znalostí ženské postavy do výroby dámských kostýmů a halenek.\n\nV roce 1985 společnost rozšířila své aktivity do oblasti spodního prádla a plavek pro muže. V červnu 2014 společnost La Perla uspořádala první přehlídku mužského prádla na Pitti Uomo ve Florencii, kde představila novou koncepci pánských obleků a plážovou kolekci. Kolekce obsahovala kabátky z palmového vlákna, kimonem inspirované vesty a přiléhavé nohavičkové plavky.\n\nSpolečnost vyrábí také řady doplňků. Současná kreativní ředitelka Julia Haartová navrhuje od jara/léta 2016 kolekce bot a tašek.\n\nSpolečnost v roce 1986 rozšířila své aktivity do oblasti parfémů svým prvním parfémem pojmenovaným prostě La Perla.Vůně pro muže nazvaná Grigioperla přišla na trh v roce 1993. Lahvičky vytvořil designér Pierre Dinand.\n\nSpolečnost v letech 1954 až 1981 vedla její zakladatelka Ada Masottiová. Její syn Alberto Masotti, který se po získání titulu z medicíny na univerzitě v Bologni rozhodl plně věnovat rodinné firmě, vedl společnost v letech 1981 až 2007. V říjnu 2008 byla společnost La Perla prodána JH Partners, privátní investiční společnosti se sídlem v San Franciscu založené v roce 1986 a zaměřené na investice do firem nabízejících služby a na luxusní značky.\n\nV červnu 2013 společnost La Perla koupil v aukci Silvio Scaglia a Pacific Global Management za 69 milionů EUR (90 milionů USD). Pacific Global Management (PGM) zahrnuje také Elite Model Management a Women Management. Po akvizici společnost znovu zahájila svou činnost pomocí strategie rozvoje zaměřené na konsolidaci identity značky.\n\nJulia Haartová byla jmenována kreativní ředitelkou společnosti La Perla v roce 2016, předtím po dvě sezóny spolupracovala se značkou na doplňcích. Její první kolekce pro jaro/léto 2017 představí nabídku společnosti La Perla z oblasti konfekce. Haartová založila svou stejnojmennou značku bot na zásadě, že i sexy podpatky mohou být pohodlné, což je na design zaměřená filozofie, která se přenáší i do prádla a dámské módy La Perla.\n\nLa Perla prodává své kolekce prostřednictvím sítě více než 150 značkových butiků, jak ve vlastnictví firmy, tak na základě franšízy, ve všech velkých městech na celém světě. První butiky La Perla byly v zahraničí otevřeny v roce 1991. Firma má zastoupení také v hlavních obchodních domech a specializovaných obchodech.\n\nV roce 2014 italské architektonické studio Baciocchi Associati, které navrhovalo interiéry pro butiky Miu Miu a Prada, změnilo koncepci interiérů pro globální „vlajkové lodě“ společnosti La Perla. Nový koncept designu přijaly i stávající hlavní obchody jako historické butiky na Sloane Street v Londýně, via Montenapoleone v Miláně a Madison Avenue v New York City, i nové butiky, jako například pětipatrová budova na Old Bond Street v Londýně, butik na Russell Street v Hong Kongu a v budově v Aoyama v Tokiu.\n\nV roce 1997 vedla spolupráce s italským fotografem Marino Parisottem k vydání knihy s fotografiemi pod titulem Senso, kde byly zachyceny nové styly společnosti La Perla. Kniha Senso byla věnována světu výroby korzetů a prádla, jak je vidí žena.\n\nV roce 2012 vydalo nakladatelství Rizzoli v New York City knihu \"La Perla. Lingerie & Desire\", první monografii plně věnovanou značce a jejímu vývoji během téměř 60 let. Některé kapitoly jsou věnovány dějinám výrobků La Perla, marketingu (od prvopočátků, po roce 1960, 1970, 1980 a 1990) a reklamním obrazům, zatímco ostatní jsou spojeny se symbolickými estetickými koncepty jako „Black“, „White“, „Body“, „Inspirations“, „Precious“ a „Eros“.\n\nKampaň pro jaro/léto 2014, kterou nafotili Mert Alas a Marcus Piggott pod uměleckým vedením Fabiena Barona a se stylingem Ludivine Poiblanca, představovala modelky Caru Delevingne, Liu Wen a Malgosiu Bela. Právě tyto tři supermodelky byly vybrány pro představení mnoha aspektů a tváří ženského světa – vůdčího konceptu nové reklamní kampaně společnosti La Perla pro sezónu jaro/léto 2014.\n\nMert Alas a Marcus Piggott pod uměleckým vedením Fabiena Barona se vrátili, aby vytvořili reklamní kampaň pro kolekci podzim/zima 2014; k protagonistce kampaně jaro/léto 2014 Liu Wen se tentokrát připojily supermodelky Mariacarla Boscono a Daria Strokous. Kampaň začala uvedením nové kolekce La Perla „Made to Measure“ a premiérou exkluzivního filmu nabízejícího pohled do zákulisí firmy a jejích kolekcí.\n\nKampaní jaro/léto 2015 provázely modelky Izabel Goulart, Sigrid Agren a Ming Xi jako hvězdy kampaní společnosti La Perla a poprvé se k nim připojil mužský protagonista – model Richard Biedul.\n\nKampaň pro podzim/zimu 2015 byla čtvrtou po sobě jdoucí sezónou, pro niž se La Perla spojila s fotografy Alasem a Piggottem i uměleckým vedoucím Baronem. V kampani se objevily top modelky Liu Wen, Natasha Poly a Isabeli Fontana oblečené do černé krajky.\nKolekce pro jaro/léto 2016 uvedla do kampaně italskou modelku Mariacarlu Boscono, která se připojila k „veteránkám“ Natashe Poly a Liu Wen.\n\nV sezóně podzim/zima 2016 pokračovala spolupráce s fotografy Alasem a Piggottem, tvářemi reklamní kampaně se staly Valery Kaufman, Sasha Luss a Liu Wen.\n"}
{"id": "1240884", "url": "https://cs.wikipedia.org/wiki?curid=1240884", "title": "Langschlag (Dolní Rakousy)", "text": "Langschlag (Dolní Rakousy)\n\nLangschlag je městys v Rakousku ve spolkové zemi Dolní Rakousy v okrese Zwettl. Žije v něm 1801 obyvatel (podle sčítání z roku 2016).\n\nLangschlag se nachází v severozápadní části spolkové země Dolní Rakousy v regionu Waldviertel. Prochází jím silnice B 38, která vede z Hornu přes Zwettl a Freistadt až na hranice s Německem. Jeho rozloha činí 61,13 km², z nichž 11,36% je jich zalesněných.\n\nÚzemí městyse Langschlag se skládá z osmnácti částí (v závorce uveden počet obyvatel k 1.1.2015):\n\n\nPrvní písemná zmínka pochází z roku 1209. V roce 1740 mu bylo odebráno tržní právo, ale v roce 1923 znovu uděleno.\n\n\n"}
{"id": "1240889", "url": "https://cs.wikipedia.org/wiki?curid=1240889", "title": "Cobh", "text": "Cobh\n\nCobh ( ) je přístavní město na jižním pobřeží hrabství Cork v Irsku. Nachází se na ostrově Great Island v Corkském zálivu ( ). Mezi lety 1849 a 1920 bylo město známé pod názvem Queenstown.\n\nMěsto je turisticky významné pro svou námořní tradici a emigrantskou historii spojenou s nechvalně proslulým zaoceánským parníkem Titanic.\n\nPřístav, pro který existuje v irštině celá řada pojmenování, byl od roku 1750 nazýván „Cove“, (zátoka). V roce 1849 byl na počest královny Viktorie, která místo navštívila, přejmenován na „Queenstown“. Tento název vydržel do roku 1920, kdy byl novými úřady Irského svobodného státu přejmenován na „Cobh“. Toto pojmenování vzniklo transkripcí původně anglického slova „cove“, zátoka, do irské gaelštiny. Vyslovuje se tedy stejně jako anglická verze slova, v irštině však toto slovo neexistuje.\n\nK velkému rozvoji mezinárodního významu došlo na počátku 19. století. Díky přírodní bariéře, která tvoří ideální strategické podmínky pro výstavbu přístavu, se město stalo důležitou námořní vojenskou základnou, a to zejména během napoleonských válek mezi Francií a Británií. V současnosti sídlí Irské námořnictvo na sousedním ostrově Haulbowline, také v hrabství Cork. \n\nKvůli válkám s Francií se město stalo Britským námořním přístavem s vlastním admirálem. Velké množství dnešních budov se datuje do tohoto období. Ukončení mezinárodních sporů mělo za následek hospodářský úpadek města, nicméně brzy po válkách se město proslavilo lázněmi, které byly díky mírnému podnebí ostrova hojně využívány k ozdravným pobytům, a díky kterým město opět získalo na důležitosti. Mezi významné osobnosti, které lázně navštívily, patří irský badatel, básník a anglikánský kněz Charles Wolfe, autor díla \"\" Wolfe je pohřben na hřbitově Old Church Cemetery na okraji města.\n\nPřístav, který patřil mezi hlavní irské transatlantické přístavy, se stal výchozím bodem pro 2,5 milionu z celkového počtu 6 milionu Irů, kteří v letech 1848–1950 emigrovali do Severní Ameriky. V přístavu tehdejšího Queenstownu dne 11. dubna 1912 zakotvil zaoceánský parník RMS Titanic. Byla to jeho poslední zastávka před první plavbou přes Atlantik, která skončila jeho potopením. Parník společnosti White Star Line byl doprovázen dvěma kolesovými parníky stejné společnosti, PS America a PS Ireland, dvěma starými zásobovacími loděmi, které spolu s několika dalšími přepravovali zavazadla cestujících první třídy.  Celkem 123 pasažérů se v Queenstownu nalodilo, z toho pouze 44 přežilo potopení lodi. \nCobh byl také hlavním naloďovacím přístavem pro ženy, muže a děti, kteří byli přepravováni do trestaneckých kolonií, mezi které se například řadí Austrálie. Záznamy o této přepravě jsou k vidění v palubních denících, které patří do expozice muzea v Cobhu. \n\nVe městě se rozšířil loďařský průmysl, věk páry přinesl Cobhu několik prvenství. Nejvýznamnější je konstrukce prvního parníku, který přeplul vzdálenost mezi Irskem a Anglií (roku 1821), a jednoho z prvních parníků, který přeplul Atlantský oceán (Sirius, roku 1838). Roku 1849 byl název města změněn na Queenstown jako pocta královně Viktorii, která téhož roku navštívila Irsko. \n\nDalší lodí, která město nechvalně proslula, je RMS Lusitania společnosti Cunard Line, která byla potopena v blízkosti mysu Old Head of Kinsale torpédem německé ponorky U-20 dne 7. května 1915, během plavby ze Spojených států amerických do anglického Liverpoolu. Zemřelo 1 198 pasažérů, 700 se zachránilo. Mrtví i přeživší byli přepraveni do města Cobh, kde byla na starém hřbitově Old Church Cemetery pochována těla stovky obětí katastrofy. Mírový památník této katastrofy se nachází na náměstí Casement Square, naproti budovám knihovny a soudu.\n\nBěhem první světové války sloužil Queenstown jako námořní základna britským a americkým torpédoborcům, které zasahovaly proti německým ponorkám U-Boot zneškodňujícím spojenecké obchodní lodě. Jednalo se o pomocné křižníky vyzbrojené skrytou těžkou technikou, jejichž účel byl vylákat ponorky k povrchovým útokům a po vynoření na hladinu je zneškodnit. Jméno těchto torpédoborců, tzv. Q-ship, vděčí za svůj název právě své domovské základně, kterou byl Queenstown.  \n\nAmerické námořnictvo založilo dne 22. února 1918 námořní leteckou základnu v Queenstownu, která obsluhovala létající čluny. Tato základna ukončila svoji činnost krátce po uzavření příměří mezi Státy Dohody a Německem dne 11. listopadu 1918. \n\nPřístav i nadále sloužil pod britskou vlajkou díky své strategicky výhodné poloze pro vojenské účely, jak stanovila Anglo-irská dohoda z roku 1921. Roku 1938 bylo vedení přístavu svěřeno Irskému svobodnému státu. \n\nTuristický ruch je významným zdrojem příjmů města. Cobh je každoročně využíván jako cílový přístav celé řady výletních lodí, i když je velká část turistů autobusy přepravována do dalších turistických destinací. Celkem skoro 100 000 turistů a členů posádky připlouvá každoročně do samotného středu města, do přístavu, které je jediným irským přístavem využívaným výhradně pro výletní plavby. Mezi nejvýznamnější turistické atrakce města patří muzeum Cobh Heritage Centre zachycující historii Irska napříč 18. a 19. stoletím, masovou emigraci Irů, Velký hladomor, a v neposlední řadě příběh parníku Titanic. Dále pak muzeum města Cobh, silniční vláček provozovaný ve městě, plavby na nedaleký Spike Island a katedrála Sv. Kolomana, která je jednou z nejvyšších budov Irska. Přístavní mola ani uspořádání ulic se od roku 1912, kdy z přístavu města vyplul Titanic, prakticky nezměnila. \n\nV Cobhu sídlila jediná irská ocelárna až do roku 2001, kdy byla zavřena společností Ispat International, která ji koupila. Další velkou firmou ve městě byla holandská loďařská společnost Verolme Cork Dockyard, která svoji činnost zahájila v roce 1960, v 80. letech ji však ukončila. Poslední lodí zkonstruovanou touto společností v Cobhu byla LÉ Eithne (P31), oceánská hlídková loď a vlajková loď Irského námořnictva.   \n\n"}
{"id": "1240898", "url": "https://cs.wikipedia.org/wiki?curid=1240898", "title": "John Hanning Speke", "text": "John Hanning Speke\n\nJohn Hanning Speke (4. květen 1827, Bideford – 15. září 1864, Neston Park) byl anglický cestovatel, účastník tří britských expedic do Afriky. Jako první Evropan spatřil Viktoriino jezero. Správně ho identifikoval jako jeden z pramenů Nilu. Roku 1863 též vyslovil hypotézu, že Tutsiové jsou potomky biblického Cháma, jednoho ze synů Noemových.\n\n"}
{"id": "1240899", "url": "https://cs.wikipedia.org/wiki?curid=1240899", "title": "Wimereux", "text": "Wimereux\n\nWimereux je francouzská obec, která se nachází v departementu Pas-de-Calais, v regionu Hauts-de-France.\n\nObec má rozlohu 7,71 km². Nejvyšší bod je položen 71 m n. m.\n\nV roce 2011 zde žilo 7312 obyvatel.\n\nNásledující graf zobrazuje vývoj počtu obyvatel v obci.\n\n\n"}
{"id": "1240908", "url": "https://cs.wikipedia.org/wiki?curid=1240908", "title": "Jestřebické pokličky", "text": "Jestřebické pokličky\n\nJestřebické pokličky jsou pískovcový skalní útvar nacházející se nad Vojtěchovským dolem, asi jeden kilometr západně od Vojtěchova. Stejně jako v případě známějších Mšenských pokliček jde o ukázku selektivního zvětrávání, kdy vrchní tvrdá železitá vrstva odolnější povětrnostním vlivům tvoří takzvané poklice, které kryjí měkčí spodní vrstvy.\n\nSkalní útvar se nachází na odbočce zelené turistické značky mezi Jestřebicí a Vojtěchovem. Cesta k němu vede poměrně strmým svahem.\n"}
{"id": "1240915", "url": "https://cs.wikipedia.org/wiki?curid=1240915", "title": "Je s námi konec?", "text": "Je s námi konec?\n\nJe s námi konec? ( ) je americký environmentální dokumentární celovečerní film o globálním oteplování z roku 2016. Filmem provází americký herec Leonardo DiCaprio, který také film společně s režisérem Martinem Scorsesem a producentem Fisherem Stevensem produkoval.\n\nFilm vznikl jako produkt DiCapriovy práce, kterou započal v roce 2014. Tehdy ho generální tajemník OSN Pan Ki-mun jmenoval poslem míru Spojených národů s přednostním zaměřením na boj proti globálnímu oteplování. V rámci natáčení se Leonardo DiCaprio vydal za vlivnými i neznámými osobnostmi celého světa, aby pochopil téma globálního oteplování v nejširším rozhledu. Projel různé světové oblasti, např. Grónsko, Sumatru nebo i Vatikán. Celosvětová premiéra byla načasována tak, aby rozpoutala společenskou debatu o tématu před volbou amerického prezidenta 8. listopadu 2016. Bezplatné vysílání a streamování na kanálu National Geographic ve 171 zemích světa ve 45 jazycích tak probíhá od 30. října do 7. listopadu a film byl v tuto dobu uvolněn také 250 univerzitám a některým církevním institucím.\n\nFilm se zabývá různými jevy spjatými s globálními změnami klimatu zapříčiněnými člověkem. Ukazuje jakým způsobem dochází k poškozování planety na různých místech, jak je narušována rovnováha mezi jednotlivými klimatickými oblastmi a jaký to má dopad na jednotlivé druhy. Snímek také navrhuje způsoby, které by mohli pomoci zabránit vyhubení různých druhů organismů nebo ničení ekosystémů a etnických komunit.\n\nVe filmu vystupují kromě Leonarda DiCapria například americký prezident Barack Obama, bývalý americký prezident Bill Clinton, ministr zahraničí USA John Kerry, generální tajemník OSN Pan Ki-mun, papež František I., výzkumníci z NASA, odborníci na ochranu lesů, vědci nebo horliví aktivisté.\n\n"}
{"id": "1240931", "url": "https://cs.wikipedia.org/wiki?curid=1240931", "title": "Kvaziexperiment", "text": "Kvaziexperiment\n\nKvaziexperiment, taky někdy označován jako přírodní experiment, je typ experimentu, při kterém není možné náhodně (randomizací) přiřadit sledované objekty k jednotlivým experimentálním podmínkám. Nelze také předem vytvořit rovnocenné vzorky, protože většinou tyto vzorky existovaly již před sestavením experimentu (třídy, pracovní skupiny…) anebo se do těchto skupin vybírají na základě atributů a charakteristik (pohlaví, věk). Z těchto důvodů zde nenajdeme porovnávací (kontrolní) skupinu. Hlavním úkolem kvaziexperimentu je podobně jako u řízeného experimentu hledání kauzálních vztahů mezi proměnnými. Na rozdíl od řízeného experimentu však disponuje nižší mírou interní validity.\n\nHlavní částí vytváření kaziexperimentu je identifikace proměnných. Nezávislá proměnná bude \"X\", která je řízena tak, aby měla vliv na závislou proměnnou. \"X\" je obecně uskupení, které je variabilní na různých úrovních. Jedná se o dvě nebo víc skupin. Jedna například dostane pravý lék a druhá placebo (využíváno často v lékařských výzkumech). Závislá proměnná \"Y\" jsou předpokládané výsledky.\n\nKvaziexperiment je na rozdíl od randomizovaného experimentu lehčí provést, jelikož u randomizovaného experimentu musí proběhnout náhodné přiřazení subjektů. Při použití kvaziexperimentu se také snižuje hrozba ekologické validity, která určuje využitelnost výsledků experimentu v praxi a která je problémem u řízeného experimentu. Vzhledem k tomu, že kvaziexperimenty jsou přírodními experimenty, je možné jedno zjištění implementovat i na jiné předměty a jiné okolnosti nastavení experimentu. Což také umožňuje vytvořit zobecnění využitelné pro populaci, kterou se experiment zabývá. Tato metoda je také výhodná pro výzkumy probíhající po delší dobu, které tak mohou být sledovány v různých prostředích.\n\nKvaziexperimentální odhady dopadů jsou vystaveny hrozbě znehodnocení ze strany matoucích proměnných (subjekty experimentu a jejich \"neupřímné chování\"). Nedostatek randomizace může sice zjednodušovat proveditelnost experimentu, ale také snižuje vnitřní validitu experimentu. Tento nedostatek randomizace ztěžuje nalezení a vyloučení matoucí proměnné. Vzhledem k tomu, že randomizace chybí, některé znalosti o údajích lze zobecnit, ale závěry příčin vztahů jsou těžce určitelné, v důsledku různých vnějších a matoucích proměnných, které existují v sociálním prostředí. A i kdyby se podařilo tyto matoucí prvky vyloučit, stále je velmi těžké určit příčiny souvislostí, protože u kvaziexperimentu neexistuje úplná kontrola nad vnějšími proměnnými.\n\nNevýhodou mohou být studijní skupiny, které vytváří slabé důkazy díky nedostatku náhodnosti. Náhodnost přináší řadu užitečných informací ke studiu, protože rozšiřuje výsledky, a poskytuje tak lepší znázornění populace jako celku. Použití nestejně velkých skupin může být také hrozbou pro vnitřní platnost. V případě, že skupiny nejsou stejně velké, což není vždy případ kvaziexperimentu, nemusí být jisté, jaké jsou příčiny výsledků.\n\nVnitřní validita udává míru vhodné interpretace proměnných (do jaké míry se experiment zabývá opravdu tím, čím chceme). To je důvod, proč je validita tak důležitá pro kvaziexperiment, protože jde o příčinné vztahy. Tyto příčinné vztahy se projeví, když se vedoucí experimentu snaží kontrolovat všechny proměnné, které by mohly ovlivnit výsledek experimentu.\n\nVnější validita udává reprezentativnost výzkumu a zobecnitelnost výsledků. Výsledky výzkumu mají hodnotu předpovědi pro realitu a další výzkumy. Když je vnější platnost vysoká, zobecnění je přesné a může tak představovat vnější svět z experimentu. Externí platnost je velmi důležitá, pokud jde o statistický výzkum, protože se chcete ujistit, že máte správné znázornění populace. Když je externí validita nízká, stává se výzkum více pochybným. Snížení hrozby snížení vnější platnosti může být provedeno tím, že náhodně vybereme účastníky a provedeme náhodné přiřazení.\n\nJedním z nejvíce využívaných je experiment takzvaných nerovnocenných skupin. Obecně tento typ experimentu vyžaduje pretest a posttest ohrožené a porovnávací skupiny. Je to podobné jako u analýzy kovariance (vzájemné vazby mezi veličinami) s tím rozdílem, že zde není rozdělení skupin provedeno náhodně. Právě nedostatek randomizace a výskyt nerovnocenných skupin komplikuje statistickou analýzu experimentu.\n\nV posledních letech se velice populárním stává takzvaná nespojitá regrese neboli regression discontinuity design. Jedná se o kvaziexperiment, který měří dopad zásahu porovnáním případů těsně nad intervenčním prahem s případy těsně pod ním, pokud je tento práh definován na spojité proměnné.\n\n"}
{"id": "1240941", "url": "https://cs.wikipedia.org/wiki?curid=1240941", "title": "Sourdeval", "text": "Sourdeval\n\nSourdeval je francouzská obec, která se nachází v departementu Manche, v regionu Dolní Normandie. 1. ledna 2016 byla sloučena s obcí Vengeons.\n\nObec má rozlohu 51,87 km². Nejvyšší bod je položen 354 m n. m.\n\nV roce 2013 zde žilo 2651 obyvatel.\n\nNásledující graf zobrazuje vývoj počtu obyvatel v obci.\n\n"}
{"id": "1240943", "url": "https://cs.wikipedia.org/wiki?curid=1240943", "title": "Floris IV. Holandský", "text": "Floris IV. Holandský\n\nFloris IV. Holandský ( \"Floris IV van Holland\", 24. června 1210, Haag - 19. července 1234, Corbieu) byl hrabě holandský v letech 1222 - 1234. Za jeho vlády se roku 1229 objevil první dokument psaný nizozemsky.\n\nByl prvorozeným synem brabantského vévody Viléma I. a Adély, dcery geldernského hraběte Oty I. Roku 1214 jej otec zasnoubil s čerstvě ovdovělou Matyldou, dcerou brabantského vévody Jindřicha I. Svatba se konala až 6. prosince 1224 v Antverpách. Roku 1230 manželé společně založili klášter Loosduinen, první cisterciácký klášter na území Holandska.\n\nRoku 1234 se společně s tchánem zúčastnil křížové výpravy a květnové bitvy u Altenesche. O měsíc později Floris zemřel při turnajovém klání rukou Filipa Hurepela a byl pohřben v rodovém pohřebišti v klášteře Rijnsburg\n"}
{"id": "1240944", "url": "https://cs.wikipedia.org/wiki?curid=1240944", "title": "Vengeons", "text": "Vengeons\n\nVengeons je bývalá francouzská obec, která se nacházela v departementu Manche, v regionu Dolní Normandie. 1. ledna 2016 byla začleněna do obce Sourdeval.\n\nObec měla rozlohu 15,75 km². Nejvyšší bod byl položen ve 352 m n. m.\n\nV roce 2013 zde žilo 503 obyvatel.\n\nNásledující graf zobrazuje vývoj počtu obyvatel v obci.\n"}
{"id": "1240947", "url": "https://cs.wikipedia.org/wiki?curid=1240947", "title": "Michelle Paverová", "text": "Michelle Paverová\n\nMichelle Paverová (* 7. září 1960, Malawi) je anglická spisovatelka a vystudovaná biochemička. \n\nMichelle Paverová se narodila v Lilongwe, hlavním městě afrického státu Malawi (někdejší britská kolonie Ňasko). Spolu s rodiči, belgickou matkou a anglickým novinářem, se po vyhlášení nezávislosti země v roce 1964 vrátila do Londýna, konkrétně do londýnské čtvrti Wimbledon, kde vyrůstala. Vystudovala biochemii na univerzitě v Oxfordu, poté působila ve firmě zaměřené na patentové právo. \nPřestože bylo její zaměstnání výnosné, rozhodla se z firmy odejít a splnit si dětský sen - stát se spisovatelkou.\n\nAutorku ovlivnilo už v dětství vyprávění chův o mýtech starodávných kmenů. Ve svých dílech se snažila zobrazit život prehistorických lovců z dob, kdy sever Evropy pokrýval mohutný ledovec. Aby její knihy působily co nejdůvěryhodněji, chtěla Michelle Paverová věrně popsat prostředí, v němž se děj odehrává. Procestovala tedy skandinávské fjordy, horstva Kanady, Jižní Ameriky či Karpat, v nichž čelila nástrahám nástrahám drsné přírody, kterou poté zobrazila ve svých dílech. Mnohé z nich patří k vrcholům současné britské literatury pro děti a mládež. \nNejvětším dosavadním literárním úspěchem Paverové je cyklus Letopisy z hlubin věků, započatý roku 2004 románem Bratr vlk. https://web.archive.org/web/20161031212528/http://citarny.cz/index.php/nove-knihy/knihy-mladez/beletrie-mladez/117-paver-letopisy-z-hlubin-veku \n\nŠestisvazkový seriál zobrazuje živobytí i představy pravěkých lovců na pozadí osudů chlapce Toraka. Získal řadu ocenění, byl přeložen do 45 jazyků. Režisér sir Ridley Scott si zakoupil práva na filmovou adaptaci Torakova příběhu.\n\n"}
{"id": "1240949", "url": "https://cs.wikipedia.org/wiki?curid=1240949", "title": "Evangelický kostel (Horní Čermná)", "text": "Evangelický kostel (Horní Čermná)\n\nKostel v Horní Čermné je dominantou obce Horní Čermná na Orlickoústecku. Kostel využívá místní Sbor Českobratrské církve evangelické.\n\nPrvní církevní stavba na tomto místě byla postavena roku 1788, přičemž její parametry zhruba odpovídaly stávající podobě, jen byla stavba podstatně menší. V roce 1838 byl na místě postaven zděný kostel stávajících parametrů. Věž ke kostelu nebylo původně možné přistavět (nekatolické kostely nesměly mít věž), byla postavena až v roce 1884. Dalších větších úprav se kostel dočkal v roce 1968 (oprava fasády), 1981 (výmalba), 1984 (střecha věže pokryta plechem), 2006 (další výmalba) nebo 2016 (pokrytí apsidy plechem). \n\nSvoji historii mají i kostelní zvony. Poprvé byly pořízeny tři zvony v roce 1885. V roce 1916 byly dva z nich zabaveny pro válečné účely. Doplnění proběhlo v roce 1942, nicméně roku 1942 došlo opět k zabavení dvou zvonů pro válečné účely. V roce 1970 byl k samostatnému zvonu namontován elektropohon. Rok 2001 znamenal opětovné doplnění zvonů, v současnosti tedy opět v kostele slouží tři zvony. \n\nSbor Českobratrské církve evangelické v Horní Čermné byl založen 15.5.1782. Do roku 2016 působilo ve sboru v Horní Čermné 19 kazatelů a jedna kazatelka. \n\n"}
{"id": "1240959", "url": "https://cs.wikipedia.org/wiki?curid=1240959", "title": "Keltský stromový kalendář", "text": "Keltský stromový kalendář\n\nKeltský stromový kalendář v Lužinách se nachází v Centrálním parku sídliště Lužiny v Praze 13-Stodůlkách. Je snadno přístupný od stanice metra Lužiny na trase B.\n\nJedná se o kruh ze dřevin vysázených okolo menhiru dohromady symbolizující keltský astrologický kruh o průměru 16,7 metru. Jedná se o jakousi „duchovní koláž“, kde jednotlivé stromy jsou vysázeny v rozestupu 4 metry v následujícím pořadí (od severu po směru hodinových ručiček):\n\n"}
{"id": "1240961", "url": "https://cs.wikipedia.org/wiki?curid=1240961", "title": "Římskokatolická farnost u kostela svatého Ducha Praha-Staré Město", "text": "Římskokatolická farnost u kostela svatého Ducha Praha-Staré Město\n\nŘímskokatolická farnost u kostela svatého Ducha Praha-Staré Město je územním společenstvím římských katolíků v rámci I. pražského vikariátu arcidiecéze pražské.\n\nKostel svatého Ducha (přesněji Seslání Ducha svatého) vznikl původně jako součást kláštera benediktinek, postaveného před polovinou 14. století těsně při hranici Židovského města. Klášter zanikl za husitských válek, kostel zůstal zachován. Při něm byla pak v roce 1589 zřízena farní administratura, svěřená řádu cyriaků. Od roku 1722 začalo farnost spravovat diecézní duchovenstvo.\n\nKostel svatého Ducha byl (vzhledem ke své poloze) také využíván k tomu, že pražští Židé do něj museli docházet na kázání a odvádět kostelu poplatky za zvonění na mraky.\n\n\nFarnost je od podzimu roku 2014 bez sídelního duchovního správce, bohoslužby obstarává v místě ustanovený výpomocný duchovní.\n\n"}
{"id": "1240964", "url": "https://cs.wikipedia.org/wiki?curid=1240964", "title": "Giuseppe Maria Buini", "text": "Giuseppe Maria Buini\n\nGiuseppe Maria Buini (okolo roku 1690 Bologna – 13. května 1739 Alessandria, Piemont) byl italský varhaník, hudební skladatel, libretista a básník.\n\nByl velmi plodný operní skladatel převážně žánru opera buffa. Jeho opery se hrály zejména v Benátkách a v Bologni. Byl rovněž básníkem a operní libreta si často psal sám, což v té době nebylo příliš obvyklé. Některá z jeho libret zhudebnili i jií skladatelé. Podle životopisce Edwarda Denta Buiniho libreta ovlivnily i tvorbu Carla Goldoniho. \n\nZ jeho hudby se dochovalo jen velmi málo. Kromě sbírky sonát pro housle a violoncello je to jen několik jednotlivých árií a kantát.\n\n\n\n"}
{"id": "1240981", "url": "https://cs.wikipedia.org/wiki?curid=1240981", "title": "Dimitar Pešev", "text": "Dimitar Pešev\n\nDimitar Pešev (; (25. června 1894 Kjustendil, bulharsky Кюстендил, – 20. února 1973 Sofie) byl místopředseda Národního shromáždění Bulharska a ministr spravedlnosti (1935–1936), který zabránil deportaci 40 000 bulharských Židů. Byl oceněn jako Spravedlivý mezi národy.\n\nNarodil se v bulharském městě Kjustendil, studoval jazyky v Soluni a poté práva v Sofii. Studia přerušil pro vojenskou službu a ukončil až po I. světové válce, kdy se stal soudcem v Plovdivu a Sofii a poté advokátem. V roce 1938 byl zvolen a 1940 znovu zvolen místopředsedou bulharského Národního shromáždění.\n\nPo válce byl jako člen bulharského parlamentu souzen pro kolaboraci s nacisty. Existoval i pokus obvinit ho z antisemitismu a antikomunismu; dokonce byl obviněn z toho, že bral od Židů úplatky za zastavení jejich deportace. Svědectví židovských přátel ho zachránilo od trestu smrti. Byl odsouzen na 15 let vězení, ale propuštěn po jednom roce. Zemřel v Sofii.\n\nNa začátku druhé světové války vyhlásilo Bulharsko neutralitu, v roce 1940 ale car Boris III. souhlasil se spojenectvím s Adolfem Hitlerem a s jeho antisemitskou politikou. V lednu 1941 přijalo bulharské Národní shromáždění \"Zákon o ochraně národa\", kterému byly vzorem Norimberské zákony. V roce 1941 vstoupilo Bulharsko do válečného konfliktu na straně nacistického Německa. Válku Sovětskému svazu ale nevyhlásilo. V září 1944 vyhlásil SSSR válku Bulharsku a Rudá armáda vstoupila bez odporu a za nadšeného vítání lidu na jeho území. Bylo uzavřeno příměří se SSSR, Velkou Británií a USA. Konce světové války už se Bulharsko účastnilo na straně spojenců.\n\nZpočátku Dimitar Pešev, jako místopředseda Národního shromáždění, nic nenamítal proti bulharskému spojenectví s nacistickým Německem. Stejně tak nebyl proti vytvoření anti-židovského \"Zákona o ochraně národa\" (Закон за защита на нацията) a hlasoval pro jeho přijetí. Podle tohoto zákona byli Židé nepřátelé Bulharska a Židem byl ten, kdo měl alespoň jednoho židovského rodiče. Zákon uvaloval řadu omezení a povinností, jako například zákaz většiny povolání pro Židy. Většina Bulharů, včetně mnoha poslanců, církve a zástupců inteligence s tímto zákonem nesouhlasila.\n\nBulharská vláda podepsala dohodu, že 10. března 1943 bude ze stanice Kjustendil deportováno 48 000 bulharských Židů do táborů smrti v Němci okupovaném Polsku. Totéž se mělo týkat Židů z Bulharskem okupovaných oblastí Thrákie a Makedonie. Když na začátku března 1943 obdrželi Židé z Kjustendilu příkaz opustit své domovy, vyslali delegaci, která byla 8. března 1943 přijata Dimitarem Peševem; ten byl známý svými dobrými vztahy s bulharskou komunitou. Pešev informacím uvěřil až poté, co si je ověřil telefonickými hovory s více vládními úředníky. Ráno 9. března se rozhodl deportace zastavit.\n\nPešev se několikrát marně pokusil setkat s ministerským předsedou Bogdanem Filovem. Poté, spolu se svým přítelem Petarem Mihalevem, navštívil ministra vnitra Petura Grabovski-ho a naléhal na zrušení deportací. Ministr nakonec vydal telefonický pokyn guvernérovi Kjustendilu a 9. března v 5.30 ráno byl příkaz k deportacím zrušen. Nedorazil však do všech měst a tak 10. března začala bulharská policie shromažďovat Židy v Thrácii a Makedonii. Téměř všichni Židé z těchto oblastí byli převezeni do Treblinky a Auschwitzu.\n\nKdyž se Pešev dozvěděl o deportaci Židů z Thrácie a Makedonie, snažil se, aby se neuskutečnila alespoň deportace Židů z předválečných oblastí Bulharska. Pro svůj dopis ministerskému předsedovi, kterým chtěl zabránit vzniku budoucích protižidovských zákonů, si zajistil podpisy provládní většiny 43 poslanců (z nich třicet odmítlo svůj podpis odvolat i po nátlaku předsedy vlády). V důsledku toho byl Pešev odvolán ze své funkce místopředsedy parlamentu. Proti deportaci se postavila i bulharská pravoslavná církev.\n\nMezi oběťmi holokaustu není ze 48 000 bulharských Židů evidován ani jediný. Zachránění bulharští Židé byli umístěni v pracovních táborech na území Bulharska, kde především stavěli silnice.\n\nV prosinci 2015 až lednu 2016 proběhla v budově Národní knihovny v Praze putovní výstava \"Síla občanské společnosti: osud Židů v Bulharsku v době holocaustu\", která se příběhu záchrany bulharských Židů a osobnosti Dimitara Peševa věnovala.\n\n\n\n"}
{"id": "1240982", "url": "https://cs.wikipedia.org/wiki?curid=1240982", "title": "Azid amonný", "text": "Azid amonný\n\nAzid amonný je sůl kyseliny azidovodíkové a má vzorec NHN. Stejně jako u ostatních anorganických azidů se jedná o bezbarvou krystalickou sůl se silnými výbušnými vlastnostmi, i když má pozoruhodně nízkou citlivost. NHN je fyziologicky aktivní a inhalace již malého množství způsobuje bolesti hlavy a změny srdečního rytmu. Poprvé byl připraven Theodorem Curtiusem v roce 1890.\n\n"}
{"id": "1240984", "url": "https://cs.wikipedia.org/wiki?curid=1240984", "title": "Prostřední Putim", "text": "Prostřední Putim\n\nProstřední Putim je rybník ležící na bezejmenném pravostranném přítoku Blanice nedaleko jihočeské Putimi. Je součástí kaskády rybníků, která se v těchto místech nachází. Navazuje na rybník Stará Putim, od kterého je oddělen silnicí Písek-Putim-Bavorov číslo II/140. Je podlouhlého tvaru mírně do zatáčky ze severozápadu na jih. Je asi 775 m dlouhý a 270 m široký. Je napájen z rybníka Stará Putim, dále na severu potokem přitékající od Smrkovic a dalším potokem na východě, který pramení za oborou Hůrka. Voda odtéká stavidlem a přepadem hráze na jih do rybníků Netušil a Podkovka. V okolí rybníka jsou louky a pole. Východní břehy jsou podmáčené. Na severozápadě vede v jedné části silnice druhé třídy číslo 140; na východě železniční trať Zdice–Protivín; po hrázi cesta spojující již zmíněnou silnici a další rybníky nacházející se pod Prostřední Putimí. Po cestě se lze dostat až do Putimi a na putimské nádraží. Na hrázi rybníka jsou vzrostlé duby. Rybník se nachází v katastru písecké městské části Smrkovice. Rybník vznikl před rokem 1843.\n"}
{"id": "1240989", "url": "https://cs.wikipedia.org/wiki?curid=1240989", "title": "Marie Klotilda Francouzská", "text": "Marie Klotilda Francouzská\n\nMarie Klotilda Francouzská (celým jménem \"Marie Adéla Klotilda Xavera Bourbonská\", 23. září 1759, Versailles – 7. března 1802, Neapol) byla francouzská princezna, která se roku 1796 stala, společně s manželem Karlem Emanuelem, sardinskou královnou. Byla mladší sestrou Ludvíka XVI., francouzského krále. Dobře se orientovala v politice a v době, kdy byla královnou Sardinie, de facto zastávala i funkci předsedkyně vlády.\n\nMarie Klotilda se narodila 23. září 1759 ve Versailles jako nejstarší dcera dauphina Ludvíka Ferdinanda, jediného syna krále Ludvíka XV., a jeho manželky Marie Josefy, dcery polského krále Augusta III. Jako vnučka krále byla označována titulem \"Petite-Fille de France\" (dcery panovníků bývají označovány pouze \"Fille de France\"). Se smrtí děda Ludvíka v květnu 1774 se králem stal Mariin mladší bratr Ludvík August, později známý jako Ludvík XVI.\n\nDozor nad výchovou princezny Marie Klotildy měla hraběnka z Marsan. Dostalo se jí vzdělání, jak dostávaly i ostatní princezny, tedy zaměřené především na etiketu a náboženství. Rodina Bourbonů byla silně katolická a i mladá princezna nesměla vybočovat, nakonec na přání své tety vstoupila do Řádu karmelitánů.\n\nMarie Klotilda byla obézní a bylo jí nelichotivě přezdíváno Gros-Madame. Když roku 1765 zemřel Mariin otec Ludvík Ferdinand, začala se o děti starat jejich matka Marie Josefa, ta ale zemřela o dva roky později a výchovu Marie Klotildy a její sestry Alžběty Filipíny převzala Marie Luisa de Rohan.\n\nMarie byla provdána krátce po nástupu Ludvíka XVI. na trůn a neměla tedy příliš času na seznámení se se švagrovou Marií Antoinettou. Sama Marie Klotilda byla popisována jako apatická a pasivní, nicméně, měla dobrý vztah se sestrou Alžbětou Filipínou, která později její odjezd do Sardinie nesla velmi těžce.\n\nRoku 1774 byla Ludvíkem XVI. zasnoubena s Karlem Emanuelem, princem z Piemontu a nejstarším synem Viktora Amadea III.\n27. srpna 1775 se oficiálně konala svatba Karla Emanuela, syna Viktora Amadea III. a jeho manželky Marie Antonie Ferdinandy Španělské. První obřad, který se odehrál ve Versailles, proběhl v zastoupení; nevěsta se s ženichem setkala až při cestě do Turína u města Pont-de-Beauvoisin. Druhý obřad obřadu, tentokrát již s ženichem, se konala v Chambérech. Po celou cestu Marii Klotildu doprovázel její bratr, tehdejší hrabě z Provence, později známý jako Ludvík XVIII. Poslední obřad se odehrál v Turíně. Nicméně, jako datum uzavření svazku bývá uváděn právě 27. srpen 1775. Marie Klotilda byla navíc stále obézní a ve Francii bylo oblíbeným žertem, že si Karel Emanuel vzal dvě nevěsty. Mariin tchán a Karlův otec se navíc obával, že taková váha může způsobit problémy s početím dětí a nepletl se – manželství zůstalo bezdětné.\n\nMarie Klotilda se rychle přizpůsobila podmínkám tchyně Marie Antonie, která byla přísnou katoličkou a poslušně se účastnila všech reprezentačních aktivit. Brzy si vybudovala silný vztah ke své Marii Tereze. I se švagrovou Marií Annou, vévodkyní z Chablais, vycházela dobře. Ne vždy ale pobývala na dvoře v Turíně, protože jí místní atmosféra připadala tísnivá a upjatá.\n\nKdyž ani po osmi letech manželství nepřicházel potomek, požádala Marie Klotilda svého manžela o ukončení sexuálního styku a tedy i možnost počestně žit. Karel Emanuel ochotně souhlasil.\n\nMarie Klotilda se po uzavření sňatku již nikdy nevrátila do Francie. Především pak kvůli Velké francouzské revoluci; její bratr, její švagrová i sestra, se kterou měla tak dobrý vztah, skončili pod gilotinou. Roku 1789 uprchl nejmladší syn Ludvíka Ferdinanda Karel do Turína, kde byl pod ochranou své sestry Marie Klotildy a jejího tchána. Kryla také své tety Marii Adélu a Viktorii Luisu, které roku 1791 prchly do Turína.\n\nRoku 1796 nastoupil na královský trůn Mariin manžel Karel Emanuel a ona se tak stala královnou.  6. prosince 1798 vyhlásila Francouzská republika Sardinii válku a Karel Emanuel byl nucen stáhnout se z pevniny pouze na ostrov Sardinie. Pár tak vládl v exilu a během tohoto období objížděl městské státy a potvrzoval diplomatická ujednání. Marie Klotilda v této době navíc de facto působila jako předsedkyně vlády. Karel Emanuel odmítal přání svých bratrů, aby jako král odstoupil a oporu hledal především ve své manželce, která měla silnější osobnost. Pár žil v Římě a pak v Neapoli, kde Marie Klotilda pečovala o manželovu tetu Marii Felicitu.\n\n7. března 1802 Marie Klotilda jako dvaačtyřicetiletá zemřela. Karla Emanuela její smrt velice zasáhla a nakonec 4. června toho roku abdikoval ve prospěch mladšího bratra Viktora Emanuela. Marie Klotilda byla pohřbena v Neapoli.\n"}
{"id": "1240990", "url": "https://cs.wikipedia.org/wiki?curid=1240990", "title": "America (píseň, Simon &amp; Garfunkel)", "text": "America (píseň, Simon &amp; Garfunkel)\n\n„America“ je píseň amerického dua Simon & Garfunkel, jejímž autorem je Paul Simon. Vyšla v roce 1968 jako součást alba \"Bookends\". V roce 1972 píseň vyšla také jako singl, a to v rámci propagace kompilačního alba \"Simon and Garfunkel's Greatest Hits\". Píseň se věnuje dvěma milencům, kteří cestují autostopem po Spojených státech amerických. Inspirací pro vznik písně byla skutečnost, že Simon vzal v roce 1964 na takovou cestu svou tehdejší přítelkyni Kathy Chitty. V textu je zmíněno například michiganské město Saginaw. V roce 2016 byla píseň použita v poslední epizodě seriálu \"Horace and Pete\". Coververze písně představili například Bert Sommer, Josh Groban, stejně jako skupina Yes.\n"}
{"id": "1240994", "url": "https://cs.wikipedia.org/wiki?curid=1240994", "title": "Stará Putim", "text": "Stará Putim\n\nStará Putim je rybník nacházející se na bezejmenném pravostranném přítoku Blanice, nedaleko jihočeské Putimi. Je prvním rybníkem putimské kaskády rybníků. Nachází se v katastru písecké části Hradiště. Jeho hráz tvoří silnice druhé třídy číslo 140 Písek-Bavorov a zároveň také hranice katastru mezi Hradištěm a jinou městskou částí Smrkovice. Navazuje rybník zvaný Prostřední Putim. Rybník má podlouhý tvar s laloky. Je orientován zhruba východozápadním směrem s drobným skosením na jih, hráz je orientována severo-jižním směrem. Je dlouhý asi 610 metrů, a je asi 200 m široký. Jeho západní břehy jsou podmáčeny. Je napájen potokem, přitékajícím ze severu od Smrkovic. Odtéká stavidlem a přepadem do Prostřední Putimi. Jedná se o chovný rybník. V jeho okolí se nalézají pole a louky, hráz je porostlá stromy a tvoří ji asfaltová silnice. Rybník vznikl před rokem 1843.\n"}
{"id": "1240996", "url": "https://cs.wikipedia.org/wiki?curid=1240996", "title": "Jestřebická lípa", "text": "Jestřebická lípa\n\nJestřebická lípa je památný strom v Jestřebici u Kokořína v zahradě bývalé hájovny, č.p. 77, na jihovýchodním okraji obce. Jedná se o lípu velkolistou (\"Tilia plathyphyllos\") s odhadovaným stářím 200 let. Výška stromu je dle měření z roku 2007 26 metrů, obvod kmene ve výšce 1,3 metru 410 cm. Koruna je vysoká 19,5 metru a široká 21. V roce 1998 byl proveden zdravotní řez.\n"}
{"id": "1240999", "url": "https://cs.wikipedia.org/wiki?curid=1240999", "title": "Záblatí (Polsko)", "text": "Záblatí (Polsko)\n\nZáblatí (, nářečně \"Zobłoć\", ) je vesnice v jižním Polsku ve Slezském vojvodství v okrese Těšín ve gmině Strumeň. Leží na území Těšínského Slezska mezi Strumení a Chybami poblíž Goczałkowické přehrady. Patří k rybníkářské oblasti zvané \"Žabí kraj\". Západní hranici obce zčásti tvoří řeka Visla. Podle sčítání lidu v roce 2011 zde žilo 1 341 obyvatel, rozloha obce činí 7,46 km²\n\nZáblatí proslulo především tzv. záblatskou solankou. V roce 1891 byly zde během hledání ložisek uhlí objeveny prameny jodobromové solanky – léčivé mořské minerální vody třetihorního původu –, která se vyznačuje největší na světě koncentrací jodu dosahující až 140 mg/l. V roce 2015 bylo ze západní části obce, kde se nacházejí vrty \"Korona (Koruna)\" a \"Tadeusz (Tadeáš)\", vytvořeno samostatné starostenství \"Záblatí-Solanka (Zabłocie-Solanka)\", jež se stalo součástí lázeňské zóny Goczałkowice-Zdrój. Tento postup umožnil využití záblatské solanky v lázeňské léčbě (mj. v Ustroni) i podle nového zákona, který vyžaduje využití pouze látek pocházejících z lázeňských oblastí. V Záblatí-Solance žilo v březnu 2015 130 obyvatel.\n\nObcí probíhá okresní silnice spojující Strumeň s Bílskem-Bělou. V jihozápadní části obce – Čuchově – se nachází železniční zastávka \"Zabłocie Czuchów\" na v roce 2004 pro osobní dopravu uzavřené trati Chyby – Slezské Pavlovice.\n\n"}
{"id": "1241000", "url": "https://cs.wikipedia.org/wiki?curid=1241000", "title": "Martinsberg", "text": "Martinsberg\n\nMartinsberg je městys v Rakousku ve spolkové zemi Dolní Rakousy v okrese Zwettl. Žije v něm 1128 obyvatel (podle sčítání z roku 2016).\n\nMartinsberg se nachází v západní části spolkové země Dolní Rakousy v regionu Waldviertel. Leží 25 km jižně od Zwettlu u silnice B36, která vede z Dobersbergu přes Waidhofen an der Thaya a Zwettl až na břeh Dunaje. Rozloha městyse činí 33,75 km², z nichž 43,1% je jich zalesněných.\n\nÚzemí městyse Martinsberg se skládá ze sedmnácti částí (v závorce uveden počet obyvatel k 1. lednu 2015):\n\n\nStarostou městysu Martinsberg je Friedrich Fürst. V devatenáctičlenném zastupitelstvu je 14 členů strany ÖVP a 5 členů strany SPÖ.\n\n"}
{"id": "1241001", "url": "https://cs.wikipedia.org/wiki?curid=1241001", "title": "Bosansko Grahovo", "text": "Bosansko Grahovo\n\nBosansko Grahovo (v cyrilici \"Босанско Грахово\") je město a opčina v západní Bosně a Hercegovině v Kantonu 10.\n\n\n• Bastasi\n• Bosansko Grahovo\n• Crnac\n• Crni Lug\n• Donje Peulje\n• Donji Kazanci\n• Donji Tiškovac\n• Duler\n• Gornje Peulje\n• Gornji Kazanci\n• Grkovci\n• Isjek\n• Jaruga\n• Kesići\n• Korita\n• Luka\n• Maleševci\n• Malo Tičevo\n• Marinkovci\n• Mračaj\n• Nuglašica\n• Obljaj\n• Pečenci\n• Peći\n• Preodac\n• Pržine\n• Radlovići\n• Resanovci\n• Stožišta\n• Ugarci\n• Uništa\n• Veliko Tičevo\n• Vidovići\n• Zaseok\n• Zebe.\n"}
{"id": "1241002", "url": "https://cs.wikipedia.org/wiki?curid=1241002", "title": "Zabłocie", "text": "Zabłocie\n\nZabłocie může být:\n\n"}
{"id": "1241005", "url": "https://cs.wikipedia.org/wiki?curid=1241005", "title": "Kobylí Drač", "text": "Kobylí Drač\n\nKobylí Drač (dříve \"Koblitratsch\") je název rybníka, který se nachází na bezejmenném levostranném přítoku Cehnického potoka nedaleko jihočeské Sudoměře. Rybník má skoro čtvercový obrys o délkách stran 200 a 180 m. Voda do něj přitéká potokem od východu a odtéká na západ do rybníka Šilhavý. Okolí rybníka tvoří les a stromy. Na hrázi vede cesta spojující silnici vedoucí z Ražic do Sudoměře s Mladějovicemi. Rybník vznikl před rokem 1843. Původně byla hráz i na jeho severní straně a okolí tvořily převážně louky.\n"}
{"id": "1241007", "url": "https://cs.wikipedia.org/wiki?curid=1241007", "title": "Glamoč", "text": "Glamoč\n\nGlamoč (v cyrilici \"Гламоч\") je město a opčina v jihozápadní Bosně a Hercegovině v Kantonu 10.\n\nOblast Glamoče je osídlená už od neolitu. Během pozdní doby bronzové přišel na zdejší území indo-evropský národ Ilyrů, konkrétně kmen Dalmátů. Během doby římské byla oblast součástí římské provincie Dalmácie. 6 km od současného města Glamoč se nacházelo římské osídlení \"Salvium\".\n\n\n• Babića Brdo\n• Biličić\n• Crni Vrh\n• Ćirići\n• Ćoslije\n• Dolac\n• Dragnjić\n• Dubrave\n• Đuličan\n• Glamoč\n• Glavica\n• Halapić\n• Hasanbegovci\n• Hasići\n• Hotkovci\n• Hozići\n• Hrbine\n• Isakovci\n• Jakir\n• Kamen\n• Karajzovci\n• Karlovac\n• Kopić\n• Korićna\n• Kovačevci\n• Krasinac\n• Malkočevci\n• Malo Selo\n• Maslina Strana\n• Mladeškovci\n• Odžak\n• Opačić\n• Perduhovo Selo\n• Petrovo Vrelo\n• Podglavica\n• Podgradina\n• Podgreda\n• Potkraj\n• Popovići\n• Pribelja\n• Prijani\n• Radaslije\n• Rajićke\n• Reljino Selo\n• Rore\n• Rudine\n• Skucani\n• Staro Selo\n• Stekerovci\n• Šumnjaci\n• Vagan\n• Vidimlije\n• Vrba\n• Zaglavica\n• Zajaruga\n"}
{"id": "1241009", "url": "https://cs.wikipedia.org/wiki?curid=1241009", "title": "Grigorij Musatov", "text": "Grigorij Musatov\n\nGrigorij Alexejevič Musatov (29. ledna 1889 Buzuluk – 8. listopadu 1941 Praha) byl český malíř ruského původu.\n\nPocházel z umělecké rodiny, jeho otec Alexej Musatov byl významným malířem ikon a jeho strýc Viktor Borisov-Musatov patřil k průkopníkům ruského symbolismu. Rodina žila v Buzuluku a Samaře, Grigorij studoval na výtvarných školách v Penze, Moskvě a Kyjevě, počátky jeho tvorby ovlivnili zejména Kuzma Sergejevič Petrov-Vodkin a Michail Alexandrovič Vrubel. Pracoval jako učitel a propagační výtvarník, roku 1917 se oženil s Věrou Jeljaševičovou, pocházející z rodiny ortodoxních židů. Za občanské války se přidal ke bělogvardějcům, ale záhy dezertoval a s falešnými doklady se mu podařilo dostat přes Sibiř do Vladivostoku, kde se s manželkou přidali k československým legionářům, s nimiž na jaře roku 1920 odpluli na lodi \"Tver\" do Evropy.\n\nUsadil se v Československu a působil jako herec a výtvarník v kočovném divadle ruských emigrantů, které však záhy zkrachovalo, poté našel práci jako učitel kreslení na Ruském reálném gymnáziu ve Strašnicích. Spřátelil se s Janem Zrzavým, který prosadil jeho přijetí do Umělecké besedy roku 1923, v Alšově síni Umělecké besedy měl také roku 1927 Musatov svoji první samostatnou výstavu. Byl rovněž členem uměleckého sdružení \"Skytové\" vedeného Sergejem Makem, které se programově hlásilo k panslavismu, v letech 1932 a 1938 obeslal společnou výstavu ruského exilového umění v Paříži. V roce 1936 získal československé občanství, zemřel předčasně na následky infarktu, který utrpěl po zprávě o německém útoku na SSSR. Jeho jediná dcera Eleonora zvaná Nora (* 1931) byla také malířkou.\n\nMusatovovy počátky byly ovlivněny primitivismem jako reakcí mnoha ruských umělců jeho generace na odcizenost moderní civilizace. Ve dvacátých letech maloval převážně nostalgické výjevy z každodenního života předrevolučního Ruska (\"Kominík\", \"Projížďka na loďce\", \"Karbaníci\") připomínající naivní umění: plošná malba, výrazné barvy a neforemné figury mu vynesly srovnávání s Henri Rousseauem. Postupně se jeho malba uvolňovala a lyrickou fantaskností připomínala Marca Chagalla, naproti tomu postavy strnulých maloměšťáků vykazovaly znaky satiry a karikatury. O tom, že Musatov zvládal i realistický styl, svědčí portréty kolegů ze školy i spisovatele Vasilije Ivanoviče Němiroviče-Dančenka. Pro nakladatelství Melantrich vytvořil také ilustrace k románům Fjodora Michajloviče Dostojevského.\n\nNa počátku třicátých let zpracovával i náměty ze života v SSSR (\"Cesta do kolchozu\", \"Elektrifikace\"), jejichž expresionistické pojetí vykládala kritika jako znázornění střetu obyčejného člověka s modernistickou utopií. Později se jeho výraz posunul k impresionismu: rozmlžené kontury, dominance červené a žluté barvy. Jako námět se objevuje česká krajina, významným zdrojem inspirace pro něj byla také cesta na Podkarpatskou Rus. Musatovova tvorba konce třicátých let zase odráží pocity úzkosti způsobené aktuálním politickým děním: \"Útěk\", \"Kapitulace Československa\".\n\n\n"}
{"id": "1241011", "url": "https://cs.wikipedia.org/wiki?curid=1241011", "title": "Səlahət Ağayev", "text": "Səlahət Ağayev\n\nSəlahət Nüsrət oğlu Ağayev [salahat ágajev] (* 4. ledna 1991 nebo 4. listopadu 1991, Füzuli, Ázerbájdžánská SSR, SSSR) je ázerbájdžánský fotbalový brankář a reprezentant, který od roku 2016 působí v klubu Inter Baku. \n\n\nSəlahət Ağayev má za sebou starty za mládežnické výběry Ázerbájdžánu v kategoriích od 17 let.\n\nV A-mužstvu Ázerbájdžánu debutoval 2. 6. 2010 v přátelském utkání v rakouském Zell am See proti reprezentaci Hondurasu, které skončilo remízou 0:0.\n\n"}
{"id": "1241013", "url": "https://cs.wikipedia.org/wiki?curid=1241013", "title": "Hlodoun čínský", "text": "Hlodoun čínský\n\nHlodoun čínský (\"Rhizomys sinensis\") je druh hlodavce z čeledi slepcovití, který žije v jižní Číně, severním Myanmaru, severním Vietnamu a zřejmě i v Laosu.\nJeho habitatem jsou bambusové porosty, borové lesy a plantáže ve vyšších nadmořských výškách. Délka těla bývá od 21 do 38 cm, délka ocasu je maximálně 10 cm. Hmotnost se pohybuje těsně pod hranicí 2 kg. Srst je jemná, barva osciluje od světle šedé až po tmavě šedohnědou. Je to samotářské zvíře, které si staví rozvětvené nory hluboké 20 - 30 cm a dlouhé až 45 metrů s několika východy. Teritorium si značí kopečky hlíny. Živí se rostlinnou stravou, především bambusovými kořeny a výhonky. Predátory tohoto zvířete jsou panda červená, irbis a levhart skvrnitý (poddruhy levhart čínský a indický). V období páření se hlodouni sdružují do dvojic. Rozmnožování probíhá celoročně s vrcholem na jaře. Samice rodí 2 až 8 mláďat. Hlodoun čínský je poměrně široce rozšířený druh s početnou populací a IUCN mu tudíž přidělil status málo dotčený. Jedinou zásadní hrozbou pro něj je lov lidmi kvůli jídlu.\n"}
{"id": "1241017", "url": "https://cs.wikipedia.org/wiki?curid=1241017", "title": "Hervé de Charette", "text": "Hervé de Charette\n\nHervé de Charette [\"ervé d'šaret\"] (* 30. července 1938 Paříž, Francie) je francouzský politik a bývalý ministr zahraničních věcí. Je potomkem francouzského důstojníka Françoise Athanase de Charette de la Contrie.\n\nJako člen Unie pro francouzskou demokracii (\"Union pour la Démocratie Française\", UDF) byl v roce 1986 zvolen zástupcem departementu Maine-et-Loire. Během první kohabitace (1986-88) sloužil jako ministr veřejné správy. Během druhé kohabitace (1993-95) pak jako ministr místního rozvoje a bytové politiky. \n\nU prezidentských voleb v roce 1995 podporoval kandidaturu Jacquese Chiraca. Později založil a vedl stranu \"Parti populaire pour la démocratie française\" (PPDF) a sloužil jako ministr zahraničních věcí až do voleb roku 1997. V roce 2005 vstoupil do strany \"Union pour un mouvement populaire\" (UMP). O čtyři roky později, v prosinci 2009, odešel do středopravicové politické stany Nouveau Centre.\n"}
{"id": "1241025", "url": "https://cs.wikipedia.org/wiki?curid=1241025", "title": "Smartwings Poland", "text": "Smartwings Poland\n\nSmartwings Poland sp. z o. o. (dříve \"Travel Service Polska\") je polská charterová letecká společnost, pobočka českého dopravce Smartwings, hlavní základnu má na varšavském letišti a sídlí ve Varšavě. První lety této společnosti byly zahájeny v roce 2012. Společnost provozuje lety s polskými turisty do letovisek v Řecku, Španělsku či v Turecku. V zimní sezóně provozuje lety především do exotických destinací (například: Rás al-Chajma nebo Zanzibar)\n\nOd května a června 2018 převzala celkem 13 linek Smartwings Poland mateřská společnost Smartwings.\n\nVe flotile Smartwings Poland čítala v dubnu 2019 následující letadla:\n\n\n"}
{"id": "1241026", "url": "https://cs.wikipedia.org/wiki?curid=1241026", "title": "Josef Pták", "text": "Josef Pták\n\nJosef Pták (7. srpna 1894, Luby u Klatov – 12. dubna 1945 v KT Flossenbürg) byl příslušníkem československých legií v Itálii. Po skončení první světové války a návratu do vlasti pokračoval ve vojenské kariéře až do 15. března 1939. Do práce ve vrcholných orgánech vojenské ilegální organizace Obrana národa (ON) se Josef Pták zapojil prakticky ihned od dubna 1939 pod velením generála Josefa Bílého (první garnitura ON). Po svém zatčení v polovině prosince 1939 byl vězněn až do začátku dubna 1945. Konce druhé světové války se ale nedožil. Zemřel na následky vyčerpání po týdenním pochodu smrti do koncentračního tábora ve Flossenbürgu.\n\nJosef Pták se narodil v rodině místního rolníka v Lubech u Klatov. V letech 1905 až 1913 studoval české reálné gymnázium v Klatovech. Po maturitě 8. března 1913 zahájil studium učitelských oborů (přírodopis a chemie) na filozofické fakultě české univerzity v Praze. Po čtyřech semestrech studia byl odveden a 19. června 1915 přidělen jako jednoroční dobrovolník k c. k. pěšímu pluku číslo 11 v Gyule. Na podzim roku 1915 prošel školou pro poddůstojníky pěchoty v záloze v Káransebesi. Na italskou frontu odešel s 18. pochodovým praporem 3. ledna 1916.\n\nNa italské frontě působil Josef Pták na funkcích nižších velitelů: velitel pěší čety, velitel čety oddílu vrhačů plamenů, velitel minometné čety a velitel čety technické roty. V hodnosti poručíka pěchoty v záloze padl 21. srpna 1917 do italského zajetí. Do československých legií v Itálii se přihlásil 28. listopadu 1917. O pět měsíců později (25. dubna 1918) byl už zařazen do funkce velitele kulometné čety u 31. československého střeleckého pluku v Itálii a následně se s touto jednotkou účastnil bojů na frontě v jižních Tyrolích a na Piavě. S hodností nadporučíka italských legií se v prosinci 1918 vrátil Josef Pták do osvobozené vlasti.\n\nV prosinci 1918 se v hodnosti nadporučíka zapojil do upevňování hranic jižního Slovenska. Od druhé poloviny roku 1920 působil Josef Pták jako přidělený důstojník 2. oddělení ve štábu 5. divize v Českých Budějovicích. V letech 1921 až 1928 pak následovala nejrůznější funkční zařazení a další působiště po celém Československu.\n\nJosef Pták se věnoval také pedagogické činnosti. V období od 31. srpna 1928 do 29. září 1932 přednášel všeobecnou taktiku coby profesor na pražské Válečné škole. Dne 15. října 1935 se stal přednostou 3. oddělení (operačního) Hlavního štábu československé armády v Praze. Za branné pohotovosti státu na podzim roku 1938 tu samou funkci vykonával na hlavním velitelství ve Vyškově.\n\nPo rozpuštění československé armády byl dne 21. srpna 1939 převeden jako vrchní rada do odboru na Ministerstvo školství a národní osvěty. Vrchní velitel vojenské ilegální organizace Obrana národa (ON) armádní generál Josef Bílý jej posléze vyslal (jako pozorovatele ON) do Národního souručenství - za protektorátu jediné oficiálně povolené politické strany. Tady se Josef Pták stal členem výboru. Kromě toho působil jako přednosta organizačního oddělení Ústředního vedení ON. Podílel se na vypracování mobilizačního plánu jakož i na všeobecném operačním rozkaze ON.\n\nNa plenární schůzi Národního souručenství v budově poslanecké sněmovny (v Rudolfinu) byl dne 14. prosince 1939 zatčen gestapem. Po dobu výslechů byl vězněn v soudní budově na Karlově náměstí a v pankrácké věznici. Zde byl také déle naž dva roky vězněn. Během svého pobytu Na Pankráci se stal chodbařem a této funkce využíval k tomu, aby zajišťoval ilegální spojení mezi vězni. To vězněným pomáhalo mařit vyšetřování gestapa. Z pankrácké věznice byl dne 1. července 1943 převezen do Budyšína (Bautzen) a odtud do Drážďan. Vzhledem k tomu, že se vyšetřovatelům nedařilo proti němu shromáždit důkazy, dostal se Josef Pták před soud až na podzim roku 1943. Před senátem Volksgerichtu byl Josef Pták dne 27. října 1943 odsouzen k pěti letům káznice a ke ztrátě čestných práv občanských na dalších pět let. Ke stejnému trestu byl odsouzen plukovník generálního štábu Antonín Hron (před válkou mimo jiné československý vojenský atašé v Berlíně). Podplukovník generálního štábu Václav Kropáček dostal trest smrti.\n\nJosef Pták si svůj trest odpykával v Ebrachu, kde pracoval na lesních pracích, v krejčovně a v truhlárně. Po vypršení trestu ovšem nebyl propuštěn, ale jeden měsíc pobýval na policejní stanici v Bambergu, odkud byl převezen do trestního tábora Langenzen u Norimberka. Před postupem spojeneckých armád byl tento tábor dne 5. dubna 1945 vyklizen. Plukovník Josef Pták byl začleněn do buchenwaldského transportu, ve kterém prodělal pochod smrti do koncentračního tábora ve Flossenbürgu. Zde dne 12. dubna 1945 podle oficiální zprávy zemřel (spolu s plukovníkem generálního štábu Antonínem Hronem). Jako příčina smrti Josefa Ptáka je uváděna všeobecná vyčerpanost následkem útrap týdenního pochodu smrti. Prakticky ihned byla jejich těla zpopelněna v táborovém krematoriu. Jiná verze příčiny úmrtí uvádí, že si na hrdinech odboje vybili svou zlost příslušníci SS a oba dva byli zastřeleni.\n\nJeště v roce 1945 byl plukovník generálního štábu Josef Pták vyznamenán Čs. válečným křížem 1939 a v roce 1946 povýšen do hodnosti brigádního generála.\n"}
{"id": "1241037", "url": "https://cs.wikipedia.org/wiki?curid=1241037", "title": "Sojuz MS-04", "text": "Sojuz MS-04\n\nSojuz MS-04 byla ruská kosmická loď řady Sojuz. Dne 20. dubna 2017 ji vynesla nosná raketa Sojuz-FG z kosmodromu Bajkonur k Mezinárodní vesmírné stanici (ISS), kam dopravila dva členy Expedice 51. U ISS sloužila jako záchranná loď až do září 2017. Dne 3. září 2017 loď přistála v Kazachstánu.\n\nHlavní posádka:\nZáložní posádka:\nPosádka pro loď Sojuz MS-04, to jest členové Expedice 51/52 na Mezinárodní vesmírnou stanici (ISS), která byla současně záložní Sojuz MS-02, byla zformována v černu 2015 ve složení Alexandr Misurkin, Nikolaj Tichonov a Mark Vande Hei. Sloužila jako záložní při startu Sojuzu MS-02 19. října 2016. V srpnu 2016 však představitel Roskosmosu Sergej Krikaljov oznámil, že početnost posádky ruského segmentu ISS bude od jara 2017 snížena ze tří na dva kosmonauty. V souvislosti s tím byly posádky plánované na rok 2017 reorganizovány a 28. října 2016 Roskosmos oznámil jejich nové složení, přitom do Sojuzu MS-04 byli jmenováni Fjodor Jurčichin a Jack Fischer se zálohou Sergeje Rjazanského a Randolpha Bresnika.\n\nSojuz MS-04 vzlétl z Bajkonuru 20. dubna 2017, 07:13:44 UTC. Po šestihodinovém letu se připojil k Mezinárodní vesmírné stanici (ISS), ke stykovému uzlu modulu Poisk, a dvojice Jurčichin, Fischer rozšířila sestavu Expedice 51 na stanici.\n\n"}
{"id": "1241043", "url": "https://cs.wikipedia.org/wiki?curid=1241043", "title": "Národní park Lake Clark", "text": "Národní park Lake Clark\n\nNárodní park Lake Clark () je národní park na jihu Aljašky ve Spojených státech amerických. Leží na severu Aljašského poloostrova, 160 kilometrů jihozápadně od Anchorage. Park je pojmenovaný podle \"jezera Clark\". Národní park charakterizuje přírodní rozmanitost. V parku se nachází říčky, řeky, jezera, při pobřeží Aljašského zálivu rostou lesy, naopak v západní části parku je tundra. Na vrcholcích hor jsou ledovce. Jednou z dominant parku jsou vulkány Mount Redoubt (3 108 m) a Mount Iliamna (3 053 m).\n\nDo parku zasahují tři pohoří. V centrální části se nachází Chigmit Mountains, na jih zasahuje Aleutské pohoří, na sever pohoří Neacola. Průsmyk Lake Clark Pass odděluje pohoří Neacola od pohoří Chigmit.\n\nRostou zde především smrkové lesy. Nejčastěji je zastoupený smrk sivý. Typickou faunu představují ovce aljašské, karibu, losi, medvědi baribalové, medvědi grizzly, rysi kanadští a vlci.\n"}
{"id": "1241044", "url": "https://cs.wikipedia.org/wiki?curid=1241044", "title": "Sojuz MS-05", "text": "Sojuz MS-05\n\nSojuz MS-05 byla ruská kosmická loď řady Sojuz. Koncem července 2017 ji vynesla nosná raketa Sojuz-FG z kosmodromu Bajkonur k Mezinárodní vesmírné stanici (ISS), tam dopravila tři členy Expedice 52. Sloužila na ISS jako záchranná loď až do 14.12.2017, kdy se s ní stejná trojice kosmonautů vrátila na Zem.\n\nHlavní posádka:\n\nZáložní posádka:\n\nPosádka pro loď Sojuz MS-05, to jest členové Expedice 52/53 na Mezinárodní vesmírnou stanici (ISS), která byla současně záložní Sojuz MS-03, byla zformována v červnu 2015, kdy zahájila výcvik ve Středisku přípravy kosmonautů v ruském Hvězdném městečku ve složení Fjodor Jurčichin, Jack Fischer a Paolo Nespoli. V souvislosti se snížením velikosti posádky ruského segmentu ISS od jara 2017 ze tří na dva kosmonauty byly posádky plánované na rok 2017 reorganizovány a 28. října Roskosmos oznámil jejich nové složení; přitom do Sojuzu MS-05 byli určeni Sergej Rjazanskij, Randolph Bresnik a Paolo Nespoli, záložní posádku vyvořili Alexandr Misurkin, Mark Vande Hei a Norišige Kanai. Začátkem roku 2017 byl start Sojuzu MS-05 odložen z konce května na konec července 2017.\n\n"}
{"id": "1241045", "url": "https://cs.wikipedia.org/wiki?curid=1241045", "title": "Kostel svatého Jakuba Staršího (Lednice)", "text": "Kostel svatého Jakuba Staršího (Lednice)\n\nKostel svatého Jakuba Staršího je novogotický farní kostel v obci Lednice, který sloužil jako zámecká kaple rodu Lichtenštejnů a je bezprostřední součástí zámku Lednice.\n\nKamenný kostel zasvěcený apoštolu Jakubovi Většímu stál v Lednici už v 1. polovině 15. století, byl však zcela zničen husity v roce 1426. Obec byla následkem válek chudá a ještě koncem 15. století byla jak bez kostela, tak bez kněze.\n\nV roce 1490 se obrátil Kryštof III. z Lichtenštejna na papeže Inocence VIII. (v úřadě 1484-1492) s prosbou, aby mohl lednický kostel s použitím materiálu ze starého kostela znovu vystavět. V roce 1495 byly stavební práce pozdně gotické svatyně dokončeny. Kostel stál na místě dnešního zámeckého skleníku a byl obklopen hřbitovem. V roce 1579 byl kostel opraven, rozšířen a nově vyzdoben. V letech 1554-1600 byl v držení českých bratří, které podporoval Hartman z Lichtenštejna. V roce 1600 za Karla I. z Lichtenštejna (1569-1627) se stal opět katolickým a katolická církev ho využívala až do zboření. V roce 1616 byl pořízen zvon, který byl ulit ve Znojmě a doposud je ve věži. V roce 1679 byl v kostele umístěn nový hlavní oltář.\n\nV roce 1731 chtěli Lichtenštejnové rozšířit zámek i park. Kostel, který už tehdy nebyl v dobrém stavu, jim stál v cestě. Byl proto zbořen a hřbitov zrušen. U zámku byl postaven kostel nový a začal se využívat od roku 1742. Obraz na hlavním oltáři namaloval Petr Brandl (1668-1735). Náhrobní kameny z původního kostela byly zazděny do stěn nového kostela.\n\nV polovině 19. století byl zámek i jeho kaple (kostel) za Aloise II. Josefa z Lichtenštejna (1796-1858) přestavěny podle plánů architekta Jiřího (Georga) Wingelmüllera (1810-1848) v novogotickém (windsorském) stylu do dnešní podoby. Kostel byl vysvěcen 5. října 1858 šestým brněnským biskupem Antonínem Schaffgotschem (v úřadě 1842-1870).\n\nVýzdoba koresponduje s výzdobou zámku, zdi jsou bohatě vyzdobeny fiálami, chrliči, kružbami a dalšími prvky.\nNad vchodem do kostela na jižním průčelí je socha Panny Marie s Dítětem (uprostřed), sv. Jakuba Staršího (vpravo) a sv. Metoděje (?, vlevo). V ose nad oknem je německý nápis \"Lobet den Herrn in seinem Heiligthum\".\n\nPůvodní Brandlův obraz byl odstraněn a byl nahrazen novogotickým křídlovým oltářem se středním obrazem na téma Svaté Rodiny z roku 1856 od malíře Františka (Franze) Ittenbacha (1813-1879). Hlavní oltář, oba boční oltáře, kazatelna, velká zpovědnice i mřížka oddělující kněžiště jsou dřevěné, bohatě zdobené rostlinnými motivy i soškami světců. Do zdi je neobvykle zapuštěna plastická křížová cesta, zdařilé dílo bratří Angllerů z Vídně podle Kraftových reliéfů z Norimberka. Varhany, zvony a dřevořezba Smrt Panny Marie pocházejí ze zbořeného kostela.\n\n"}
{"id": "1241048", "url": "https://cs.wikipedia.org/wiki?curid=1241048", "title": "Opština Karbinci", "text": "Opština Karbinci\n\nOpština Karbinci je jednou z 11 opštin Východního regionu a také současně jednou z 80 opštin v Severní Makedonii. Rozkládá se zhruba uprostřed regionu. Rozloha je 229,7 km² a v roce 2002 zde žilo 4012 obyvatel. Správním centrem opštiny je vesnice Karbinci.\nOpštinu tvoří celkem 29 vesnic, jimiž jsou: \nV opštině není žádné město.\n\nSousedními opštinami jsou: \n\nProbištip, Češinovo-Obleševo a Zrnovci na severu, Radoviš na východě a Štip na jihu a na západě. \nÚzemí opštiny je úzké a protáhlé ve směru zhruba od severozápadu k jihovýchodu. Největší část území na západě se rozkládá v nížině při řece Bregalnica, s nadmořskou výškou od 300 do 500 m. Jihovýchodní část ale leží na úpatí a v pohoří Plačkovica, kde nadmořská výška dosahuje až 1650 m.\nV západní části opštiny prochází zhruba od severu k jihu hlavní silnice s označením A3, která umožňuje spojení s městy Kočani a Štip. K jihozápadu opštiny vede jen jediná silnice s označením R 2431, která končí vysoko v horách. \n\nÚzemím opštiny prochází železniční trať, v podstatě souběžně s hlavní silnicí A3. Na trati je v opštině jediná železniční stanice ve vesnici Dolni Balvan.\n"}
{"id": "1241054", "url": "https://cs.wikipedia.org/wiki?curid=1241054", "title": "Ashburn (Virginie)", "text": "Ashburn (Virginie)\n\nAshburn je město (oficiálně pouze \"census-designated place\") na východě Spojených států amerických ve státě Virginia, v okrese Loudoun (\"Loudoun County\").\n\nAshburn se původně jmenoval Farmwell, podle sídla, které zde vlastnil George Lee III. Název se poprvé objevil v roce 1802 a označovalo plantáže, které Lee zdědil po svém otci. Část této plantáže zakoupil v roce 1841 John Janney, kvakerský právník, který se téměř stal viceprezidentem Spojených států amerických. Ten si zde následne vytvořil letní sídlo a nazval jej \"Ashburn Farm\".\n"}
{"id": "1241056", "url": "https://cs.wikipedia.org/wiki?curid=1241056", "title": "Wild World", "text": "Wild World\n\nWild World je druhé studiové album skupiny Bastille. Bylo vydáno 9. září 2016 a obsahuje 14 originálních skladem, \"Complete Edition\" pak 19. Album bylo nahráno v Londýně a jeho producenty jsou Dan Smith a Mark Crew.\n\nVšechny skladby napsal Dan Smith.\n\n"}
{"id": "1241060", "url": "https://cs.wikipedia.org/wiki?curid=1241060", "title": "Šútovce", "text": "Šútovce\n\nŠútovce (do roku 2001 Šutovce) jsou obec na Slovensku v okrese Prievidza v Trenčínském kraji ležící na jihovýchodním úpatí Strážovských vrchů.\n\nPrvní písemná zmínka o obci je z roku 1315. V obci je moderní římskokatolický kostel Dobrého pastýře, kaple Neposkvrněného srdce Panny Marie z roku 1908 (Dolné Šútovce), kaple Panny Marie z roku 1920 (Horné Šútovce) a kaple Sedmibolestné Panny Marie z 19. století.\n\n"}
{"id": "1241064", "url": "https://cs.wikipedia.org/wiki?curid=1241064", "title": "Miluj mě, jestli to dokážeš", "text": "Miluj mě, jestli to dokážeš\n\nMiluj mě, jestli to dokážeš je český dokumentární film popisující počátky služby sexuální asistence hendikepovaným lidem v Česku.\n\nFilm realisticky sleduje příběh tří hendikepovaných lidí, kteří se snaží v duchu hesla „Když můžou všichni, proč ne my?“ uspokojit své sexuální potřeby. Jeden z protagonistů je mentálně postižený, druhý po úrazu a třetí je ochromen nemocí. Běžné prostitutky mají s poskytnutím služeb problém, ale v Česku začíná být dostupná služba sexuální asistence. Ve filmu je zachycena příprava protagonistů a jejich složitá výprava za službou, kde musejí překonat různé bariéry. Film se nevyhýbá ani intimnějším záběrům a rozhovorům a zachytává průběh služeb.\n\nFilm byl předpremiérově uveden v srpnu 2016 v Praze v rámci projektu Živé kino a potom na festivalu v Jihlavě, kde získal cenu diváků. Premiéru měl 8. prosince.\n"}
{"id": "1241067", "url": "https://cs.wikipedia.org/wiki?curid=1241067", "title": "Seznam vrcholů ve Šluknovské pahorkatině", "text": "Seznam vrcholů ve Šluknovské pahorkatině\n\nSeznam vrcholů ve Šluknovské pahorkatině obsahuje pojmenované šluknovské vrcholy s nadmořskou výškou nad 500 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy v české části s nadmořskou výškou nad 500 m. Celkem jich je 16, z toho 1 s výškou nad 600 m a 5 s výškou nad 550 m. Nejvyšší horou je Hrazený s nadmořskou výškou 610 m, který se nachází v geomorfologickém okrsku Šenovská pahorkatina.\n\nSeznam vrcholů podle prominence obsahuje všechny šluknovské vrcholy s prominencí (relativní výškou) nad 100 m bez ohledu na nadmořskou výšku. Celkem jich je 6. Nejprominentnějším vrcholem je Špičák (173 m) v geomorfologickém okrsku Rumburská pahorkatina. Nejvyšší Hrazený má prominenci 162 m a v pořadí je druhý.\n\n"}
{"id": "1241068", "url": "https://cs.wikipedia.org/wiki?curid=1241068", "title": "Deuce (zpěvák)", "text": "Deuce (zpěvák)\n\nAron Erlichman uměleckým jménem Deuce (* 2. března 1983 Los Angeles) je americký hudební producent, zpěvák, skladatel a rapper. Je jedním ze zakládajících členů raprockové skupiny Hollywood Undead. Vydal své debutové album \"Nine Lives\" a několik let poté vydal své poslední album \"Invincible.\" V současnosti je podle jeho bývalé přítelkyně bez domova, a ve velmi špatném psychickém stavu.\n"}
{"id": "1241069", "url": "https://cs.wikipedia.org/wiki?curid=1241069", "title": "Lisa Leslieová", "text": "Lisa Leslieová\n\nLisa Deshaun Leslieová (* 7. července 1972 Gardena) je bývalá americká basketbalistka, čtyřnásobná olympijská vítězka.\n\nUpozornila na sebe již na střední škole, když v jednom zápase zaznamenala rekordních 101 bodů za 16 minut hry. Studovala na Univerzitě Jižní Kalifornie, s univerzitním týmem vyhrála šampionát Pac-10 a byla ve výběru USA, který získal zlato na Univerziádě v roce 1991. V roce 1997 se stala členkou klubu Los Angeles Sparks, hrajícího Women's National Basketball Association, získala s ním mistrovský titul v letech 2001 a 2002 a třikrát byla vyhlášena nejužitečnější hráčkou ligy (2001, 2004 a 2006). S americkou reprezentací získala titul mistryně světa v letech 1998 a 2002 a v roce 1994 byla třetí. Vyhrála čtyři olympijské turnaje v řadě v letech 1996 až 2008, což kromě ní dokázala jen Teresa Edwardsová. Zlatou medaili má také z Her dobré vůle 1994 a z turnaje William Jones Cup 1992.\n\nV letech 1993, 1998 a 2002 byla vyhlášena nejlepší basketbalistkou USA, v roce 2015 byla zařazena do Basketball Hall of Fame. Získala cenu Flo Hyman Award udělovanou významným osobnostem ženského sportu. Sportovní kariéru ukončila roku 2009, získala titul Master of Business Administration a stala se spolumajitelkou klubu Los Angeles Sparks. Také působila jako modelka pro agenturu Wilhelmina Models a věnovala se různým dobročinným aktivitám, v médiích se opakovaně prezentovala jako silně věřící křesťanka. Účinkovala v seriálu \"Simpsonovi\" v epizodě \"Chrám páně Simpsonův\" a ve filmu \"Mysli jako on\". Roku 2006 se provdala za pilota UPS Airlines a bývalého amatérského basketbalistu Michaela Lockwooda, s nímž má dvě děti.\n\n"}
{"id": "1241070", "url": "https://cs.wikipedia.org/wiki?curid=1241070", "title": "Zemský okres Mainz-Bingen", "text": "Zemský okres Mainz-Bingen\n\nZemský okres Mainz-Bingen (německy \"Landkreis Mainz-Bingen\") je okres v německé spolkové zemi Porýní-Falc. Okresním městem je Ingelheim. Vznikl v roce 1969 sloučením okresů Mainz a Bingen.\n\nBěhem Napoleonovy okupace byl okres součástí departementu \"Mont-Tonnerre\". Po Vídeňském kongresu se oblast severně od řeky Nahe stala součástí pruského Porýní, nicméně největší část oblasti se stala součástí Hesenského velkovévodství. Tato část byla nazývána Rýnské Hesensko. V roce 1835 vznikl na jeho místě okres Mainz, v roce 1852 vznikl okres Oppenheim, ke kterému bylo přiděleno část území okresu Mainz.\n"}
{"id": "1241073", "url": "https://cs.wikipedia.org/wiki?curid=1241073", "title": "Lopuštík skloněný", "text": "Lopuštík skloněný\n\nLopuštík skloněný (\"Hackelia deflexa\") je nenápadná, modře kvetoucí bylina převážně výše položených kamenitých míst se zásaditým podložím. Tento druh rodu lopuštík, který byl v minulosti zařazován do rodu strošek (\"Lappula\"), se v přírodě České republiky vyskytuje na omezeném počtu lokalit a je počítán mezi rostlinné druhy ohrožení vyhynutím.\n\nDruh je cirkumpolárně rozšířen téměř po celé Evropě, kde roste hlavně v horách (Pyreneje, Alpy, Karpaty) a v severní části Asie, ze západní Sibiře až po Dálný východ. Obvykle se však vyskytuje jen ostrůvkovitě. V Severní Americe je zastoupen poddruhem \"americana\". V Česku roste převážně v mezofytiku, nejvíce v Českém středohoří a Moravském krasu, do oreofytika proniká jen v Hrubém Jeseníku.\n\nJe obecně opovažován za rostlinu mokrých sutí a zřícenin, roste na úpatí zastíněných a vlhkých skalních stěn, ve skalních výklencích i na kamenitých polích s dostatkem humusu. Je obvyklým doprovodem zřícených i obývaných starobylých hradů (např. Nístějka a Návarov v severních Čechách).\n\nVětšinou roste v podhorském či horském pásmu a je vázán na vápenatý podklad. Je diagnostickým druhem nepočetného nitrofilního společenstva rostoucího ve speciálních mikroklimatických podmínkách pod skalními převisy. Rostlina vykvétá v červenci a srpnu.\n\nJednoletá až dvouletá, štětinatě chlupatá bylina s 2 až 60 cm vysokou lodyhou která je tuhá, přímá a větví se nejčastěji až v horní části. Listy má dlouhé 20 až 80 a široké 6 až 12 mm, jejich čepele jsou čárkovité nebo podlouhle kopinaté. Listová růžice je poměrně řídká a je tvořena řapíkatými listy, které brzy zasychají. Lodyžní listy jsou přisedlé, střídavé a směrem vzhůru se zmenšují.\n\nDrobné, oboupohlavné, aktinomorfní květy nejsou větší než 5 mm a vyrůstají v mnohokvětém vijanu s listeny. Jsou pětičetné a mají krátké stopky, které se při zrání plodů prodlužují a sklánějí. Kalich je vytrvalý a jeho kopinaté cípy asi 1,5 mm dlouhé jsou přitlačené ke koruně, v době plodu se dvojnásobně zvětšují a nazpět odstávají. Nálevkovitá koruna o průměru asi 5 mm je světle modře zbarvená (ojediněle je bílá) a má krátkou trubku v ústí uzavřenou žlutými šupinkami pakorunky. V květu je pět krátkých tyčinek s prašníky, ze semeníku vyrůstá jedná čnělka s bliznou; pyl nutný k opylení přenáší hmyz.\n\nPlod je poltivý a je tvořen čtyřmi tupě trojhrannými, zploštělými, hruškovitými tvrdkami připojenými ke krátkému čtyřhrannému lůžku. Jsou asi 4 mm dlouhé, hnědé, jemně zrnité a porostlé chlupy se záchytnými háčky, kterými se přichycují k srsti zvířat. Lopuštík skloněný se rozmnožuje výhradně semeny (tvrdkami). Ploidie druhu je 2n = 24.\n\nV \"Černém a červeném seznamu cévnatých rostlin\" z roku 2000 byl lopuštík skloněný zařazen mezi kriticky ohrožené druhy (C1), v \"Červeném seznamu cévnatých rostlin České republiky\" z roku 2012 je přeřazen mezi druhy silně ohrožené (C2b).\n\n"}
{"id": "1241074", "url": "https://cs.wikipedia.org/wiki?curid=1241074", "title": "Zemský okres Coburg", "text": "Zemský okres Coburg\n\nZemský okres Coburg (německy: \"Landkreis Coburg\") je okres v německé spolkové zemi Bavorsko, ve vládním obvodě Horní Franky. Okresním městem je Coburg, který však není součástí okresu.\n\nV letech 1826 až 1918 byl region součástí Sasko-kobursko-gothajského vévodství. Po referendu v roce 1919 obyvatelé části okolo Coburgu rozhodli o vstupu do Bavorska. V roce 1972 bylo do okresu začleněno město Neustadt bei Coburg.\n"}
{"id": "1241077", "url": "https://cs.wikipedia.org/wiki?curid=1241077", "title": "Zemský okres Rhein-Hunsrück", "text": "Zemský okres Rhein-Hunsrück\n\nZemský okres Rhein-Hunsrück-Kreis (německy \"Landkreis Rhein-Hunsrück-Kreis\") je okres v německé spolkové zemi Porýní-Falc. Okresním městem je Simmern/Hunsrück.\n\nVznikl v roce 1969 sloučením okresů St. Goar a Simmern. V roce 2014 byl rozšířen o města Lahr, Mörsdorf a Zilshausen, které byly předtím součástí okresu Cochem-Zell.\n"}
{"id": "1241089", "url": "https://cs.wikipedia.org/wiki?curid=1241089", "title": "Maurice (román)", "text": "Maurice (román)\n\nMaurice je román E. M. Forstera. Jde o milostný příběh mezi dvěma muži v Anglii na počátku dvacátého století a sleduje život Maurice Halla od jeho školních let přes univerzitu a dále. Román byl napsán v letech 1913-1914 a revidován v letech 1932 a 1959-1960. Kniha byla vydána až v roce 1971 po Forsterově smrti, ačkoliv ji Forster ukázal vybraným přátelům, jako byl například Christopher Isherwood. Autor během svého života neusiloval o vydání románu, protože byl přesvědčen, že byl v té době nepublikovatelný.\nForster byl blízkým přítelem Edwarda Carpentera a návštěva v jeho domě v Derbyshiru v roce 1912 Forstera jej podnítila k napsání \"Maurice\". Vztah Carpentera a jeho partnera George Merrilla byl inspirací pro vztah mezi Mauricem a Alecem Scudderem.\n\nForster se publikování románu bránil kvůli postojům veřejnosti a zákonům vůči stejnopohlavní lásce – v rukopise byla nalezena poznámka, na které stálo: \"Publikovatelné, ale stojí to za to?\" Forster toužil obzvláště po tom, aby měl jeho román šťastný konec, uvědomoval si ale, že by poté byla kniha příliš kontroverzní. Nicméně už před jeho smrtí se britské názory a zákony změnily.\n\nZ románu vznikla jedna filmová a jedna divadelní adaptace.\n\nS Mauricem se čtenář poprvé setkává v jeho čtrnácti letech, kdy právě diskutuje se svým učitelem Benem Duciem na základní škole (preparatory school) o sexu a ženách předtím, než postoupí na soukromou střední školu (public school). V duchu tohoto rozhovoru se pak nese celý román, protože pro Maurice si nedokáže představit sňatek se ženou jako cíl života.\n\nKdyž se Maurice dostane na univerzitu, brzy se spřátelí s jedním ze svých spolužáků Clivem Durhamem, který ho zasvětí do literatury starověkého Řecka o stejnopohlavní lásce. Po dva roky spolu žijí v oddaném partnerství, které před ostatními skrývají. Maurice doufá, že z jejich vzájemné náklonnosti by mohlo vzejít něco víc, ale brzy je jasné, že Clive se chystá oženit, ačkoliv Forster nenechává žádné pochybnosti o tom, že takový sňatek nebude příliš šťastný.\n\nMaurice je rozchodem zničený a nachází si dobré zaměstnání na pozici burzovního makléře. Ve svém volném čase pomáhá s chodem křesťanské boxerské tělocvičny pro chlapce z dělnické třídy v East Endu, ačkoliv své křesťanské přesvědčení kvůli vlivu Clivea dávno opustil.\n\nMaurice si ve snaze \"vyléčit se\" domluví schůzku s hypnotizérem Laskerem Jonesem. Lasker Jones jeho stav označí jako \"vrozenou homosexualitu\" a tvrdí, že existuje padesátiprocentní šance na \"vyléčení\". Po první schůzce je ale jasné, že terapie nefungovala.\n\nMauricovy nenaplněné touhy mají blíže k realizaci ve chvíli, kdy je pozvaný Durhamovými do Penge, kde pracuje Alec Scudder (v knize se mu obvykle říká pouze Scudder, aby byl jasný rozdíl ve společenském postavení), jenž si Maurice povšimne. Jednou v noci po žebříku vyleze až do Mauriceovy ložnice, když jako jediný uslyší Mauriceovo volání.\n\nPoté, co spolu stráví svoji první noc, Maurice zpanikaří a kvůli tomu, jak se choval k Alecovi, mu Alec vyhrožuje vydíráním. Maurice ještě jednou navštíví Laskera Jonese. Vzhledem k tomu, že si je Jones vědom toho, že terapie nefunguje, navrhne Mauriceovi, aby se přestěhoval do země, ve které platí Code civil, podle něhož není stejnopohlavní náklonnost záležitostí státu. Maurice se zamyslí nad tím, zdali někdy budou stejnopohlavní vztahy v Anglii přijatelné, na což Jones odpoví: \"O tom pochybuji. Anglie byla vždy neochotná přijímat lidskou podstatu.\"\n\nMaurice se v Britském muzeu v Londýně setká s Alecem kvůli údajnému vydírání. V tomto okamžiku je jasné, že se navzájem milují a Maurice Alecovi poprvé řekne jménem.\n\nStráví spolu další noc, při níž se Maurice dozví, že Alec má lístek na cestu do Argentiny a nehodlá se vracet. Maurice ho požádá, aby s ním zůstal a naznačí mu, že si je vědom toho, že by se musel vzdát svého sociálního a finančního postavení, a dokonce i svého třídního statusu. Alec tuto nabídku ale nepřijme. Maurice popadne vztek, ale když se uklidní, rozhodne se, že se s Alecem půjde rozloučit. Zarazí ho však, když Aleca v přístavu nenajde. Spěchá tedy do Penge, kde se předtím měli setkat v přístřešku pro lodě. Najde tam Aleca, který mu řekne, že mu poslal telegram, v němž mu napsal, že má přijít do přístřešku. Alec změnil názor a nyní chce s Mauricem zůstat.\n\nMaurice navštíví Clivea a poví mu, co se stalo mezi ním a Alecem. Clive na to nedokáže nic říct a neumí to pochopit. Maurice jde do přístřešku, kde doufá, že najde Aleca, jak na něho čeká. Skutečně ho tam najde a pak plánují šťastný společný život.\n\nV původních rukopisech se objevuje epilog, ve kterém je zachycen osud Maurice a Aleca. Ten ale Forster nakonec nepoužil, protože se lidem, kterým ho ukázal, nelíbil. Tento epilog je však pořád možné najít v Abinger Edition, tedy ve kompletním nezměněném vydání románu. Toto vydání také obsahuje souhrn rozdílů mezi různými verzemi knihy.\n\nAbinger verze zachovává Mauricovo původní příjmení Hill. (Ačkoliv bylo toto příjmení pro postavu Maurice vybráno předtím, než se geofyzik Maurice Hill vůbec narodil, nemohlo být v knize dále ponecháno jakmile se Maurice Hill stal se posluchačem v King's College v Cambridgi, kde Forster sám studoval.) Epilog dále zachycuje Maurice, jak se o několik let později potkává se svou sestrou Kitty. Alec a Maurice se v tomto okamžiku živí jako dřevaři a Kitty si uvědomí, proč její bratr zmizel. Tato část románu podtrhává extrémní nelibost, kterou Kitty vůči svému bratrovi cítí. Epilog končí ve chvíli, kdy se Maurice a Alec na konci dne objímají a baví se o setkání s Kitty. V tu chvíli se rozhodnout, že musí jít dál, aby se vyhnuli odhalení nebo dalšímu takovému setkání.\n\nZ románu vznikla filmová adaptace \"Maurice\" (1987), kterou režíroval James Ivory. Hlavní roli si v ní zahrál James Wilby jako Maurice, Hugh Grant obsadil roli Clivea a Rupert Graves Aleca.\n\nDivadelní adaptace vznikla pod vedením Rogera Parsleyho a Andyho Grahama a v roce 1998 ji produkovala divadelní společnost SNAP Theatre Company, která svoje turné zakončila v londýnském Bloomsbury Theatre. Další produkce pochází z roku 2010. Zhostil se jí soubor Shameless Theatre Company v divadle Above The Stag Theatre v Londýně. V Americe měl Maurice premiéru 24. února 2012 v New Conservatory Theatre Center v San Franciscu.\n\n\n"}
{"id": "1241090", "url": "https://cs.wikipedia.org/wiki?curid=1241090", "title": "WTA Elite Trophy 2016", "text": "WTA Elite Trophy 2016\n\nWTA Elite Trophy 2016 představoval jeden ze dvou závěrečných tenisových turnajů ženské profesionální sezóny 2016 pro nejlepší hráčky okruhu, které nestartovaly na předcházejícím Turnaji mistryň, a to podle specifických kritérií. Herní systém měl formát čtyř tříčlenných základních skupin, jejichž vítězky postupují do závěrečné vyřazovací fáze. Celkové odměny činily 2 210 000 dolarů.\n\nTurnaj se konal mezi 1. až 6. listopadem 2016 v jihočínském městě Ču-chaj. Dějištěm se podruhé staly kryté dvorce s tvrdým povrchem v Mezinárodním tenisovém centru Cheng-čchin. Řadil se do kategorie Tour Championships.\n\nDevatenáctý singlový titul na okruhu WTA Tour vybojovala Češka Petra Kvitová, která sezónu zakončila poprvé po pěti letech mimo elitní světovou desítku na 11. místě. Premiérovou společnou trofej si ze čtyřhry odvezl turecko-čínský pár İpek Soyluová a Sü I-fan.\n\nWTA Elite Trophy byl pořádán pro tenistky, které obdržely pozvání od řídící Ženské tenisové asociace (WTA).\n\nVe dvouhře byly žebříčkové body kumulovány ze šestnácti turnajů. Mezi ně se povinně započítávaly čtyři Grand Slamy, čtyři události Premier Mandatory a nejlepší výsledky ze dvou turnajů Premier 5.\nVe čtyřhře byly žebříčkové body kumulovány z jedenácti nejlepších výsledků páru jakýchkoli turnajů v sezóně. Nemusely se tak povinně započítávat Grand Slamy ani události kategorie Premier.\n\nSoutěž dvouhry byla uspořádána ve formátu dvanácti singlistek z 9.–20. místa žebříčku WTA, s možností zařazení jedné hráčky startující na divokou kartu. Tenistky byly rozděleny do čtyř tříčlenných základních skupin, v nichž každá hráčka hrála dva zápasy proti zbylým členkám skupiny. Vítězka každé skupiny postoupila do semifinále, v němž se rozhodovalo o finalistkách. Do turnaje také mohly zasáhnout i dvě náhradnice z Turnaje mistryň, konané v předcházejícím týdnu, Johanna Kontaová a Carla Suárezová Navarrová. V předešlých ročnících se náhradnice účastnit nesměly.\n\nSoutěže čtyřhry se účastnilo šest dvojic. První čtyři páry měly být určeny dle regulí žebříčkovým pořadím v klasifikaci dvojic WTA, které se neprobojovaly na Turnaj mistryň, tj. umístěným na 9.–12. místě či nižším, pokud na Turnaj mistryň postoupily náhradnice. Systém výběru byl nejasný, když ne všechny řádně startující páry splnily tato kritéria. Dvě zbylá místa byla obsazena dvojicemi, které obdržely divokou kartu. \n\nPáry byly zformovány do dvou tříčlenných skupin, v nichž se utkaly systémem každý s každým. Vítězné páry postoupily do finále.\n\nKonečné pořadí v základní skupině se řídilo následujícími kritérii:\n\nCelkový rozpočet turnaje mistryň činil 2 210 000 dolarů.\n\n\nTabulka uvádí sezónní výsledky a odpovídající bodový zisk kvalifikovaných hráček, včetně odhlášených.\n\nNásledující hráčka obdržela divokou kartu:\n\n\n"}
{"id": "1241091", "url": "https://cs.wikipedia.org/wiki?curid=1241091", "title": "Mnich (Polsko)", "text": "Mnich (Polsko)\n\nMnich () je vesnice v jižním Polsku ve Slezském vojvodství v okrese Těšín. Leží na území Těšínského Slezska a patří k rybníkářské oblasti zvané \"Žabí kraj\". Spolu se samotnými Chybami tvoří centrální část gminy Chyby. Zástavba obou obdobně velkých obcí se vzájemně prolíná a jejich hranice jsou čistě formální. Ke dni 31. 12. 2014 zde žilo 3 648 obyvatel, rozloha obce činí 8,35 km².\n\nPrvní zmínka o Mnichu pochází z roku 1621. Vznik a vývoj obce souvisí s osidlováním a obhospodařováním místa po vyschlých rybnících. Název vesnice je odvozován buď od názvu jednoho z někdejších rybníků, respektive požeráku, jehož polský a německý název znamená doslova \"mnich\", nebo od františkánů, kteří prý v tomto okolí vedli v 16. století poustevnický život ve svépomoci postavených zemnicích.\n\nObcí probíhá železniční trať Katovice–Visla se zastávkou \"Chybie Mnich\" a také magistrála Katovice/Krakov–Ostrava–Praha/Vídeň (historická Severní dráha císaře Ferdinanda) s nádražím \"Chybie\" vzdáleným na několik desítek metrů od hranic Mnichu.\n"}
{"id": "1241093", "url": "https://cs.wikipedia.org/wiki?curid=1241093", "title": "WTA Elite Trophy 2016 – ženská dvouhra", "text": "WTA Elite Trophy 2016 – ženská dvouhra\n\nŽenská dvouhra WTA Elite Trophy 2016 probíhala na počátku listopadu 2016. Do singlové soutěže čuchajského tenisového turnaje nastoupilo dvanáct hráček, které obdržely pozvání od organizátorů po splnění kvalifikačních kritérií. Obhájkyní titulu byla americká tenistka Venus Williamsová, která do turnaje nezasáhla, ačkoli splnila podmínky účasti. Stejně jako další odhlášená Caroline Wozniacká, nehrající pro zranění nohy, ukončila předčasně sezónu již v říjnu.\n\nVítězkou se stala turnajová trojka a česká tenistka Petra Kvitová, jež ve finále přehrála čtvrtou nasazenou Elinu Svitolinovou za necelou 1 hodinu a 10 minut výsledkem 6–4 a 6–2, když v turnaji neztratila jediný set. V úvodní sadě přitom už Češka prohrávala 1–4 na gemy, ale pěti hrami v řadě otočila vývoj sady ve svůj prospěch a zvítězila v ní 6–4. Ve druhém setu dokázala vzít soupeřce třikrát podání, a přestože o jedno své přišla, zvítězila v něm 6–2 a ovládla celé utkání. V sedmém vzájemném utkání se Svitolinovou tak triumfovala pošesté, když na sebe během necelých čtyř měsíců narazily počtvrté, přičemž Kvitová vždy v těchto utkáních vyhrála bez ztráty setu.\n\nV probíhající sezóně si připsala po triumfu v jiném čínském městě Wu-chanu druhé turnajové vítězství, které představovalo devatenáctý singlový titul na okruhu WTA Tour.\n\nPři slavnostním ceremoniálu řekla: „\"Čína je pro mě šťastná, odehrála jsem tu další povedený turnaj. WTA Elite Trophy je skvělá akce a já tu prožila úžasný týden\".“\n\n\n"}
{"id": "1241094", "url": "https://cs.wikipedia.org/wiki?curid=1241094", "title": "WTA Elite Trophy 2016 – ženská čtyřhra", "text": "WTA Elite Trophy 2016 – ženská čtyřhra\n\nŽenská čtyřhra WTA Elite Trophy 2016 probíhala na počátku listopadu 2016. Do deblové soutěže čuchajského tenisového turnaje nastoupilo šest dvojic na pozvání pořadatelů. Obhájcem titulu byl čínský pár Liang Čchen a Wang Ja-fan, který do turnaje obdržel divokou kartu, a jenž nepostoupil ze základní skupiny.\n\nVítězem čtyřhry se stal druhý nasazený pár složený z turecké tenistky İpek Soyluové a Číňanky Sü I-fan, který ve finále zdolal domácí turnajové šestky Jang Čao-süan a Jou Siao-ti výsledkem 6–4 a 3–6, až v rozhodujícím supertiebreaku poměrem míčů [10–7]. Žádná z hráček nezískala do žebříčku WTA body a dvojice si rozdělila finanční odměnu ve výši 61 600 dolarů.\n\nPro obě to byl premiérový společný titul na okruhu WTA Tour.\n\n"}
{"id": "1241095", "url": "https://cs.wikipedia.org/wiki?curid=1241095", "title": "BNP Paribas Masters 2016", "text": "BNP Paribas Masters 2016\n\nBNP Paribas Masters 2016 byl profesionální tenisový turnaj mužů, hraný jako součást okruhu ATP World Tour, v komplexu arény Bercy na krytých dvorcích s tvrdým povrchem. Probíhal mezi 31. říjnem až 6. listopadem 2016 ve francouzské metropoli Paříži jako čtyřicátý pátý ročník.\n\nTurnaj se po grandslamu řadil do druhé nejvyšší kategorie okruhu, ATP World Tour Masters 1000, a představoval závěrečnou událost této devítidílné série, když na ni bezprostředně navázal londýnský Turnaj mistrů. Dotace pařížské akce činila 4 300 755 eur. \n\nNejvýše nasazeným hráčem ve dvouhře se stal obhájce trofeje a první tenista světa Novak Djoković ze Srbska, kterého ve čtvrtfnále vyřadil Marin Čilić. Jako poslední přímý účastník do hlavní singlové soutěže nastoupil 50. ukrajinský hráč žebříčku Illja Marčenko, který prohrál úvodní zápas s německým kvalifikantem Janem-Lennardem Struffem.\n\nSinglovou trofej vybojoval 29letý Skot Andy Murray. Již postupem do finále se stal historicky 26. světovou jedničkou žebříčku ATP, v jeho vydání ze 7. listopadu 2016, jakožto první britský hráč ve dvouhře a nejstarší debutant na této pozici od června 1974, kdy do čela klasifikace vystoupal 30letý Australan John Newcombe. Murraymu se podařilo posunout do čela žebříčku díky finálové účasti, po odstoupení Raonice v semifinále, a Djokovićově vyřazení před semifinálovou fází. Srb tak opustil první pozici po šňůře 122 týdnů na čele bez přerušení, respektive celkové délce 223 týdnů Čtvrtou společnou trofej ve čtyřhře získal finsko-australský pár Henri Kontinen a John Peers. Oba si tak připsali první triumf na turnaji ATP World Tour Masters 1000.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč obdržel do hlavní soutěže zvláštní výjimku:\n\nNásledující páry obdržely divokou kartu do hlavní soutěže:\n\n\n"}
{"id": "1241096", "url": "https://cs.wikipedia.org/wiki?curid=1241096", "title": "Tuğrul Erat", "text": "Tuğrul Erat\n\nTuğrul Erat (* 17. června 1992, Solingen, Německo) je ázerbájdžánský fotbalový záložník a reprezentant tureckého původu, od roku 2016 hráč německého klubu MSV Duisburg. \n\n\nErat má za sebou starty za mládežnický výběr Ázerbájdžánu v kategorii U21.\n\nV A-mužstvu Ázerbájdžánu debutoval 5. 3. 2014 v přátelském utkání v Dubaji (Spojené arabské emiráty) proti reprezentaci Filipín (výhra 1:0).\n\n\n"}
{"id": "1241098", "url": "https://cs.wikipedia.org/wiki?curid=1241098", "title": "Erat", "text": "Erat\n\nErat může být:\n\n"}
{"id": "1241099", "url": "https://cs.wikipedia.org/wiki?curid=1241099", "title": "BNP Paribas Masters 2016 – mužská dvouhra", "text": "BNP Paribas Masters 2016 – mužská dvouhra\n\nMužská dvouhra BNP Paribas Masters 2016 probíhala na počátku listopadu 2016. Do singlové soutěže pařížského tenisového Mastersu nastoupilo čtyřicet osm hráčů. Z kvalifikace se probojovalo šest tenistů po výhrách ve dvou kolech. Trojnásobným obhájcem titulu byl srbský tenista Novak Djoković, kterého ve čtvrtfinále vyřadil Chorvat Marin Čilić.\n\nPostupem do finále se 29letý Skot Andy Murray stal historicky 26. světovou jedničkou žebříčku ATP, v jeho vydání ze 7. listopadu 2016, jakožto první britský hráč ve dvouhře a nejstarší debutant na této pozici od června 1974, kdy do čela klasifikace vystoupal 30letý Australan John Newcombe. Ovládnout pořadí hráčů se mu podařilo ve 12. profesionální sezóně a sedm let poté, co se poprvé stal světovou dvojkou, když na tomto místě strávil 76 týdnů. Více týdnů na druhé příčce, než se stali jedničkami, vydrželi pouze Rafael Nadal (160) a Boris Becker (108). Za předešlý rok, z něhož se žebříček tvořil, dosáhl Skot zápasové bilance 76–11 se ziskem sedmi titulů z jedenácti finále. \n\nMurraymu se podařilo posunout do čela žebříčku díky finálové účasti, po odstoupení Raonice v semifinále, a Djokovićově vyřazení před semifinálovou fází, mezi poslední osmičkou hráčů. Druhý možný scénář z počátku turnaje, kdy Skot mohl opanovat čelo žebříčku, pokud by zároveň Srb nepostoupil do finále, se nerealizoval. Srb tak opustil první pozici po šňůře 122 týdnů na čele bez přerušení, respektive celkové délce 223 týdnů.\n\nVítězem dvouhry se stal Andy Murray, jenž ve finále zdolal nenasazeného Američana Johna Isnera po třísetovém průběhu. V probíhající sezóně si tak připsal osmé turnajové vítězství, které představovalo čtyřicátý třetí singlový titul na okruhu ATP Tour a čtrnáctou trofej ze série Masters.\n\nVšichni nasazení obdrželi volný los do druhého kola.\n"}
{"id": "1241100", "url": "https://cs.wikipedia.org/wiki?curid=1241100", "title": "BNP Paribas Masters 2016 – mužská čtyřhra", "text": "BNP Paribas Masters 2016 – mužská čtyřhra\n\nMužská čtyřhra BNP Paribas Masters 2016 probíhala na počátku listopadu 2016. Do deblové soutěže pařížského tenisového Mastersu nastoupilo dvacet čtyři dvojic. Obhájcem titulu byl chorvatsko-brazilský pár Ivan Dodig a Marcelo Melo, jehož členové nestartovali společně. Dodig se rozhodl turnaje nezúčastnit. Spoluhráčem Mela se stal Kanaďan Vasek Pospisil, s nímž skončil v semifinále.\n\nVítězem čtyřhry se stal nenasazený finsko-australský pár Henri Kontinen a John Peers, který ve finále zdolal francouzské světové i turnajové jedničky Pierrea-Huguese Herberta a Nicolase Mahuta po setech 6–4 a 3–6, až v rozhodujícím supertiebreaku poměrem míčů [10–6]. Oba šampioni si do žebříčku ATP připsali 1000 bodů, rozdělili si finanční odměnu ve výši 222 150 euro, získali čtvrtou společnou trofej na okruhu ATP Tour a oba také ukořistili první triumf na turnaji ATP World Tour Masters 1000. Kontinen vybojoval dvanáctou deblovou trofej na okruhu ATP Tour a Peers desátou takovou.\n\nVšechny nasazené páry obdržely volný los do druhého kola.\n"}
{"id": "1241103", "url": "https://cs.wikipedia.org/wiki?curid=1241103", "title": "International Link of Orthodox Christian Scouts", "text": "International Link of Orthodox Christian Scouts\n\nInternational Link of Orthodox Christian Scouts (DESMOS, z řeckého \"Δεσμός\" pouto) je autonomní, mezinárodní orgán zavázaný prosazovat a podporovat sdružení ortodoxních skautů a být spojením mezi skautským hnutím a pravoslavnou církví.\n\nMá poradní status v World Scout Committee a tvoří World Scout Inter-religious Forum (WSIF) spolu s Radu protestantů ve skautingu, Mezinárodní konferencí katolických skautů, Mezinárodní unií muslimských skautů, Mezinárodním fórem židovských skautů, Won-Buddhism Scout a World Buddhist Scout Brotherhood.\n\n\n"}
{"id": "1241111", "url": "https://cs.wikipedia.org/wiki?curid=1241111", "title": "Společné prohlášení o navázání strategického partnerství mezi Českou republikou a Čínskou lidovou republikou", "text": "Společné prohlášení o navázání strategického partnerství mezi Českou republikou a Čínskou lidovou republikou\n\nSpolečné prohlášení o navázání strategického partnerství mezi Českou republikou a Čínskou lidovou republikou je dokument, který v Praze 29. března 2016 podepsali prezident České republiky Miloš Zeman a prezident Čínské lidové republiky Si Ťin-pching. Prohlášení nemá charakter mezinárodní smlouvy.\n\nNa prohlášení o strategickém partnerství se později odvolalo pročínské prohlášení čtyř ústavních činitelů Miloše Zemana, Milana Štěcha, Jana Hamáčka a předsedy vlády Bohuslava Sobotky z října 2016, ve kterém se zdůrazňuje respekt ke svrchovanosti a územní celistvosti Číny a Tibetu a současně se signatáři distancují od setkání ministra kultury Daniela Hermana s tibetským duchovním vůdcem dalajlamou. \n"}
{"id": "1241113", "url": "https://cs.wikipedia.org/wiki?curid=1241113", "title": "Projekt Nike", "text": "Projekt Nike\n\nProjekt Nike (z řeckého \"Νίκη\", Vítězství; výslovuje se [nǐːkɛː]) byl projekt Armády Spojených států amerických zadaný v květnu 1945 Bellovým laboratořím. Výstupem byl první systém protiletecké raketové obrany užívaný v americké armádě s názvem MIM-3 Nike Ajax. Systém Nike Ajax se brzy ukázal jako funkční a perspektivní a stal se tedy základem pro celou sérii dalších projektů, těm bylo společné označení Nike (například MIM-14 Nike-Hercules, LIM-49 Nike Zeus nebo nedokončený Nike - X).\n\nPrvní funkční SAM (\"Surface-Air Missile\", raketa země-vzduch) na světě. Navržena byla pro sestřelování konvenčních podzvukových bombardérů. Do výzbroje Armády spojených států ji zařadili v roce 1954.\n\nRaketa země vzduch užívaná Armádou spojených států a některými státy NATO (například Belgie, Dánsko, Itálie, Turecko a další). Aktivní službu započaly v roce 1958, poslední byly ze služby vyřazeny o 30 let později (v armádě Spojených států je nahradil všeobecně známý systém MIN-104 Patriot.\n\nV základní výbavě měla jadernou hlavici W31, ale mohla nést i konvenční (hlavně za exportními účely). Na rozdíl od předchozích raket Nike Ajax byly Nike Hercules schopny zničit i nadzvuková letadla letící ve vysoké letové hladině. Princip funkce byl jednoduchý - raketa měla vynést jadernou hlavici co nejblíže k cíli (či skupině cílů) a detonace malé jaderné nálože cíl zneškodnila.\n\n"}
{"id": "1241114", "url": "https://cs.wikipedia.org/wiki?curid=1241114", "title": "Henri Vieuxtemps", "text": "Henri Vieuxtemps\n\nHenri François Joseph Vieuxtemps [\"ánri vjéta\"] (17. únor 1820, Verviers – 6. červen 1881, Mustafa) byl belgický hudební skladatel a houslista. Jako houslový virtuóz ohromoval Evropu již v raném věku. Později však chtěl především skládat, k jeho učitelům skladby v Paříži patřil Čech Anton Rejcha, ve Vídni ho vedl Šimon Sechter. Psal zejména houslové koncerty, k nejslavnějším patří jeho \"Violin Concerto No. 5\" (opus 37). V závěru života mu hru na housle znemožnilo ochrnutí pravé ruky. Hrál na slavný nástroj, dnes známý jako \"Vieuxtempsovy guarnerky\", na který hrála již řada slavných světových houslistů (Yehudi Menuhin, Jicchak Perlman, Pinchas Zukerman). Zemřel v sanatoriu v Alžírsku.\n\n"}
{"id": "1241117", "url": "https://cs.wikipedia.org/wiki?curid=1241117", "title": "Mezinárodní unie muslimských skautů", "text": "Mezinárodní unie muslimských skautů\n\nDále jen Mezinárodní unie muslimských skautů (Arabsky:\" الإتحاد العالمي للكشاف المسلم\") (IUMS) je autonomní, mezinárodní orgán usilující o prosazování a podporu islámu v rámci skautingu. Její sídlo je v Džidda v Saúdské Arábii.\n\nTato myšlenka byla poprvé vyvolala na summitu 3. Islámské konference, který se konala v Taif v KSA (1981).\n\nJako odpověď Katarské skautské sdružení volal po prvním islámské konferenci spolu s 1. islámským Jamboree (Doha - leden 1982). Oficiální vznik byl ohlášen v jordánském Ammánu v roce 1989, během třetí mezinárodní muslimské skautské konference. V srpnu 1992 6.mezinárodní skautská konference v Pákistánu, certifikovala znak a stanovy IUMS.\n\nOficiální cíle IUMS jsou: \n\nOd roku 2006, IUMS pořádá ve Švýcarsku každoročně kurz pro vedoucí, ve spojení s jinými organizacemi.\n\n"}
{"id": "1241121", "url": "https://cs.wikipedia.org/wiki?curid=1241121", "title": "Ralph Baer", "text": "Ralph Baer\n\nRalph Henry Baer, rodným jménem Rudolf Heinrich Baer (8. březen 1922, Rodalben – 6. prosinec 2014, Manchester, New Hampshire) byl německo-americký technik, informatik a vynálezce židovského původu. Bývá označován za \"otce videoher\". S myšlenkou, že by televizní obrazovka mohla sloužit k interaktivním hrám, přišel již roku 1951, když pracoval v elektronické firmě Loral. Tehdy byl jeho nápad vedením firmy odmítnut. Roku 1966 ho však znovu nabídl novému zaměstnavateli - firmě Sanders Associates. Výsledkem byla první herní konzole na světě - Magnavox Odyssey. Sám Baer pro ni vymyslel první jednoduchou hru - \"Chase\". Později vytvořil několik dalších populárních her - \"Simon\" (1978), \"Super Simon\" (1979) či \"Maniac\" (1979). Má na svém kontě též řadu dalších patentů z oblasti elektroniky.\n"}
{"id": "1241125", "url": "https://cs.wikipedia.org/wiki?curid=1241125", "title": "Hotel Imperial", "text": "Hotel Imperial\n\nHotel Imperial může označovat:\n\n"}
{"id": "1241129", "url": "https://cs.wikipedia.org/wiki?curid=1241129", "title": "Rada protestantů ve skautingu", "text": "Rada protestantů ve skautingu\n\nRada protestantů ve skautingu (anglicky „\"Council of Protestants in Guiding and Scouting\"“ CpG ) je autonomní, mezinárodní orgán zavázaný prosazovat a podporovat protestantská skautská sdružení a být pojítkem mezi skautským hnutím a protestantskou církví dle definice světové rady církví (SRC).\n\nCpG má poradní status při Světovém skautském výboru a tvoří Světové skautské mezináboženské fórum (WSIF) spolu s Mezinárodní odkaz ortodoxních křesťanských skautů, Mezinárodní konference katolických skautů, Mezinárodní unie muslimských skautů, Mezinárodní fórum židovských skautů, Won-buddhism Scouts a World Buddhist Scout Brotherhood.\n\nCpG byl založen jako \"Konference o křesťanství ve vedení a skautingu\" (angl. Conference on Christianity in Guiding and Scouting CCGs) v roce 1965. V roce 2006 byla přejmenována na \"Rada protestantů ve skautingu\" kvůli změně politiky v rámci Světové organizace skautského hnutí.\n\nČlenové CpG jsou:\n\n"}
