{"id": "1252414", "url": "https://cs.wikipedia.org/wiki?curid=1252414", "title": "Red and anarchist black metal", "text": "Red and anarchist black metal\n\nRed and anarchist black metal (zkr. RABM) je subkultura black metalu, která vznikla v roce 1997.\n\nRABM je odpovědí na NSBM a propagaci nacismu, rasismu v tradičním black metalu, tento subžánr v sobě zahrnuje nejen black metal ale také punk, hardcore, crust a čistě experimentální hudební žánry které jsou založeny na elektronické hudbě. Tyto neblack metalové žánry se ztemňují, aby byly co nejvíce podobné právě black metalu, v takovém případě se vždy před žánr dává slovo \"blackened\" (např. blackened crust) což vytváří úplně nový subžánr v daném žánru. Po čase vzniká ještě další označení, které lépe vyjadřuje žánr dané kapely RAR (red and anarchist rock), RAM (red and anarchist metal) nicméně se tyto všechny zkratky nejčastěji označují jako RABM.\n\nPrvní naznak zpolitizovaní black metalu přišel z druhou vlnou black metalových kapel tzv. true norwegian black metal (TNBM, pravý norský black metal) především pak od člena kapely Mayhem Euronyma, ten se veřejně prezentoval jako komunista. Euronymous měl ale představu o komunismu ve stylu bolševismu např. za Stalina nebo Pol Pota. Tento názor sice neprezentoval přes hudbu ale neskrytě totalitní režim prezentoval a obdivoval ale tento názor se nijak mezi black metalisty neuchytil. V tomto prostředí vyhraněných názoru také vznikl protipól, čímž je nacismus nebo neonacismus. Tento názorový směr se v black metalu uchytil a můžeme ho vysledovat i u kapel, které nejsou čistě NSBM. Dlouhou dobu zde byl jen tento směr a jeho alternativy neexistovaly až do roku 1997.\nPrvní kapelou, která hrála RABM je Timebomb z Itálie, prvním čistě RABM píseň je z CD vydaného 1. ledna 1997 s názvem The Full Wrath of the Slave píseň Dig your own grave. Od toho to data se strhla lavina kapel, které podporují nebo hrají RABM. Vznikly také iniciativy proti rasismu, neonacismu, sexismu apod. v metalové hudbě např. Metalfans Gegen Nazis. První kapely, které začaly hrát RABM nebyly ještě syrovým black metalem, protože přecházely z jiných žánrů jako punk, hardcore k syrovému směru black metalu. Díky této proměně vznikaly nové subžánry jako blackened crust, blackened noise, blackened doom metal, blackened drone metal apod.\n\nZákladní filozofií RABM je se vymezit proti rasismu,neonacismu a obdobných názorových proudu které jsou běžné v black metalové scéně především pak v NSBM. Díky různorodosti RABM kapel se tematické spektrum textu věnuje komunismu, ekologii, anarchismu, anarchokomunismu, antikapitalismu,antifašismu a podobným tématům. Samozřejmě nechybí ani ústřední témata black metalu jako satanismus, mysticismus, naturalismus nebo nihilismus, ovšem tyto témata většinou v textech mají kapely které nejsou přímo RABM ale vymezili se proti rasismu, sexismu atd.\nV RABM kultuře je také zakořeněná myšlenka DIY což dává možnost vzniku malých nahrávacích studií nebo vlastní produkci své hudby, proto hodně kapel své díla neautorizuje a šíří je pomocí internetu. Výdělek často plyne z koncertu, příspěvku, prodeje merchandise (prodej triček, placek, nášivek apod.) a také vydávaní limitovaných nahrávek na vinylových deskách.\n\nJednou z platforem kde se tyto nahrávky distribuují je blog RABM který funguje už od roku 2009 a obsahuje stovky nahrávek, jako další platformy se používají weby BandCamp,SoundCloud,YouTube nebo stránky jednotlivých kapel či vydavatelství.\n\nNěkteré RABM kapely jsou velice kontroverzní kvůli textům, které mají. Jde především o kapely, které se hlásí k myšlenkám jako Euronymous. Tyto kapely v textech neskrytě podporují Stalinismus, samotného Stalina a jeho totalitní režim, mezi takové kapely patří např. Puna Terrori. Další kontroverzní větví RABM jsou kapely které se v textu názorově kloní k útočnému anarchismu nebo opěvují RAF, skupinu 17. listopadu nebo IRU.\n\nKontroverznost ostatních RABM kapel je spíše v šokovém efektu, kdy kapely používají např. k obalu CD motiv z reálného světa. Ale teto styl je znám už z běžného Black Metalu. Takový šokový efekt použila např. česká kapela Fatal když na svůj obal CD O Zvěrstvech použila fotografií z videa od IS kde upalovali vězně.\n\nZde je seznám pár RABM kapel nebo kapel které jsou vyhraněné proti neonacismu, rasismu, sexismu apod.\n\n\nHaglaz Fest je prvním festivalem kde vystupují čistě RABM kapely, tento festival pořádá System Rocker Konzerte v Mnichově. Dalším podobným ale už ne zcela vylučně RABM festivalem je švédský Frostbite fest.\nDalší podobné akce tvoří The Black Metal Alliance což je otevřený kolektiv RABM kapel a umělců z celého světa, tento kolektiv vytváří koncerty a kompilační CD (např. Crushing Intolerance).\n\nSubgenres of the Beast: A Heavy Metal Guide\n\n"}
{"id": "1252416", "url": "https://cs.wikipedia.org/wiki?curid=1252416", "title": "Milan Máčal", "text": "Milan Máčal\n\nMilan Máčal (* 9. května 1949) je bývalý slovenský fotbalový brankář.\n\nV československé lize hrál za Inter Bratislava. Později hrál nižší soutěž za SH Senica.\n\n"}
{"id": "1252420", "url": "https://cs.wikipedia.org/wiki?curid=1252420", "title": "Farní sbor Českobratrské církve evangelické v Brandýse nad Orlicí", "text": "Farní sbor Českobratrské církve evangelické v Brandýse nad Orlicí\n\nFarní sbor Českobratrské církve evangelické v Brandýse nad Orlicí je sborem Českobratrské církve evangelické v Brandýse nad Orlicí. Sbor spadá pod Chrudimský seniorát.\n\nFarářem sboru je Hynek Schuster, kurátorem sboru Jan Horák.\n\n\n"}
{"id": "1252424", "url": "https://cs.wikipedia.org/wiki?curid=1252424", "title": "Slavomír Ondrejička", "text": "Slavomír Ondrejička\n\nSlavomír Ondrejička (* 18. listopadu 1948) je bývalý slovenský fotbalista a fotbalový publicista.\n\nV československé lize hrál za Inter Bratislava. Dal 1 ligový gól. Dále hrál i za Duklu Banská Bystrica a ČH Bratislava.\n\nPo skončení aktivní činnosti pracoval 14 let jako redaktor a vedoucí redaktor ve vydavatelství Šport a dále v časopisu Futbalmagazin.\n\n\n\n"}
{"id": "1252426", "url": "https://cs.wikipedia.org/wiki?curid=1252426", "title": "Ján Mikulášik", "text": "Ján Mikulášik\n\nJán Mikulášik (* 24. července 1944) je bývalý slovenský fotbalista.\n\nV československé lize hrál za AC Nitra. Nastoupil ve 2 ligových utkáních. Gól v lize nedal.\n\n"}
{"id": "1252427", "url": "https://cs.wikipedia.org/wiki?curid=1252427", "title": "Mistrovství Československa v atletice 1963", "text": "Mistrovství Československa v atletice 1963\n\nMistrovství Československa mužů a žen v atletice 1963 v kategoriích mužů a žen se konalo 13. července a 14. července v Hradci Králové. \n"}
{"id": "1252432", "url": "https://cs.wikipedia.org/wiki?curid=1252432", "title": "Jiří Gruzovský", "text": "Jiří Gruzovský\n\nJiří Gruzovský (* 14. září 1948) je bývalý český fotbalista, útočník.\n\nV československé lize hrál za Slavii Praha. Nastoupil v 10 ligových utkáních a dal 1 ligový gól.\n\n\n"}
{"id": "1252433", "url": "https://cs.wikipedia.org/wiki?curid=1252433", "title": "Ernolsheim-Bruche", "text": "Ernolsheim-Bruche\n\nErnolsheim-Bruche je francouzská obec v departementu Bas-Rhin v regionu Grand Est. V roce 2013 zde žilo 1 798 obyvatel.\n\nSousední obce jsou: Breuschwickersheim, Dachstein, Duppigheim, Duttlenheim, Ergersheim, Kolbsheim a Osthoffen.\n\n\"Počet obyvatel\"\n\n\n"}
{"id": "1252434", "url": "https://cs.wikipedia.org/wiki?curid=1252434", "title": "Ernolsheim", "text": "Ernolsheim\n\nErnolsheim je součást názvu dvou obcí ve Francii:\n\n"}
{"id": "1252436", "url": "https://cs.wikipedia.org/wiki?curid=1252436", "title": "Jana Feberová", "text": "Jana Feberová\n\nJana Feberová (* 24. října 1964 Horní Suchá) je česká politička a pedagožka, v letech 2016 až 2018 primátorka města Havířova (od roku 2018 pak náměstkyně primátora), členka ČSSD.\n\nPracovala jako učitelka fyziky na Střední škole technických oborů v Havířově - Šumbarku. Jana Feberová je vdaná, žije v havířovské městské části Bludovice. \n\nJe členkou ČSSD, za niž byla zvolena v komunálních volbách v roce 2014 zastupitelkou města Havířova. Po rozpadu městské koalice KSČM, hnutí ANO 2011 a Hnutí pro Havířov a po uzavření nové městské koalice KSČM a ČSSD byla v červnu 2016 zvolena náměstkyní primátora pro sociální rozvoj. Také tato koalice se však rozpadla a ve volebním období 2014 až 2018 byla v prosinci 2016 uzavřena již třetí koalice ČSSD, hnutí ANO 2011 a KDU-ČSL. Dne 19. prosince 2016 byla Jana Feberová zvolena novou primátorkou města.\n\nV komunálních volbách v roce 2018 byla lídryní kandidátky ČSSD do Zastupitelstva města Havířov, mandát zastupitelky obhájila. Koalici vytvořily vítězné hnutí ANO 2011, třetí ČSSD, čtvrté Hnutí pro Havířov a páté uskupení \"\"Společně pro Havířov - Koalice KDU-ČSL a STAN\"\". Novým primátorem byl dne 5. listopadu 2018 zvolen Josef Bělica, Feberová se stala náměstkyní primátora.\n"}
{"id": "1252440", "url": "https://cs.wikipedia.org/wiki?curid=1252440", "title": "František Polášek (teolog)", "text": "František Polášek (teolog)\n\nFrantišek Polášek (3. října 1757, Příbor – 4. července 1828, Dolany u Olomouce) byl český římskokatolický duchovní, profesor na olomoucké teologické fakultě, nejvýznamnější učitelská a vychovatelská osobnost té doby v olomoucké teologii. Bohumil Zlámal jej považuje za \"\"zakladatele česky pojednávané bohovědy a jejího lidového popularizátora\"\", František Cinek říká, že v národním ohledu \"\"vděčí mu generace moravského kleru na dobovém a myšlenkovém rozvodí 18. a 19. století velmi mnoho jako vychovateli, v němž snoubilo se ryze kněžské smýšlení a církevní cítění s vřelou láskou k vlasti.\"\"\n\n\n"}
{"id": "1252442", "url": "https://cs.wikipedia.org/wiki?curid=1252442", "title": "Kostel Panny Marie Andělské (Náměšť nad Oslavou)", "text": "Kostel Panny Marie Andělské (Náměšť nad Oslavou)\n\nKostel Panny Marie Andělské je zrušený kostel bývalého kapucínského kláštera při zámku v Náměšti nad Oslavou. Kostel je spolu s budovou manufaktury, vybudované na místě kláštera, chráněn jako kulturní památka České republiky a je součástí památkové zóny Náměšť nad Oslavou.\n\nHospic (malý konvent) kapucínů byl založen majitelem náměšťského panství Bedřichem Vilémem Haugwitzem v areálu zámku v roce 1759, stavba pod vedením Bartoloměje Zindtnera trvala do roku 1761. Kostel byl stavěn následně do roku 1766 a další rok byl benedikován. V roce 1768 fungovala kostelní krypta, do které byly uloženy ostatky Bedřicha Viléma Haugwitze a jeho manželky. Chrám byl zcela dokončen, vybaven a vysvěcen v roce 1772.\n\nV roce 1784 byl klášter spolu s kostelem zrušen z důvodu osvícenských reforem Josefa II. Roku 1795 byl areál kláštera přestavěn na textilní manufakturu – konvent byl zbořen a nahrazen klasicistními továrními budovami. To proběhlo pod patronací Jindřicha Viléma Haugwitze. Jediným pozůstatkem tehdejšího kláštera je právě zachovaná budova kostela, zabudovaného v komplexu továren. Továrny pak byly zrušeny v roce 1867, kdy došlo k dostavbě dráhy z Brna do Jihlavy a ke snazší dopravě levnějších látek z Brna. Později byly v areálu vybudovány byty a od roku 1960 část bývalé továrny funguje jako výrobna oděvů.\n\n"}
{"id": "1252452", "url": "https://cs.wikipedia.org/wiki?curid=1252452", "title": "Hero World Challenge", "text": "Hero World Challenge\n\nHero World Challenge je golfový turnaj pořádaný Tigerem Woodsem každý rok v prosinci. Turnaje se účastní jen omezený počet (v současné době 18) nejlepších hráčů golfu. Výtěžek z turnaje je věnován nadaci Tiger Woods Foundation.\n\nHero World Challenge byl zpočátku organizován pro šestnáct hráčů: obhájce titulu šampiona, jedenáct nejlepších golfistů světa a čtyři sponzory vybrané Tiger Woods Foundation. V roce 2008 počet hráčů vzrostl na osmnáct: poslední čtyři vítězové hlavních turnajů PGA, jedenáct nejlepších hráčů Official World Golf Ranking, obhájce titulu šampiona a dva mimořádní hráči vybraní Tiger Woods Foundation.\n\nPeněžní výhry turnaje nejsou zahrnovány do peněžních žebříčků žádných světových soutěží profesionálního golfu. Od roku 2009 turnaj uděluje dva body do žebříčku Official World Golf Ranking.\n\nV roce 2007 bylo na výhrách rozděleno celkem 5,75 milionu dolarů. V letech 2013 až 2016 první cena dosáhla 1 milionu dolarů a celkový výtěžek se rovnal 3,5 milionu dolarů.\n\nTurnaji Hero World Challenge obvykle předchází soutěž \"pro-am\" pro týmy složené jak z amatérů, tak z profesionálních hráčů. Soutěž pro-am je organizována dva dny před prvním kolem profesionální soutěže. Dvoudenní pro-am se skládá ze dvou částí: \"Am-Am Outing\" první den a \"Official Pro-Am\" druhý den. Soutěže pro-am se mohou zúčastnit jen partneři turnaje, veřejnosti je uzavřena. V posledních letech se soutěže pro-am zúčastnili jako amatéři například baseballisté Derek Jeter a Tino Martinez nebo podnikatel Christophe Mazurier.\n\nTurnaj Hero World Challenge se poprvé konal v roce 1999 v Grayhawk Golf Club v arizonském Scottsdale. Mezi lety 2000 a 2013 se soutěž konala v Sherwood Country Club na golfovém hřišti koncipovaném Jackem Nicklausem v kalifornském Thousand Oaks.\n\nV roce 2008 Tiger Woods turnaj nedokončil z důvodu zranění kolene po svém vítězství na U.S. Open. V roce 2009 se turnaje vůbec nezúčastnil. Na Hero World Challenge se Woods vrátil až v roce 2010.\n\nV roce 2011 Woods turnaj vyhrál se skóre -10, když o jednu ránu porazil Zacha Jonsona i díky dvěma birdie na posledních dvou jamkách. Bylo to první vítězství Woodse od turnaje Australian Masters v roce 2009.\n\nV roce 2016 byla účast Tigera Woodse na Hero World Challenge jeho prvním veřejným vystoupením po patnáctiměsíční pauze. Woods skončil na patnáctém místě, čtrnáct ran za vítězem turnaje Japoncem Hideki Matsuyamou.\n\nNázev turnaje se několikrát změnil. Turnaj byl v minulosti nazýván Williams World Challenge, Target World Challenge a Chevron World Challenge. V roce 2014 se stala hlavním sponzorem turnaje společnost Hero MotoCorp.\n\nZakládajícími partnery turnaje jsou firmy Dole, Itochu, CDW a Citi Private Bank.\n\nOd roku 2015 se turnaj odehrává v golfovém resortu Albany na Bahamách. Vlastníkem Albany resortu je Tavistock Group, partner turnaje od roku 2013.\n"}
{"id": "1252457", "url": "https://cs.wikipedia.org/wiki?curid=1252457", "title": "Athienville", "text": "Athienville\n\nAthienville je francouzská obec v departementu Meurthe-et-Moselle v regionu Grand Est. V roce 2013 zde žilo 178 obyvatel.\n\nSousední obce jsou: Arracourt, Bathelémont, Bezange-la-Grande, Hoéville, Serres a Valhey.\n\n\"Počet obyvatel\"\n\n"}
{"id": "1252458", "url": "https://cs.wikipedia.org/wiki?curid=1252458", "title": "Mistrovství Československa v atletice 1962", "text": "Mistrovství Československa v atletice 1962\n\nMistrovství Československa mužů a žen v atletice 1962 v kategoriích mužů a žen se konalo 14. července a 15. července v Ostravě. \n"}
{"id": "1252460", "url": "https://cs.wikipedia.org/wiki?curid=1252460", "title": "Mahmúd", "text": "Mahmúd\n\nMahmúd (arabsky محمود) je mužské arabské jméno. Znamená \"chvályhodný\" a má stejný kořen jako jméno Mohamed.\n\n\n\n"}
{"id": "1252465", "url": "https://cs.wikipedia.org/wiki?curid=1252465", "title": "Bures (Meurthe-et-Moselle)", "text": "Bures (Meurthe-et-Moselle)\n\nBures je francouzská obec v departementu Meurthe-et-Moselle v regionu Grand Est. V roce 2013 zde žilo 178 obyvatel.\n\nSousední obce jsou: Arracourt, Bathelémont, Hénaménil, Parroy a Réchicourt-la-Petite.\n\n\"Počet obyvatel\"\n\n"}
{"id": "1252471", "url": "https://cs.wikipedia.org/wiki?curid=1252471", "title": "Bures", "text": "Bures\n\nBures může být:\n\n\n\n"}
{"id": "1252477", "url": "https://cs.wikipedia.org/wiki?curid=1252477", "title": "Římskokatolická farnost Tatenice", "text": "Římskokatolická farnost Tatenice\n\nŘímskokatolická farnost Tatenice je územní společenství římských katolíků v děkanátu Zábřeh s farním kostelem svatého Jana Křtitele.\n\nFarnost byla ustanovena biskupskou listinou ze dne 5. února 1350. K tatenické farnosti v té době patřily obce Lubník, Strážná, Cotkytle, Štíty, Rapotín a Krasíkov. V této době také pravděpodobně vznikl i první kostel sv. Jana Křtitele. Během husitských válek byl vypálen klášter Koruna. Před třicetiletou válkou přišla silná vlna protestantů a z farnosti byl vyhnán katolický farář. Po třicetileté válce a následné rekatolizaci byla farnost přičleněna opět k zábřežskému panství, kde zůstala až do roku 1848. Mezi roky 1646–1707 byla farnost bez faráře. Stavba nového kostela začala v roce 1716, dokončen byl o sedm let později. Slavnostně vysvěcen byl roku 1804. \n\nVlastními faráři je farnost spravována od roku 1707. Farářem je od roku 2003 R. D. Mgr. Jaroslav Přibyl.\n\nPravidelně se pořádá farní ples a adventní koncert.\n\nKaždoročně se ve farnosti koná tříkrálová sbírka, v roce 2016 se při ní vybralo v Tatenici 21 553 korun.\n\nPro farnost, stejně jako další farnosti děkanátu Zábřeh vychází každý týden Farní informace.\n\n"}
{"id": "1252478", "url": "https://cs.wikipedia.org/wiki?curid=1252478", "title": "Franklinova expedice", "text": "Franklinova expedice\n\nFranklinova expedice byla britská námořní expedice pod vedením zkušeného kapitána Johna Franklina s cílem najít Severozápadní průjezd – tedy možnost obeplout Ameriku od severu a proplout tak mezi Kanadskými arktickými ostrovy z Atlantiku do Pacifiku. Expedice čítající celkem 129 mužů vyplula v roce 1845 s dvěma loděmi – \"HMS Erebus\" a \"HMS Terror\", a skončila tragicky – nikdo z posádky nepřežil. Pátrání po osudu lodí a jejich posádek pokračují s přestávkami už od roku 1848. Informace o expedici se objevovaly postupně, nicméně přesné zmapování toho, co se stalo, stále zůstává záhadou. Hlavním důvodem je absence zásadních písemných pramenů přímo od členů posádky. To málo, co napsala a podařilo se najít, je informačně chudé, zmatené a sdělující nepodstatné věci.\n\nV roce 1804 se Sir John Barrow stal druhým tajemníkem britské admirality. V roce 1845, kdy mu bylo již 82 let, nařídil vyslání expedice na objevení severozápadního průjezdu, které by bylo pro Británii politicky velmi výhodné. Když vybíral kapitána této expedice, rozhodoval se například mezi Williamem Parrym, Jamesem Rossem, Jamesem Fitzjamesem (nakonec velitelem \"HMS Erebus\") nebo Francisem Crozierem (nakonec velitelem \"HMS Terror\"). Část z nich nemohla nebo byla vyřazena z jiných důvodů (mládí, irský původ). Nakonec padla volba na Johna Franklina, zkušeného mořeplavce a bývalého guvernéra Tasmánie.\n\nJako lodě expedice byly vybrány 378 tunový \"Erebus\" a 331 tunový \"Terror\". Jednalo se původně o válečné lodě, které již byly na jiných průzkumných expedicích. Postupně prošly důležitými inovacemi. Byly vybaveny parním pohonem s lodními šrouby a dokázaly vyvinout rychlost až 7,4 km/h. Dodatečné vybavení expedice představovaly například přídě vyztužené pevnými nosníky a pláty železa. Dále pak vnitřní topné zařízení na páru, přes jeden tisíc knih a hlavně tříletá zásoba jídla. Část jídla byla zakonzervována klasicky (např. nasolením), část v plechových konzervách, uzavřených olovnatou pájkou. Zakonzervované byly nejrůznější druhy jídel, třeba přes 4 tuny citronové šťávy, brambory, pudinky, maso atd. Důležitou novinkou bylo destilační zařízení sloužící výrobě sladké vody (primárně pro parní stroj, který spotřeboval asi 1 tunu sladké vody za hodinu) z vody mořské. Některá potrubí destilačního zařízení byla vyrobena z olova.\n\nExpedice vyplula z anglického Greenhithu 19. května 1845 s posádkou čítající 24 důstojníků a 110 námořníků. Přes Atlantik je doprovázely podpůrná plavidla \"HMS Rattler\" a \"Barretto Junior\". První delší zastávka byla v Grónsku. V grónské zátoce Disko bylo poraženo 10 volů z podpůrné lodi pro čerstvé maso. Zásoby byly předány do Erebusu a Terroru a posádka poslala poslední dopisy domů. V dopisech manželkám často stály stížnosti námořníků na Franklinův zákaz klení a opíjení se. Ještě před odplutím bylo propuštěno a posláno zpět v lodích \"HMS Rattler\" a \"Barretto Junior\" 5 mužů. Tím se finální počet Franklinovy expedice dostává na 129. Expedice byla naposledy spatřena Evropanem v červnu 1845, kdy se kapitán Dannett a kapitán Martin setkali s expedicí v Baffinově zálivu při čekání na vhodné podmínky pro plavbu dál směrem na Lancasterský průliv. V tuto chvíli z posádky stále plál horečný optimismus, Franklin prý Martinovi řekl, že mají zásoby na pět let.\n\nBěhem následujících 150 let se budou další expedice, cestovatelé a vědci snažit zjistit, co se s posádkou stalo dál. Franklinovi muži přezimovali na Beecheyho ostrově. Během přezimování zahynuli a následně byli pohřbeni tři členové posádky – hlavní topič John Torrington, námořníci John Hartnell a William Brian. Na Beecheyho ostrově bylo nalezeno spoustu důkazů po přezimování posádky: základy staveb, sudy sloužící k umývání i pyramida z prázdných konzerv naplněná štěrkem (její význam je neznámý). Nejzvláštnější na celém přezimování je fakt, že posádka po sobě nezanechala, navzdory přímému nařízení Britské admirality a navzdory dlouho zaběhlým zvyklostem mezi námořnickými výpravami, ani jednu písemnou zprávu o vylodění. Při jiných výpravách byl běžný i zápis o krátkém vylodění u kamenné mohyly obsahující minimálně jméno výpravy a důvod jejího zastavení. \n\n\"Terror\" a \"Erebus\" se v září 1846 zasekly v ledovém příkrovu u Ostrova krále Viléma a odtud se už nedostaly. Zde expedice přezimovala dvě zimy. Zemřela zde velká část posádky, včetně jejího velitele Johna Franklina. Zbytek posádky se vydal pěšky směrem k řece The Black River na kanadském území. Všichni zemřeli někde po cestě, stovky kilometrů od západní civilizace.\n\nPo dvouleté odmlce ze strany Franklinovy expedice se začala veřejnost stále více zajímat o to, co se stalo. Novináři, členové parlamentu a Jane Franklinová, manželka velitele výpravy, urgentně požadovali u britské admirality vyslání záchranné expedice. Bylo jim vyhověno – Británie měla zájem o záchranu elitní expedice, při jejím totálním selhání by velmi utrpělo britské renomé. Sir John Richardson a John Rae vyrazili po řece Mackenzie. Dále byly vyslány další dvě expedice. Jedna vstoupila do Kanadského arktického souostroví přes Lancasterský průliv, druhá z Pacifiku. Kromě toho Britská admiralita vypsala odměnu 20 000£ (přepočítáno na dnešní dobu šlo o 58 350 956 českých korun) pro „jakoukoli stranu nebo strany, z jakékoli země, která poskytne pomoc posádce objevitelským lodím pod vedením Sira Johna Franklina“. Do pátrání se postupně zapojilo velmi mnoho lodí a expedic.\n\nVelký boom v pátrání nastal v roce 1850, kdy po Franklinově expedici pátralo celkem 13 lodí (11 britských a 2 americké). Téhož roku byly nalezeny již zmíněné tři hroby členů posádky, kteří nepřežili první přezimování. Stále nebyly objeveny žádné zprávy. V roce 1854 se vydal Edward Belcher s celkem pěti loděmi na svojí záchranou expedici. Nešťastnou shodou náhod musel své čtyři lodě nechat zamrzlé. \n\nBritská admiralita nakonec pátrání ukončila a formálně vyškrtla všechny členy expedice jako padlé ve službě vlasti. \n\nPátraní ale neskončilo. Do Kanadského arktického souostroví zamířil znovu John Rae, skotský lékař, a ten se přímo setkal s Eskymáky a získal od nich kromě šokujících informací i různé předměty, které patřily Franklinové expedici, například talíř s nápisem „Sir John Franklin K C H“. Eskymáci mu sdělili, že před čtyrmi roky (Eskymácké počítání let je jiné než evropské) viděli skupinu asi 40 bílých mužů na Ostrově krále Viléma. Později Eskymáci nalezli 30 dalších těl na kanadském území a z obsahu jejich kotlíku bylo prý zřejmé, že kvůli hladu museli sáhnout po kanibalismu. V Británii zpráva nepůsobila moc věrohodně, a byla veřejností velmi odsuzována. Přesto se Britská admiralita rozhodla vyslat ještě jednu expedici, tentokrát s cílem kontaktovat Eskymáky. Když se vrátila, tak jen potvrdila Raeovo tvrzení. Tímto vláda definitivně skončila s jakýmkoli pátráním.\n\nJane Franklinová ze svých nákladů a z veřejných sbírek vyslala další pátrací akci pod vedením McClintocka. Ten našel v náprsní kapse jedné z mrtvol dvě velmi zvláštní až zmatené zprávy, které byly napsány pozpátku. Nazývají se \"Peglar Papers\" a jsou z velké části nečitelné. A to co čitelné je, působí vágně a bez kontextu - „brekfest to be short rations ... whose is this coffee ... the Terror camp clear“ (k snídani budou menší příděly, čí to je kafe, tábor Terroru je prázdný).  \n\nV dubnu 1859 odplul k Ostrovu krále Viléma William Hobson. Ten zde nalezl spoustu artefaktů a především první písemnou zprávu z expedice. Zpráva byla rozdělena na dvě části. První část zní takto:\n\nV tomto zápisu je jedna faktická nepřesnost. Lodě na Beecheyho ostrově přezimovaly v zimě 1845/46, ne v zimě 1846/47. Zpráva byla vložena do měděného tubusu. Nicméně o téměř rok později byla vyjmuta a bylo k ní připsáno následující:\n\nZe svědectvích Eskymáků (které bylo doplněno i o McClintockova) by se dal sestavit další osud výpravy. Ta se vydala pod vedením Francise Croziera a Jamese Fitzjamese směrem na jih. Trasa byla ale nad jejich fyzické možnosti, navíc s sebou táhli těžké naložené čluny. První padlé ještě pohřbívali, další už jen nechali ležet ve sněhu. Některé mrtvé tahali nařezané, zřejmě jako zdroj potravy. Někteří muži se pak ještě vrátili na loď \"Erebus\", s níž se dostali asi o 160 km jižněji, než zanechali \"Terror\". Všichni ale postupně pomřeli.\n\nOd 80. let 20. století byly zkoumány nalezené ostatky mužů pohřbených na Beecheyho ostrově, kosti a další artefakty zanechané posádkou na různých místech. Tři muži z Beecheyho ostrova sice měli v těle výrazně zvýšenou hladinu olova, nikoliv však tak, aby je to zabilo. Jejich plíce byly značně patologicky poškozené a příčinou smrti tak nejspíše byl zápal plic či tuberkulóza. V kostech ostatních mužů posádky byla rovněž objevena zvýšená hladina olova. Navíc se na nich nalezly řezné stopy, které poukazují na kanibalismus. Důvodem hladovění mohlo být nekvalitní jídlo z nedostatečně uzavřených konzerv, které se zkazilo. Předpokládá se, že muže postupně zabíjela kombinace těchto faktorů - nemoci (zápal plic, tuberkulóza, kurděje, Addisonova choroba), nedostatek kvalitního jídla a chlad. Chronická, nikoliv však sama o sobě smrtelná otrava olovem, získaná zřejmě z destilačního zařízení či méně pravděpodobně z konzerv (stejné konzervy byly v té době užívány i na jiných lodích bez problémů), vše jen zhoršovala. Poslední zbytky zesláblých a ne zcela při smyslech jsoucích mužů se v závěru svého života uchýlily i ke kanibalismu, což jim však život nezachránilo. Nicméně stále jde o pouhé učené spekulace, k přesnějšímu určení příčiny tolika úmrtí chybějí důkazy.\n\nV září 2014 byla kanadským týmem vědců objevena pouhých 11 metrů pod mořskou hladinou loď \"HMS Erebus.\" O dva roky později, tedy v září 2016 byl objeven i vrak lodi \"HMS Terror\". Ten se nacházel 100 km jižněji, než vědci předpokládali.\n\nAmerický autor Dan Simmons vydal v roce 2007 hororový román \"Terror (\"anglicky \"The Terror).\" Kniha byla v roce 2018 ztvárněna jako seriál pod názvem \"The Terror\" pro televizi AMC. Samotného Johna Franklina si zahrál irský herec Ciarán Hinds.\n\n\n"}
{"id": "1252480", "url": "https://cs.wikipedia.org/wiki?curid=1252480", "title": "Pretorianismus", "text": "Pretorianismus\n\nPrétorianismus se často chápe jako vojenská vláda, ale může znamenat i nadměrný vliv vojáků na politické dění. Tento termín pochází od římské pretoriánské gardy, což byla vojenská jednotka určená k ochraně politického vedení státu. Časem se garda stávala více autonomní a mocnější, několik císařů zavraždila a jiné vynesla k moci. V současném kontextu tento pojem naznačuje situaci, kdy ozbrojené síly vstupují do politiky, hrají roli politických rozhodčích a občas si uzurpují plnou kontrolu nad politickým systémem a přímo vykonávají moc. Bývá to tehdy, když si vojenští hodnostáři řeknou, že jsou schopni vyřešit vojenské i politické problémy lépe než civilní vláda. Tento jev bývá jasným signálem nedostatečné oddanosti elit země demokratickému způsobu vlády, svědectvím o křehkosti politických institucí, o ideologické polarizaci, o provázanosti politické elity s armádní špičkou a o obecné přijatelnosti vojáků jako legitimních držitelů moci. Armáda si postupně upevňuje svou dominanci a stává se centrálním politickým faktorem a to zejména v dobách politických nebo ekonomických krizí. \n\nPretoriánské tendence jsou nejvíce viditelné v rozvojovém světě, nejčastěji se zmiňují v takových regionech jako je Latinská Amerika, Jižní Asie a subsaharská Afrika. V mnoha zemích byla armáda v době vyhlášení nezávislosti nejvýkonnější politickou institucí, a proto vojáci i po desetiletích vystupují jako zprostředkovatelé v civilních politických konfliktech.\n"}
{"id": "1252482", "url": "https://cs.wikipedia.org/wiki?curid=1252482", "title": "Kostel svatého Prokopa (Domamil)", "text": "Kostel svatého Prokopa (Domamil)\n\nKostel svatého Prokopa je farní kostel římskokatolické farnosti Domamil, nachází se na návsi obce Domamil na mírně vyvýšeném místě. Kostel je barokně upravený s pozdně románským jádrem, je stavbou s jednou velmi protáhlou lodí s pravoúhlým závěrem s mírně excentricky umístěnou a dříve samostatně stojící hranolovou věží se zvony. Sakristie ke kostelu byla přistavěna až v době baroka. U kostela se nachází barokní sousoší svatého Jana Nepomuckého z roku 1731. Kostel je chráněn jako kulturní památka České republiky.\n\nKostel je poprvé zmiňován v písemných pramenech v roce 1220. V roce 1598 proběhly přestavby kostela, kdy byl interiér kostela nově vymalován. Kostel byl v roce 1778 rozšířen o barokní sakristii a roku 1831 byla rozšířena loď kostela až k tehdy samostatně stojící věži. Věž měla být postavena snad někdy v 16. či 17. století. Roku 1846 byly do kostela zakoupeny nové varhany. V roce 1865 byl v kostele nově zbudován hlavní oltář, byl pozlacen a polychromován. V roce 1876 byla ke kostelu přistavěna předsíň. V tomtéž roce kostel získal obraz svatého Prokopa, také byla v tentýž rok navýšena věž. Věž také byla pokryta plechem a kostel dostal novou střechu z pálených tašek. V roce 1884 byly v okolí kostela vysázeny lípy a o tři roky později byla odstraněna stará kazatelna a byla postavena nová kazatelna s dřevěnou střechou. \n\nV roce 1909 pak byl instalován hromosvod a o rok později byl u kostela postaven kamenný kříž a v kostele byla položena cementová dlažba. O dva roky později byly do kostelní věže instalovány hodiny. Dne 28. října 1915 byly kvůli první světové válce rekvírovány dva kostelní bubny. Také byly zabaveny všechny kostelní zvony, cínové svícny, nádobí, kotlík a další nádoby. V lednu roku 1923 pak byly pořízeny dva nové zvony, 1. února téhož roku byl posvěcen jménem svatého Prokopa, 22. dubna byl vysvěcen tzv. umíráček a to jménem svatého Josefa. V roce 1925 pak byly pořízeny další dva zvony, první s vyobrazením Panny Marie a druhý s obrazem svatých Cyrila a Metoděje, svěceny byly 8. března 1925. V roce 1929 byl kostel opravován, v ten rok byly odhaleny renesanční malby pod omítkou, ty byly pak v letech 1943 a 1969 opraveny a byla provedena citlivá údržba. Malby jsou na stropě presbytáře, na čelní zdi, na vítězném oblouku a na jižní stěně kostelní lodi. V roce 1937 byla zrekonstruována věž, byly vyměněny krovy a věž byla oplechována. Během druhé světové války byly zvony opět rekvírovány a zlikvidovány, dne 22. prosince 1946 byl pořízen nový zvon (na náklady faráře Jana Slavíka) a druhý zvon pak byl zakoupen v roce 1956.\n\nV letech 1973 až 1984 byl kostel přestavěn, byl odstraněn barokní oltář, lustry a kazatelna, interiér kostela pak byl velmi jednoduchý a skromný. Nově byly pořízeny kostelní lavice, elektrické topení a to vše pouze svépomocí a na náklady farníků. V roce 2001 pak byla rekonstruována věž, byla nově natřena, kopule věže byla pozlacena, stejně tak i křížek na kostelní věži. V témže roce byly do kopule uloženy dobové dokumenty, v kopuli měly být již původní dokumenty, ale ty se bohužel nenašly. \n\nV roce 2012 došlo k celkové rekonstrukci kostela, byla opravena fasáda, střecha a báň kostela. Původní zlacení kostela nebylo provedeno správně a bylo nutné jej vytvořit znovu.\n\n\n"}
{"id": "1252483", "url": "https://cs.wikipedia.org/wiki?curid=1252483", "title": "Létavka černoblanná", "text": "Létavka černoblanná\n\nLétavka černoblanná, známá též jako létavka obrovská (\"Rhacophorus nigropalmatus\"), je druh žáby z čeledi létavkovití (Rhacophoridae) a rodu létavka (\"Rhacophorus\"). Druh popsal George Albert Boulenger roku 1895. Dle starší systematiky se dělil na tři poddruhy, ty však byly osamostatněny do druhů létavka velká (\"Rhacophorus maximus\"), létavka listová (\"Rhacophorus dennysi\") a létavka indočínská (\"Rhacophorus feae\"). \n\nŽába létavka černoblanná je druhem orientální oblasti, obývá jihovýchodní Asii, konkrétně Indonésii (například Borneo a Sumatru), Malajsii, Brunej a Thajsko. Dává přednost tropickým deštným lesům, lze ji však najít i v keřích či na palmách, obvykle se vyskytuje v blízkosti vodních ploch. Žije v nadmořských výškách nad 600 m a ve svém areálu výskytu patří mezi hojné druhy. \n\nLétavka černoblanná je malá žába oválného těla. Měří 9 až 10 centimetrů a na svou velikost má velké prsty, které jsou zakončeny jakýmisi „přísavkami”, pomocí kterých se žába může zachytit i při lezení po kolmých plochách. Mezi prsty roste blána z kůže, kterou při skoku žáby roztáhnou, což jim umožňuje plachtivý pohyb až do vzdálenosti 50 stop. Hlava je rovnoměrně velká, s oválným čenichem a velkýma očima, za nimiž je umístěno tympanum. Kůže je u tohoto druhu hladká až mírně zrnitá a má na zádech leskle zelené zbarvení, boky tohoto druhu jsou nažloutlé, blána mezi prsty potom žlutočerná. Spodní část těla dosahuje bílého zbarvení, bílé skvrny jsou rovněž na stehnech. \n\nLétavka černoblanná je stromovým druhem, ve stromoví se pohybuje pomocí plachtění, přičemž při přistávání klesne. Živí se bezobratlými, oblíbenou potravou je hmyz. Žáby se rozmnožují především na vegetaci visící nad nějakým zdrojem vody. Zde samice vytváří pěnový obal, jenž je tvořen tekutinou, kterou vytváří, a dešťovou vodou. Do tohoto obalu naklade vajíčka, která samec oplodní. Když se z nich vylíhnou pulci, hnízdem propadnou do vodní plochy, kde jejich vývoj pokračuje; pokud by dopadli na suchý povrch, zahynuli by.\n\nPopulace tohoto druhu je klesající. Nebezpečí představuje především ztráta habitatu, žáby jsou rovněž v malém množství vysbírávány z volné přírody, což však Mezinárodní svaz ochrany přírody nepovažuje za velké nebezpečí. Vzhledem k širokému areálu rozšíření, které se táhne i přes chráněné oblasti, a pravděpodobně velké populaci je druh zařazen mezi málo dotčené.\n\n"}
{"id": "1252487", "url": "https://cs.wikipedia.org/wiki?curid=1252487", "title": "Vinica", "text": "Vinica\n\nVinica může být:\n\n"}
{"id": "1252489", "url": "https://cs.wikipedia.org/wiki?curid=1252489", "title": "Makoto", "text": "Makoto\n\nMakoto Šimizu (, * 1977, Tokio, Japonsko), známý jako Makoto, je japonský drum and bassový hudebník, DJ a herec. Kromě jiných charakteristických rysů Makotovy tvorby, patří i vlivy hudby 70. let, jako soul, funk, jazz fusion. Ty lze slyšet v převážné většině jeho hudební tvorby.\n\nInspirován albem \"Logical Progression\" od LTJ Bukema a albem \"Timeless\" od Goldieho, začal experimentovat se svými vlastními drum and bassovými kompozicemi. Tento jeho jedinečný styl zaujal LTJ Bukema a jeho vydavatelství Good Looking Records, přičemž se později objevil na několika mix CD LTJ Bukemem. První Makotovo album, \"Human Elements\" bylo vydáno v roce 2003 a druhé \"Believe in My Soul\" v roce 2007. Jeho hudba se také objevila v soundtracích videoher \"Gran Turismo 5\" a \"Tourist Trophy\".\n\n\n\n"}
{"id": "1252491", "url": "https://cs.wikipedia.org/wiki?curid=1252491", "title": "Shromáždění německých spolků v České republice", "text": "Shromáždění německých spolků v České republice\n\nShromáždění německých spolků v České republice (německy: Landesversammlung der deutschen Vereine in der Tschechischen Republik) je zastřešující organizací německých menšin v České republice se sídlem v Praze. Jednatelem shromáždění je od roku 2011 Martin Dzingel.\n\nShromáždění německých spolků bylo založeno v roce 1991 jako zastřešující instituce pro nově vzniklé kulturní centrum německých menšin v jednotlivých regionech. Shromáždění bylo založeno především proto, aby se svou nápní odlišilo od již existujícího kulturního shromáždění německých menšin, které si v období socialismu Československý stát politicky přivlastnil.\n\nShromáždění česko-německých spolků usiluje o usnadňování česko-německého porozumění a snaží se o podporu obecného povědomí o německých menšinách v ČR. Publikačním orgánem Shromáždění je měsíčník LandesEcho - německý časopis v České republice. Dalšími úkoly a cíli je práce v oblasti kultury a vzdělávání, sociální a politická činnost, ekonomická podpora a sponzorování center pro česko-německá setkávání. Hlavním bodem je podpora kurzů německého jazyka. Shromáždění česko-německých spolků je zastupujícím orgánem “Základní školy německo-české porozumění” a Gymnázia Thomase Manna v Praze.\nSdružení má v současné době okolo 7000 členů. Je orgánem Vzdělávacího a sociálního díla BUSOW v Opavě a společnosti Bohemia Troppau. Sdružení se člení do 22 spolků na území Čech, Moravy a Slezska.\n\n\n\n\n"}
{"id": "1252492", "url": "https://cs.wikipedia.org/wiki?curid=1252492", "title": "Mistrovství Československa v atletice 1961", "text": "Mistrovství Československa v atletice 1961\n\nMistrovství Československa mužů a žen v atletice 1961 v kategoriích mužů a žen se konalo v sobotu 8. září až 10. září v Praze. \n"}
{"id": "1252495", "url": "https://cs.wikipedia.org/wiki?curid=1252495", "title": "Kostel svaté Máří Magdalény (Malá Strana)", "text": "Kostel svaté Máří Magdalény (Malá Strana)\n\nKostel svaté Máří Magdalény na Malé Straně v Praze je bývalý barokní klášterní kostel. Svému původnímu účelu přestal sloužit v roce 1783, kdy byl společně s klášterními budovami zrušen. Dnes v budově sídlí České muzeum hudby, pobočka Národního muzea v Praze. Adresa objektu je Karmelitská ulice č.o. 2, čp. 388/III.\n\nNa místě východně od dnešního kostela stával již roku 1315 klášter magdalenitek s kostelíkem téhož zasvěcení, jehož gotické zdivo bylo nedávno archeology objeveno při adaptaci sousedního domu čp. 389/III na nároží Harantovy a Karmelitské ulice na lázně hotelu Mandarin Oriental. Klášter i kostel byly za husitských válek zpustošeny. Po roce 1630 se do zruinovaných budov přesunul konvent dominikánů, vytlačený jezuity z areálu pozdějšího Klementina a nespokojený s provizoriem v klášteře sv. Anežky. \nSoučasná budova bývalého trojlodního kostela je značně přestavěna. Z trojlodní baziliky se dvěma věžemi v severním průčelí se po přestavbách dochoval jen skelet obvodových zdí, kupole a několik kleneb s výsečemi. Monumentální kostel ve stylu raného římského baroka je zasvěcený svaté Marii Magdalské. Byl vystavěn v letech 1654–1709, stejně jako klášter dominikánů, gotický kostelík po přestavbě klášteru sloužil jako kaple. Autorem projektu byl významný italský architekt rodiny Michnů z Vacínova Francesco Caratti. Stavebníkem a mecenášem byl nejprve hrabě Karel Ignác Michna z Vacínova, který daroval pozemek oddělený ze zděděných parcel, a financoval projekt. Po jeho smrti roku 1653 se stavělo z finančního odkazu jeho bratra Václava, který si dal postavit sousední palác se zahradou. Plastický rodový erb Michnů v barokní kartuši je umístěn na římse pod kupolí. \n\nStavba z finančních důvodů vázla, až její pozměněný projekt roku 1709 dokončil Kryštof Dientzenhofer. Původní sakrální charakter stavby setřela trojí přestavba. Kostel - původně podobný poutnímu chrámu Panny Marie ve Staré Boleslavi- nyní zvenčí připomíná jen kupole nad bývalým křížením hlavní a příčné lodi, zakončená výraznou osmibokou lucernou.\n\nV kostele bývala před hlavním oltářem řádová krypta dominikánů, krytá kamenem v podlaze. Byli zde pohřbeni také významní barokní architekti Kryštof a Kilián Ignác Dientzenhoferové, jejichž náhrobní kameny ani ostatky se nedochovaly.\n\nV době panování Josefa II. byl roku 1783 kostel i klášter zrušen v rámci církevních reforem. Poté budova sloužila různým světským účelům: nejprve byla využívána jako skladiště a stáje pro spedici zbraslavské rafinérie cukru. Pro ni v roce 1790 zdivo upravil Ignác Jan Nepomuk Palliardi v klasicistním stylu, zmizelo původní průčelí kostela s tympanonem a pilastry, nahrazeno průběžnou attikou s vázami. V interiéru vznikly bytové a kancelářské jednotky, stáje a skladovací prostory. V letech 1791–1849 zde sídlil první poštovní úřad v Praze. Po roce 1849 byl objekt přestavěn pro potřeby žandarmerie četnictva. Byly odstraněny dvě hranolové chrámové věže s cibulovitými báněmi nad severním průčelím, do presbyteria vestavěno schodiště a po obvodu lodi pavlače. Pravá (západní) postranní loď byla proražena do ulice a upravena na průchod, dlažba v něm zůstala původní, stejně jako ve druhé postranní lodi, která je v současnosti oddělana od hlavní lodi jen sádrokartonovou příčkou a slouží jako výstavní síň muzea. V té době objekt dostal svou druhou - užitkovou podobu. \n\nV době socialismu budova sloužila Archivu ministerstva vnitra, byla zde také restaurátorská dílna pro relikviář sv. Maura.\n\n\n"}
{"id": "1252500", "url": "https://cs.wikipedia.org/wiki?curid=1252500", "title": "GUAM", "text": "GUAM\n\nGUAM Organizace pro demokracii a ekonomický rozvoj ( a \"GUAM\"; \"ГУАМ\"; \"სუამი\") je regionální seskupení čtyř postsovětských zemí - Gruzie, Ukrajina, Ázerbájdžán a Moldavsko.\n\nCharta GUAMu byla podepsána v průběhu summitu na Jaltě 6.-7. června 2001 čtyřmi současnými členy a Uzbekistánem, který později ustoupil. Podle bývalého ukrajinského prezidenta Viktora Juščenka listina stanovila cíle pro spolupráci, jako je podpora demokratických hodnot, která zajišťuje stabilní vývoj, posílení mezinárodní a regionální bezpečnosti a zintenzivnění evropské integrace.\n\n\n\n"}
{"id": "1252501", "url": "https://cs.wikipedia.org/wiki?curid=1252501", "title": "Maxfield Parrish", "text": "Maxfield Parrish\n\nMaxfield Parrish (25. července 1870 – 30. března 1966) byl americký malíř a ilustrátor. Je známý typickou sytou barevností svých obrazů a idealizovanou neoklasickou tematikou s častým využitím androgynních figur. Byl synem kreslíře Stephena Parrishe a jeho původní jméno bylo Frederick Parrish; své druhé jméno Maxfield, které se stalo i uměleckým jménem, si zvolil podle dívčího příjmení své babičky z otcovy strany. \n\nParrish dva roky studoval architekturu na Haverford College, pak navštěvoval uměleckou školu Pennsylvania Academy of the Fine Arts a byl žákem Howarda Pylea. Během své více než padesátileté kariéry vytvořil téměř 900 výtvarných prací a stal se roku 1906 členem newyorské Národní akademie designu (National Academy of Design). \n"}
{"id": "1252502", "url": "https://cs.wikipedia.org/wiki?curid=1252502", "title": "Neseparabilní vlnka", "text": "Neseparabilní vlnka\n\nNeseparabilní vlnky jsou vícerozměrné vlnky, které nejsou implementované jako tenzorový součin jednodušších vlnek.\nRozdílem proti separabilním vlnkám je implementace nad neseparabilní mřížkou (např. mřížka quincunx) nebo přímo neseparabilními filtry.\nOproti separabilním vlnkám mají více stupňů volnosti, což následně umožňuje navrhnou lepší filtry.\nMohou například detekovat jevy, které nejsou jasně horizontální, vertikální nebo diagonální (jsou tedy méně anizotropní).\n\n"}
{"id": "1252506", "url": "https://cs.wikipedia.org/wiki?curid=1252506", "title": "Evangelický hřbitov v České Vsi", "text": "Evangelický hřbitov v České Vsi\n\nEvangelický hřbitov v České Vsi se nachází ve Městě Albrechtice, v části Česká Ves. Má půdorys obdélníku a je ohraničen zdí z kamenného\nlomového zdiva; jeho rozloha činí 1159 m². Jeho součástí je hranolovitá zvonice a márnice. Byl hřbitovem sloužícím německým evangelíkům. V současnosti se k pohřbívání neužívá.\n\nZaložen byl roku 1857. Po odsunu Němců roku 1946 byl opuštěn a chátral. Od roku 2006 je dobrovolnicky renovován a udržován. Na hřbitov byly také přivezeny náhrobky ze zrušeného evangelického hřbitova v Dlouhé Vsi. Je ve vlastnictví pobočného spolku Hnutí DUHA Jeseníky. \n\n\n"}
{"id": "1252510", "url": "https://cs.wikipedia.org/wiki?curid=1252510", "title": "Třída Fearless (1963)", "text": "Třída Fearless (1963)\n\nTřída Fearless byly výsadkové dokové lodě britského královského námořnictva. Jejich úkolem byla přeprava a provádění výsadku Royal Marines (včetně těžké techniky a zásob) a jeho podpora pomocí vrtulníků. Obě plavidla mohla zároveň sloužit jako velitelské lodě výsadkových operací. Obě postavené jednotky byly do služby zařazeny v letech 1965–1967. Vyřazeny byly v letech 2002 a 2004.\n\nCelkem byly postaveny dvě jednotky této třídy, objednané roku 1962 jako náhrada za staré letadlové lodě, které byly v 50.–60. letech využívány pro výsadkové operace. Zatímco \"Fearless\" postavila loděnice Harland and Wolf v Belfastu, v případě \"Intrepid\" to byla loděnice John Brown v Clydebanku.\n\nJednotky třídy \"Fearless\":\n\nJedno plavidlo mohlo nouzově pojmout až jedno komando Royal Marines, tedy přibližně 700 mužů. Obvykle převáželo 350. Zároveň plavidlo pojmulo až 15 hlavních bojových tanků Chieftain. V palubním doku byly neseny čtyři vyloďovací čluny LCU Mk 9 a další čtyři menší pěchotní čluny LCVP Mk 3 byly neseny na jeřábech. Plavidla byla vyzbrojena dvěma 40mm kanóny Bofors Mk 7A a čtyřmi čtyřnásobnými odpalovacími zařízeními raket Sea Cat. Na zádi se nacházela přistávací plocha pro operace pěti až šesti vrtulníků. Obvykle šlo o typy Wessex, Sea King, nebo Merlin. Nejvyšší rychlost dosahovala 21 uzlů.\n\nPohonný systém tvořily dva kotle Babcock & Wilcox a dvě parní turbíny English Electric o výkonu 22 000 shp, pohánějící dva lodní šrouby. Nejvyšší rychlost dosahovala 21 uzlů. Dosah byl 5000 námořních mil při rychlosti 20 uzlů.\n\nNa základě zkušeností z Falklandské války byla výzbroj posílena, aby se lodě dozázaly lépe bránit leteckému útoku. Například \"Intrepid\" nesl dva komplety Sea Cat, dva 20mm kanónové komplety Mk 15 Phalanx a dva 20mm kanóny GAM-B 01.\n\nV roce 1967 byly obe jednotky nasazeny k evakuaci Britů z Adenu. Kvůli úsporným opatřením byla roku 1976 \"Fearless\" převedena k výcviku a \"Intrepid\" do rezervy. Roku 1981 byla \"Intrepid\" dokonce nabídnuta k prodeji Argentině. Obchod se neuskutečnil, neboť mezitím vypukla válka právě s Argentinou a \"Intrepid\" byla reaktivována. Výsadkové lodě třídy \"Fearless\" hrály ve válce vedené daleko od britské pevniny důležitou roli. Podíleli se na britském vylodění v zátoce San Carlos. Roku 1985 byla do rezervy stažena \"Fearless\". Plavidla byla vyřazena na přelomu tisíciletí – \"Fearless\" roku 2002 a \"Intrepid\" roku 2004.\n"}
{"id": "1252511", "url": "https://cs.wikipedia.org/wiki?curid=1252511", "title": "Mistrovství Československa v atletice 1960", "text": "Mistrovství Československa v atletice 1960\n\nMistrovství Československa mužů a žen v atletice 1960 v kategoriích mužů a žen se konalo 15. července až 17. července v Brně. \n"}
{"id": "1252513", "url": "https://cs.wikipedia.org/wiki?curid=1252513", "title": "Třída Gay", "text": "Třída Gay\n\nTřída Gay byly torpédové a dělové čluny britského královského námořnictva z 50. let 20. století. Celkem bylo postaveno 12 jednotek této třídy. Všechny byly vyřazeny na počátku 60. let 20. století. Byly to poslední válečné lodě britského královského námořnictva poháněné benzínovými zážehovými motory. Následující třída \"Dark\" se od této třídy lišila pouze upraveným pohonným systémem.\n\nCelkem bylo postaveno 12 jednotek této třídy – \"Gay Archer\" (P1041), \"Gay Bombardier\" (P1042), \"Gay Bowman\" (P1043), \"Gay Bruiser\" (P1044), \"Gay Carabineer\" (P1045), \"Gay Cavalier\" (P1046), \"Gay Centurion\" (P1047), \"Gay Charger\" (P1048), \"Gay Charioteer\" (P1049), \"Gay Dragoon\" (P1050), \"Gay Fencer\" (P1051) a \"Gay Forester\" (P1052). Jejich stavba byla objednána roku 1951. Stavba proběhla v letech 1952–1953 v loděnicích Vosper v Portchesteru (4 ks), Thorneycroft v Hamptonu (2 ks), Taylor v Chertsey (2 ks), Morgan Giles v Teignmouthu (2 ks) a McGruer & Co Ltd v Clynderu (2 ks).\n\nČluny konstrukčně vycházely z torpédových člunů MTB 538/MTB 539. Instalací jedné ze dvou základních konfigurací výzbroje vznikl buď dělový, nebo torpédový člun. Dělové čluny nesly jeden 114mm kanón a jeden 40mm kanón Bofors. Naopak torpédové čluny nesly dva 40mm kanóny Bofors a dva 533mm torpédomety. Pohonný systém tvořily tři pístové motory V12 Packard, každý o výkonu 1500 hp. Nejvyšší rychlost dosahovala 40 uzlů.\n"}
{"id": "1252516", "url": "https://cs.wikipedia.org/wiki?curid=1252516", "title": "Třída Dark", "text": "Třída Dark\n\nTřída Dark byly torpédové a dělové čluny britského královského námořnictva z 50. let 20. stoleti. Jednalo se o modifikaci předcházející třídy \"Gay\", která se lišila pouze použitím dieselových motorů. Celkem bylo postaveno 18 jednotek této třídy. Všechny byly vyřazeny v polovině 60. let 20. století. Část jich byla prodána civilním uživatelům. Byly to první britské útočné čluny poháněné vznětovými motory.\n\nV letech 1951–1952 bylo objednáno celkem 27 člunů této třídy, avšak stavba devíti z nich byla roku 1955 zrušena. Stavbu provedly loděnice Saunders-Roe v Beaumaris (6 + 3 zrušeny), Vosper v Porchesteru (4 + 3 zrušeny), Taylor v Chertsey (2), McGruer v Clynderu (1 + 1 zrušen), Miller v St. Monance (1) a Morgan Giles v Teignmouthu (2) a Thorneycroft v Hamptonu (2 + 2 zrušeny).\n\nPostavené čluny byly na vodu spuštěny v letech 1954–1958. Dostaly jména \"Dark Adventurer\" (P1101), \"Dark Aggressor\" (P1102), \"Dark Antagonist\" (P1103), \"Dark Biter\" (P1104), \"Dark Avenger\" (P1105), \"Dark Rover\" (P1107), \"Dark Buccaneer\" (P1108), \"Dark Clipper\" (P1109), \"Dark Highwayman\" (P1110), \"Dark Killer\" (P1111), \"Dark Hussar\" (P1112), \"Dark Fighter\" (P1113), \"Dark Gladiator\" (P1114), \"Dark Hero\" (P1115), \"Dark Hunter\" (P1116), \"Dark Intruder\" (P1118), \"Dark Invader\" (P1119) a \"Dark Scout\" (P1120).\n\nČluny měly dřevěný trup a kostru z hliníkových slitin. Pouze poslední postavený člun \"Dark Scout\" měl hlíníkový trup. Instalací jedné ze dvou základních konfigurací výzbroje vznikl buď dělový, nebo torpédový člun. Dělové čluny nesly jeden 114mm kanón a jeden 40mm kanón Bofors. Naopak torpédové čluny nesly dva 40mm kanóny Bofors a dva 533mm torpédomety. Pohonný systém tvořily dva 16válcové diesely Napier Deltic. Nejvyšší rychlost dosahovala 40 uzlů.\n"}
{"id": "1252518", "url": "https://cs.wikipedia.org/wiki?curid=1252518", "title": "Info.cz", "text": "Info.cz\n\nInfo.cz je konzervativně-pravicový zpravodajský portál zpravovaný vydavatelstvím \"Info.cz Online Media (IOM)\". Web má být specifický tím, že místo rychlosti a celozpravodajského pokrytí zprávy vybírá podle důležitosti a jde tím v podstatě proti proudu trendů na webu. Jako motto si web zvolil heslo \"Síla faktu\".\n\nVydavatelství IOM vzniklo v lednu 2019 s rovnocennou účastí vydavatelství Czech News Center, které portál Info.cz spustilo 17. listopadu 2016, a vydavatelství Found stojící za webem \"Zdroj.cz\". Došlo tak ke spojení obou webů včetně spojení personálního.\n\nWeb info.cz už od spuštění provázelo několik kauz. První pozdvižení hned po spuštění vyvolal úsměvný konflikt s obsazením facebookové stránky pod názvem info.cz. Vlastníci nového webového portálu zapomněli zaregistrovat svůj název na Facebooku a server Mediahub jim název zabral a vše pak zveřejnil na svém webu jako pobavení pro čtenáře.\n\nZa projektem stojí jako hlavní šéfredaktor Michal Půr, který předtím mimo jiné působil v Euru. V týmu jsou mimo jiné Radka Zítková, Lukáš Pospíšil, Vratislav Dostál, Ondřej Fér, Pavel Novotný, Marek Hudema, Petra Roubalová, Matěj Hanauer, Lucie Bednárová, Markéta Žižková, nebo Iveta Mazáčová.\n\nTematicky se web profiluje velmi široce – Česko, svět, politika, zpravodajství, analýza, události, byznys, věda, inovace, ekonomika, reportáže, trendy, rozhovory, komentáře, sport, auto, lifestyle, názory, glosy, akcie, trhy, videa, osobnosti. Tento výčet témat ale na webu není dávkován na množství, ale na kvalitu, nebo to alespoň vydavatelství slibuje. \"Pravý novinářský obsah nové doby, a to ze všech oblastí politického, společenského a kulturního života, včetně sportu i dalších sfér, ovšem zásadně dle kritéria nejdůležitější, nejpodstatnější,\" zaznělo v tiskové zprávě, kterou zveřejnilo vydavatelství Czech News Center, které vydává dále například Deník Blesk, Deník Sport, E15 nebo magazín Reflex. Vydavatelství podpořilo start webu reklamní kampaní za 14 milionů korun.\n\nInfo.cz se stylizuje do role webu, který klade důraz na výběr informace a to na úkor množství. Tímto tiskovým přístupem má v úmyslu web dosáhnout jednoho milionu reálných uživatelů měsíčně po ročním provozu, řekl Michal Púr pro Mediář.\n\nPo roce působení začalo Info.cz vydávat tištěný magazín InfoLab a vytváří také plnohodnotné tematické speciály k volbám a dalším příležitostem.Tištěné projekty portálu Info.cz vede Ondřej Fér.\n\nServer Info.cz zveřejňuje články zavádějícím způsobem relativizující vědecká fakta o změnách klimatu a neověřené jednostranné informace.\n\nJeho majitelem je Daniel Křetínský, český podnikatel v oblasti Fosilního průmyslu.\n"}
{"id": "1252520", "url": "https://cs.wikipedia.org/wiki?curid=1252520", "title": "Hrodenský rajón", "text": "Hrodenský rajón\n\nHrodenský rajón ( Гродзенскі раён, Hrodzenský rajón, v taraškevici Гарадзенскі раён, Haradzenský rajón; rusky Гродненский район, Groděnský rajón; polsky Rejon grodzieński) je administrativně-územní jednotka na severozápadě Hrodenské oblasti. Rajón má rozlohu 2,6 tis. km². Hraničí s Polskou republikou (hranice o délce 68 km) a Litevskou republikou (hranice asi 32,8 km). Rajón je rozdělen do 13 selsovětů. Administrativním centrem je město Hrodna. Hrodenský rajón byl zřízen 15. ledna 1940.\n\nRozloha rajónu he 2 700 km², čímž je největším v Hrodenské oblasti. Velkou část území rajónu zaujímá Němenská nížina, na západě se rozkládá Hrodenská vysočina. Reliéf je rovinný až pahorkovitý. Území rajónu převážně leží v nadmořské výšce 100 až 170 m. n. m. Nejvyšší bod má výšku 247 metrů (v okolí obce Kapcjoŭka).\n\nRajón má zásoby surovin jako cihlářská hlína, rašelina, silikátové písky, křída, písek a štěrk, sapropel. Průměrná lednová teplota je –5,1 °C a v červenci 18 °C. Celkový úhrn srážek za rok činí je 545 mm. Vegetační období trvá 199 dnů.\n\nK nejvýznamnějším řekám Hrodenského rajónu patří Němen a jeho přítoky Svislač, Lasosna, Czarna Hańcza (Čornaja Hanča) a Kotra. Aŭhustoŭský kanál propojuje řeku Němen s řekou Biebrza (na běloruském území Běbža, povodí Visly). Dále rajónem protéká Baranava, Bajarka, Hažanka a Hornica. Na území rajónu se rozkládají jezera Bielaje, Rybnica, Maločnaje, Kalnica, Věraŭskaje, Věnzavěc, Kavěnia a Šliamy.\n\nPřevažují jehličnaté, břízové, jedlové lesy. Ty zaujímají 31,7% rozlohy rajónu. Půdy jsou z velké části drnově podzolové a drnově podzolové bažinaté. Bažiny zabírají celkem 2,5% rozlohy rajónu. Na jeho území se nachází masivy Svjatoje, Mastki-Nivišča, Zakreŭščna. \n\nNachází se zde krajinná rezervace Azjory a biologické rezervace, Hozhaŭská a Sapockinská. Zachovaly se přírodní památky jako masiv sedimentárních hornin (písku, štěrku a oblázků) „Priněmenskij“ a geologické výchozy Kalodzežny Roŭ a Ravěc.\n\nHrodenský rajón byl zřízen 15. ledna 1940 jako součást Bělastocké oblasti BSSR. Pod správu rajónu při vytvoření postupně přešla území Druhé Polské republiky obsazená v září 1939, a to gmina Wierciliszki, Łasza, Hornica a část gminy Indura a Hoża (všechny pod správou okresu Grodno), vesnice Kuźnica a část Adelské oblasti na Sokółského okresu.\n\nNejdříve území rajónu zabíralo rozlohu 1 032,3 km² a na jeho teritoriu žilo 52 502 obyvatel. V listopadu 1940 byla připojena část zrušeného Pareckého rajónu. V letech 1941—1944 bylo území rajónu okupováno nacistickým Německem a začleněny přímo do Říše (provincie Východní Prusko).\n\nV září 1944 v souvislosti s převodem Bělastoččyny na Polskou lidovou republiku byla rajón začleněna do nově vytvořené Hrodenské oblasti BSSR a část území byla postoupena Polsku. V roce 1946 se zároveň ustálila státní hranice SSSR a Polska ve prospěch Polska byly dále převedeny obce Klimówka, Minkowce, Nomíki, Tołcze a Szymáki.\n\nV souvislosti s politikou integrace rajónu v Běloruské SSR bylo k Hrodenskému rajónu připojeno teritorium Sapockinského rajónu (zrušen 10. 3. 1959) a také část Skidzelského rajónu (zrušen 25. prosinec 1962).\n\n\n\n\n\n"}
{"id": "1252523", "url": "https://cs.wikipedia.org/wiki?curid=1252523", "title": "Princezna Ukok", "text": "Princezna Ukok\n\nPrincezna Ukok (Altajská princezna, Oči-bala – podle stejnojmenného altajského hrdinského eposu Alexeje Kalkina) je jméno, které od novinářů a také od obyvatel Republiky Altaj dostala mumie přibližně 25leté ženy. Její tělo bylo nalezeno během archeologických vykopávek na pohřebišti Ak-Alacha v roce 1993. Příčinou smrti pak byla rakovina prsu. Podle pověr původního obyvatelstva Altaje je princezna, kterou také nazývají Ak-Kadyn (Bílá paní), ochránkyní klidu a strážkyní vrat do podzemí, přes ní pak neprošlo zlo nižších světů. \n\nNatálie Polosmak a Anatolij Děrevjanko se domnívají, že Altaj mohl být místem, kde se z indoevropské mytologie zrodila verze mýtu o fantastických ptácích neboli ochráncích zlata. Svojí verzi autoři opírají o interpretaci následujících slov Herodota:\n\nAutoři uvedené domněnky ztotožňují sousedy „jednookých lidí“, kteří se nazývali „gryfy střežící zlato“ Aristea, s lidmi pazyrykské kultury, protože v pazyrykské mytologii hrál obraz gryfa s orlí hlavou mimořádnou roli. \nVe staročínských zdrojích jsou také zmínky o „teritoriálně blízkém obyvatelstvu Altaje“.\n\nPoprvé začal zmrzlé hrobky Altaje zkoumat v roce 1865 Vasilij Radlov.\nVykopávky mohyly Ak-Alacha-3 na náhorní plošině Ukok (Republika Altaj), v níž byla pohřbena takzvaná princezna, začala v roce 1993 doktorka historických věd Natália Polosmak, archeoložka z Novosibirsku. Mohyla je částečně rozpadlý památník, který se už v dávnověku snažili vyloupit. V naší době byl památník zničen kvůli pohraniční silnici. Na začátku vykopávek byla mohyla v polorozbořeném stavu a vypadala zdevastovaně. V 60. letech, v době konfliktu s Čínou, byl v této oblasti postaven bunkr, na který byl použit materiál z těchto mohyl.\n\nV mohyle se našel hrob z doby železné a pod ním ještě jeden starší hrob. Během vykopávek archeologové našli dřevěnou rakev, která byla plná ledu, a v něm leželo tělo princezny. Z toho důvodu se mumie zachovala v dobrém stavu. Hrob pod ní byl zahrazen vrstvou ledu. Tento jev probudil v archeolozích velký zájem hlavně proto, že v těchto podmínkách se mohly dobře uchovat velmi cenné prastaré artefakty.\nPohřební komoru otevírali několik dní tak, že postupně zahřívali led, přitom se snažili nepoškodit její obsah.\nV komoře našli šest koní se sedly a postroji, dále dřevěnou schránku z modřínu zatlučenou bronzovými hřeby. Obsah komory tak poukazoval na význam pohřbené osoby.\nVýzkum ukázal, že se artefakty vztahují k období pazyrykské kultury Altaje, byly tedy zhotoveny mezi 5. – 3. stoletím př. n. l. Badatelé se domnívají, že současná populace severo-altajského antropologického typu, pod který spadají severní Altajci, Teleuté, horští Šorci, a také Barabinští Tataři, jsou potomky nositelů pazyrykské kultury.\nAnalýza z roku 2001 ukázala, že představitelům pazyrykské kultury jsou, podle mitochondriálního DNA, nejblíže dnešní Selkupové a Ketové.\n\nMumie ležela na boku s pokrčenýma nohama. Na jejích rukách byla nalezena mnohočetná tetování. Měla na sobě bílou hedvábnou košili, bordó kožešinovou sukni, ponožky z plsti a kožich. Velmi zajímavý byl její speciální účes, zhotovený z kožešiny, plsti a vlastních vlasů, a vysoký 90 cm. Všechen její oděv byl vyroben kvalitně a dokládá o jejím vysokém společenském statusu. Zemřela ve velmi mladém věku (přibližně jí bylo 25 let) na rakovinu mléčné žlázy. Při výzkumu byl objeven nádor v hrudi a metastáze. Princezna pocházela z vyšších pazyrykských kruhů, což dokazuje i velký počet (6) s ní pohřbených koní. \nPodle fragmentů lebky byla ve třech exemplářích vytvořena její podobizna. Jedna je uschována v muzeu v Novosibirsku, druhá byla na základě dohody předána Společnosti národního obrození Altaje, až do navrácení mumie po všech výzkumech. Třetí exemplář byl předán Puškinskému historickému muzeu v Moskvě, kde však dodnes nebyl vystaven. \n\nPo nálezu až do roku 2012 byla mumie uchovávána v muzeu při Institutu archeologie a etnografie Sibiřského oddělení Ruské akademie věd, Akademickém městečku v Novosibirsku, což vyvolalo protesty některých Altajců. Podle protestujících se měla princezna Ukok vrátit zpět na Altaj. Jedni si myslí, že by se mumie měla vrátit zpět na území Altajské republiky, a druzí, že je nutné pohřbít jí zpět na původní místo. \nOd září roku 2012 je mumie uchována v novém sále Národního muzea Anochina (Republika Altaj, Gorno-Altajsk), který byl speciálně postaven pro uchování exponátu. Mumie leží v sarkofágu, který uchovává a kontroluje teplotu a vlhkost uvnitř. Kvůli exponátu byla postavena speciální přístavba.\n\n19. srpna roku 2014 Rada starších Republiky Altaj rozhodla, že se mumie pohřbí. Toto rozhodnutí bylo schváleno prezidentem Republiky Altaj Alexandrem Berdnikovem. Rozhodnutí o pohřbení mumie bylo spojeno s tím, že část obyvatelstva republiky pokládá exhumaci mumie za příčinu přírodních katastrof, které Altaj postihly za posledních 20 let. Především se tato exhumace stala příčinou zničujících povodní a silného krupobití, které postihlo Altaj koncem roku 2014. Dále pak Emílie Alexejevna Belekova, jménem ředitele Národního muzea Republiky Altaj A. V. Anochina, nesouhlasí s kompetencí Rady starších Republiky Altaj řešit tuto otázku. Připomněla, že k tomuto případu je kompetentní vyjadřovat se pouze Ministerstvo kultury Ruské Federace. \n\n„Dnes je mumie princezny dočasně uchovaná u nás. Majitelem tohoto biologického objektu je muzeum archeologie a etnografie Sibiřského oddělení Ruské akademie věd v Novosibirsku. Mumii tedy uchováváme pouze dočasně.“, sdělila Belekova. Zmínila, že muzeum, stařešina a dokonce i samotná vláda nemohou nakládat s mumií podle svého uvážení tak jak chtějí bez svolení jejího majitele.\n„Všechny nalezené předměty během výzkumu jsou federálním majetkem, a právě novosibirskému muzeu archeologie a etnografie jsou předané k časově neomezenému zkoumání. Tento případ by se měl řešit přes Ministerstvo kultury RF. To, že se stařešinové setkali a rozhodli, nemá žádnou právní moc.“, oznámila Belekova.\nV prosinci roku 2015 se několik občanů Altaje obrátilo k Gorno-Altajskému městskému soudu s žalobou o pohřbení princezny, a žalovanou stranu se stalo muzeum, ve kterém je mumie uchovávána. Avšak soud se rozhodl žalobu zamítnout. Prezident duchovního centra turkických národů „Kin Altaj“, šaman Akaj Kine, který byl jedním z iniciátorů podání žaloby, podal revizi na rozhodnutí soudu. Slíbil při tom, že v případě dalšího odmítnutí se může dovolat i k mezinárodnímu soudu. \n\nAkademik Vjačeslav Molodin charakterizoval situaci takto:\n„Není správné nazývat jí princeznou. Není to žádná princezna, ale představitelka středního kruhu pazyrykské společnosti. Rozruch kolem našeho nálezu vzniká tehdy, když se na Altaji něco děje jako např.: volby, zemětřesení, deficit místního rozpočtu. Právě v těchto chvílích je naše dáma terčem, aneb všechny pohromy se na Altaj svalují proto, že se princezna nachází v Novosibirsku, a ne na Altaji. Dokonce i politické strany tuto teorii používají ve svých kampaních: prý, vy nás volte a my vám za to vrátíme princeznu na Altaj. To je ovšem intrikánství nejnižší úrovně. Nejprve jsme se toho obávali, ale dnes se k tomu stavíme s naprostým klidem. Hned po výzkumu bude mumie vrácena na Altaj.\nNejzajímavější je fakt, že tato mumie nebyla zdaleka první, která byla na Altaji nalezena a pak odsud odvezena. Ve třicátých a padesátých letech bylo během vykopávek pazyrykských mohyl nalezeno několik mumií, které jsou uloženy v Ermitáži. A naštěstí nikdo neusiluje o jejich navrácení. Přitom zde byly pohřbené osoby patřící do nejvyšších kruhů pazyrykské společnosti.“\n\nFilm Aljony Žarovskoj „Pomsta altajské princezny“, který vysílal První kanál, se charakterizuje velkým předstihem republikánských novin v počtu výmyslů a mystického galimatyáše. \n\n\n"}
{"id": "1252550", "url": "https://cs.wikipedia.org/wiki?curid=1252550", "title": "Támar", "text": "Támar\n\nTámar ( , \"Tamar\") je jméno několika postav z Bible. Jméno se vykládá jako „Palma“ či „Hořkost“. Moderní variantou jména je např. jméno Tamara.\n\nPrvní zmínka v Bibli o osobě tohoto jména se týká snachy Judy. Ta byla nejprve provdána za Judova prvorozeného syna Era. Ten \"„však byl v očích Hospodinových zlý, a proto jej Hospodin usmrtil.“\" Poté byla Támar na základě švagrovského práva znovu provdána za Erova bratra Ónana. I toho však Hospodin usmrtil. Důvodem bylo to, že místo, aby vzbudil svému bratru potomstvo, vypouštěl své sperma na zem. Podle židovské tradice hřích obou bratrů spočíval v tom, že odpírali Támar otěhotnět. Támar totiž měla velmi krásnou postavu a těhotenstvím by o tuto svou přitažlivost mohla přijít – oba bratři ji zkrátka ponížili na pouhý sexuální objekt. \n\nPo smrti Era a Ónana byla Támar odeslána do svého otcovského domu, kde měla čekat až dospěje Judův třetí syn Šela. Podle židovské tradice byl jejím otcem Šém, jenž svého času působil též pod jménem Melchisedech jako kněz Boha Nejvyššího. Věděla proto o zaslíbeních, která měli obdržet synové Izraele včetně Judy. Když Támar nakonec viděla, že Šela již dospěl, a přesto ji Juda za tohoto svého syna neprovdal, chopila se iniciativy. Převlékla se za prostitutku, svedla Judu, otěhotněla s ním a porodila dvojčata, Perese a Zeracha.\n\nSkrze Perese se Támar stala pramatkou krále Davida. Jméno Támar figuruje i v rodokmenu Ježíše Krista.\n\nDalší biblické zmínky o osobě tohoto jména se již pojí s potomstvem krále Davida. Jedná se o jméno sestry Abšalóma, kterého Davidovi porodila Maaka, dcera gešúrského krále Talmaje. Do této Támar se zamiloval Davidův prvorozený syn, Amnón, kterého mu v Chebrónu porodila Achínoam Jizreelská. Zprvu si Amnón nijak nepřipouštěl, že by si s Támar něco začal – v královském paláci totiž žili jako sourozenci. Ve skutečnosti však pokrevně příbuzní vůbec nebyli. David totiž Támar nezplodil, ale pouze vyženil – nebyl tedy jejím otcem, ale pouhým otčímem. Nicméně postupně Amnón přestal ovládat svůj sexuální chtíč, až nakonec při jedné předem připravené příležitosti Támar znásilnil. Poté ale začal Támar nenávidět. Abšalóm zneuctění své sestry pomstil tak, že nechal Amnóna zavraždit.\n\nSamotný Abšalóm měl dceru téhož jména. Bible uvádí, že to byla \"„žena krásného vzhledu“\"\n"}
{"id": "1252551", "url": "https://cs.wikipedia.org/wiki?curid=1252551", "title": "Skaut – český skauting ABS", "text": "Skaut – český skauting ABS\n\nSkaut – český skauting ABS je je jednou z menších alternativních organizací, které působí v rámci českého skautingu. Vznikla odtržením se od Junáka v roce 2000. Organizace se hlásí k tradičnímu skautingu dle zakladatelů R. Baden-Powella, E. T. Setona a A. B. Svojsíka. V roce 2009 se stala členem Světové federace nezávislých skautů (WFIS).\n\nOrganizace vznikla v reakci na směřování majoritní organizace Junák – český skaut v druhé polovině devadesátých let. Podle některých jeho činovníků se \"\"stále více vzdalovala od původních ideálů, tradic a myšlenek skautingu\"\". Za jednu z pohnutek se pokládá vstup Junáka do tehdy založené České rady dětí a mládeže, jejímž členem se stal i Pionýr.\n\nTito činovníci v průběhu roku 1999 vytvořili přípravný výbor, který vydal prohlášení a připravil stanovy nového spolku. Za vznik organizace se pokládá registrace u ministerstva vnitra 6. ledna 2000. Přípravný výbor ukončil svou činnost uspořádáním ustavujícího sněmu organizace 25. 11. 2000 v Brně. Starostou spolku se stal Vladimír Volek – Trpas z Liberce. Do nové organizace přešlo z Junáka několik středisek.\n\nV lednu 2007 byla organizace přijata do WFIS jako „prospective member“ – člen na zkoušku a uspořádala mezinárodní setkání tohoto sdružení. 14. února 2009 na General Assembly WFIS v Kodani se stala plnoprávným členem.\n\nV květnu 2009 byla na sněmu zvolena nová starostka, Hana Končická z Prahy.\n\nV roce 2013 působila organizace v Praze (středisko Gatagewa), Brně (středisko Lesní moudrost), Zlíně (Čante), Nové Roli (Javor), Šlapanicích (Pangea), Jindřichově Hradci (Pětilisté růže), Leštině u Zábřeha (Šavaní – přestoupilo z Junáka v roce 2012) a Neslovicích (Tilia).\n\nV roce 2011 ukončilo činnost středisko Smiřice pro nedostatek členů. O rok později ze stejného důvodu ukončila činnost střediska z Tábora a Mladé Boleslavi a středisko Čertovka ze Zbiroha přestoupilo zpět do Junáka.\n\nOrganizace pravidelně pořádá rádcovské, vůdcovské kurzy a lesní školy pro výchovu svých vedoucích. Kurzů se účastní i členové ostatních českých skautských organizací. Kurzy se zpravidla konají odděleně pro chlapecký a dívčí kmen. Organizace úzce spolupracuje se Svazem skautů a skautek ČR.\n\n"}
{"id": "1252552", "url": "https://cs.wikipedia.org/wiki?curid=1252552", "title": "372 (číslo)", "text": "372 (číslo)\n\nTři sta sedmdesát dva je přirozené číslo, které následuje po čísle tři sta sedmdesát jedna a předchází číslu tři sta sedmdesát tři. Římskými číslicemi se zapisuje CCCLXXII.\n\n\n\n\nSilnice II/372 je česká silnice II. třídy vedoucí na trase II/368 – Velké Opatovice - Jevíčko\n\n\n"}
{"id": "1252554", "url": "https://cs.wikipedia.org/wiki?curid=1252554", "title": "Ukřižování (Antoine de Lonhy)", "text": "Ukřižování (Antoine de Lonhy)\n\nUkřižování, dílo francouzského malíře a iluminátora Antoine de Lonhy z doby kolem roku 1460, patří k významným středověkým miniaturám ve sbírce grafiky a kresby Národní galerie v Praze.\nKresba štětcem, krycí barvy a zlacení na pergamenu, velikost 335 x 250 mm. Získáno převodem z Uměleckoprůmyslového muzea v Praze roku 1951, inv. č. K 36880.\n\nTato celostránková iluminace byla někdy v minulosti vyříznuta z výpravného kodexu, který Antoine de Lonhy vytvořil během svého pobytu v Toulouse. Jeho zákazníkem byl v té době arcibiskup Bernard de Rosier. Protějškový list k \"Ukřižování\" se rovněž zachoval a je nyní ve sbírce J. Paul Getty Museum v Getty Center, Los Angeles. Je na něm Kristus v mandorle jako \"Maiestas Domini\". Rámování výjevu i zdobení bordury se shoduje s dílem v Národní galerii. Městská knihovna v Toulouse (Bibliothéque municipale) vlastní jiný misál, který obsahuje přesné kopie obou iluminací.\n\nAutor miniatury byl dříve označován \"Le maître des Heures de Saluces\" (podle iluminací v tzv. Knize hodinek Saluzzů, 1465) nebo \"Le maître de la Trinité de Turin\" (podle známého obrazu Svaté Trojice, 1465-1470, nyní v Městském muzeu antického umění, Palazzo Madama Turín). Jeho identita byla odhalena až roku 1989.\n\n\n"}
{"id": "1252559", "url": "https://cs.wikipedia.org/wiki?curid=1252559", "title": "Antonín Augusta", "text": "Antonín Augusta\n\nAntonín Augusta (12. dubna 1832 Městec Králové — 17. srpna 1866 Jefferson City USA), byl český nakladatel, který se poprvé pokusil o vydání sebraných spisů Boženy Němcové.\n\nNarodil se v Městci Králové, v rodině c. k. poštmistra z Nehvizd Václava Augusty a jeho manželky Františky, rozené Viesnerové. Podle jednoho z dopisů Boženy Němcové měl otec Antonína Augusty v Nehvizdech statek - viz dopis 649.)\n\nV letech 1822-1830 se Václavu a Františce Augustovým narodilo celkem sedm dětí. Josef Augusta byl osmým dítětem.\n\nV roce 1852 se oženil s Františkou Bergrovou, dcerou litomyšlského tiskaře Františka Bergra a jeho manželky Josefy, rozené Tobolářové. Jak uvedla Božena Němcová v dopise 649, zdědila Františka Bergrová (o které se v tomtéž dopise vyjádřila nevlídně se slovy \"...lituju Augustu...\") tiskárnu po zemřelých rodičích a v době svatby již byla její majitelkou. Manželé Augustovi měli čtyři děti:\n\nV roce 1863, když pověst Antonína Augusty mezi vlastenci byla poškozena spory s Boženou Němcovou, odešel do Ameriky. Rodinu i s dětmi zanechal v Litomyšli a přijal nové příjmení Elsner. Téhož roku zemřel.\n\nDo dějin české literatury se Antonín Augusta zapsal (spíše nechvalně) svou spoluprací s Boženou Němcovou. Ta již v listopadu 1859 psala synu Karlovi, že bude Augusta vydávat její spisy a těšila se, že bude mít \"...pár grošů v zásobě\" (dopis 560); v únoru 1860 oznámily \"Pražské nowiny\" plánované otištění sebraných spisů Boženy Němcové v deseti svazcích. První zachovaný dopis z korespondence mezi Antonínem Augustou a Boženou Němcovou je datován 5. března 1860 a Augusta v něm žádal o zprávu, má-li očekávat doplněk k již předanému rukopisu pro první svazek sebraných spisů. Božena Němcová přijela na Augustovo vyzvání do Litomyšle 11. září 1861 a 16. září téhož roku s ní Antonín Augusta uzavřel smlouvu na vydání sebraných spisů (dopisy 642 a 643), podle které spisovatelka postupovala nakladateli vlastnická práva na 15 let. Spisy měly vycházet v šestinedělních lhůtách v pětiarchových sešitech. Za první vydání archu měla Němcová obdržet dvacet zlatých, za druhé deset.\nManžel Josef Němec varoval Němcovou dopisem z 21. 9. 1861, aby nepřijímala závazky k Augustovi coby korektorka spisů slovy \"...Věř mně, že se on v Tobě zmýlil a ty v něm. Člověk, který se topí, chytá se každého stýbla a to je ten pád u Augusty...\" (dopis 647).\n\nVztahy Augusty s Němcovou se vyhrotily v říjnu a listopadu 1861, kdy nejprve nakladatel urgoval odevzdání rukopisu pro druhý sešit spisů s tím, že záloha 15 zlatých byla vyplacena. Dalších pět dopisů již bylo formulováno nevybíravě, např. slovy \"...Nedáte-li hned rukopis co dokončený, tak se postarejte, jak živa budete; já zapověděl Vám již co dát.\" Nemocná spisovatelka nebyla schopna nakladatelovy požadavky (ke kterým se zavázala) splnit; ten jí odmítal vyplácet další zálohy a Němcová přežívala bez prostředků. Josef Němec přijel do Litomyšle 24. listopadu 1861, zaplatil účet a 28. s ní odjel do Prahy. V Praze Božena Němcová ulehla a již nevstala. Antonín Augusta mezitím dotiskoval první sešity Babičky bez autorčiných posledních úprav. 20. ledna 1862 obdržela první sešity Augustova vydání Babičky, celé vydání již nespatřila. Zemřela o den později, 21. ledna 1862.\n\nŽivotopisci Boženy Němcové se o další osud Josefa Augusty po úmrtí spisovatelky zajímali jen okrajově. Spor o finanční vyrovnání a autorská práva však pokračoval i nadále, jak dosvědčují otevřené listy Josefa Němce a Antonína Augusty, zveřejněné v tisku v květnu 1862.\n\nPro své chování k autorce Babičky byl Antonín Augusta obecně odsuzován. Až o sedmdesát let později se Arne Novák vyjádřil smířlivěji:\nV roce 1860 převzal Antonín Augusta po J. R. Vilímkovi vydávání \"Obrazů ze života\". Pro realizaci koncepce periodika byla nutná přítomnost redaktora. Šestadvacetiletý Jan Neruda, který list redigoval již za předchozího vydavatele, pobýval (s přestávkami) v Litomyšli celý rok. Náplní jeho práce byla péče o literární a kriticky kronikářskou náplň listu. Augusta mu též vytiskl jeho tragédii \"Francesca di Rimini\" (1860), kterou Neruda vydal vlastní nákladem. Po roce práce přestoupil Neruda do redakce nového časopisu Čas, též cestoval a Litomyšl, stejně jako práci v \"Obrazech ze života\", opustil. V jeho tvorbě nezanechal tento pobyt stopy.\n\nPo svatbě převzal Antonín Augusta tiskárnu, kterou manželka zdědila po svých rodičích. Protože sám nebyl vyučeným tiskařem, vedl tiskárnu Jan Vojtěch Jeřábek (1822–1903) z pražské tiskařské rodiny (podílel se na tisku spisů Boženy Němcové, na který spisovatelka sama dohlížela).. Tato tiskárna byla v provozu již od konce 18. století, ale nevedla si dobře. Augustův tchán zde ročně vydával tři až čtyři spisy. Jednalo se o nesložitou četbu pro lid, modlitební knížky apod. Antonín Augusta se zaměřil na vzdělanější české čtenáře, i když lidovou četbu vydával i nadále. Peníze získané ze zakázek pro vojsko investoval do zařízení a založil i pražskou pobočku v dnešní ulici Na příkopě. Vydával spisy významných českých autorů své doby, jako byli Jan Neruda, Vítězslav Hálek, František Ladislav Rieger a další.\n\nPo smrti Antonína Augusty nejprve řešila obtížnou finanční situaci tiskárny Augustova tchyně Josefa Bergrová, která ji počátkem roku 1864 zakoupila v dražbě; od roku 1874 vedla podnik Augustova vdova. Po ní, od roku 1889 až do roku 1939 řídil závod její třetí syn Vladimír. Jeho syn Viktor zemřel předčasně roku 1925 a litomyšlský rod Augustů vymřel.\n\nAugustovo nakladatelství vydávalo dvě periodika:\n\n\n\n\n\n"}
{"id": "1252561", "url": "https://cs.wikipedia.org/wiki?curid=1252561", "title": "Nedotknutelné číslo", "text": "Nedotknutelné číslo\n\nNedotknutelné číslo je takové přirozené číslo, které nelze vyjádřit jako součet všech vlastních dělitelů jakéhokoliv přirozeného čísla (včetně čísla samotného).\n\nNapříklad číslo 4 není nedotknutelné, neboť se rovná součtu vlastních dělitelů čísla 9 (1 + 3 = 4). Číslo 5 (číslo) je nedotknutelné, protože není součtem vlastních dělitelů žádného přirozeného čísla, jako součet přirozených čísel obsahujících i číslo 1 jej lze zapsat jediným způsobem (5 = 1 + 4), ovšem pokud je číslo dělitelné čtyřmi, je také dělitelné dvěma, takže 1+4 nemůže být součet vlastních dělitelů žádného čísla.\n\nNěkolik prvních nedotknutelných čísel je zde:\n2, 5, 52, 88, 96, 120, 124, 146, 162, 188, 206, 210, 216, 238, 246, 248, 262, 268, 276, 288, 290, 292, 304, 306, 322, 324, 326, 336, 342, 372, 406, 408, 426, 430, 448, 472, 474, 498... \n\nNedotknutelných čísel existuje nekonečně mnoho, což dokázal Pál Erdős, ovšem není známo, zda existují jiná lichá nedotknutelná čísla než 5. Kromě čísel 2 a 5 také žádná další nejsou prvočísly.\n"}
{"id": "1252564", "url": "https://cs.wikipedia.org/wiki?curid=1252564", "title": "Ark: Survival Evolved", "text": "Ark: Survival Evolved\n\nArk: Survival Evolved (zkráceně ARK) je open world action-adventure survival počítačová hra. Byla vyvinuta společností Studio Wildcard s pomocí Instinct Games, Efecto Studios a Virtual Basement. Hra byla vydána na PlayStation 4, Xbox One, Microsoft Windows, OSX a Linux v roce 2017.\n\nVe hře hráč musí přežít, na jednom ze třech světů (které doposud vyšly), ve světě není sám, ale s dinosaury a dalšími prehistorickými zvířaty nebo s ostatními hráči (multiplayer). Hráč může vyrábět různě věci na obranu, oblečení nebo také na stavění nějakého příbytku,atd... Věci které může vyrobit se odemykají pomocí engramů, které dostane na každé další úrovni. Zkušenosti se získávají jednoduše stačí vyrábět, sbírat suroviny nebo zabíjet.\n\nHráč (libovolné jméno) se probouzí na mapě zvané island. Musí přežít a dokonce si ochočit některé vyhynulé druhy. Taky porazí několik bossů, po jejichž porážce získa tzv. Tekgramy, díky kterým dostane futuristické brnění, zbraně, sedla, budovy, a části budov. později hráč objeví Tek jeskyni, ve které se dozvídá, že země je neobyvatelná a lidé přežívají na různých ostrovech ve vesmíru. Poté se musí postavit bossovi zvanému Overseer. když ho porazí. musí vejít do portálu kde přiletí zpátky na ostrov.\nhra má celkem 5 datadisků\n"}
{"id": "1252565", "url": "https://cs.wikipedia.org/wiki?curid=1252565", "title": "Šatovník šídlozobý", "text": "Šatovník šídlozobý\n\nŠatovník šídlozobý (\"Viridonia sagittirostris\") je vyhynulý druh šatovníka z čeledi pěnkavovitých, endemit Havajských ostrovů. Vyskytoval se pouze v hustých vlhkých lesích na ostrově Havaj podél řeky Wailuku River. Šatovník šídlozobý byl asi 17 cm velký pták, zabarvený olivově zelenou, která přecházela do žlutějších odstínů na hrudi a krku, hřbet byl o něco tmavší. Druh se vyznačoval dlouhým ostrým rovným černým zobákem. Vzhled ptáka se odrazil také do vědeckého jména \"Viridonia sagittirostris\". Rodové jméno pochází z latinského „” − zelený, druhové jméno „sagittirostris” pochází také z latiny a znamená něco jako „šípozobý”. O chování šatovníka šídlozobého se nedochovalo dostatečné množství informací. Lovil hmyz a pavouky, pomocí svého zobáku mohl sondovat stromové dutiny, živil se také nektarem. Pravděpodobně žil v párech, které si bránily určité teritorium, protože ptáci reagovali na lidské napodobování jejich hlasu. Vědě byl tento druh znám ani ne deset let. Objeven byl roku 1892, kdy také došlo k vědeckému popisu od Lionela Waltera Rothschilda, poslední pozorování pochází z roku 1901. Osudnému se tomuto druhu stalo přetváření lesů na plantáže cukrové třtiny.\n\n"}
{"id": "1252574", "url": "https://cs.wikipedia.org/wiki?curid=1252574", "title": "Chrám svatých Borise a Gleba (Kidekša)", "text": "Chrám svatých Borise a Gleba (Kidekša)\n\nChrám svatých Borise a Gleba () je pravoslavný chrám v obci Kidekša Vladimirské oblasti Ruska. Založen byl nejspíše roku 1152 za vlády Jurije Dolgorukého, který zde sídlil. Zasvěcen je Borisi a Glebovi, prvním ruským světcům. Od roku 1992 je v rámci Bílých památek Vladimiru a Suzdalu zanesen na seznam světového dědictví UNESCO.\n\nChrám vznikl v době, kdy byla Kidekša, dnes nepatrná vesnička asi 4 km od Suzdalu, sídlem Jurije Dolgorukého, rostovsko-suzdalského knížete. Na břehu řeky Kamenky se tehdy rozkládala jeho dřevěná pevnost s hradbami a valem o délce cca 1000 m. Nedaleko této pevnosti dal kníže pravděpodobně roku 1152 postavit bělokamenný chrám, zasvěcený prvním ruským světcům Borisi a Glebovi. Ten posloužil také jako hrobka pro jeho syna Borise Jurjeviče, Borisovu ženu Marii a dceru Jefrosinii. Při mongolské invazi do Ruska na počátku 13. století byl chrám poškozen, ale roku 1239 byl již znovu opraven a vysvěcen. To však již Kidekša pustla, neboť následníci Jurije Dolgorukého přenesli své sídlo jinam a obyvatelé postupně přesídlili zejména do nedalekého Suzdalu.\n\nK největšímu zásahu do podoby svatostánku došlo na přelomu 16. a 17. století, kdy se propadla část klenby. V 60. letech 17. století proto získal chrám novou kupoli, klenby a některé sloupy. V této podobě se chrám zachoval dodnes. Roku 1780 vyrostl v bezprostřdní blízkosti zimní chrám svatého Štěpána, osmihranná zvonice, svatá brána a ohrada. Vznikl tak ucelený církevní komplex.\n\nPředmětem zkoumání archeologů se chrám svatých Borise a Gleba stal již v předrevolučním Rusku, dnes slouží jako muzeum. Od roku 1992 je v rámci Bílých památek Vladimiru a Suzdalu zanesen na seznam světového dědictví UNESCO.\n"}
{"id": "1252575", "url": "https://cs.wikipedia.org/wiki?curid=1252575", "title": "Ukřižování s šesti pašijovými příběhy (Maître de Jacques de Besançon)", "text": "Ukřižování s šesti pašijovými příběhy (Maître de Jacques de Besançon)\n\nUkřižování s šesti pašijovými příběhy (kolem 1490), jehož autorem je původně anonymní francouzský iluminátor označovaný jako Mistr Jakuba z Besançonu (Maître de Jacques de Besançon), později identifikovaný jako François Barbier mladší, patří k významným dílům středověkého umění ve sbírce grafiky a kresby Národní galerie v Praze. Roku 2012 bylo vybráno pro Google Art Project jako součást světového kulturního dědictví.\n\nCelostránková iluminace, velikost 363 x 249 mm. Kresba štětcem krycími barvami a zlatem na pergamenu. Získáno převodem z Uměleckoprůmyslového muzea v Praze roku 1951. Inv. č. K 36879.\n\nList pochází z misálu Ms. 410, chovaného v Mazarinově knihovně v Paříži, který je o něco starší než podobný Misál z roku 1492, určený pro katedrálu Notre Dame (Ms. 412). Scény Ukřižování jsou v obou misálech podobné pokud jde o celkovou kompozici i některé detaily. Centrální scéna Ukřižování se třemi kříži s množstvím postav je zasazena do hlubokého prostoru s členitou krajinou. Architektonické orámování jednotlivých výjevů je podobné křídlovému oltáři. Pašijové scény navazují zleva doprava a dolů (Kristus na hoře Olivetské, Zatčení Krista, Kristus před Kaifášem, Nesení kříže, Oplakávání a Kladení Krista do hrobu). \n\nZ téhož misálu pochází frontispis, nyní v Kauffmannově sbírce v Londýně, jehož autorem je Maître de Coëtivy. List ze sbírky Národní galerie v Praze patří ke dvěma chybějícím úvodním stranám misálu. Autorství díla potvrdila historička umění Nicole Reynaudová, která se zabývá středověkými iluminacemi ve Francii.\n\nOznačení autora, který byl později ztotožněn se synem slavného iluminátora Francoise Barbiera, alias Mistra Františka, je poněkud zavádějící a je podrobněji uvedeno v článku Mistr Jakuba z Besançonu\n\n\n"}
{"id": "1252581", "url": "https://cs.wikipedia.org/wiki?curid=1252581", "title": "Giorgio Di Centa", "text": "Giorgio Di Centa\n\nGiorgio Di Centa (* 7. října 1972 Tolmezzo) je bývalý italský běžec na lyžích, dvojnásobný olympijský vítěz z domácích her v Turíně 2006. Byl členem policejního týmu Centro Sportivo Carabinieri. Jeho starší sestra Manuela Di Centaová je také olympijskou vítězkou v běhu na lyžích, bratranec Venanzio Ortis se stal atletickým mistrem Evropy v běhu na 5000 metrů.\n\nVe Světovém poháru startoval od roku 1993, jediný individuální závod v kariéře vyhrál 5. února 2010 v Canmore (15 km volným stylem). V celkovém pořadí SP byl nejlépe na 5. místě v sezoně 2007/08. V této sezóně také obsadil třetí místo na Tour de Ski. Závodů Světového poháru se účastnil i ve svých 44 letech.\n\nNa olympiádě debutoval v Naganu roku 1998, kde skončil osmý v závodě na 30 km. V Salt Lake City 2002 obsadil čtvrté místo ve stíhacím závodě na 2×10 km a s italskou štafetou získal stříbrnou medaili. O čtyři roky později v Turíně vyhrál závod na 50 km i štafetu a byl čtvrtý ve skiatlonu. Ve Vancouveru 2010, kde byl vlajkonošem italské výpravy, byl devátý ve štafetě a desátý na 15 km. V roce 2014 v Soči obsadil 5. místo se štafetou a 11. místo ve skiatlonu.\n\nNa mistrovství světa v klasickém lyžování získal bronzové medaile ve štafetě v letech 1997 a 1999, ve skiatlonu byl druhý v roce 2005 a třetí na MS 2009.\n\nV roce 2006 mu byl udělen Řád zásluh o Italskou republiku v hodnosti komtura.\n\n"}
{"id": "1252585", "url": "https://cs.wikipedia.org/wiki?curid=1252585", "title": "Halové mistrovství Československa v atletice 1969", "text": "Halové mistrovství Československa v atletice 1969\n\nI. halové mistrovství Československa v atletice se konalo v Jablonci nad Nisou ve dnech 22. a 23. února 1969. I. halovému mistrovství Československa předcházela celostátní halová soutěž v roce 1968, která svým rozsahem měla úroveň mistrovství Československa, nicméně Český atletický svaz na základě dochovaných dokumentů považuje až soutěž v roce 1969 za první halové mistrovství. \n\n"}
{"id": "1252586", "url": "https://cs.wikipedia.org/wiki?curid=1252586", "title": "Andrej Karlov", "text": "Andrej Karlov\n\nAndrej Gennaďjevič Karlov (; 4. února 1954, Moskva – 19. prosince 2016, Ankara) byl ruský diplomat. Poslední funkce, kterou zastával, byl úřad velvyslance Ruské federace v Turecku. Při jejím výkonu byl zavražděn na vernisáži výstavy v turecké Ankaře. \n\nAndrej Gennaďjevič Karlov se narodil v Moskvě v roce 1954. V roce 1976 absolvoval diplomatickou školu Ministerstva zahraničních věcí Ruska MGIMO, ve stejném roce pak nastoupil diplomatickou kariéru. V roce 1992 absolvoval Diplomatickou akademii. \n\nV letech 1979 až 1984 a poté 1986 až 1991 pracoval v různých funkcích na velvyslanectví Sovětského Svazu v KLDR. V letech 1992 až 1997 pracoval na ruském velvyslanectví v Jižní Koreji. Od roku 2001 do 2006 byl velvyslancem v KLDR. V roce 2013 se stal velvyslancem v Turecku.\n\nKarlov byl zastřelen 19. prosince 2016 tureckým muslimským teroristou na vernisáži uměleckých děl v Ankaře. Jako pachatel byl identifikován 22letý turecký policista Mevlüt Mert Altıntaş. Mstil se za situaci v syrském Aleppu, jeho útok byl doprovázen pokřikem 'Allahu Akbar' (Allah je velký) a „nezapomeňte na Aleppo!“ Policista v té době nebyl ve službě. K atentátu se přihlásila syrská povstalecká skupina Džaíš al-Fatah, která zahrnuje bojovníky z Džabhat Fatah aš-Šám napojené na teroristickou organizaci Al-Káida.\n\n"}
{"id": "1252587", "url": "https://cs.wikipedia.org/wiki?curid=1252587", "title": "Superkup na Makedonija", "text": "Superkup na Makedonija\n\nSuperkup na Makedonija (vo fudbal) (makedonsky Суперкуп на Македонија (во фудбал)) je severomakedonský fotbalový Superpohár, jednozápasová soutěž hraná mezi kluby, z nichž jeden je aktuálním vítězem severomakedonské nejvyšší ligy a druhý vítězem severomakedonského fotbalového poháru.\n\nSuperkup na Makedonija se hraje od roku 2011.\n\nZdroj: \nVysvětlivky:\n\n"}
{"id": "1252592", "url": "https://cs.wikipedia.org/wiki?curid=1252592", "title": "Eternal Idol", "text": "Eternal Idol\n\nEternal Idol je italská powermetalová založená v roce 2016 zpěvákem Fabio Lionem, v té době ještě hlavním zpěvákem skupiny Rhapsody of Fire. Lione se o hlavní zpěv dělí se zpěvačkou Giorgia Colleluori. Debutové album, \"The Unrevealed Secret\", vydala skupina v prosinci 2016. Většinu textu písniček složil sám Lione, hudbu poté napsal kytarista Nick Savio, který desku také produkoval. Album je konceptuální a jeho příběh by měl pokračovat i na dalších nahrávkách skupiny.\n\n\n"}
{"id": "1252593", "url": "https://cs.wikipedia.org/wiki?curid=1252593", "title": "Struhaře (zámek)", "text": "Struhaře (zámek)\n\nStruhaře jsou zámek severně od Vítkovic u Lubence v okrese Louny. Postaven byl před polovinou osmnáctého století jako sídlo správce přilehlého hospodářského dvora.\n\nPrvní písemná zmínka o tvrzi ve Struhařích pochází až z roku 1579, ale vesnice zde existovala už ve čtrnáctém století, protože v roce 1359 byl zmíněn struhařský farář při obsazení nahořečické fary. Roku 1363 je uváděn vladyka Jindřich ze Struhař a v roce 1423 Petr ze Struhař. Po nich panství získali rytíři z Kračína: Mikuláš z Kračína (1430, 1461) a Václav z Kračína (1480, 1487). Od roku 1490 se majiteli stali páni z Gutštejna, kteří panství připojili k blízké Chyši. Kromě několika desetiletí v sedmnáctém století, kdy Struhaře patřily pánům z Vacínova, už u chyšského panství zůstaly.\n\nZdejší tvrz však byla udržována a nejspíše během sedmnáctého století přestavěna na zámek, který nechal po roce 1730 hrabě Maxmilián Václav Lažanský z Lažan upravit v barokním slohu. Zámek sloužil správě statku a k občasným pobytům šlechty. Po roce 1945 se dvůr dostal do majetku státního statku. Zámek byl přestavěn na byty, kanceláře a skladiště, ale od roku 1980 nebyl udržován a postupně zchátral natolik, že se zhroutily krovy, propadly stropy a došlo k poškození zdiva. Noví majitelé však zahájili postupné opravy.\n\nJednopatrová zámecká budova má obdélný půdorys a valbovou střechu. U průjezdu, kterým se vjíždí do dvora, se nachází vstup do sklepů a schodiště do prvního patra. Přízemní místnosti jsou zaklenuté křížovými a valenými klenbami.\n\nDvůr ani zámek nejsou přístupné veřejnosti. Okolo nich vede silnice z Lubence do Vítkovic, po které je značená cyklotrasa č. 2152 z Valče do Blatna a modře značená místní turistická trasa ze Žďárku na vyhlídku Bílý kříž.\n\n"}
{"id": "1252595", "url": "https://cs.wikipedia.org/wiki?curid=1252595", "title": "Bananarama", "text": "Bananarama\n\nBananarama je britská vokální dívčí skupina. Založily ji v roce 1979 spolužačky z London College of Fashion Sara Dallinová, Keren Woodwardová a Siobhan Faheyová. Skupina vycházela z novovlnného hnutí: zpívala jako doprovod skupin The Jam a The Nips, její první singl „Aie a Mwana“ v roce 1981 produkovali Paul Cook a Steve Jones. Sound tria se postupně posunul k taneční pop music a spolupráce s producenty Stock, Aitken & Waterman jim přinesla řadu úspěchů: skladby „Robert De Niro's Waiting...“, „Love in the First Degree“ a „Help!“ se umístily na třetím místě UK Singles Chart, coververze písně Shocking Blue „Venus“ vedla v roce 1986 americkou hitparádu Billboard Hot 100, skupina se podílela také na úspěšném charitativním singlu „Do They Know It's Christmas?“. Nahrávka „Cruel Summer“ byla použita ve filmu \"Karate Kid\" a „Riskin’ A Romance“ ve filmu \"Tajemství mého úspěchu\".\n\nV roce 1988 Bananaramu opustila Siobhan Faheyová, která spolu s americkou zpěvačkou Marcellou Detroitovou založila duo Shakespears Sister. Nahradila ji Jacquie O’Sullivanová, členka skupiny Shillelagh Sisters. Odešla po vydání alba \"Pop Life\" v roce 1991 a od té doby vystupují Woodwardová a Dallinová pouze ve dvojici.\n\nBananarama patří ke komerčně nejúspěšnějším ženským skupinám historie, během své existence prodala čtyřicet milionů nosičů.\n\n\n"}
{"id": "1252596", "url": "https://cs.wikipedia.org/wiki?curid=1252596", "title": "Klaus Modick", "text": "Klaus Modick\n\nKlaus Modick (* 3. května 1951, Oldenburg) je německý spisovatel a překladatel.\n\nV roce 1971 odmaturoval na gymnáziu v Oldenburgu, posléze vystudoval germanistiku, historii a pedagogiku na univerzitě v Hamburku. Jeho literární prvotinou byl román \"'Ins Blaue\"', který spatřil světlo světa roku 1985. \n\nV roce 2016 představil na pražského veletrhu Svět knihy svůj úspěšný román \"Koncert bez básníka\" (2015, č. 2016). \n\n\n\n \n"}
{"id": "1252597", "url": "https://cs.wikipedia.org/wiki?curid=1252597", "title": "Jiřina Knoblochová", "text": "Jiřina Knoblochová\n\nProf. MUDr. Jiřina Knoblochová, CSc. (5. dubna 1918 Praha – 20. prosince 2015 Vancouver) byla česká psychiatrička žijící od roku 1970 ve Vancouveru, kde působila jako emeritní profesorka kanadské Univerzity Britské Kolumbie (The University of British Columbia).\n\nStudium medicíny nestihla dokončit, protože během německé okupace byly vysoké školy zavřeny. Za druhé světové války pracovala jako válečná zdravotnice na Slovensku. Po válce byla vyznamenána Řádem slovenského národního povstání druhé třídy, za její účast v partyzánské jednotce. Poté studovala chirurgii na klinice prof. Jiráska v Praze a v roce 1947 přešla na psychiatrickou kliniku, kde pracovala jako vedoucí speciální ambulance pro manželské problémy. Spolupracovala společně se svým manželem Ferdinandem Knoblochem na vývoji Integrované psychoterapie.  Vedla také psychoterapeutické komunity v Lobči a Horní Palatě v Praze. V roce 1970 emigrovala s dcerami za svým manželem do USA.\n\nV roce 2004 byla manželům Knoblochovým udělena cena Gratias Agit za šíření dobrého jména České republiky v zahraničí.\n\nVeřejnosti je známá především jako průkopnice dětské a rodinné psychoterapie. Stejně jako její manžel, se věnovala zdravotnické osvětě. Od svého mládí se zajímala o postavení žen ve společnosti. Velmi populární se stala její publikace Láska, manželství a ty. V roce 1953 založila ambulanci manželských a rodinných problémů, vedla manželské a rodinné skupiny. Je spoluautorkou několika odborných knih. Zejména publikace Integrovaná psychoterapie, na které se podílela se svým manželem a která vyšla v letech 1979–1999 v pěti jazycích (angličtině, němčině, japonštině, čínštině a češtině). Má velké zásluhy na praktickém využití a vypracování techniky skupinového schématu.\n\n\n\n"}
{"id": "1252598", "url": "https://cs.wikipedia.org/wiki?curid=1252598", "title": "Miroslav Třetina", "text": "Miroslav Třetina\n\nMiroslav Třetina (* 27. ledna 1980, Jihlava) je český hokejista hrající 2. hokejovou ligu za tým BK Havlíčkův Brod kde na svém poprsí nosí i kapitánské “céčko“\n\nSvojí hokejovou kariéru začínal na Horáckém zimním stadionu v Jihlavě, ale jeho hokejová cesta vedla do nedalekého Havlíčkova Brodu.Kde odehrál téměř tři čtvrtě své kariéry a stal se v sezoně 2016/2017 nejproduktivnějším hráčem novodobé historii klubu.Ale také si zahrál extraligu za HC SLAVIA Praha.\n\nJeho hokejové začátky byly na Horáckém zimním stadionu,kde hrál za jihlavskou juniorku a v té době hostoval také v BK Havlíčkův Brod (Dříve HC Rebel Havlíčkův Brod).\n\nV Havlíčkově Brodě odehrál velkou část své kariéry kde se stal “miláčkem“ domácího publika kůli pozápasových show například kytarové sólo ve středovém kruhu po vyhraném derby 3:1 nad Jihlavou. A také od nich získal přezdívku “SUPERSTÁR“ díky účasti ve stejnojmenné soutěži vysílané na komerční televizi TV Nova \n\n\n"}
{"id": "1252599", "url": "https://cs.wikipedia.org/wiki?curid=1252599", "title": "Batula", "text": "Batula\n\nBatula, či Batula-čingsang, známý též jako Mahmúd († 1416), byl ojratský státník a vojevůdce. Koncem 14. století stanul v čele nejsilnější skupiny Ojratů a poté měl významnou roli v boji o moc nad Mongolskem mezi Ojraty a východními Mongoly.\n\nBatula, jinak též Batula-čingsang, nebo Mahmúd, byl starší syn ojratského náčelníka Kúkaj-taju. Mongolský chán Elbag (vládl 1392–1399, potomek Arik-buky) udělil Mahmúdovi vysoký titul čingsang (hlavní ministr) a dal mu svou dceru Samur. Po smrti otce Mahmúd s bratrem Ugeči Kasagou převzali vládu nad otcovými lidmi. \n\nOjrati byli v té době rozděleni na tři skupiny, přičemž Batulova – nejsilnější – skupina kočovala ve stepích severně a severozápadně od Ta-tchungu.\n\nZanedlouho se Ojrati dostali s Elbegem do konfliktu, důvody prameny udávají různé, a roku 1399 (nebo 1401) Batula a jeho bratr chána zabili. Poté vládli fakticky nezávisle na Elbegovu nástupci a bratru Gün Temürovi, kterého roku 1402 v dalším kole bojů také porazili a zabili. \n\nChánem se poté stal Orug Temür-chán, potomek Ögödeje, dosazený na trůn východomongolským náčelníkem Arughtajem, který ovládl východní Mongolsko. Orug Temür-chán udělil Arughtajovi titul čingsang, ale roku 1408 se Arughtaj postavil proti chánovi, porazil ho a zabil. Novým chánem Arughtaj jmenoval svého spojence Bunjaširiho, Arik-bukova potomka.\n\nČínská říše Ming, která byla začátkem 15. století v napjatých vztazích s východními Mongoly, se snažila navázat vztahy s Ojraty a od roku 1403 k nim vysílala poselstva. Batula reagoval souhlasně až roku 1408, kdy vyslal do Pekingu své zástupce s tributem. Mingský císař Jung-le mu oplátkou udělil titul knížete Šun-ning (, Věrný a mírumilovný kníže), analogické tituly dostali vůdci ostatních dvou ojratských skupin.\n\nOjraté vedení Batulou pak roku 1409 vytáhli proti východním Mongolům, porazili je v bitvě a zatlačili je za řeku Kerulen. Mingský císař Jung-le využil příležitost a téhož roku vyslal armádu proti východním Mongolům, kterou však Arughtaj u Kerulenu rozdrtil. Následující rok proti Mongolům vytáhl osobně císař a ve dvou bitvách je rozbil. Arughtaj se poté podrobil a souhlasil s placením tributu. \n\nOslabení východních Mongolů využil Batula, zaútočil na ně, u Kerulenu rozprášil jejich vojsko a roku 1412 zajal a zabil chána Bunjaširiho. Na trůn poté dosadil jiného Arik-bukova potomka, Delbega, jehož moc však byla dosti omezená Batulovým vlivem. Téhož roku 1412 žádal na říši Ming odměnu za porážku východních Mongolů a zbraně pro další boj s Arughtajem. Jeho poslům se v Pekingu dostalo darů, mingská vláda se však rozhodla podpořit Arughtaje. Batula proto sebral vojsko k útoku na Čínu a vyhlásil záměr podřídit si Mongoly v Kan-su a Ning-sia (podléhající mingské vládě). Po selhání jednání s Mingy, které proběhlo počátkem roku 1413, Batula vytáhl v čele třicetitisícové armády ke Kerulenu, a vyhnal Arughtaje z Mongolska do Číny.\n\nOjrati začali provádět nájezdy na mingské pohraničí. Jung-le reagoval v létě 1414 tažením do Mongolska. S Ojraty se jeho armáda střetla mezi horními toky Túlu a Orchonu. V bitvě měly obě strany těžké ztráty, Ojrati ustoupili podél Túlu, Mingové je však nebyli schopni pronásledovat a stáhli se do Číny. \n\nNásledující rok Batula požádal o obnovení přátelských vztahů s mingskou Čínou, císař Jung-le posly a tribut přijal, zůstal však opatrný a dbal na posilování pohraniční obrany, Arughtaj však využil oslabení Ojratů a na přelomu let 1415/1416 na ně zaútočil, porazil je a zabil Delbega i Batulu.\n\nBatulovo postavení v čele Ojratů zdědil jeho syn Togon-tajši († 1439).\n"}
{"id": "1252600", "url": "https://cs.wikipedia.org/wiki?curid=1252600", "title": "Jack Williamson", "text": "Jack Williamson\n\nJack Williamson, vlastním jménem John Stewart Williamson (29. dubna 1908, Bisbee, Arizonské teritorium – 10. listopadu 2006, Portales, Nové Mexiko) byl americký vysokoškolský profesor a spisovatel science fiction, jehož tvorba je spojena s obdobím tzv. Zlatého věku sci-fi.\n\nNarodil se roku 1908 v Arizonském teritoriu, ale rané dětství prožil v západním Texasu. Roku 1915 se s rodinou přestěhoval na krytém voze taženém koňmi do Nového Mexika, kde jeho rodiče hledali lepší pastviny a protože se zde chov ukázal jako velmi obtížný, stali se z nich farmáři. Základní vzdělání získal společně se svým bratrem a dvěma sestrami od svých rodičů. Navštěvoval také místní knihovnu a využíval jí ke svému sebevzdělávání. Jednoho dne zde narazil na magazín \"Amazing Stories\" a začal psát své vlastní příběhy. Za druhé světové války sloužil jako meteorolog u Armádního leteckého sboru Spojených států amerických.\n\nV padesátých letech obdržel na Východní univerzitě Nového Mexika ((ENMU) v Portales nejprve titul bakaláře a poté magistra umění a od roku 1960 zde přednášel literaturu. Roku 1964 získal na Coloradské univerzitě v Boulderu doktorát. Do důchodu odešel v roce 1977. Když byl ale na ENMU jmenován čestným profesorem, dlouho na univerzitě vedl večerní kurz tvůrčího psaní a byl také iniciátorem jednoho z prvních univerzitních cyklů přednášek o science-fiction. Roku 1980 daroval větší množství knih a originálních rukopisů do tamější univerzitní knihovny. Tato sbírka se později stala Knihovnou sci-fi Jacka Williamsona (Jack Williamson Science Fiction Library). Zemřel ve svém domě v Portales počátkem listopadu 2006.\nSvou první povídku \"The Metal Man\" (Kovový muž) vydal v prosinci roku 1928 v magazínu \"Amazing Stories\" Huga Gernsbacka, který vydal i další jeho rané práce. V dalších letech se ukázal jako velmi plodný autor. Nejprve částečně napodoboval některé autory své doby, například A. Merritta, a jeho příběhy byly založeny na dobrodružném ději, ale později se propracoval k vlastnímu stylu. Během svého života napsal více než padesát románů a více než sto povídek a novel. Působil i jako literární vědec. K jeho tématům patří roboti, antihmota, časové paradoxy, paralelní světy, mimozemšťané nebo mutanti, ze sci-fi žánrů upřednostňoval space operu. K jeho přednostem patřila schopnost rychle reagovat na nové vědecké podněty. Rád spolupracoval s jinými autory, především s Frederikem Pohlem. Dokázal si uchovat tvůrčí energii do vysokého věku. Osm románů napsal dokonce po překročení devadesáti let (jeho poslední román je z roku 2005). Kromě toho je autorem řady esejů, odborných prací o sci-fi a jedné autobiografie. Největšího ohlasu se dočkal jeho dvoudílný románový cyklus \"Seetee\" (1942-1950), jehož název je fonetickým přepisem písmen CT, která jsou zkratkou pro pojem antihmota.\n\nSpace opera \"Legion of Space\" (Vesmírná legie), se odehrává v době, kdy lidé kolonizovali sluneční soustavu a líčí příběhy policejní a vojenské jdnoty zvané Vesmírná legie, která brání lidstvo proti vesmírným vetřelcům. Skládá se z těchto románů:\nK románům se ještě pojí novely \"Nowhere Near\" (1967) a \"The Luck of the Legion\" (2002).\nSérie \"Humanoids\" (Humanoidi) je založena na konfliktu mezi lidmi a roboty. Skládá se z těchto částí:\nDvoudílný románový cyklus \"Seetee\", jehož název je fonetickým přepisem písmen CT, která jsou zkratkou pro pojem antihmota, se skládá z těchto románů:\nSpolečné vydání pod názvem \"Seetee\" je z roku 1979.\nPovídkový cyklus \"Quarantine\" (Karanténa) se skládá z těchto povídek a novel: \"The Man from Outside\" (1951), \"The Peddler's Nose (1951)\", \"The Greatest Invention (1951)\", \"Man Down\" (1952), \"The Happiest Creature\" (1953, Nejšťastnější stvoření), \"The Trial of Terra (1962)!! a \"A Planet for Plundering (1962).\nPříběhy románivé trilogie, napsané společně s Frederikem Pohlem, se odehrávají v okolí podmořského města zvaného Marinia a jejím hrdinou je kadet Jim Eden z podmořské akademie:\nSouborné vydání trilogie pod názvem \"The Undersea Trilogy\" je z roku (1992).\nTrilogii \"Starchild\" napsal Williamson společně s Frederikem Pohlem. Odehrává se v budoucnosti v době, kdy je lidstvo ovládáno brutální totalitní vládou, využívající počítačový dohled nad obyvatelstvem. Skládá se z těchto románů:\nSouborné vydání vyšlo roku 1977 pod názvem \"The Starchild Trilogy\".\nPovídkový cyklus \"The Power of Blackness\" (Síla temnoty) se skládá z povídek \"The Power of Blackness\" (1973), \"The Eternity Engine\" (1975), \"Counterkill\" (1975), \"The Dark Destroyer\" (1976) a \"The Machines That Ate Too Much\" (1976).\nDvoudílná série \"Cukoo\" (Kukačka), kterou Wiliiamson napsal společně s Frederickem Pohlem, vypráví snahu odhalit tajemství původu obří planety Cuckooo obývané různými rasami včetně lidské. Roku 1975 vyšel román \"Farthest Star\" (Nejvzdálenější hvězda), založený na dříve vydaných novelách \"Doomship\" (1973) a \"The Org's Egg\" (1974). Roku 1983 oba autoři vydali pokračování \"Wall Around a Star\" (Zeď kolem hvězdy)\n\nZa své dílo získal celo řadu ocenění:\n\n"}
{"id": "1252601", "url": "https://cs.wikipedia.org/wiki?curid=1252601", "title": "Iskra (hudební skupina)", "text": "Iskra (hudební skupina)\n\nIskra je kanadská hudební skupina, která vznikla ve Victorii v Britské Kolumbii v roce 2002. Je to první kapela, která oficiálně hrála blackened crust.\n\nJejích hudba je směsicí skandinávského black metalu a crust punku, texty jsou ovlivněny především punkovou a anarchistickou kulturou, proto jsou považovaní za průkopníky RABM. Jejich texty obsahují témata jako např. antikapitalismus (kritika NAFTA, CAFTA, Světové banky apod.), kritiku války nebo sociální témata jako homofobie, sexismus.\n\nIskra není zastáncem autorizace (copyright) nahrávek, proto svojí produkci běžně distribuuje na svých stránkách zdarma. \n\n\n"}
{"id": "1252602", "url": "https://cs.wikipedia.org/wiki?curid=1252602", "title": "Jakon", "text": "Jakon\n\nJakon (\"Smallanthus sonchifolius\") syn. \"Polymnia sonchifolia\", je statná, vytrvalá rostlina pocházející z teplejších oblastí jihoamerických And. Byl znám již v dobách Incké říše a jako potravina je pro hlízy stále pěstován hlavně v Bolívii, Ekvádoru, Kolumbii a Peru.\n\nV prvé polovině 19. století se tato plodina dostala do Evropy, kde se až do 2. světové války pěstovala v Itálii a Německu. Do dalších zemí, např. Nového Zélandu, Austrálie, Spojených států amerických a Japonska byla zavedena v polovině osmdesátých let minulého století. Do České republiky byl jakon poprvé dovezen z Nového Zélandu roku 1993 ve spolupráci České zemědělské university v Praze a Výzkumného ústavu bramborářského v Havlíčkově Brodě.\n\nVe své domovině roste v teplých údolích i na osluněných svazích v nadmořské výšce do 3000 m. Pro úspěšný růst potřebuje dostatek vláhy, nevhodné jsou půdy těžké a zamokřené. Není ovlivňován prodlužováním či zkracováním délky dne, je velmi citlivý na mráz.\n\nMnoživé stonkové hlízy se vysazují do řádků (podobně jako brambory) na konci dubna při teplotě půdy okolo 5 °C. V nížinách má vegetační dobu dlouhou šest až sedm měsíců, ve výškách okolo 3000 m osm až devět měsíců, její ukončení signalizuje zasycháním odkvetlých vrcholů. Při pokusech v ČR byla zjištěna průměrná vegetační doba 157 dnů, výnos hlíz vhodných ke konzumaci asi 40 t/ha, vhodných na množení 10 t/ha a zelené hmoty 20 t/ha. Hlízy skladujeme v chladu, během skladování sládnou, rychleji se jejich cukernatost zvyšuje vystavením slunečním paprskům. Hlízy lze v temperovaných skladech uchovávat do května následujícího roku.\n\nV domovině vytrvalá a v evropských podmínkách jednoletá, sytě zelená až nafialovělá bylina s nadzemní části tvořenou třemi až pěti chlupatými lodyhami dosahující výšky okolo 2 m. Lodyha je pevná, dutá, čtyřhranná, větvená, hustě olistěná a porostlá velkými, vstřícně vyrůstajícími šípovitými listy. Na vrcholech hlavních lodyh na sklonku vegetace vyrůstají v latách drobné, asi 3 cm velké úbory se žlutými až oranžovými květy, ve středu úboru jsou oboupohlavné trubkovité a po obvodě samičí jazykovité. Po opylení vznikají drobné, černé, většinou sterilní, asi 2 mm velké nažky, které se běžně v evropských podmínkách vůbec nevyvíjejí. Ploidie druhu je 2n = 60.\n\nRostliny tvoří dva druhy hlíz, krátké stonkové hlízky sloužící k vegetativními rozmnožování a ztloustlé, kořenové hlízy pro které se jakon pěstuje. Stonkové hlízky vyrůstají na bazální části stonku, jsou na povrchu světle červené až tmavě fialové a nejsou vhodné ke konzumaci, slouží pouze k rozmnožování; pohlavní rozmnožování jakon téměř ztratil. Každým rokem narůstají na objemu a mohou být před sázením rozděleny na několik části.\n\nKořenové hlízy jsou řepovitého či kulovitého tvaru, někdy jsou nepravidelně zkroucené, rostou ve svazku po pěti až dvaceti kusech a jedna váží od 0,2 do 0,5 kg. Čerstvé hlízy jsou načervenalé až šedohnědé a na vzduchu jejich tenká pokožka rychle tmavne. Pod touto slupkou je nejedlá kůra s pryskyřičnou příchutí a pod ní křehká, chutná a šťavnatá dužina bílé až krémově žluté barvy.\n\nHlízy jakonu vykazují z hlediska složení blízkou shodu s hlízami brambor. V čerstvém stavu obsahuje asi 70 % vody a má tudíž nízkou energetickou hodno. Sušina je ze 70 % tvořena sacharidy a z nich 60 % tvoří fruktany inulinového typu a zvláště oligomery známe svou schopnosti udržovat tlusté střevo v dobrem zdravotním stavu. Z listů byly izolované látky s podobnou aktivitou jako inzulin, které snižují zvýšenou hladinu krevního cukru a při její normální výši nepůsobí.\n\nHlízy se obvykle jedí jak syrové, tak je lze i tepelně zpracovat vařením nebo pečením. Na trzích se prodávají jako ovoce mezi jablky a hruškami, nikoliv mezi bramborami. Jelikož hlízy obsahují poměrně vysoké množství inulinu, jsou vhodnou potravinou pro diabetiky. Listy čerstvé nebo sušené se používají na přípravu čaje při léčbě diabetu a cholesterolu.\n\n"}
{"id": "1252604", "url": "https://cs.wikipedia.org/wiki?curid=1252604", "title": "Svetozar Vukmanović", "text": "Svetozar Vukmanović\n\nSvetozar Vukmanović, známý pod přezdívkou Tempo (v srbské cyrilici Светозар Вукмановић – Темпо; 3. srpna 1912 Podgor u Cetinje, Černá Hora – 6. prosince 2000, Reževići u Petrovace, Černá Hora) byl jugoslávský partyzán a později politik v socialistické Jugoslávii.\n\nVukmanović byl původem z vlivné sedlácké rodiny na černohorském venkově. Jeho rodiče – otec Nikola a matka Marija měli čtyři děti. Kromě Svetozara i syny Đuru a Luku a dceru Milici. Svetozarův otec po nějakou dobu pracoval v dolech ve Spojených státech amerických a po návratu do Černé Hory žil jako prostý sedlák. Po sjednocení Srbska s Černou Horou 1. prosince 1918 však stanul náhle v očích nové vlády v nemilosti, neboť sympatizoval s tzv. \"zelenaši\". Dva roky strávil ve vězení.\n\nSvetozar vychodil základní školu ve své rodné vesnici a poté studoval gymnázium v Cetinji. Na střední škole byl členem literárního spolku a již v osmé třídě jej vedl. Po maturitě v roce 1931 spolu s bratrem svého strýce Brankem odešel do Bělehradu studovat Právnickou fakultu Bělehradské univerzity.\n\nOd svého nejstaršího syna Đury se během svých studií Svetozar dozvěděl o komunismu. Đura studoval filozofii v Paříži a tam se také stal členem Komunistické strany Francie. Protože komunisté byli v některých evropských zemích v nemilosti, byl Đura během svého pobytu v Itálii za sympatie k ilegálnímu hnutí uvězněn. Jeho zdraví se pobytem ve vězení zhoršilo; po návratu do rodné Černé Hory zemřel. Pod vlivem jeho životního příběhu se Svetozar spolu se svým kolegou z Bělehradu Brankem rozhodl aktivně se zapojit do komunistického hnutí. Nestal se však zprvu členem jugoslávské komunistické strany, neboť tu považoval za příliš slabou a neakceschopnou. Účastnil se několika protivládních protestů, na základě čehož byl vyhozen ze studentských kolejí.\n\nDo komunistické strany vstoupil Vukmanović v roce 1933, a to spolu s několika dalšími kolegy, se kterými se znal z cetinjského gymnázia. Mimo jiné byl i předsedou jedné studentské organizace a organizoval protestní akce na Bělehradské univerzitě mezi lety 1933 až 1935. Několikrát byl proto sám zatčen. Poprvé tomu tak bylo v roce 1934, kdy strávil 8 dní v bělehradské věznici Glavnjača. V roce 1935 byl internován v táboře ve Višegradu, kam byli posíláni revoltující studenti. Z něj se dostal jen proto, že jugoslávská veřejnost v roce 1935 naléhala na vládu, aby tábor zavřela, což se také stalo. V roce 1935 Vukmanović svá studia dokončil.\n\nVukmanović byl v policejní evidenci veden jako nespolehlivý a jako sympatizant komunistů, a proto nebyl po skončení studií poslán na výkon vojenské služby mezi důstojníky, nýbrž k obyčejné vojenské jednotce. Nejprve sloužil v Subotici, a poté byl přeložen do Prištiny. Roku 1936 se podařilo jugoslávským bezpečnostním složkám odhalit strukturu fungování komunistické strany v Černé Hoře. Následně byla zjištěna Vukmanovićova role a byl proto opětovně zatčen. Počet zatčených komunistů byl natolik velký, že byli posíláni do vězení i mimo oblast Černé Hory a Srbska; sám Vukmanović byl internován v Sarajevu. Pod tlakem veřejnosti však byl následně převezen do Bělehradu, kde probíhal i soudní proces s ním před soudem na ochranu státu. Byl nakonec pro nedostatek důkazů osvobozen. Doba strávená ve vězení mu byla započítána do času stráveného v armádě, a tak se rychle po skončení soudního řízení vrátil domů.\n\nV roce 1937 pracoval v Nikšići v kanceláři advokáta Gojka Garčeviće. Zůstal tam rok, poté se přestěhoval do Bělehradu. Tam pracoval rovněž v advokátní kanceláři a stal se členem Unie právních koncipientů. Během policejní kontroly u něho byl nalezen komunistický leták; následně byl zatčen, předán Soudu pro ochranu státu a následně internován ve věznici na ostrově Ada Ciganlija. Soud jej však nakonec osvobodil, neboť nemohl dokázat, že uvedený materiál byl skutečně nalezen během policejní prohlídky, nebo že je onen leták původem skutečně z komunistické strany.\n\nV roce 1939 se stal členem Místního výboru KSJ v Bělehradě a od června 1939 i členem Oblastního výboru SKJ pro Srbsko. Až do vypuknutí války v dubnu 1941 se věnoval politickým aktivitám v Srbsku a na území dnešní Severní Makedonie. Organizoval tisk letáků, nelegálních komunistických tiskovin apod. Na území Srbska působil především v městech na jihovýchodě země, kde byl značný počet horníků. V roce 1940 byl Vukmanović vybrán i do Ústředního výboru KSJ.\n\nVukmanović byl jedním z organizátorů demonstrací, které se odehrály v Bělehradě dne 27. března 1941 v souvislosti s vojenským pučem.\n\nPo kapitulaci Království Jugoslávie pokračoval Vukmanović ve své organizační činnosti a tisku propagačních materiálů komunistické strany. Poté, co se vedení KSJ rozhodlo o vyhlášení ozbrojeného odporu proti německým okupantům v létě 1941, byl Vukmanović poslán do Bosny, kde pomáhal s rozvojem partyzánského vojska. Podepsal za komunisty dokument, který měl zajistit spolupráci partyzánů s četniky během rané fáze války v Jugoslávii a který vedl k vzniku tzv. Užické republiky.\n\nV Bosně zůstal Vukmanović až do roku 1942; poté jej vrchní velení partyzánů poslalo působit do Makedonie, kde byly poměry pro komunisty těžší, než v Bosně. Zatímco hornatá Bosna se ukázala být živnou půdou pro partyzány pod Titovým vedením, v Makedonii, kterou obsadila armáda fašistického Bulharska, byly struktury komunistů slabé, a navíc zde docházelo k ideovým střetům i s bulharskou komunistickou stranou. Vukmanović pomohl založit Komunistickou stranu Makedonie. Nedlouho poté se partyzánům podařilo v počtu svých sympatizantů rozhodným způsobem překonat četniky Dragoljuba Mihailoviće a získat i mezinárodní podporu z USA a Velké Británie.\n\nVukmanović razil během války heslo \"Armádu budujme akcí\".\n\nPo nějakou dobu působil Vukmanović i v Kosovu. Tam byly pro partyzány poměry nejtěžší. Ve svých depeších, které zasílal generálnímu štábu se Vukmanović vyjadřoval o \"šovinistické nenávisti Albánců vůči všemu srbskému\", a uvedl, že \"většina Albánců požaduje připojení k Albánii.\n\nPo skončení konfliktu se stal Vukmanović náčelníkem Hlavní politické správy Jugoslávské lidové armády a pomocníkem ministra pro lidovou obranu. Kromě toho byl také ministrem hornictví, předsedou vládní rady pro energetiku a také rady pro průmysl. Od roku 1953 byl předsedou Hospodářské komory a v letech 1954–1957 místopředsedou Svazové výkonné rady (de facto vlády). Zastával také post člena Nejvyššího výboru Svazu veteránů a byl i předsedou Ústřední rady odborových svazů Jugoslávie.\n\nV roce 1951 byl prohlášen Lidovým hrdinou Jugoslávie.\n\nZ veřejného života se stáhl v roce 1970. K poměrům v Jugoslávii v období svého odchodu z vysokých politických funkcí byl velmi kritický; nespokojeným dělníkům doporučoval stávkovat, což bylo v socialistické Jugoslávii považováno za jen stěží představitelné.\n\nSpolu s rockovou skupinou Bijelo dugme nahrál v 80. letech úvod písně \"Padaj silo i nepravdo\".\n\n"}
{"id": "1252606", "url": "https://cs.wikipedia.org/wiki?curid=1252606", "title": "Kidekša", "text": "Kidekša\n\nKidekša () je vesnice ve Vladimirské oblasti Ruska. Nachází se na soutoku řek Kamenky a Něrlu, 4 km na východ od Suzdalu. Pozornost přitahuje zejména místní chrám svatých Borise a Gleba z 12. století, který je v rámci Bílých památek Vladimiru a Suzdalu zapsán na seznam světového dědictví UNESCO.\n\nSlovo \"Kidekša\" je ugrofinského původu a znamená \"kamenitá řeka\". Už z názvu je tedy zřejmé, že osada zde existovala daleko dříve, než si zde kníže Jurij Dolgorukij nechal vybudovat dřevěnou pevnost coby svou rezidenci a než roku 1152 založil chrám svatých Borise a Gleba. Tito dva svatí se zde podle legendy kdysi zdržovali, avšak tuto informaci nelze doložit. Nicméně právě tato pověst vedla nejspíš knížete k založení bělokamenného chrámu zasvěceného těmto prvním ruským světcům.\n\nV době Jurije Dolgorukého byla Kidekša dobře opevněným městečkem. Kníže chtěl vládnout nezávisle na suzdalských bojarech, proto si vystavěl rezienci právě zde, na tomto strategickém místě na soutoku Kamenky a Něrlu. Mocné valy a pevné hradby měly obvod minimálně 1 km.\n\nSe smrtí knížete Dolgorukého se přesunula knížecí rezidence do Bogoljubova. Opravdový úpadek však přišel až po roce 1238, kdy byla Kidekša v rámci mongolské invaze do Ruska vypleněna. Chrám Borise a Gleba byl sice zrekonstruován, ale obyvatelé se postupně vytráceli do nedalekého rozvíjejícího se Suzdalu.\n\nVedle chrámu svatých Borise a Gleba byl roku 1780 přistavěn zimní chrám svatého Štěpána. V téže době vznikla také zvonice (dnes povážlivě nahnutá), svatá brána a ohrada, která stavby sjednocuje do jediného církevního komplexu.\n"}
{"id": "1252607", "url": "https://cs.wikipedia.org/wiki?curid=1252607", "title": "Schönbach (Sebnitz)", "text": "Schönbach (Sebnitz)\n\nSchönbach je vesnice, místní část velkého okresního města Sebnitz v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nPůvodně samostatná vesnice se připojila k městu Sebnitz 1. prosince 1935. Schönbach neměl nikdy vlastní kostel. Farář ze sousedního Krumhermsdorfu docházel na bohoslužby do jednotlivých domů, jinak chodili zdejší věřící do okolních kostelů.\n\nVesnice se rozkládá po obou březích potoka Schönbach pod Ungerbergem (537 m n. m.) v Šluknovské pahorkatině. Vesnicí prochází železniční trať Budyšín – Bad Schandau, zastávka však v Schönbachu není. Zachovala se zde řada podstávkových a hrázděných domů. Schönbach má vlastní dobrovolný hasičský sbor.\n\n\n\n"}
{"id": "1252608", "url": "https://cs.wikipedia.org/wiki?curid=1252608", "title": "Svatý Antonín nesený démony (Lucas Cranach starší)", "text": "Svatý Antonín nesený démony (Lucas Cranach starší)\n\nSvatý Antonín nesený démony (1506) je dřevořez Lucase Cranacha staršího z jeho nejplodnějšího a v grafické tvorbě nejvýše hodnoceného období. Je součástí sbírky grafiky a kresby Národní galerie v Praze.\n\nDřevořez tištěný na papíru s filigránem, značený monogramem LC a datovaný v levém dolním rohu. Rozměr 417 x 280 mm. II. stav. Do sbírky Obrazárny Společnosti vlasteneckých přátel umění dílo daroval rytíř Vojtěch Lanna 26.7.1885. Inv. č. R1162.\n\nDřevořez vznikl v době, kdy se Cranach stal dvorním malířem saského kurfiřta Fridricha Moudrého a své grafické listy začal podepisovat monogramem LC. Téma Pokušení sv. Antonína před ním zpracoval v mědirytu Martin Schongauer. Cranach také jistě znal Dürerovy listy z Apokalypsy: \"Sv. Michael zápasící s drakem\", kde je v pozadí podobné panoráma krajiny a děj se odehrává v nebesích, \"Silný anděl\", kde scénu lemuje na pravé straně strom. Příběh sv. Antonína, který žil jako poustevník v egyptské poušti a askezí se bránil tělesným pokušením, vyhovoval dobové zálibě v tajemnosti a skryté smyslnosti. \n\nNávrhovou kresbu k dřevořezu Cranach použil v letech 1520-1525 jako částečnou předlohu k obrazu \"Svatý Antonín poustevník\" (Diecézní muzeum v Litoměřicích).\n\n"}
{"id": "1252613", "url": "https://cs.wikipedia.org/wiki?curid=1252613", "title": "Sieraków (rozcestník)", "text": "Sieraków (rozcestník)\n\nSieraków jsou sídla v Polsku město, vesnice, gmina nebo železniční stanice:\n\nTaké:\n\nTaké"}
{"id": "1252616", "url": "https://cs.wikipedia.org/wiki?curid=1252616", "title": "Zápas na Letních olympijských hrách 1996 – muži, volný styl do 52 kg", "text": "Zápas na Letních olympijských hrách 1996 – muži, volný styl do 52 kg\n\nZápas ve volném stylu ve váhové kategorii do 52 kg probíhal na Letních olympijských hrách 1996 v Atlantě v Hale E Světového kongresového centra (Georgia World Congress Center). O medaile se utkalo celkem 19 zápasníků.\nAplikován je systém na jednu porážku. Zlatý a stříbrný medailista vzejdou z hlavní tabulky. Poražení jdou do oprav, vítěz oprav získá bronzovou medaili.\n\n\n\n"}
{"id": "1252617", "url": "https://cs.wikipedia.org/wiki?curid=1252617", "title": "Útok kamionem na vánočních trzích v Berlíně", "text": "Útok kamionem na vánočních trzích v Berlíně\n\nDne 19. prosince 2016 došlo k útoku kamionem na vánoční trhy v Berlíně. Teroristický útok se udál na berlínském náměstí Breitscheidplatz, kde se v té době konaly tradiční adventní trhy. Útočník najel s kamionem naloženým ocelí do davu lidí. K útoku se druhý den přihlásila teroristická organizace Islámský stát. Zahynulo 12 osob, mezi nimi i jedna Češka, dalších 48 bylo zraněno, z toho 30 vážně.\n\nÚtok se odehrál nedaleko obchodního domu Kaufhaus des Westens (KaDeWe) na náměstí Breitscheidplatz u Pamětního kostela císaře Viléma ve čtvrti Charlottenburg. Pachatel nejprve náměstí s trhy objel dokola a následně ve 20.02 hodin středoevropského času zaútočil. Kamion s návěsem přijel od západu z Kantovy ulice, přes chodník vjel vysokou rychlostí do prostoru vánočních trhů na náměstí plné lidí a davem projel asi 50 až 80 metrů, než se zastavil na kraji Budapešťské ulice. Během útoku neměl podle informací deníku \"Die Welt\" zapnutá světla. Naložen byl 25 tunami ocelových součástek a konstrukcí. Srazil několik stánků a mnoho lidí, zastavil těsně před vánočním stromem. Zastavení kamionu způsobily automatické brzdy, které fungují při silném nárazu. Zprvu bylo ohlášeno devět mrtvých lidí a asi 50 zraněných. Na náměstí vypukla bezprostředně po události panika.\n\nSvědkové později vypověděli, že se ozvala velká, blíže nespecifikovaná rána a následoval křik lidí, zhasínala světla, padaly prodejní stánky a na zemi zůstávali mrtví a ranění. Řidič kamionu se zjevně nesnažil brzdit a zůstala za ním „naprostá zkáza“. Ranění se drželi za hlavu nebo leželi ve stabilizované poloze. Všude bylo sklo a dřevo a mezi tím ležela i mrtvá těla. Návštěvníci, kteří byli po útoku v pořádku, se snažili pomáhat raněným.\n\nPrvní tísňové volání obdržela policie ve 20.04. Na místě rozmístila ozbrojené hlídky a uzavřela ho páskami. Ihned se sem sjely sanitky, zdravotníci ošetřovali zraněné a odváželi je do okolních nemocnic. Pomáhali i hasiči. Klinika Charité vyhlásila nouzový stav, aby uvolnila své lékaře pro vyslání k neštěstí. Policie vyzvala občany, aby zůstali doma.\n\nBěhem noci stoupl počet obětí na 12. Druhý den oznámil nejvyšší státní zástupce Peter Frank, že bylo 30 lidí zraněno těžce, z toho 15 zůstává v ohrožení života.\n\nŠéf Spolkového kriminálního úřadu Holger Münch 20. prosince uvedl, že bylo dosud identifikováno šest obětí, všichni Němci. Sedmou dosud identifikovanou obětí byl polský řidič kamionu, sedmatřicetiletý Łukasz Urban, který o něj byl oloupen a během toho zemřel. 22. prosince policie potvrdila, že mezi oběťmi je turistka z Izraele a italský premiér Paolo Gentiloni informoval, že zemřela také žena z Itálie žijící dlouhodobě v Berlíně.\n\nV noci ze čtvrtka 22. na pátek 23. prosince potvrdilo české ministerstvo zahraničí, že mezi oběťmi byla Češka žijící a pracující v Německu jménem Naďa Čižmár. Podle ministra Lubomíra Zaorálka byla první českou obětí teroristických útoků na území Evropské unie, dle České televize třetí českou obětí teroristů vůbec – po útoku v Egyptě roku 2005 a útoku v Pákistánu 2008.\n\nDne 23. prosince už byly identifikovány všechny oběti. Celkem šlo o 6 žen a 6 mužů. Vedle Poláka, Izraelky, Italky a Češky byli ostatní němečtí občané. Mezi zraněnými byli kromě Němců také občané Izraele, Španělska, Británie, Maďarska, Finska a Libanonu.\n\nObětem a pozůstalým atentátu by podle německé legislativy neměla připadnout žádná kompenzace, protože vylučuje odškodnění v případě útoku motorovým vozidlem. Ministryně práce a sociálních věcí Německa Andrea Nahlesová ale prohlásila, že se hodlá zasadit o nápravu a odškodné obětem zajistit.\n\nPozadí události bylo zpočátku nejasné a nevědělo se, zda šlo o útok či o nehodu. O možnosti útoků na vánoční trhy v Evropě nedávno předtím varovalo americké ministerstvo zahraničí a podle německého listu \"Die Welt\" měla informace o nebezpečí útoku na vánoční trh v Berlíně několik dní také německá policie. Událost svým provedením připomněla také teroristický útok ve francouzském Nice z července 2016, kdy útočník nákladním automobilem zabil 84 lidí a dalších asi 300 zranil.\n\nBezprostředně po incidentu jeden z mužů z vozu utekl. Berlínská policie o něco později informovala, že asi dva kilometry od místa události, v parku Tiergarten u Vítězného sloupu, zatkla podezřelého muže. Stalo se tak díky svědkovi, který viděl vyskočit muže z kamionu, sledoval ho a telefonicky naváděl přes nouzovou linku policii. Po chvíli ale pronásledovaného ztratil a dal policistům jen jeho zevrubný popis.\n\nČerný kamion Scania měl gdaňskou poznávací značku, jeho návěs štětínskou. Brzy bylo zjištěno, že patřil polské přepravní společnosti Ariela Żurawského. V kabině byl nalezen mrtvý muž a zpočátku se mělo za to, že jde o spolujezdce, který zemřel při srážce. Pozdě v noci ale přišly zprávy, že šlo o zastřeleného Poláka, a policie pak potvrdila jeho národnost. Podle Żurawského měl kamion od pondělního odpoledne až do úterní osmé hodiny čekat na vykládku. Majitel společnosti se za řidiče zaručil s tím, že je to jeho bratranec, kterého zaměstnával 15 let. Měl podezření, že kamion i s řidičem byl unesen. Řidiče se přitom nedařilo do pozdního večera kontaktovat, naposledy s ním mluvila ve 3 hodiny odpoledne jeho žena a ve 4 už se mu nedovolala.\n\nVyšetřování převzal ještě večer nejvyšší státní zástupce Peter Frank.\n\nVyšetřovatelé v průběhu večera uváděli, že ještě nemají jasno, zda šlo o útok nebo o nehodu. Druhý den ráno policie na Twitteru uvedla, že předpokládá, že útok byl úmyslný. Muž podezřelý z útoku, kterého v noci policie zatkla, byl hlášen ve středisku pro uprchlíky v hangáru na bývalém letišti Templehof. Kolem 4. hodiny ranní tam policie provedla razii a podle listu \"Der Tagesspiegel\" vyslechla čtyři Afghánce. Nikoho přitom nezatkla. V tu dobu nebylo potvrzené, ani že tam podezřelý skutečně žil, ani jestli byl v kontaktu se čtyřmi vyslýchanými Afghánci. Nejvyšší státní zástupce ale popřel, že by měla razie souvislost s případem.\nPodle listu \"Die Welt\" mělo jít o 23letého Pákistánce. Do Německa přišel jako uprchlík balkánskou cestou přes hraniční přechod v Bavorsku v polovině února 2016 a registrován byl v Pasově. Podle deníku se zatím nedaří určit jeho pravou identitu, jelikož je často měnil. Jiné listy uvedly, že vyšetřovatelé už podezřelého znají z dřívějška kvůli menším kriminálním deliktům. Kancléřka Angela Merkelová později označila možnost, že kamion řídil uprchlík, jemuž Německo poskytlo ochranu, za zvláště odpornou, a slíbila, že incident bude vyšetřen a pachatel potrestán tak tvrdě, jak jen to zákony dovolí. Obviněný svoji vinu opakovaně popíral.\n\nNejvyšší státní zástupce Peter Frank rozhodl o tom, že případ bude vyšetřovat Spolkový kriminální úřad. Zástupcem dopravce byly zanalyzovány údaje z GPS z kamionu a bylo zjištěno, že v době, kdy už firma neměla kontakt s řidičem, někdo vůz startoval. Poprvé auto nastartovalo v 15.44 a po chvíli motor zhasl. Další nastartování proběhlo v 16.52 a motor zhasl v 17.37. Kamion přitom nikam nejel. Naposledy byl kamion nastartován v 19.40, dal se do pohybu a zamířil na vánoční trh. Podle majitele firmy po cestě několikrát přejel dvojitou čáru a několikrát se dostal do složité situace. Celé toto chování podle něj vypadá, jako by se někdo učil kamion ovládat.\n\nDeník \"Die Welt\" v průběhu 20. prosince citoval vysoce postavený policejní zdroj, který uvedl, že policie „[má] nesprávného muže“, zatímco skutečný útočník se ještě ozbrojený volně pohybuje. Téhož dne večer byl podezřelý pákistánský imigrant Navíd B. pro nedostatek důkazů propuštěn z vazby. Policie na jeho těle nenašla stopy střelného prachu ani krve polského zastřeleného řidiče. Útočník tak zatím zůstává stále na útěku a policie prověřuje další tipy a intenzivně po pachatelích pátrá. Úřady v té době už neměly pochyb, že šlo o úmyslný útok, neznaly ale jeho motivy.\n\nMajitel společnosti vlastnící kamion ten den podle policejních fotografií identifikoval svého bratrance, sedmatřicetiletého Łukasze Urbana. Uvedl k tomu, že ho policie informovala, že měl na těle bodné a střelné rány. Na fotografii prý bylo vidět, že řidič bojoval o život do poslední chvíle. Tvář měl napuchlou a zkrvavenou. To samé potvrdil kolega zastřeleného řidiče Łukasz Wąsik, který nevěřil, že by v případě přepadení vydal vůz aniž by ho bránil do poslední chvíle. Policie oficiálně uvedla, že řidič byl zastřelen, a podle informací týdeníku Spiegel ho zabila jediná rána do hlavy malého kalibru. Podle výsledků pitvy, které byly k dispozici následující den, se v kabině skutečně pravděpodobně zápasilo a polský řidič byl zastřelen. Střelná zbraň, kterou byl zavražděn, dosud nebyla nalezena.\nŘidič vezl z Turína do Berlína 25 tun ocelových konstrukcí a na místo přijel v předstihu, 19. prosince v 7.00. V cíli určení, v ocelářské společnosti ThyssenKrupp, mu bylo sděleno, že musí počkat s vykládkou do úterního rána. Se šéfem pak mluvil kolem poledne a se svojí ženou ve 3 hodiny odpoledne. Ve 4 už se mu nedovolala. Kamion tak musel být odcizen někdy po třetí hodině.\n\nK útoku se přihlásil Islámský stát přes agenturu Amaq a úřady prověřovaly i tuto možnost. Nejvyšší státní zástupce Frank k tomu řekl, že „z cíle a formy útoku je možné usuzovat na islamistický motiv“. Berlín útok neparalyzoval a druhý den po útoku město žilo svým běžným životem. Německé úřady ale uvažovaly omezení nebo dokonce zrušení novoročních oslav.\n\nDva dny po útoku stále ještě byla uzavřena část náměstí a probíhalo vyšetřování.\n\nV kabině kamionu byly objeveny dokumenty čtyřiadvacetiletého Tunisana na jméno Ahmad A. Vystaveny byly v Severním Porýní-Vestfálsku a umožňovaly držiteli zůstat v zemi. Doklady ale patřily muži jménem Anis Amri, narozenému 22. prosince 1992, který používal více identit a uváděl kromě tuniského občanství i egyptské nebo libanonské. Používal šest různých dokladů totožnosti.\n\nPolicie tak po něm začala dva dny po útoku pátrat po celém Německu jako po dalším možném pachateli a uvedla, že může být ozbrojený a nebezpečný. Za informace vedoucí k zatčení obviněného byla vypsána odměna až 100 tisíc eur. Podezřelý měl podle některých informací napojení na salafisty na západě Německa, konkrétně na v listopadu 2016 zatčeného salafistického duchovního abú Valá, kterého považují úřady za hlavní islamistickou osobnost v zemi. Stále nebylo jasné, jestli útok provedl pouze jeden pachatel a nebyla ani objevena střelná zbraň.\nPodezřelý se narodil 22. prosince 1992 v městečku Tataouine, oblast v okolí městečka je přitom salafistickou baštou a je chudá a zanedbaná. V patnácti letech opustil školu a začal se živit příležitostnou prací. Podle rodiny nebyl nábožensky založený, nemodlil se a pil alkohol. V roce 2011, během Arabského jara a protivládních nepokojů opustil Tunisko a na Sicílii připlul v únoru 2011. Mezitím byl v Tunisku odsouzen v nepřítomnosti na pět let odnětí svobody za loupež. Aby byl umístěn v Itálii na Sicílii, lhal o svém věku a vydával se za nezletilého. V Itálii nejprve žil v centru pro nezletilé a potom se věnoval dále trestné činnosti. Za zapálení školy se společníky si odpykal tříapůlletý trest, během kterého dostával neustále napomenutí za špatné chování, šikanování spoluvězňů a vyvolávání rebelií. Kvůli tomu byl během výkonu trestu několikrát přeložen do jiné káznice. Celkem jich na Sicílii prošel šest. Během věznění se radikalizoval. V roce 2015 měl být deportován zpět do Tuniska a byl umístěn do deportačního centra v sicilském Trapani. Tunisko ale nepotvrdilo včas jeho identitu a on tak musel být propuštěn. V červenci 2015 odjel přes Švýcarsko a jihoněmecký Freiburg do Německa a pobýval v Bádensku-Württembersku, v Berlíně a v Severním Porýní-Vestfálsku. Od února už byl převážně jen v Berlíně a v dubnu 2016 požádal o azyl, který mu byl zamítnut a čekal na vyhoštění. Umístěn byl do vydávací vazby v Ravensburgu v jižním Německu. Kvůli tomu, že neměl tuniské doklady, nepodařilo se ho vyhostit, protože Tunisko odmítlo uznat, že jde o jeho občana. Do vyřešení mu německé úřady umožnily dočasný pobyt v zemi. O jeho přijetí rozhodlo Tunisko až 17. prosince 2016, 2 dny před útokem.\n\nMarocká tajná služba Mudīriyyat Murāqabat at-Turāb al-Waṭanī před Anisem Amrim dvakrát varovala německou Spolkovou zpravodajskou službu, a sice 19. září a opět 11. října 2016. Podle Maročanů měl Amri kontakty s Islámským státem a byl připraven spáchat teroristický útok. V Německu se setkal nejméně se dvěma přívrženci Islámského státu. \n\nTři dny po útoku už žádný ze zraněných při atentátu nebyl v kritickém stavu. Vánoční trh se znovu otevřel veřejnosti, ale byly kolem něj postaveny bezpečnostní betonové bariéry a trhovci se z pietních důvodů vzdali výrazných ozdob, osvětlení a veselé hudby. Na trhy dorazily stovky lidí, které hlídali policisté se samopaly.\n\nNejvyšší státní zastupitelství na Amriho vydalo 22. prosince, tři dny po útoku, zatykač. Německá policie prohledala ubytovnu v Emmerichu v Severním Porýní-Vestfálsku, kde dříve podezřelý bydlel. Prohledala také další lokality v Berlíně a v Dortmundu. Razie se přitom zpozdily kvůli formálním nedostatkům – jednou chybělo rozhodnutí soudu, podruhé bylo rozhodnutí neplatné kvůli gramatické chybě. Komando provedlo také razii v mešitě v berlínské čtvrti Moabit, v jejíž blízkosti údajně zaznamenala kamera pohyb Amriho jen 8 hodin po útoku (tato informace se pak ukázala jako nesprávná). Mešita byla známá zpravodajským službám jako centrum islamistů především z Kavkazu a Turecka, kteří podporovali Islámský stát. Proto byly v její blízkosti nainstalovány sledovací kamery.\n\nBratr Amriho ho vyzval, aby se vzdal policii. Jeho otisky prstů byly nalezeny na dveřích kamionu. Policie uvedla, že má také jeho mobilní telefon a peněženku. Bylo zjištěno, že ho německé úřady několik měsíců sledovaly, protože měly podezření, že chce spáchat loupež a sehnat si tak peníze na nákup automatické zbraně. Podezření se ale nepotvrdilo, proto bylo sledování ukončeno. Vyšetřovatelé zaznamenali pouze to, že prodával drogy v berlínském parku Görlitzer Park. Podle serveru \"Spiegel Online\" ale vyšetřovatelé z odposlechů zjistili, že se dříve nabídl pro spáchání sebevražedného útoku. Tehdy však nebylo možné žádat o zadržení, protože to řekl velmi kódovaně. Deník \"The New York Times\" také uvedl, že podezřelý byl nejméně jednou v přímém kontaktu s Islámským státem a na internetu si hledal návod na výrobu výbušniny.\n\nRodině polského řidiče se začali hlásit lidé, kteří chtěli rodinu finančně podpořit, a byla založena veřejná sbírka. Objevila se také petice, která vyzývala německého prezidenta Joachima Gaucka, aby řidiči udělil nejvyšší německé vyznamenání, Spolkový kříž za zásluhy, který je možné in memoriam udělit pouze ve výjimečných případech. Pod petici byl za 4 dny nasbíráno přes 33 tisíc podpisů. Polská premiérka Beata Szydłová se rozhodla poskytnout vdově a synovi speciální důchod.\n\nV pátek 23. prosince dopoledne agentura Reuters s odvoláním na italské bezpečnostní zdroje uvedla, že Anis Amri byl ve tři hodiny v noci zastřelen během bezpečnostní kontroly nedaleko severoitalského Milána. Podle listu \"La Repubblica\" se tak stalo ve městě Sesto San Giovanni, kam přijel o dvě hodiny dříve vlakem z francouzského města Chambéry. Tam se z Německa dostal podle záznamů bezpečnostních kamer přes Lyon. Dvojčlenná hlídka Amriho vyzvala k předložení dokladů, ten na ni ale po výkřiku zaútočil střelbou z revolveru a jednoho policistu zranil. Při pokusu o útěk ho druhý policista zastřelil. Následně identitu pachatele potvrdil italský ministr vnitra Marco Minniti. Islámský stát odpoledne označil Amriho za strůjce atentátu a zveřejnil video, ve kterém pravděpodobný útočník přísahá věrnost vůdci této teroristické organizace Abú Bakr al-Bagdádímu a vyzývá k dalším útokům v Evropě kvůli odplatě za křižácké bombardování muslimů. Policisté následně prověřovali, jestli měl Amri islamistické kontakty v okolí Milána. Rodina Amriho žádala o vysvětlení a vydání těla.\n\n26. prosince oznámilo tuniské ministerstvo zahraničí, že dva dny před útokem Tunisko souhlasilo s navrácením Amriho do jeho rodné země.\n\nPolicie dál pokračovala ve vyšetřování, protože nebylo jisté, že Amri byl sám a neměl komplice. Policie také podle bulváru \"Bild\" hodlala vyšetřit úniky policejních informací do médií. Objevily se i informace, že německá policie dostala v září a říjnu od Maroka varování o Amriho chystaném útoku.\n\nTuniská policie v noci 23. prosince zadržela poblíž města Kairouan v souvislosti s vazbami na pravděpodobného útočníka tři osoby ve věku 18 až 27 let. Skupina byla aktivní v oblasti na jihu Tuniska, z které Amri pocházel. Mezi nimi byl i Amriho synovec, který se podle tuniského ministra vnitra také hlásil k Islámskému státu. Se svým strýcem podle něj mluvil přes šifrovanou chatovací aplikaci Telegram a strýc mu poslal peníze, aby za ním přijel do Německa. Podle synovce patřil jeho strýc ke skupině džihádistů v Německu kolem radikálního kazatele abú Valá, což uváděly i dřívější informace. Španělský ministr vnitra Juan Ignacio Zoido oznámil, že ministerstvo prověřuje jednoho španělského občana a jeho možné spojení s Amrim, které se mělo uskutečnit přes internet.\n\nZe závěrečné zprávy zvláštního vyšetřovatele vyplynulo, že útoku se dalo zabránit a že policie udělala řadu chyb. Úřadům byl pachatel známý jako nebezpečný radikál. Obchodoval s drogami a měl zfalšované osobní dokumenty, takže ho úřady mohly po zadržení v jižním Německu, které se událo již 30. července 2016, ponechat ve vazbě, což se nestalo. \n\nNěmecký ministr vnitra Thomas de Maizière vyjádřil všem pozůstalým soustrast a nabídl veškerou součinnost spolkové policie. Německý prezident Joachim Gauck v první reakci řekl, že je to zlý večer pro Berlín i Německo, vyjádřil soustrast pozůstalým a poděkoval záchranářům a policistům. Zármutek vyjádřila také německá kancléřka Angela Merkelová, vicekancléř Sigmar Gabriel a ministr zahraničí Frank-Walter Steinmeier. Facebook aktivoval službu Safety Check, která umožňuje uživatelům oznamovat svým přátelům, že jsou v pořádku.\n\nDen po útoku byla Braniborská brána v Berlíně nasvícena německou trikolorou. Němečtí žadatelé o azyl se večer sešli v Berlíně, aby uctili památku obětí. Dva dny po útoku navštívil zraněné v nemocnici německý prezident Joachim Gauck.\n\nNěmecko po útoku zavedlo bezpečnostní opatření například v dopravě a posílilo ostrahu na nádražích a letištích. Zaměřilo se také na ostrahu v 30kilometrovém pásmu od hranic země. Policie posílila hlídky v ulicích mnoha měst a v řadě velkých měst také před kostely, kam lidé chodili na štědrovečerní mše. Našly se ale i města a státy, které žádné další zvláštní opatření přímo pro Štědrý večer nepřijaly, například Hannover nebo Sasko. Německu podle ministra vnitra Thomase de Maizière hrozilo i nadále nebezpečí.\n\nSoustrast ještě večer vyjádřil francouzský prezident François Hollande a francouzský premiér Bernard Cazeneuve a ministr vnitra avizoval zpřísnění bezpečnostních opatření na vánočních trzích v celé zemi. Podle slovenského premiéra Roberta Fica byl čin útokem na kulturní identitu Evropy a ruský prezident Vladimir Putin prohlásil, že tento zločin vůči mírumilovným civilistům je svým surovým cynismem šokující. Americký prezident Barack Obama vyjádřil hlubokou soustrast kancléřce Merkelové a rodinám obětí a zraněným popřál brzké uzdravení. Jeho brzký nástupce Donald Trump k tomu napsal, že civilizovaný svět musí změnit kvůli zhoršujícím se útokům způsob uvažování. Papež František vyzval veřejnost, aby skoncovala s vražedným šílenstvím terorismu.\nNa základě události byla zpřísněna předvánoční bezpečnostní opatření v některých zemích ve světě, například v Rakousku, v Itálii nebo ve Spojených státech. Některé památky v Evropě byly nasvíceny do barev německé trikolóry na počest obětí.\n\nFrancii podle ředitele policie Jean-Marca Falconeho hrozil další teroristický útok a riziko bylo vysoké. 24. prosince tak policie zpřísnila opatření, posílila hlídky v ulicích a hlídala trhy a půlnoční mše.\n\n23. prosince posílily bezpečnost asijské státy v návaznosti na útok v Berlíně a plánované odhalené atentáty v Austrálii a Indonésii. Během telefonického hovoru s německou kancléřkou odsoudil tuniský prezident Al-Bádží Qáid as-Sabsí „zbabělý teroristický čin“ Tunisana. V předešlém prohlášení vyzval k užší spolupráci „proti moru terorismu, který ohrožuje stabilitu a bezpečnost všech zemí“.\n\nJeště večer vyjádřil soustrast pozůstalým český premiér Bohuslav Sobotka a svolal na druhý den zpravodajskou skupinu s cílem určit další postup v oblasti bezpečnostních opatření. Po dohodě ministra vnitra Milana Chovance s policejním prezidentem Tomášem Tuhým posílila večer policie s okamžitou platností bezpečnostní opatření u míst s vysokou koncentrací osob.\n\nNa druhý den prezident Miloš Zeman kondoloval německému prezidentovi Joachimu Gauckovi a sdělil mu, že zprávu přijal s hlubokým zármutkem a mimořádným rozhořčením. Premiér Bohuslav Sobotka po setkání s ministrem vnitra a policejním prezidentem uvedl, že jakákoli spojitost aktu s Českou republikou se prověřuje, existenci jakýchkoli informací o podobném nebezpečí pro Českou republiku však v danou chvíli vyloučil.\n\nDen po útoku lidé v Česku kladli svíčky a květiny před německé velvyslanectví v Praze a vyjadřovali tak solidaritu. Petřínská rozhledna byla nasvícena v barvách německé trikolory. Dva dny po útoku německá ambasáda vystavila na několik hodin kondolenční knihu, do které se mohl kdokoliv zapsat.\nDva dny po útoku bylo uzavřeno pro vozidla náměstí Svobody v Brně, kde se konaly adventní trhy, a byl přerušen provoz speciální vánoční tramvajové linky, která přes náměstí během adventu projížděla. V Uherském Brodě de facto zrušili vánoční trhy, od středy 21. prosince z náměstí kvůli zvýšeným bezpečnostním opatřením vykázali trhovce. Ve větších městech se objevili hlídkující policisté se samopaly, kteří hlídali městská centra, vánoční trhy, obchodní centra nebo nádraží. Policisté věnovali zvýšenou pozornost odloženým věcem, odstaveným autům a podezřelému chování lidí.\n\nVečer 22. prosince německá ambasáda předala české straně informaci o úmrtí Češky. Identifikována byla na základě dotazu jejího manžela, který s ní žil v Berlíně a po atentátu ji začal pohřešovat. Ten kontaktoval konzulární službu české ambasády v Berlíně, která se obrátila na německé ministerstvo zahraničí a to zpočátku její smrt nepotvrdilo. Manžel předal německé policii vzorky DNA, fotografie a identifikační údaje a na základě toho byla jedna z obětí identifikována. Rodinu informoval ještě večer český velvyslanec Tomáš Podivínský a kondoloval jí premiér Bohuslav Sobotka i ministr zahraničí Lubomír Zaorálek.\n\nPrezident Česka ústy svého mluvčího vyjádřil den po útoku politování, „že se potvrdilo jeho dlouho trvající varování před rizikem dalších teroristických útoků na území Evropy“ a pochválil si již dříve zavedená zpřísněná bezpečnostní opatření na Pražském hradě. Vicepremiér Andrej Babiš na Facebooku přičetl vinu za útok německé kancléřce Angele Merkelové a „nekontrolované migraci“. Ve středu 21. prosince Babišův výrok odmítl premiér Bohuslav Sobotka, když uvedl: „Místo výkřiků je spíš potřeba, abychom vyřešili migrační krizi, ochránili bezpečí občanů. Abychom přišli s reálnými koncepty, reálnými řešeními a začali je naplňovat.“\n\nVlnu kritiky vyvolal Horst Seehofer, šéf bavorské Křesťanskosociální unie, když půl dne po teroristickém činu vyzval ke změně vládní migrační a bezpečnostní politiky v Německu. Kritici napříč politickým spektrem ho obvinili, že využívá útoku k politickému boji, což ale popřel s tím, že změna je nutná. Vyčetli mu také, že nepočkal na závěry vyšetřování. Seehofer tak přilil olej do ohně ve sporu vládních CSU a CDU o vstřícnou migrační politiku kancléřky Merkelové a nejen v Berlíně tak vzniklo silné napětí. V září 2017 přitom budou v Německu klíčové parlamentní volby, v kterých má Merkelová šanci vyhrát. Tu ale mohou nějaké výrazné vnější vlivy narušit.\n\nJak se objevovaly stále další informace o minulosti podezřelého Tunisana Amriho, přibývalo kritiky na adresu bezpečnostních složek převážně z řad vládních konzervativců CDU/CSU. Cílem kritiky byl postup úřadů ve věci sledování islamistů nebo např. neefektivní výměna informací mezi spolkovými zeměmi.\n\nPředseda Evropské komise Jean-Claude Juncker 24. prosince 2016 prohlásil, že si nepřeje změny v přístupu k uprchlíkům a že se uprchlíci nesmějí paušálně podezírat z terorismu. Obranou vůči terorismu má být podle něho větší spolupráce členských zemí Evropské unie. Nejlepšími zbraněmi proti teroru jsou podle něho evropské hodnoty a soužití ve svobodě, ve společenství a v otevřenosti.\n\nU příležitosti ročního výročí tragické události se v Berlíně konaly smuteční slavnosti a na náměstí Breitscheidplatz byl odhalen pomník jejím obětem – na schodech vedoucích k Pamětnímu kostelu císaře Viléma byla vyznačena jména obětí a napříč památníkem vytvořena dlouhá trhlina symbolizující zásah do životů i společnosti. Oficiálního obřadu dne 19. prosince 2017 se zúčastnila kancléřka Angela Merkelová, spolkový prezident Frank-Walter Steinmeier a starosta Berlína Michael Müller. Steinmeier také slíbil pomoc obětem útoku a jejich rodinám.\n\nV prosinci 2017 se kancléřka Angela Merkelová osobně setkala s pozůstalými obětí a zraněnými oběťmi útoku ve svém úřadě poté, co od nich obdržela otevřený dopis. Předtím byla kancléřka ze strany některých médií či veřejnosti kritizována za to, že bezprostředně po útoku ani v následujících obdobích osobně ani písemně obětem nekondolovala. Příbuzní obětí kritizovali činnost úřadů před útokem i po něm. Kritika směřovala i na výši finančního odškodnění obětí a jejich rodin.\n\n\n"}
{"id": "1252618", "url": "https://cs.wikipedia.org/wiki?curid=1252618", "title": "Théophile Delcassé", "text": "Théophile Delcassé\n\nThéophile Delcassé (1. března 1852 Pamiers – 22. února 1923 Nice) byl francouzský politik období třetí francouzské republiky. Byl jedním ze strůjců britsko-francouzského sbližování na přelomu 19. a 20. století, které vyústilo 8. dubna 1904 v podpis Srdečné dohody.\n\nDelcassé byl novinářem, žákem Léona Gambetty, v jehož novinách \"La République Française\" pracoval na začátku své kariéry. Později přispíval také do \"Le Temps\", \"Le Matin\" a \"Le Jour\". Právě Léon Gambetta byl jeho politickým vzorem.\n\nPolitickou kariéru zahájil v místě svého rodiště, v departementu Ariège, odkud posléze kandidoval do poslanecké sněmovny (\"Assemblée nationale\") za volební okres Foix.\n\nRoku 1893 se stal státním podtajemníkem pro záležitosti koloniální politiky a po vzniku Ministerstva kolonií se stal jeho prvním ministrem. V letech 1898 až 1905 zastával post francouzského ministra zahraničí. Na podzim 1898 musel čelit vážné krizi v britsko-francouzských vztazích, kdy obě země stály doslova na pokraji války. Delcassé však ve Fašodské krizi ustoupil a v listopadu 1898 nechal kapitána Jeana-Baptista Marchanda Fašodu (dnes Kodok) evakuovat. \n\nNa počátku června 1905 podal demisi kvůli první marocké krizi, v níž nechtěl Německu ustoupit. Novým ministrem zahraničí se stal Maurice Rouvier. Delcassé se dostal do křesla ministerstva zahraničí ještě jednou, v letech 1914-1915. Zemřel v roce 1923 jako sedmdesátiletý.\n\n"}
{"id": "1252619", "url": "https://cs.wikipedia.org/wiki?curid=1252619", "title": "Čapkův most", "text": "Čapkův most\n\nČapkův most je most přes řeku Malši na říčním km 14,9 a spojuje obec Doudleby s její místní částí Straňany. Je chráněn jako kulturní památka České republiky.\n\nPůvodně zde byla dřevěná lávka na třech zděných pilířích, která špatně odolávala jarním povodním. V roce 1905 založili občané Doudleb a Straňan \"Mostní spolek\", do kterého pravidelně odváděli finanční příspěvky. Předsedou spolku byl poštovní úředník a později archivář František Miroslav Čapek (1873−1946) z Českých Budějovic. V Doudlebech měl letní byt v domě č. 49 a zakoupil zde pozemek na kopci, který se dodnes jmenuje Čapák. V roce 1906 byl jmenován čestným občanem obce. Díky svému vlivu získal finanční podporu státní správy. Stavba byla zahájena 20. března 1928 firmou \"Jindřich Bubla\". Most byl slavnostně otevřen 25. srpna 1929, pojmenován po Čapkovi a byla na něj umístěna bronzová pamětní deska.\n\nPři povodni v srpnu roku 2002 byl most silně poškozen. Jeho obnovu z větší části financovala Evropská unie, lichtenštejnská vláda, lichtenštejnská obec Eschen, rakouské velvyslanectví v České republice a české velvyslanectví v Rakousku a firma E-ON Praha. Celkové náklady dosáhly 7 135 300 Kč. 13. září 2003 byl most předán do užívání. Na slavnostním otevření byli jako hosté rakouský velvyslanec v České republice Klas Daublebsky, český velvyslanec v Rakousku Jiří Gruša, hejtman Jihočeského kraje Jan Zahradník aj.\nNíže po proudu se nachází ještě pěší lávka, na jejíž opravu přispěl motocyklový závodník Max Biaggi. Lávka dnes nese jeho jméno.\n\nJedná se o železobetonový, tříobloukový most s dlouhým segmentově klenutým středním obloukem a malými postranními půlkruhovými oblouky. Má horní mostovku, dva návodní pilíře a dvě opěry s křídly. Most má délku přemostění 40,0 m, délku nosné konstrukce 60,0 m a celkovou délku 66,7 m, šířka mostu je 6,9 m.\n"}
{"id": "1252622", "url": "https://cs.wikipedia.org/wiki?curid=1252622", "title": "Jan Habrda", "text": "Jan Habrda\n\nJan Habrda (6. prosince 1912, Třebíč – 16. srpna 1943, Berlín-věznice Plötzensee) byl československý radioamatér a československý odbojář.\n\nHabrda se narodil v Třebíči. Jeho otcem byl obuvnický dělník Jan Habrda, matkou byla Antonie Habrdová. Mezi lety 1922 a 1937 byl členem Junáka a Sokola v Třebíči. \n\nOd roku 1931 do roku 1933 studoval v Brně elektrotechnickou školu. Od roku 1934 do roku 1936 absolvoval vojenskou službu u dělostřelecké jednotky v Jihlavě, později v 6. dělostřelecké brigádě v Brně. Později pracoval v radiostrojírenské společnosti v Brně a pro československou poštu. Ve svém volném čase se zabýval amatérským vysíláním, kde používal volací znak \"OK2AH\", kde AH pocházelo z iniciál jeho sestry Antonie. \n\nDne 16. března 1939 byl protektorát Čechy a Morava, prohlášen za součást území německé Říše. V září roku 1939 nastoupil do Telegrafního stavebního úřadu v Praze 7. Habrda patřil do skupiny radioamatérů, která se v roce 1940 dostala do kontaktu s Vladislavem Bobákem. Byl členem a hlavním aktérem skupiny Československých pilotů, kteří byli vysazeni jako tajní agenti Sovětské tajné služby za nepřátelskou linií. Měli mimo jiné zjišťovat německé přesuny a vojenské projekty na území protektorátu. Vytvořili síť informátorů, která postupně pokryla celé území protektorátu. Informace byly odesílány mimo jiné prostřednictvím šifrovaných zpráv, pro ty byli dva členové výsadku speciálně vyškoleni. \n\nVzhledem k rozšiřování sítě bylo potřeba stále více stanic. Proto se do skupiny jako radista přidal Gustav Košulič, který byl přijat Vladislavem Bobákem. Dále se do skupiny přidal Radoslav Selucký, který nadále rozšiřoval síť stanic. Jan Habrda jej podporoval a pomohl mu vybudovat a rozšiřovat stanice. Spolupracoval také s radioamatéry Vladimírem Kottem (OK1FF) a Aloisem Horkým (OK1HY).\n\nNa začátku roku 1941 byla síť prozrazena, Habrda byl spolu s dalšími členy skupiny dne 14. března zatčen gestapem ve svém bytě v Praze. V listopadu 1942 byl odsouzen k trestu smrti. Většina členů byla popravena 12. července 1943, Jan Habrda až 16. srpna 1943 na centrálním popravčím místě ve věznici v Berlíně-Plötzensee.\n\nV roce 1945 byl in memoriam vyznamenán Československým válečným křížem a Junáckým křížem – Za statečnost. Také byl Českým radioklubem zařazen do skupiny mimořádně zasloužilých radioamatérů, jejichž volací značky již není možné dále přiřazovat.\n\nV rodném městě Třebíči je podle Jana Habrdy pojmenována ulice, jeho jméno je také uvedeno na pamětních deskách v Olšanské ulici čp. 3 v Praze a na budově třebíčského divadla Pasáž na pamětní desce třebíčských Sokolů.\n\nV roce 1979 byla publikována v armádním nakladatelství NDR brožovaná kniha \"Das Kommando der Tapferen\" od Františka Kavana, v češtině \"Komando statečných\". Také český spisovatel a rozhlasový moderátor Dr. Josef Daneš († 1999) uvedl ve své knize z roku 1985 \"Za tajemstvím éteru\" informace o Habrdovi a Košuličovi, o práci sítě radioamatérů a o jejím následném zničení gestapem.\n\n"}
{"id": "1252623", "url": "https://cs.wikipedia.org/wiki?curid=1252623", "title": "Zlatý David", "text": "Zlatý David\n\nZlatý David jsou výroční \"anticeny\" české hudební scény. Udělují se v pěti kategoriích, a to: \"Zpěvák\", \"Zpěvačka\", \"Kapela\", \"Videoklip\" a \"Průšvih roku\". Udělují se od roku 2011 a o vítězích rozhodují lidé pomocí hlasování na webu.\n\nSlavnostní vyhlášení proběhlo v pražském klubu Druhé patro. Z vítězů se nikdo nedostavil.\n\n\n\nPředávání se konalo v klubu NoD, 8. dubna 2015.\n"}
{"id": "1252625", "url": "https://cs.wikipedia.org/wiki?curid=1252625", "title": "Blackened crust", "text": "Blackened crust\n\nBlackened crust je subžánr metalu, který v sobě kombinuje crust a black metal. Poprvé se objevil tento název v roce 1994 ve Viktorií.\nPrvní kapela, která tento subžánr hrála a dala mu název byla Black Kronstadt. V povědomí se tento název dostal v roce 1994 s nahrávkou Crimes of Capital, Crimes of the State. V teto nahrávce už se objevovali základní rysy blackened crustu, ale stále hodně převažovali punkové rysy. Díky silným punkovým rysům se tento název neuchytil, změna přišla až s kapelou Iskra, která v roce 2004 vydala nahrávku s názvem Iskra LP. Toto období se všeobecně uznává jako vznik blackened crustu. Po tomto období se objevovaly další kapely které hrály blackened crust.\n\nTento styl hudby začaly používat i některé black metalové kapely jako např. Darkthrone ale texty zůstali klasický black metalové. Daniel Ekeroth v roce 2008 napsal\n\nPro blackened crust je typické black metalové aranžmá které je doplněno o punkové riffy. Ve zpěvu se používá growling nebo screaming, celkový zvuk zní podobně mrazivě jako v black metalu.\nOdlišnost oproti black metalu je v textech které jsou spojené s anarchismem stejně jako v anarcho-punku. Ústředními tématy textu jsou antikapitalismus, antifašismus, ekologie a sociální témata (rasismus, homofobie, sexismus apod.).\n\nZde je menší výběr kapel které hrají blackened crust.\n\n"}
{"id": "1252646", "url": "https://cs.wikipedia.org/wiki?curid=1252646", "title": "Fontoy", "text": "Fontoy\n\nFontoy je francouzská obec v departementu Moselle v regionu Grand Est. V roce 2013 zde žilo 3 036 obyvatel.\n\nObec leží u hranic departementu Moselle a departementem Meurthe-et-Moselle. Sousední obce jsou: Algrange, Angevillers, Boulange, Havange, Knutange, Lommerange, Neufchef, Nilvange a Sancy (Meurthe-et-Moselle).\n\n\"Počet obyvatel\"\n\n\n"}
{"id": "1252647", "url": "https://cs.wikipedia.org/wiki?curid=1252647", "title": "Farní sbor Českobratrské církve evangelické v Bučině", "text": "Farní sbor Českobratrské církve evangelické v Bučině\n\nFarní sbor Českobratrské církve evangelické v Bučině je sborem Českobratrské církve evangelické v Bučině. Sbor spadá pod Chrudimský seniorát.\n\nFarářem sboru je Libor Chaloupka, kurátorkou sboru Jana Šmögerová.\n\n\n"}
{"id": "1252648", "url": "https://cs.wikipedia.org/wiki?curid=1252648", "title": "Lommerange", "text": "Lommerange\n\nLommerange je francouzská obec v departementu Moselle v regionu Grand Est. V roce 2013 zde žilo 281 obyvatel.\n\nObec leží u hranic departementu Moselle a departementem Meurthe-et-Moselle. Sousední obce jsou: Avril (Meurthe-et-Moselle), Fontoy, Neufchef, Sancy (Meurthe-et-Moselle) a Trieux (Meurthe-et-Moselle).\n\n\"Počet obyvatel\"\n\n\n"}
{"id": "1252649", "url": "https://cs.wikipedia.org/wiki?curid=1252649", "title": "Locatelli", "text": "Locatelli\n\nLocatelli je italské příjmení. K jeho nositelům patří\n\n"}
{"id": "1252658", "url": "https://cs.wikipedia.org/wiki?curid=1252658", "title": "Szczepan Twardoch", "text": "Szczepan Twardoch\n\nSzczepan Twardoch (* 23. prosince 1979, Żernica, Pilchowice, Slezské vojvodství) je polský spisovatel a novinář.\n\nVystudoval sociologii a filozofii na Slezské univerzitě v Katovicích.\n\n\n\n"}
{"id": "1252664", "url": "https://cs.wikipedia.org/wiki?curid=1252664", "title": "Domenico Gallo", "text": "Domenico Gallo\n\nDomenico Gallo (1730, Benátky – kolem roku 1768, někdy se uvádí rok 1775) byl italský hudební skladatel a houslista období baroka. \n\nO Gallově životě je známo velmi málo. Belgický skaldatel a hudební vědec François-Joseph Fétis ve svém biografickém slovníku \"Biographie universelle des musiciens et bibliographie générale de la musique\" o něm napsal: \n\nNení však známo, odkud Fétis tyto informace čerpal. \n\nDomenico Gallo se věnoval především tvorbě duchovní hudby, k jeho dílům tohoto typu patří \"Stabat Mater\". Skládal však také houslové sonáty, symfonie a snad i houslové koncerty. \n\nNěkteré Gallovy triové sonáty a další skladby se dlouho připisovaly Pergolesimu, a to včetně těch, jimiž se později inspiroval Stravinský v baletu \"Pulcinella\".\n\nNavzdory Fétisově tvrzení se objevily některé Gallovy skladby v tištěné podobě:\n\nJako rukopisy se dochovaly další triové sonáty a církevní skladby. U některých skladeb je sporné, zda jsou dílem Domenica Galla z Benátke či z Parmy.\n"}
{"id": "1252668", "url": "https://cs.wikipedia.org/wiki?curid=1252668", "title": "Jacek Dehnel", "text": "Jacek Dehnel\n\nJacek Dehnel (* 1. května 1980, Gdaňsk) je polský spisovatel a překladatel.\n\nVystudoval polonistiku na Varšavské univerzitě. Jeho literární prvotinou bylo dílo \"Kolekcja\", avšak úspěch mu přinesla až roku 2006 vydaná \"Lala\". \n\n\n\n"}
{"id": "1252672", "url": "https://cs.wikipedia.org/wiki?curid=1252672", "title": "Piotr Paziński", "text": "Piotr Paziński\n\nPiotr Paziński (* 9. července 1973) je polský spisovatel.\n\nJe redaktorem židovského měsíčníku \"Midrasz\".\n\n\n\n"}
{"id": "1252674", "url": "https://cs.wikipedia.org/wiki?curid=1252674", "title": "Přepracované jaderné palivo", "text": "Přepracované jaderné palivo\n\nV jaderných elektrárnách se nejčastěji využívá palivo na bázi uranu s obohacením do 5% U. V běžném reaktoru (s elektrickým výkonem kolem 1000 MW) je přibližně sto tun tohoto paliva a zpravidla po roce či po roce a půl je část tohoto paliva (v závislosti na tří-, čtyř- pěti- nebo šestiletém palivovém cyklu) vyměněna za nové. Již použité palivo, které bylo vyjmuto z reaktoru, je umístěno do bazénu skladování, který zajišťuje stínění a odvod v palivu uvolňovaného zbytkového tepla. Toto palivo však není odpad, obsahuje totiž asi 1% štěpného U a plutonium vzniklé záchytem neutronů nejčastěji na U. Tyto prvky je možné z použitého paliva separovat a dále je využít právě pro výrobu přepracovaného jaderného paliva.\n\nPo několika letech v bazénech skladování vyhořelého jaderného paliva jsou palivové soubory uloženy do speciálních přepravních kontejnerů a dopraveny z elektrárny do přepracovacícho závodu. Po převzetí a kontrole je palivo rozmontováno na jednotlivé proutky (tyče) a ty jsou rozemlety a rozpuštěny v kyselině dusičné. Kyselina dusičná umožňuje oddělit palivové pokrytí ze zirkoniové slitiny od samotného paliva. Veškeré procesy jsou řízeny na dálku a operace provádějí pouze stroje. Jednotlivé složky použitého jaderného paliva jsou odděleny chemickými postupy. Takto vzniká relativně menší objem radioaktivních odpadů, které se dále zpravidla vitrifikují (zatavují do skla). Ze směsi se extrahuje zejména plutonium, které se dále používá pro výrobu MOX paliva. \n\nJedná se o jaderné palivo, které tvoří směs dvou oxidů (Mixed OXide) – oxid uraničitý a oxid plutoničitý. Uranová část se vyrábí nejčastěji z ochuzeného uranu, který zbývá jako vedlejší produkt při obohacování uranu. Plutoniovou složku je možné získat buď z nevyužitých jaderných hlavic na bázi plutonia či právě z použitého jaderného paliva. To, o jaké plutonium se jedná, charakterizuje zejména izotopické složení, které je u reaktorového plutonia rozmanitější. Výchozí surovinou pro výrobu MOX paliva jsou tak dva prášky – UO a PuO , ty se přesně naváží a poté se společně melou ve speciálních mlýnech ve fabrikačních závodech. Namletý prášek je poté možné doplnit různými aditivy, která mají za cíl modifikovat některé požadované charakteristiky paliva. Prášek je poté lisován do tzv. zelených (syrových) pelet, které jsou posléze sintrovány (spékány) za přesně stanovených podmínek – tlaků, teplot a časů. Sintrované pelety mají asi 95% teoretické hustoty (Pu,U)O a na závěr je již jen zbroušen jejich povrch na požadované rozměry a drsnost, načež jsou pelety závěrečně kontrolovány a nevyhovující kusy se recyklují. Pelety se poté nasouvají a hermeticky uzavírají do trubiček palivového pokrytí ze slitin zirkonia a následně jsou z nich montovány palivové soubory. \n\nMezi další možnosti přepracovaní patří např. technologie ADTT (urychlovačem řízená transmutační technologie). Použité palivo je vystaveno svazku neutronů, které pocházejí z urychlovače. Neutrony v palivu vytvářejí při jaderných reakcích materiál vhodný pro výrobu nových palivových souborů do energetických reaktorů. Takto je možné vyrábět jaderné palivo i z thoria. Výhodou této metody je možnost použití právě thoria, kterého je na zemi více než uranu, a také to, že dochází k významnému snížení nebezpečnosti jaderných odpadů (snížením množství izotopů s dlouhým poločasem přeměny). Tato technologie je však závislá na urychlovačích, které zatím nejsou natolik výkonné, a investiční náročnost je rovněž vysoká.\n\nPodobná je i myšlenka množivých reaktorů, které jsou schopné pracovat s vyšším tokem neutronů a přeměňovat uran 238 a thorium 232 na uměle vytvořené štěpné materiály (plutonium 239, resp. uran 233). Tyto materiály určené k přeměně jsou v množivých reaktorech umístěny v množivé zóně. Tato vize je jednou z možných cest reaktorů IV. generace. Nevýhodou je zde potenciální možnost využití množivých reaktorů k výrobě materiálu pro jaderné zbraně a celkově rizikovější provoz.\n"}
{"id": "1252675", "url": "https://cs.wikipedia.org/wiki?curid=1252675", "title": "IQ:60", "text": "IQ:60\n\nIQ:60 je havířovská hudební skupina založená v letech 1981/1982. Svůj styl sami nazývali punk&roll. Hráli asi 30 skladeb, z nichž nejznámější jsou hity jako Hrdina práce, Demagogie, Rodinná diktatura ad. 1. července 1988 ohlásili ve známé havířovské restauraci Tiskárna konec činnosti. V roce 2015 kapela ale dala v Havířově zase dohromady.\n\n"}
{"id": "1252680", "url": "https://cs.wikipedia.org/wiki?curid=1252680", "title": "Olga Grjasnova", "text": "Olga Grjasnova\n\nOlga Grjasnova (německy Olga Grjasnowa; rodným jménem Olga Olegovna Grjaznovová, ); * 14. listopadu 1984, Baku, Ázerbájdžánská SSR) je německy píšící spisovatelka původem z Ázerbájdžánu, žijící od roku 1996 v Německu.\n\nNarodila se jako dcera právníka a hudební pedagožky, do svých jedenácti let neovládala německý jazyk. Se svými rodiči hovoří stále rusky. Je provdaná za původem syrského, v Německu žijícího herce Ayhama Majida Agha, s nímž vychovává společnou dceru.\n\n\n\n"}
{"id": "1252681", "url": "https://cs.wikipedia.org/wiki?curid=1252681", "title": "Kaple (Ošerov)", "text": "Kaple (Ošerov)\n\nKaple v Ošerově je římskokatolická kaple neznámého zasvěcení v Ošerově, místní části obce Sedloňov, patřící duchovní správou do farnosti Bystré v Orlických horách. Je situována ve vzdálenosti asi 300 metrů od silnice Sedloňov – Deštné v Orlických horách, po její levé straně za křižovatkou na Kounov, u místní komunikace, na pozemku st. p.č. 247 v katastrálnín území Sedloňov. Vlastníkem kaple je obec Sedloňov.\n\nJednoduchá přizemní stavba obdélníkového až půlkruhového tvaru vystavěná zřejmě na počátku 19. století. Vrchní část je zděná z kamene. Střecha je sedlová. Podlaha je z betonových dlaždic s glazovaným povrchem.\n\nPravidelné bohoslužby se v kaplí nekonají.\n\n"}
{"id": "1252691", "url": "https://cs.wikipedia.org/wiki?curid=1252691", "title": "MIR.1200", "text": "MIR.1200\n\nMIR.1200 (Modernized International Reactor) je tlakovodní reaktor nabízený konsorciem firem ŠKODA JS a.s., Atomstrojexport a.s. a OKB Gidropress. Vychází z typu AES 2006 (VVER 1200) a navazuje na reaktory řady VVER.\n\nPo roce 2000 se objevuje několik projektů navazujících na technologii řady VVER. Především se jedná o několik různých modifikací projektu VVER 1200, z nichž dva projekty se dostaly až k realizaci. Ze dvou bloků VVER-1200/392M v Novovoroněžské elektrárně II byl první spuštěn v srpnu 2016, druhý je ještě ve výstavbě. Dále jsou ve výstavbě dva bloky VVER-1200/491 v Leningradské elektrárně. Pro evropský trh byl vypracován projekt MIR.1200 tak, aby odpovídal evropským bezpečnostním standardům a doporučením EUR a IAEA. Projekt MIR.1200 je nabízen k realizaci České republice, Maďarsku, Turecku, Vietnamu a Jordánsku.\n\nS postupným naplňováním doby životnosti jaderných elektráren s reaktory VVER 440 a prvními jednotkami VVER 1000 musí některé státy řešit náhradu za tyto jednotky. K těmto zemím patří i Česká republika, jejíž jaderná elektrárna Dukovany má v současnosti licenci do roku 2025 (2026, 2027, 2028 pro jednotlivé reaktory). Je jisté, že bude snaha prodloužit životnost elektrárny na dalších deset let a i více, pokud vydrží současný velmi dobrý technický stav zařízení, přesto je vhodné co nejdříve hledat náhradu – nové bloky by měly být v provozu v době vyřazení starých. To si Česká republika uvědomila a v roce 2012 bylo otevřeno výběrové řízení pro dostavbu Temelína-3 a 4, kde MIR.1200 byl jeden ze tří posuzovaných projektů. Došlo však ke zpožděním a v roce 2014 bylo výběrové řízení zrušeno. V červenci 2016 předala firma ČEZ dokumenty o vyhodnocení vlivu na životní prostředí pro umožnění výstavby nových bloků v areálu JE Dukovany. Očekává se, že se v blízké době znovu otevře výběrové řízení pro výstavbu nových bloků.\n\nKonstrukční řešení vychází z řady VVER. Jedná se o evoluční vývoj, kdy řada komponent je v zásadě podobná staršímu typu, ale s odstraněnými nedostatky nebo obsahující nové technické řešení. To umožňuje širší využití znalostí z provozu starších VVER při provozu nového bloku.\n\nPrimární okruh má 4 smyčky a obsahuje reaktor, 4 horizontálně umístěné parogenerátory (typu PVG-1000MKP), 4 hlavní cirkulační čerpadla (typu GCNA-1391) a systém kompenzace objemu. Z bezpečnostních systémů sem patří například pasivní systém havarijního dochlazování aktivní zóny a systém havarijního odběru plynů. V primárním okruhu je tlak 16,2 MPa a průtok 86000 m/hod. Vstupní teplota vody v primárním okruhu je 298,2 °C a výstupní 328,9 °C.\n\nSekundární okruh tvoří parogenerátory, turbína, kondenzátory, systém nízkotlakého a vysokotlakého přihřívání zkondenzované vody, napájecí a kondenzátní čerpadla. Parogenerátor má výkon 1602 tun páry za hodinu. Turbína se skládá z jednoho vysokotlakého a čtyř nízkotlakých dílů. Pára vystupuje z parogenerátoru pod tlakem 7 MPa, její suchost je nižší než 0,2 %.\n\nObecně lze bezpečnostní systémy jaderných elektráren dělit na aktivní a pasivní. Aktivní systémy vyžadují zásah operátora nebo řídícího systému k uvedení do provozu a vyžadují přísun energie k chodu. Jedná se například o nouzová čerpadla, nebo dieselgenerátory. V současnosti se při projektování jaderné elektrárny dává důraz na systémy pasivní, které nevyžadují přísun energie a často ani impulz k uvedení do provozu. Za pasivní bezpečnostní systémy lze označit fyzické bariéry bránící úniku radioaktivních látek (matrice paliva, pokrytí paliva, primární okruh, kontejnment) a systémy využívající přírodní zákony namísto napájení. Vlastnosti přirozené cirkulace tekutin lze využít pro dochlazování v případě výpadku čerpadel, gravitaci lze využít například pro pád bezpečnostních tyčí.\n\nBezpečnostní systémy projektu MIR.1200 využívají aktivních i pasivních principů. Při řízení havárií nemusí operátor v prvních 30 minutách zasahovat. Systémy jsou projektovány tak, aby v případě vážné havárie udržely bezpečný stav primárního okruhu bez nutnosti zásahu operátora po dobu 24 hodin. Rezervy vody v areálu vydrží dodávat vodu do parogenerátorů minimálně 72 hodin. Díky použitým bezpečnostním systémům není nutné evakuovat obyvatelstvo žijící v blízkosti elektrárny ani v případě těžké havárie. Zejména mezi pasivními systémy jsou nová technická řešení, která mohou výrazně zmírnit průběh případné havárie – systém pasivního odvodu tepla, dvojitá ochranná obálka a lapač roztavené aktivní zóny.\n\nSystém pasivního odvodu tepla (SPOT) zajišťuje odvod tepla z parogenerátorů a z ochranné obálky v případě úplné ztráty elektrického napájení (black-out). Současné elektrárny mají několik záložních dieselgenerátorů pro pokrytí vlastní potřeby elektrické energie. V případě, že tyto dieselgenerátory nejsou z nějakého důvodu k dispozici, přebírá úlohu dochlazování u projektu MIR.1200 systém SPOT. Pozn.: ztráta napájení a dieselgenerátorů způsobila havárii v jaderné elektrárně Fukušima, kde další systémy pro odvádění tepla nebyly instalovány.\n\nSystém SPOT využívá přirozené cirkulace tekutin, kdy teplejší médium z parogenerátoru/obálky proudí do nádrže havarijního odvodu tepla, kde se chladí a kondenzuje. Odtud se potom vrací zpět do parogenerátoru/výměníku.\n\nDvojitá bezpečnostní obálka (kontejnment) zajišťuje ochranu elektrárny před vnějšími vlivy a okolní prostředí před vnitřními vlivy. Vnitřní část tvoří válcová konstrukce z předepjatého betonu s polokulovou kupolí. Vnitřní povrch je pokryt ocelovou vystýlkou. Vnější část je válcovitá, postavená ze železobetonu. Ochranná obálka odolá povětrnostním vlivům i nárazu vojenského nebo velkého civilního letadla. Vnější rozměry obálky jsou 51,6 m v průměru a 70,2 m na výšku. Mezi vnitřní a vnější částí obálky je systém čištění vzduchu od radioaktivních látek a aerosolů.\n\nLapač roztavené aktivní zóny „Lovuška“ je umístěn v šachtě pod tlakovou reaktorovou nádobou. V případě roztavení paliva a protavení dna reaktorové nádoby zachytává taveninu (tzv. corium) a chrání základní betonovou konstrukci před teplotními vlivy. Teplo z taveniny lze pak odvést pomocí vodního chlazení.\n\nPoznámky k hodnotám v tabulce:\n"}
{"id": "1252694", "url": "https://cs.wikipedia.org/wiki?curid=1252694", "title": "Sieraków (gmina Przyrów)", "text": "Sieraków (gmina Przyrów)\n\nSieraków je vesnice v Polsku ve Slezském vojvodství, okres Częstochowa, gmina Przyrów.\n\nVesnice se nachází v jižní části gminy Przyrów. Charakter vesnice je zemědělsko lesní.\n\nVe vesnici v 17. století byl hamr, který patřil velkému korunnímu hejtmanovi Mikuláši Wolskému (Mikołaj Wolski). Po jeho smrti, vzhledem k chybějícím dědicům, hamr zanikl.\n\nV letech 1975–1998 vesnice byla pod správou vojvodství Čenstochovice.\n\nV roce 2008 žilo ve vesnici 242 obyvatel.\n\nV roce 2011 ve vesnici žilo 238 obyvatel (123 mužů a 115 žen).\n"}
{"id": "1252706", "url": "https://cs.wikipedia.org/wiki?curid=1252706", "title": "Thieme-Becker", "text": "Thieme-Becker\n\nThieme-Becker je užívaná zkratka biografického slovníku umělců s názvem \"Allgemeines Lexikon der Bildenden Künstler von der Antike bis zur Gegenwart\". Lexikon nejprve připravovali kunsthistorici Ulrich Thieme a Felix Becker, starost o dílo poté převzal Hans Vollmer (ten také editoval časově navazující dílo pod názvem \"Allgemeines Lexikon der Bildenden Künstler des XX. Jahrhunderts\", obě díla bývají souhrnně nazývána Thieme-Becker-Vollmer).\n\nLexikon byl vydáván u Wilhelma Engelmanna (do roku 1911) a E. A. Seemanna v Lipsku v letech 1907–1950 v 37 dílech. Obsahuje 148 180 biografií od okolo 400 přispěvatelů z celého světa. Vollmerův doplněk pro 20. století vycházel v letech 1953–1962 u stejného nakladatele v šesti dílech. Od roku 1969 je vydáván \"Allgemeines Künstlerlexikon: Die bildenden Künstler aller Zeiten und Völker\", biografický projekt vycházející Thieme-Becker-Vollmera. Vydávání se dnes děje v digitální podobě a zajišťovali ho nakladatelé E. A. Seemann, K. G. Saur Verlag (od roku 1991) a doposud skupina Walter de Gruyter (od roku 2006).\n"}
{"id": "1252710", "url": "https://cs.wikipedia.org/wiki?curid=1252710", "title": "Sikinos", "text": "Sikinos\n\nSikinos (druhý pád \"Sikinu\") ( ) je řecký ostrov ve východní části souostroví Kyklady v Egejském moři. Spolu se čtyřmi neobydlenými ostrůvky tvoří stejnojmennou obec. Ostrov Sikinos má rozlohu 41,676 km² a obec 42,507 km². Nachází se 31 km severozápadně od ostrova Santorini, 47 km východně od Milu a 33 km jihozápadně od Naxu. Obec je součástí regionální jednotky Théra v kraji Jižní Egeis.\n\nV roce 2011 žilo v obci 273 obyvatel, přičemž většina obývala hlavní město Sikinos. Celý ostrov tvoří jednu obec, která se nečlení na obecní jednotky a komunity a skládá se přímo ze 2 sídel a 4 neobydlených ostrůvků. V závorkách je uveden počet obyvatel jednotlivých sídel.\n\n"}
{"id": "1252723", "url": "https://cs.wikipedia.org/wiki?curid=1252723", "title": "Odchlupení vlněného rouna", "text": "Odchlupení vlněného rouna\n\nOdchlupení vlněného rouna je technika intenzivního mykání, která se používá k odstranění hrubých vláken a nežádoucích příměsí z rouna ze srsti některých zvířat. Po odchlupení zůstávají v rounu jen jemná vlákna vhodná k výrobě příze. \nCelkem asi 40 tisíc tun vláken ročně ze srstí alpaky, lamy, guanaka, vikuně, kašmírské kozy, pygory, kašgory, velbloudů, jaků, bizonů a qiviutů (do této skupiny nepatří ovčí vlna) se dá použít k výrobě kvalitní příze teprve po odchlupení. \nkašmírská koza 30-40 %, velbloud 45 % , angorský králík 44 %, \nlama 40 %, guanako a vikuňa 50 % \nV chlupech ze srsti angorské kozy, alpaky a velblouda probíhá středem vlákna dřeň (dutý nebo částečně zaplněný kanálek). U části z nich nazývané \"kemp\" je dřeň křídově bílá a průměr kanálku přesahuje 60 % celkového průměru chlupu. Tento vlákenný materiál se nedá obarvit, na povrchu hotové textilie zůstávají světlé skvrny, je proto většinou nepoužitelný. \n\nStroj na odstraňování hrubých chlupů z vlákenného rouna byl vynalezen ve 2. polovině 19. století. \nModerní zařízení na odchlupování pracují na principu mykání. Podle údajů výrobce dosahují výkonu až 50 kg/hod se zárukou zbytku chlupů ve výsledné vlákenné pavučince maximálně 0,2 %. \n\nOdchlupení menších množství surových vln pro amatérské výrobce příze se nabízí za 20-50 USD / kg. \n\nNěkteré obzvlášť hodnotné vikuní vlny se odchlupují manuálně. Zde se počítá s výkonem zručného dělníka asi 1 kg vláken za 12 pracovních hodin. \n"}
{"id": "1252726", "url": "https://cs.wikipedia.org/wiki?curid=1252726", "title": "Rezső Seress", "text": "Rezső Seress\n\nRezső Seress (3. listopadu 1889 – 11. ledna 1968) byl maďarský hudební skladatel, kterého proslavila skladba „Smutná neděle“.\n\nSeress se narodil v Budapešti a živil se skládáním barových písní. Pocházel z židovské rodiny. Hrál na piano a vystupoval v barech a kabaretech v Budapešti. Skladba „Smutná neděle“ („Szomorú vasárnap“, text pochází od básníka László Jávora) z roku 1932 se stala Seressovou nejznámější skladbou, ale byla považována i za nejdepresivnější – traduje se, že několik lidí po poslechu skladby spáchalo sebevraždu.\n\nSám Seress dobrovolně ukončil svůj život – v roce 1968 skočil z okna svého bytu. Pád přežil, ale v nemocnici, kam byl po skoku z okna převezen, se následně udusil drátem.\n"}
{"id": "1252728", "url": "https://cs.wikipedia.org/wiki?curid=1252728", "title": "Scream Awards", "text": "Scream Awards\n\nThe Scream Awards byla filmová cena udělovaná každý rok snímkům natočeným v žánrech horor, sci-fi, fantasy a komiks. Ceremoniál vysílala stanice Spike TV, která cenu předávala první rok jako Spike TV Scream Awards. Od druhého ceremoniál se cena začala jednoduše nazývat Scream, například Scream 2009. Výkonní producenti show byli Michael Levitt, Cindy Levitt a Casey Patterson. Ceny byly po předávání v roce 2011 zrušeny, bez udání důvodu.\n\nDo nominací mohly být zahrnuty filmy natočené mezi obdobím ceremoniálů, které se vždy konaly v říjnu. Ceremoniál se natáčel v sobotu večer a vysílal se v úterý. Ne všechny ceny byly předané ve dvouhodinovém časovém slotu. V některých kategoriích jsou oznámeni rovnou vítězové, některé kategorie jsou zcela vynechané.\n\nPrvní ceremoniál se konal v divadle Pantages Theatre 7. října 2006. Od roku 2007 do roku 2010 se konal v losangeleském Greek Theatre. V roce 2011 se ceremoniál konala v studiích Universal Studios.\n\nKapely a zpěváci jako Ozzy Osbourne, Korn a My Chemical Romance vystoupili v živém vysílání.\n\nShow také zahrnovala světové premiéry trailerů k připravovaným filmům, televizním seriálům, videa ze zákulisí natáčení, nepovedených scén z filmů.\n\n"}
{"id": "1252729", "url": "https://cs.wikipedia.org/wiki?curid=1252729", "title": "Boulange", "text": "Boulange\n\nBoulange je francouzská obec v departementu Moselle v regionu Grand Est. V roce 2013 zde žilo 2 512 obyvatel.\n\nObec leží u hranic departementu Moselle a departementem Meurthe-et-Moselle. Sousední obce jsou: Aumetz, Beuvillers (Meurthe-et-Moselle), Fontoy, Havange, Sancy (Meurthe-et-Moselle) a Tressange.\n\n\"Počet obyvatel\"\n\n\n"}
{"id": "1252736", "url": "https://cs.wikipedia.org/wiki?curid=1252736", "title": "Bílé památky Vladimiru a Suzdalu", "text": "Bílé památky Vladimiru a Suzdalu\n\nBílé památky Vladimiru a Suzdalu (rusky \"Белокаменные памятники Владимира и Суздаля\") je souhrnný název, pod kterým UNESCO roku 1992 zaneslo na seznam světového dědictví středověké architektonické památky měst Vladimir a Suzdal a přilehlých obcí Bogoljubovo a Kidekša. Tyto objekty vznikaly ve 12. a 13. století z místního bílého vápence, jsou proto označovány za bílé či bělokamenné.\n\nNa seznam světového dědictví se tyto objekty dostaly jakožto mistrovské dílo lidského tvůrčího génia a významné doklady stavitelství Kyjevské Rusi 12. a 13. století. Jsou vynikajícím dokladem architektonického souboru, který ilustruje dané období lidské historie. Zvláště organizace UNESCO vyzdvihuje chrám Zesnutí přesvaté Bohorodice a chrám svatého Dmitrije ze Soluně ve Vladimiru.\n\nV následující tabulce je přehled památek, zahrnutých na seznam světového dědictví. Mezi další bělokamenné památky Vladimiru, Suzdalu a okolí, které se na seznam nedostaly, patří chrám Proměnění Páně v Pereslavlu-Zalesském (1152-1156), chrám svatého Jiří v Jurjevu-Polském (30. léta 13. století), Pokrovský klášter v Suzdalu a Kněžnin klášter ve Vladimiru (oba z počátku 16. století).\n"}
{"id": "1252737", "url": "https://cs.wikipedia.org/wiki?curid=1252737", "title": "Mario Aspa", "text": "Mario Aspa\n\nMario Aspa (18. října 1795 Messina – 14. prosince 1868 tamtéž) byl italský hudební skladatel.\n\nMario Aspa se narodil 18. října 1795 v Messině na Sicilii. Hudební nadání se projevilo již v raném věku. Sám se naučil hrát na cembalo a na varhany. Rodiče chtěli, aby se stal knězem. On však opustil seminář a oženil se Giuseppou La Rosa z vesnice Santo Stefano.\n\nV letech 1819–1820 debutoval jako skladatel několika oratorií a kantát. Jeho první opera měla premiéru v Messině, v divadle \"Teatro Munizione\". Úspěch opery ho povzbudil, aby odešel do Neapole a doplnil si hudební vzdělání na neapolské konzervatoři u Niccolò Antonia Zingarelliho. Po dokončení studia se stal učitelem kontrapunktu a skladby na \"Conservatorio di San Pietro a Majella\" (Regio Collegio di Musica). \n\nV roce 1829 se uskutečnila úspěšná premiéra dvouaktové opery \"Giovanni Bannier ossia L'assedio di Arolte\". Na základě tohoto úspěchu byl jmenován ředitelem královských divadel Teatro San Carlo a Teatro del Fondo. V této funkci působil až do roku 1848 a spřátelil se s předními italskými hudebníky té doby (Vincenzo Bellini, Gioacchino Rossini a Saverio Mercadante).\n\nSvůj největší úspěch zažil v roce 1843, kdy se na scéně Teatro Metastasio v Římě uskutečnila premiéra opery \"Paolo e Virginia\". Opera se hrála patnáct večerů po sobě, vždy při plném sálu a ovacích ve stoje. Diváci doprovodili skladatele s pochodněmi až domů. Krátce nato byl přijat za člena Akademie svaté Cecilie v Římě. \n\nV roce 1848 musel rezignovat na místo ředitele královských divadel, neboť on i jeho příbuzní se angažovali v revolučních událostech toho roku a po porážce revoluce se jeho situace stala neudržitelnou. Když mu navíc při epidemii cholery zemřely jeho dvě dcery, odstěhoval se do svého rodného města, stal se kapelníkem katedrály a vyučoval zpěv. \n\nZemřel v Messině 14. prosince 1868. Jeho dva synové, Rosario a Saro, se stali rovněž hudebními skladateli.\n\n\n\n"}
{"id": "1252763", "url": "https://cs.wikipedia.org/wiki?curid=1252763", "title": "Dmitrij Syčev", "text": "Dmitrij Syčev\n\nDmitrij Jevgeňjevič Syčev (standardním přepisem \"Dmitrij Syčov\", \" Дми́трий Евге́ньевич Сычёв\", * 26. října 1983 Omsk) je ruský fotbalista, hrající na pozici útočníka nebo ofenzivního záložníka.\n\nV lednu 2002 přestoupil z druholigového Spartaku Tambov do FK Spartak Moskva, kde na sebe upozornil šesti brankami na Poháru Společenství nezávislých států a byl pro svůj talent přirovnáván k Michaelu Owenovi. Již v osmnácti letech byl povolán do reprezentace a startoval na mistrovství světa ve fotbale 2002, kde skóroval v utkání proti Belgii a získal za své výkony uznání odborníků. Po šampionátu způsobil skandál, když svévolně odešel ze Spartaku a byl potrestán čtyřměsíčním zákazem činnosti, poté podepsal zároveň smlouvu s FK Dynamo Kyjev i s francouzským Olympique de Marseille. Nakonec odešel do Marseille, kde se však v konkurenci Didiera Drogby a Mida neprosadil do základní sestavy a od roku 2004 hrál za FK Lokomotiv Moskva. Startoval na mistrovství Evropy ve fotbale 2004, v tomto roce také vyhrál s Lokomotivem ruskou ligu a stal se fotbalistou roku, v roce 2005 vyhrál Pohár SNS a v roce 2007 Ruský fotbalový pohár. Na mistrovství Evropy ve fotbale 2008 získal s ruským týmem bronzovou medaili. V roce 2012, kdy se trenérem Lokomotivu stal Slaven Bilić, byl Syčev vyřazen z kádru a odeslán na hostování, naposledy působil v roce 2015 v kazašském Okžetpes FK, od té doby je bez angažmá.\n\n"}
{"id": "1252774", "url": "https://cs.wikipedia.org/wiki?curid=1252774", "title": "Paul Cambon", "text": "Paul Cambon\n\nPierre Paul Cambon (20. ledna 1843 Paříž – 29. května 1924 Paříž) byl francouzský diplomat, jeden z architektů britsko-francouzské Srdečné dohody, který posléze přispěl také ke vzniku britsko-ruské smlouvy roku 1907.\n\nPaul Cambon vystudoval práva na univerzitách v Oxfordu, Cambridge a v Edinburghu a po úspěšném absolutoriu (1870) působil jako tajemník budoucího politika Julese Ferryho, který byl tehdy starostou Paříže.\n\nSvou diplomatickou kariéru zahájil roku 1882 v Tunisku, kde zastával nejprve pozici vyslance a následně post generálního rezidenta. V srpnu roku 1886 byl jmenován francouzským velvyslancem v Madridu, odkud se posléze roku 1890 přesunul na post francouzského velvyslance do Konstantinopole. Dne 8. prosince 1898 byl jmenován francouzským velvyslancem v Londýně, kde nahradil barona de Courcela. Na této pozici Cambon působil až do roku 1920.\n\nCambon byl blízkým přítelem francouzského ministra zahraničí Théophila Delcassé.\nSpolečně se svým bratrem Julesem a francouzským velvyslancem v Římě Camillem Barrerem tvořili tito muži diplomatický triumvirát, o který se Delcassé mohl v době svého působení na Quai d´Orsay opírat.\n\nRoku 1883 stál Paul Cambon společně s Pierrem Foncinem u vzniku Alliance française.\n\nJeho bratr Jules Cambon byl také významným diplomatem, a významné diplomatické posty zastával rovněž jeho syn Henri Cambon.\n\n"}
{"id": "1252776", "url": "https://cs.wikipedia.org/wiki?curid=1252776", "title": "Zemědělské sídlo", "text": "Zemědělské sídlo\n\nZemědělské sídlo (rusky \"aгрогородок\", agrogorodok; bělorusky \"aграгарадок\", ahraharadok) je oficiální typ venkovského sídla v Bělorusku, který byl zaveden zákonem „O administrativně-územním členění a postupů řešení otázek administrativně-územní struktury Běloruské republiky“. Zákon definuje zemědělské sídlo jako dobře vyvinuté venkovské sídlo s průmyslovou a sociální infrastrukturou s cílem zajistit sociální standardy pro populace žijící v územním celku a v okolních oblastech.\n\nZákon dále říká, že v případě, kdy selsovět má zemědělské sídlo, musí být jeho správním střediskem právě zemědělské sídlo. Pokud existuje více než jedno zemědělské sídlo, centrum selsovětu je přiřazeno Okresní rady sněmovny.\n"}
{"id": "1252777", "url": "https://cs.wikipedia.org/wiki?curid=1252777", "title": "Svatý Jeroným ve studovně (Albrecht Dürer)", "text": "Svatý Jeroným ve studovně (Albrecht Dürer)\n\nSvatý Jeroným ve studovně (1514) patří do trojice mistrovských a technicky nejdokonalejších mědirytů, které Albrecht Dürer vytvořil v letech 1513–1514. Sbírka grafiky a kresby Národní galerie v Praze vlastní jeden z prvních otisků z původní desky.\nMědiryt, otisk \"a\", s grátkem, velikost 240 x 184 mm, papír bez filigránu. Inv. č. R 29932.\n\nDürer vyryl monogram a datum na destičku ležící vpravo na podlaze. List pocházející ze sbírky F. A. Borovského byl zakoupen od jeho syna Jiřího roku 1950. Dürer vytvořil několik grafických listů se sv. Jeronýmem – první jako dřevořez roku 1492 na své cestě v Basileji. Této mědirytové desce předcházela kresba (1511) a stranově převrácený dřevořez (1511, Pinacoteca Ambrosiana). Roku 1521 namaloval Dürer deskový obraz se sv. Jeronýmem, k němuž jako předlohu použil svou kresbu hlavy starce.\n\nBěhem druhé cesty do Benátek a Bologne (1505–1507) se Dürer seznámil se zásadami perspektivní stavby prostoru a vytvořil zde svou první štětcovou malbu v italském duchu - Růžencovou slavnost. Roku 1512 se stal dvorním malířem císaře Maxmiliána I., kterého si idealizoval jako křesťanského rytíře, který ovládne svět a nastolí spravedlnost. Krátce nato vytvořil svou slavnou trojici grafických listů se světskými a mravně filosofickými náměty, které definitivně překonávaly odkaz středověku.\n\nPrvní z nich, \"Rytíř, Smrt a Ďábel\" (1513) shrnuje smysl knihy Erasma Roterdamského \"Příručka křesťanského bojovníka\" (Enchiridion militis Christiani) a zosobňuje stoicko-osvícenský ideál neochvějného muže, který míří za ideálem Lidskosti a Humanity a nedbá svodů ďábla ani nebezpečí smrti. K překonání středověku slouží i další cesty – jednou je Jeroným jako předobraz učence filosofujícího o věcech lidských v tiché pracovně, druhou je výzkum a dobývání tajemství přírody. Rytina s názvem \"Melancholie I\" (1514) tvoří protějšek k Jeronýmovi. Je mnohovýznamovou alegorií a oslavou geometrie, která pozdvihuje renesančního umělce ze stavu nesvobodných řemesel na úroveň svobodných filosofujících a myslitelských umění.\n\nDruhý list v pořadí, \"Svatý Jeroným ve studovně\" (1514), zosobňuje raně křesťanský demokratismus a smysl pro právo a mravní svědomí. Překladatel bible Svatý Jeroným byl oblíbeným světcem v humanistických kruzích (E. Rotterdamský), mezi Dürerovými přáteli (Willibald Pirckheimer) i reformátory z okruhu Martina Luthera. Imponovala jim jeho vzdělanost i schopnost askeze. Dürer ho zobrazil jako učence se svatozáří a obvyklými atributy – kardinálským kloboukem na stěně, lebkou a přesýpacími hodinami jako symboly pomíjivosti lidského života, krucifixem a lvem. V jeho podání je Jeroným předobrazem niterného hloubání, které o několik let později vyvolalo reformační hnutí. Ležící pes je alegorickým zobrazením věrnosti, ale je přítomen i na grafickém listu \"Melancholie I\", který tvoří protějšek k Jeronýmovi.\n\nDíky dokonalé perspektivě zobrazeného interiéru chybí pozorovateli odstup a má pocit, že přímo vstupuje do pracovny. Iluze světla pronikajícího oknem a vytvářejícího odraz na stěně a různé drobnopisné detaily řadí tento mědiryt k technicky nejdokonalejším Dürerovým dílům. Roku 2012 byl list \"Svatý Jeroným ve své studovně\" vydražen na aukci Sotheby´s za 181,250 britských liber.\n"}
{"id": "1252779", "url": "https://cs.wikipedia.org/wiki?curid=1252779", "title": "Hanácký župní přebor 2000/01", "text": "Hanácký župní přebor 2000/01\n\nV soubojích 10. ročníku Hanáckého župního přeboru 2000/01 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 2000 a skončil v červnu 2001.\n\n\nZdroj: \n\nPoznámky:\n\n"}
{"id": "1252783", "url": "https://cs.wikipedia.org/wiki?curid=1252783", "title": "Římskokatolická farnost Hoštejn", "text": "Římskokatolická farnost Hoštejn\n\nŘímskokatolická farnost Hoštejn je územní společenství římských katolíků v děkanátu Zábřeh s farním kostelem svaté Anny.\n\nFarní kostel je v Hoštejně připomínán již roku 1350, zanikl však později v 15. století zároveň s hradem. Teprve v 18. století zde byla postavena kaple svaté Anny, která byla v roce 1815 (podle novějších údajů historiků umění v roce 1869) přestavěna na filiální kostel. V roce 1892 byla při kostele obnovená fara.\n\nAdministrátorem excurrendo je od roku 2003 R. D. Mgr. Jaroslav Přibyl.\n\nKaždoročně se ve farnosti koná tříkrálová sbírka, v roce 2016 se při ní vybralo v Hoštejně 12 179 korun.\n\nPro farnost, stejně jako další farnosti děkanátu Zábřeh vychází každý týden Farní informace.\n\n"}
{"id": "1252784", "url": "https://cs.wikipedia.org/wiki?curid=1252784", "title": "Hanácký župní přebor 2001/02", "text": "Hanácký župní přebor 2001/02\n\nV soubojích 11. ročníku Hanáckého župního přeboru 2001/02 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 2001 a skončil v červnu 2002.\n\nJednalo se o zatím poslední ročník Hanáckého župního přeboru. Po sezoně došlo k reorganizaci soutěží (župy → kraje) a v dalším ročníku se hrál již Přebor Olomouckého kraje.\n\n\nZdroj: \n\nPoznámky:\n\n"}
{"id": "1252788", "url": "https://cs.wikipedia.org/wiki?curid=1252788", "title": "Mittelndorf", "text": "Mittelndorf\n\nMittelndorf je vesnice, místní část velkého okresního města Sebnitz v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nPrvní písemná zmínka pochází z roku 1446, kdy byla vesnice zmiňována jako \"Mytelsdorff\". Založena byla během velké kolonizace jako lesně-lánová ves. Od roku 1889 zde působí dobrovolný hasičský sbor. V roce 1974 se samostatná obec Mittelndorf spolu se sousedním Altendorfem sloučila s Lichtenhainem. Od roku 1994 byl Mittelndorf součástí nové obce Kirnitzschtal. Ta existovala až do 1. října 2012, kdy byla začleněna do velkého okresního města Sebnitz.\n\nMittelndorf se nachází v oblasti Saského Švýcarska. Na severu jej lemuje říčka Sebnice, na jihu pak Křinice. Jejím údolím prochází tramvajová trať Kirnitzschtalbahn spojující Bad Schandau s Lichtenhainským vodopádem. Podél Sebnice vede železniční trať Budyšín – Bad Schandau, na které je severně od vesnice umístěna zastávka Mittelndorf. Podél řeky Sebnice se rozkládá evropsky významná lokalita Lachsbach- und Sebnitztal. Nejvyšším bodem vesnice je Birkenberg (352 m n. m.).\n\n\n"}
{"id": "1252789", "url": "https://cs.wikipedia.org/wiki?curid=1252789", "title": "Loreto (region)", "text": "Loreto (region)\n\nLoreto je jeden z 25 regionů (dříve departementů), na které se dělí republika Peru. Nachází se na severovýchodě země v povodí Amazonky, hraničí s Ekvádorem, Kolumbií a Brazílií. S rozlohou 368 851 km² je největší peruánskou administrativní jednotkou, žije v něm však pouze okolo jednoho milionu obyvatel. Hlavním městem je Iquitos, kde žije téměř polovina populace.\n\nPodnebí je horké a vlhké, krajina je rovinatá a převážně pokrytá pralesem, velkou část území zaujímají bažiny. Protékají jí řeky Marañón a Ucayali, které se v Iquitosu stékají a vytvářejí Amazonku, a jejich přítoky Tigre, Napo, Putumayo a Javari. Nachází se zde největší peruánská přírodní rezervace Pacaya-Samiria. Obyvatelé se živí převážně těžbou dřeva, sběrem kaučuku a zemědělstvím: pěstuje se maniok jedlý, plantainy, citrony, fazole a rýže, významný je rybolov.\n\nPůvodními obyvateli jsou indiánské kmeny Aguano, Amahuaca, Omagua a Urarina. V roce 1542 sem pronikl proti proudu Amazonky Francisco de Orellana. Působili zde jezuitští misionáři, kteří oblast pojmenovali podle italského mariánského poutního místa Loreto. Departamentem v rámci Peru se Loreto stalo v roce 1866, kdy bylo odděleno od departementu San Martín. Příliv bílých přistěhovalců nastal v osmdesátých letech 19. století v souvislosti se sběrem kaučuku.\n\nRegion Loreto se dělí na osm provincií a 52 distriktů. Provincie jsou:\n\n"}
{"id": "1252797", "url": "https://cs.wikipedia.org/wiki?curid=1252797", "title": "Mistrovství světa v půlmaratonu", "text": "Mistrovství světa v půlmaratonu\n\nMistrovství světa v půlmaratonu je šampionát v půlmaratonu a poprvé se uskutečnilo v roce 1992 v Newcastlu.\n\nOd roku 1992 se pořádalo každoročně, pořadatelem je Mezinárodní asociace atletických federací (IAAF).\nMistrovství bylo v letech 2006 a 2007 nahrazeno Mistrovstvím světa v silničním běhu, ale v roce 2008 se vrátilo ke svému původnímu názvu. Od roku 2010 se pořádá každý druhý rok.\n"}
{"id": "1252802", "url": "https://cs.wikipedia.org/wiki?curid=1252802", "title": "Österreichisches Biographisches Lexikon 1815–1950", "text": "Österreichisches Biographisches Lexikon 1815–1950\n\nÖsterreichisches Biographisches Lexikon 1815–1950 (ÖBL) je biografický slovník připravovaný od roku 1945 Rakouskou akademií věd. Slovník navazuje na \"Biographisches Lexikon des Kaiserthums Oesterreich\" Constantina von Wurzbacha, který zpracoval rakouskou národní biografii osob žijících v období 1750–1850, ÖBL se zaměřuje na biografie osob žijících zejména v období 1815 a 1950.\n\n\n"}
{"id": "1252803", "url": "https://cs.wikipedia.org/wiki?curid=1252803", "title": "Kovy (youtuber)", "text": "Kovy (youtuber)\n\nKarel Kovář (* 11. září 1996 Pardubice), známý jako Kovy, je český youtuber, vloger, moderátor a v minulosti také let's player. Přezdívka Kovy se odvíjí od jeho příjmení. V současnosti (v roce 2020) má na svém hlavním YouTube kanále (Kovy) přes 785 tisíc odběratelů. Jeho dosud nejsledovanějším videem je parodie na píseň „\"Despacito\"“, která přesáhla hranici 10 milionů zhlédnutí. V roce 2019 účinkoval v 10. řadě televizní taneční soutěže \"StarDance …když hvězdy tančí\", kde vypadl v semifinále. Umístil se tak celkově na 4. místě.\n\nNarodil se a vyrůstal v Pardubicích, kde také absolvoval základní školu a Gymnázium Dašická. V roce 2016 odmaturoval z dějepisu a základů společenských věd a později v témže roce se přestěhoval do Prahy za studiem Fakulty sociálních věd Univerzity Karlovy v oboru marketingové komunikace a PR. Po třech semestrech ovšem studium na škole ukončil, protože ho tento obor tolik nenaplňoval a chtěl se naplno věnovat YouTube a jiným projektům.\n\nV knize \"Ovšem\" vydané na podzim 2017 se veřejně přihlásil k tomu, že je homosexuál.\n\nNa YouTube má v současnosti čtyři kanály, z toho na jeden pravidelně přidává videa. Hlavním je kanál Kovy, dříve to byl kanál Gameballcz. \n\nOd ostatních českých youtuberů se liší tím, že probírá aktuální společenská témata, politiku, odvrácenou stranu sociálních sítí či například nebankovní půjčky. Jeho tvorba se zakládá na infotainmentu (propojení informací a zábavy, které má většinou za cíl vzbudit určité emoce) a pomocí videí se snaží bořit předsudky ve společnosti.\n\nV roce 2016 dostal ocenění Bloger roku. Časopisem \"Forbes\" byl označen za 17. nejvlivnějšího Čecha na sociálních sítích v roce 2016 a poté se v roce 2017 objevil na dvacátém místě žebříčku „30 pod 30“, uvádějícím 30 nejtalentovanějších Čechů ve věku pod 30 let vybraných tímto časopisem.\n\nV roce 2017 dostal jako jeden ze tří mladých youtuberů (dalšími byli Abdel en vrai z Belgie a Diana zur Löwen z Německa) možnost vyzpovídat předsedu Evropské komise Jeana-Clauda Junckera a položit mu otázky, které ho zajímají. Kovy se Junckera vyptával na migrační krizi, vztah Evropské unie s Tureckem, nákladné přesuny jednání Evropského parlamentu mezi Bruselem a Štrasburkem a komunikaci EU s mládeží. V roce 2017 také vydal knihu nazvanou \"Ovšem\". Jedná se o soupis autobiografie, příběhů, básní a především proslavení díky YouTube.\n\nDne 5. ledna 2014 si na YouTube založil osobní účet s názvem Kovy s úmyslem natáčet zde vlogy, tematická videa a sketche, které sem také začal pravidelně vydávat. Natočil též několik videí s kamarády Tomášem a Martinem Carevem z YouTube kanálu Jmenuju se Martin. Pravidelně cestuje do rozmanitých zemí světa, odkud sestříhává cestovací vlogy; v roce 2016 se například vydal s youtubery Pedrem, Martinem a Housem do Spojených států amerických a na podzim do Íránu a v únoru roku 2017 s Martinem do Kapského Města. V současnosti vydává na kanálu Kovy každou neděli tzv. „Kovyneděli“: tematický vlog na různá odlehčenou formou zpracovaná aktuální témata, o kterých si přeje informovat mladou generaci. Říká, že vytvoření jednoho videa mu zabere dvanáct až patnáct hodin. Na konci roku 2016 dosáhl na tomto kanále 400 tisíc odběratelů, v červenci o rok později pak 500 tisíc a v říjnu téhož roku 600 tisíc odběratelů.\n\nJiž od dětství Kovy s kamarádem Tomášem natáčel různá videa. Dne 16. června 2012 si spolu založili YouTube let's play kanál Gameballcz, na kterém ze začátku ve videích ani jeden nevystupovali a vydávali let's playe ze hry Minecraft. Tomáš se po čase z tohoto kanálu odpojil a Kovy zde natáčel let's play videa o dalších hrách, jako například Bioshock Infinite, Settlers, SimCity, Stronghold 2, Stronghold Crusader, Hitman, Mafia II či The Sims 4. Později Kovy začal přecházet na jiný typ videí; přestože i nadále točil let's play videa, na Gameballcz se začaly objevovat také různé sestřihy nejlepších okamžiků youtuberů jako Minecrafak nebo Wedry či parodie na minecraftový server Majnuj.cz. Dne 16. června 2014, dva roky po svém založení, překonal kanál Gameballcz hranici 100 000 odběratelů. Kovy se zde stále častěji věnuje parodiím různých témat a osob – jasnovidců Jolandy a Vlastíka Plamínka, kuchařských pořadů Ládi Hrušky a Haliny Pawlowské, televize Ezo.tv, AZ-kvízu nebo pořadu Prostřeno. Dále se začal zabývat politickými tématy a kauzami, které shrnuje do krátkých vtipných videí, a vytvořil třináctidílnou sérii, jež nese název Prasátko Slezina a paroduje seriál pro děti Prasátko Pepina.\n\nDne 8. února 2014 Kovy založil (s největší pravděpodobností) externí kanál \"Nejlepší okamžiky\" pro stejnojmennou sérii, která byla dříve kvůli autorským právům z kanálu Gameballcz stažena na žádost společnosti Central European Media Enterprises, která provozuje českou televizi Nova. Nahrál zde během několika dnů čtyři díly pořadu Nejlepší okamžiky. Poslední díl byl na základě autorských práv zablokován společností Mediengruppe RTL Deutschland.\n\nTento kanál Kovy založil dne 22. června 2017. Vydal na něj tři anglická videa jako experiment, potom však videa točit přestal a rozhodl se pokračovat na kanálu Kovy.\n\nV roce 2016, 2017 a 2018 vyhrál ocenění videobloger roku v anketě Czech Blog Awards (od roku 2018 pod názvem Czech Social Awards). V listopadu 2019 zvítězil v téže anketě v kategorii fair play.\n\nDo roku 2019 působil jako jeden z moderátorů v interaktivní talk show s názvem \"V centru\" na Televizi Seznam.\n\nNa začátku roku 2019 navázal spolupráci se společností Člověk v tísni, s níž připravil pětidílnou sérii \"Kovyho mediální ring\". Jedná se o edukační videa v rámci programu Jeden svět na školách, v nichž se Kovy věnuje tématu mediální gramotnosti.\n\nV dubnu 2019 se stal delegátem Fóra mládeže OSN za Česko. V dubnu 2019 byl také navržen poslancem Tomášem Martínkem (z Piráti) na státní vyznamenání. \n\nV červnu 2019 jako jeden z hostů vystoupil na demonstraci proti premiérovi Andreji Babišovi – Je to na nás! Tato demonstrace byla největší politickou protestní akci na území Česka od sametové revoluce v listopadu 1989 a zúčastnilo se jí přes čtvrt milionu lidí.\n\nV roce 2019 účinkoval v 10. řadě televizní taneční soutěže \"StarDance …když hvězdy tančí\", kde vypadl v semifinále. Umístil se tak celkově na 4. místě. Tančil společně s Veronikou Liškovou.\n\n\nKromě vlogů, kde Kovy rozebírá rozmanitá témata, od roku 2015 vydal několik hudebních videí zabývající se různými tématy. Zveřejňuje je na platformě YouTube a jsou k poslechu také na platformách Spotify či Apple Music.\n\n"}
{"id": "1252808", "url": "https://cs.wikipedia.org/wiki?curid=1252808", "title": "Jaroslav Hůlka (básník)", "text": "Jaroslav Hůlka (básník)\n\nJaroslav Hůlka (17. ledna 1899 Volyně – 4. května 1924 Volyně) byl český básník a prozaik.\n\nNarodil se 17. ledna 1899 ve Volyni. Jeho otec Josef Hůlka byl místní učitel. Ve Volyni vychodil obecnou školu a následně šel studovat na volyňskou řemeslnickou školu. V roce 1914 odešel studovat na reálku do Písku a v následujícím roce přestoupil na vyšší průmyslovku do Brna. Zde jej učil mj. básník Josef Holý. Bydlel zpočátku v Blansku a později v Brně. V roce 1919 po maturitě byl krátce dělníkem, kamelotem, úředníkem i novinářem. Před rokem 1920 publikoval v \"\"Besídce\"\" ostravského \"Dělnického deníku\" a v brněnské \"\"Rovnosti\"\". Později publikoval i v příloze \"\"Národní politiky\"\" a i jinde. V roce 1920 vstoupil Josef Hůlka do KSČ. Po návratu z Brna do Volyně zůstal nějakou dobu bez zaměstnání. Následně přijal zaměstnání u státní dráhy jako železniční úředník. Nejprve působil v letech 1920-1922 ve Strakonicích, pak následovaly Klatovy a od podzimu 1923 České Budějovice. V roce 1922 vstoupil Hůlka do Devětsilu a začal postupně publikovat v \"\"Rudém právu\"\", \"\"Proletkultu\"\" a \"\"Komunistickém kalendáři\"\". Ještě tento rok vyšla jeho povídková kniha s názvem Prokletí lidé a v následujícím roce triptych s názvem Vrah. Na jaře roku 1924 při návštěvě rodné Volyně byl postižen srdeční mrtvicí a Jaroslav Hůlka 4. května zemřel. Krátce po jeho smrti byla vydána sbírka jeho próz Přátelé a smíření. V roce 1960 mu byla odhalena pamětní deska na budově tehdejšího MNV ve Volyni, dílo sochaře Josefa Boháče.\n\n"}
{"id": "1252811", "url": "https://cs.wikipedia.org/wiki?curid=1252811", "title": "Makleja srdčitá", "text": "Makleja srdčitá\n\nMakleja srdčitá (\"Macleaya cordata\") je statná, okolo 2,5 metrů vysoká, vytrvalá bylina kvetoucí drobnými, načervenalými květy uspořádanými v dlouhých latách. Je jedním ze dvou druhů rodu makleja a ze své domoviny na Dálném východě, z Číny, Japonska a Tchaj-wanu, byla do Evropy a Severní Ameriky přivezena jako okrasná rostlina.\n\nRoste v hlubokých, výživných, lehčích půdách v řídkých listnatých lesích, houštinách, na neobdělávaných polích, na březích rybníků či vodních toků i podél cest. Vyskytuje se v nadmořské výšce do 800 m. Při pěstování v zahradách a parcích se občas dostává do volné přírody, kde vytrvává a rozšiřuje se. Středoevropskou zimu spolehlivě přečkává.\n\nStatná lodyha na podzim usychá a v květnu začíná rašit nová, při opožděných jarních mrazících někdy omrzne. Kvete od července do září a přes svou výšku se nevyvrací a nepotřebuje oporu. Preferuje polostín a mírně vlhké stanoviště, stejně dobře však roste na slunci. V nadzemní části jsou mléčnice a rostlina po poranění roní oranžově hnědý latex, které může vyvolat podráždění kůže.\n\nVytrvalá rostlina vysoká 2 až 3 metry, která má lodyhu přímou, šedozelenou, na bázi dřevnatějící, pevnou, lysou a dutou. Lodyha vyrůstá z mohutného oddenku a rozvětvuje se až nahoře v květenstvích, Je porostlá statnými listy s řapíky 5 až 15 cm dlouhými a s čepelemi v obryse široce vejčitými až okrouhlými, které mívají v průměru 15 až 25 cm a mají sedm až devět dlanitých, po obvodě zubatých laloků. Ve spodní části lodyhy jsou listy s dlouhým řapíky hustě nahloučené, výše mají řapíky kratší a rostouí střídavě. Na svrchní straně jsou tmavozelené, na spodní sivozelené a plstnaté. Na podzim se listy před opadem zbarví žlutě.\n\nNa lodyze vyrůstají 15 až 40 cm dlouhá, mnohokvětá latnatá květenství s postupně se rozvíjejícími drobnými květy na stopkách. Bělavá květní poupata kyjovitého tvaru jsou 1 cm dlouhá, korunní lístky nejsou vyvinuty. Čtyři kališní lístky velké 1 cm mají vejčitý tvar, na bází bývají vakovitě vyduté a jsou okrově až bronzově zbarvené. V květu bývá dvacet až třicet tyčinek, jejich nitky jsou stejně dlouhé jako žluté prašníky a po brzkém opadu kalichu zůstávají po dobu zrání plodu na květním lůžku jako bělavý chomáček. Vejčitý semeník asi 3 mm velký má kratičkou čnělku s dvoulaločnou bliznou. Ploidie druhu je 2 = 20.\n\nPlody jsou ploché, hnědé, stopkaté tobolky, v obryse obkopinaté a obvykle 25 × 5 mm velké. Obsahují čtyři až šest vejčitých, tmavě hnědých, do 2 mm velkých semen s mřížkovaným osemením.\n\nMakleja srdčitá je využívána hlavně jako záhonová trvalka. Vysazuje se ve skupinách nebo jako solitéra, je atraktivní svou neobvyklou mohutností a okrasná listem a květem. Na tak mohutné rostlině působí její vzdušné, téměř závojovité květenství velmi jemně a kontrastuje s celkovým zjevem. Vysazuje se také v pozadí jednostranných trvalkových záhonů neb jako jejich dominanta, je také vhodná do popředí dřevin a vyšších keřů. Používá se i k zaclonění nevhodných zdí či plotů. V zahradnických podnicích se rostliny rozmnožují rozdělením trsů nebo oddenky.\n\nTato dálněvýchodní bylina obsahuje ve všech částech protopinové alkaloidy, hlavně allokryptopin a protopin a kvarterní alkaloidy, např.sanguinarin, chelerythrin, makarpin a další. Zejména makarpin je intenzivně zkoumán pro možnost jeho využití při studiu buněčných struktur průtokovou cytometrií a fluorescenční mikroskopií. Další studie jsou však limitovány malou dostupností tohoto alkaloidu. Bylo zjištěno, že jeho vhodným zdrojem mohou být kořeny víceleté kultury makleje srdčité, které ho obsahují téměř 0,13 %.\n\nPodobné pěstební podmínky jako makleja srdčitá požaduje a také podobně vypadá i druhý druh rodu makleja maloplodá (\"Macleaya microcarpa\"). Ta je vzrůstem o něco menší, ve kvetení ranější, ve květu mívá jen osm až dvanáct tyčinek a její menší tobolka obsahuje jen jedno semeno.\n\nOba druhy se často kříží a vzniká neplodný hybrid (\"Macleaya x kewensis\"), který je běžně prodáván. Nebývá vyšší než 2 m a byly vyšlechtěny jeho kultivary s mnoha odstíny růžových a červených květů.\n\n"}
{"id": "1252816", "url": "https://cs.wikipedia.org/wiki?curid=1252816", "title": "Římskokatolická farnost Lubník", "text": "Římskokatolická farnost Lubník\n\nŘímskokatolická farnost Lubník je územní společenství římských katolíků v děkanátu Zábřeh s farním kostelem svatého Petra a Pavla.\n\nPrvní písemná zmínka o obci pochází z roku 1267. Fara je v obci uváděna už k roku 1350, kostel k roku 1344. V roce 1710 vyhořel dřevěný kostel, stavba nového proběhla roku 1835. Hřbitov byl zřízen roku 1909.\n\nAdministrátorem excurrendo je od roku 2003 R. D. Mgr. Jaroslav Přibyl.\n\nKaždoročně se ve farnosti koná tříkrálová sbírka, v roce 2016 se při ní vybralo v Lubníku 12 419 korun.\n\nPro farnost, stejně jako další farnosti děkanátu Zábřeh vychází každý týden Farní informace.\n\n"}
{"id": "1252817", "url": "https://cs.wikipedia.org/wiki?curid=1252817", "title": "Skupina sedmi koní v lese (Hans Baldung zv. Grien)", "text": "Skupina sedmi koní v lese (Hans Baldung zv. Grien)\n\nDřevořez Skupina sedmi koní v lese německého renesančního malíře Hanse Baldunga je jednou ze tří známých variant tohoto námětu, které umělec vytvořil roku 1534. Je součástí sbírky grafiky a kresby Národní galerie v Praze. \n\nDřevořez na tónovaném papíře, 215 x 330 mm, filigrán nečitelný. Signatura a datace BALDVNG, 1534 na destičce vpravo. Dar rytíře Vojtěcha Lanny Společnosti vlasteneckých přátel umění (26.7.1885). Inv. č. R 1161.\n\nHans Baldung byl jedním z nejnadanějších žáků Albrechta Dürera a jeho osobním přítelem. Skupinu bojujících hřebců, která později sloužila jako předloha k dřevorytům, nakreslil již roku 1531. V té době žili divocí koně v alsaských lesích a kresbou tedy pravděpodobně zaznamenal přímý osobní zážitek s jejich chováním v přirozeném prostředí. Kresbami koní ilustroval i modlitební knihu císaře Maxmiliána I.\nTento dřevořez zobrazuje složitou kompozici vzájemně propletených těl a nohou koní a působí dojmem reliéfu. \nBaldung byl plodný malíř portrétů (mj. Karla V., Maxmiliána I.), ale významnější jsou jeho grafické listy. Většina z téměř 500 dřevořezů, které vytvořila jeho štrasburská dílna, sloužila jako ilustrace knih. Zahrnují náboženská i profánní témata nebo ornamentální erby. Baldungových volných grafických listů je známo pouze asi 80. Byl jedním z prvních grafiků, kteří ovládli techniku šerosvitového dřevořezu.\n\nPatří mezi umělce, jejichž dílo má rysy určité výstřednosti, protože byl fascinován čarodějnictvím, nadpřirozenými jevy a erotickými náměty. Téma bylo charakteristické pro Štrasburg, kde se Baldung usadil roku 1509. Tamní humanisté čarodějnictví studovali, zatímco štrasburský biskup pronásledoval ženy obviněné z čarodějnictví. \n\n"}
{"id": "1252818", "url": "https://cs.wikipedia.org/wiki?curid=1252818", "title": "Přebor Olomouckého kraje 2002/03", "text": "Přebor Olomouckého kraje 2002/03\n\nV soubojích 12. ročníku Přeboru Olomouckého kraje 2002/03 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 2002 a skončil v neděli 22. června 2003 zbývajícími čtyřmi zápasy 28. kola (utkání 29. a 30. kola byla předehrána).\n\nJednalo se o první ročník Přeboru Olomouckého kraje, který navazoval na předešlých 11 ročníků Hanáckého župního přeboru. Před sezonou došlo k reorganizaci soutěží (župy → kraje).\n\n\nZdroj: \n\nPoznámky:\n\n"}
{"id": "1252819", "url": "https://cs.wikipedia.org/wiki?curid=1252819", "title": "Amaq", "text": "Amaq\n\nAmaq ( , Al-Amaq) je zpravodajská agentura. Podle \"The New York Times\" a expertů, funguje podobně jako oficiální mediální aparát tzv. Islámského státu, ale samotný Islámsky stát tuto agenturu nepřiznává jako svojí.\n\nProhlášení a zprávy, které agentura Amaq zveřejňuje, často přejímají západní mainstreamová média. Nezisková skupina SITE Intelligence Group je někdy překládá do angličtiny.\n\nExperti jako Charlie Winter z Transcultural Conflict and Violence Initiative nebo Rita Katzová z SITE Intelligence Group potvrdili, že Amaq je navázaný na Islámsky stát a funguje obdobně jako státní tisková agentura. Toto tvrzení potvrzuje i velmi rychlá reakce agentury na události, v kterých Islámsky stát figuroval.\n\nMnoho expertů si všimlo rozdílu mezi oficiálními zprávami Islámského státu např. v časopise Dabiq a zprávami agentury Amaq, které jsou neutrálnější.\n\nAmaq se poprvé objevil v roce 2014, když se rozpoutaly první boje o Kobani. První zprávy se šířily přímo od bojovníku Islámského státu pomocí šifrovaných zpráv s klíčovým slovem „Amaq“. První zprava o teroristickém útoku v zapadním světě byla zpráva o masakru v San Bernardinu v roce 2015. Islámsky stát se přes Amaq k tomuto útoku přihlásil hned druhý den. Další větší zprávou Amaqu byly první záběry z obsazované Palmýry v roce 2015 Islámským státem, přímo na místě měla agentura svého kameramana.\n\nPrvní zprávy se šířily přímo od bojovníku Islámského státu pomoci sociálních sítí a šifrovaných zpráv s klíčovým slovem „Amaq“. Tyto zprávy byly velice rychle blokovány. Proto pro agenturu Amaq vytvořila hakerska skupina nazývaná „Ghost Security Group“ aplikaci. V krátké době se taky objevily i neoficiální klony, které podle Amaqu mají sledovat své uživatele. Před tímto varovala i sama agentura. Další možností, kterou Amaq využívá pro rozesílaní zpráv, je šifrovaná aplikace Telegram, u které není kvůli šifrování možné vystopovat pisatele nebo zablokovat zprávu. Tuto aplikaci např. agentura použila, když se Islámsky stát přihlásil k útoku v Nice.\n"}
{"id": "1252821", "url": "https://cs.wikipedia.org/wiki?curid=1252821", "title": "Zápas na Letních olympijských hrách 1996 – muži, volný styl do 57 kg", "text": "Zápas na Letních olympijských hrách 1996 – muži, volný styl do 57 kg\n\nZápas ve volném stylu ve váhové kategorii do 57 kg probíhal na Letních olympijských hrách 1996 v Atlantě v Hale E Světového kongresového centra (Georgia World Congress Center). O medaile se utkalo celkem 21 zápasníků.\nAplikován je systém na jednu porážku. Zlatý a stříbrný medailista vzejdou z hlavní tabulky. Poražení jdou do oprav, vítěz oprav získá bronzovou medaili.\n\n\n\n"}
{"id": "1252822", "url": "https://cs.wikipedia.org/wiki?curid=1252822", "title": "Katedrála Nanebevzetí Panny Marie (Bolzano)", "text": "Katedrála Nanebevzetí Panny Marie (Bolzano)\n\nKatedrála Nanebevzetí Panny Marie v severoitalském Bolzanu, či jen \"bolzanská katedrála\", \"dóm\" apod. \"duomo di Bolzano\", \"Duomo di Santa Maria Assunta\", \"Dom Maria Himmelfahrt\") je nevýznamnější kostel ve městě Bolzano a konkatedrála bolzansko-brixenské diecéze. Katedrála má také oficiální německý název \"Dom Maria Himmelfahrt\", či Bozner Dom, případně také \"Propsteipfarrkirche Bozen\", neboť tato oblast Itálie je dvojjazyčná.\n\nNachází se uprostřed Waltherova náměstí v Bolzanu.\n\nNa podzim roku 1948, byly při restaurování bolzanské katedrály těžce poškozené bombardováním v roce 1944, pod podlahou nalezeny základy jiných tří kostelů, jejichž doba vzniku se datuje od 4. do 12. století a dokonce byl objeven náhrobní kámen s nápisy z dob Římského impéria.\n"}
{"id": "1252823", "url": "https://cs.wikipedia.org/wiki?curid=1252823", "title": "Erik Janža", "text": "Erik Janža\n\nErik Janža (* 21. června 1993, Murska Sobota) je slovinský fotbalový obránce a reprezentant, od ledna 2017 hráč českého klubu FC Viktoria Plzeň, momentálně na hostování v kyperském prvoligovém Pafos FC. Hraje na postu levého obránce.\n\nSvoji fotbalovou kariéru začal v týmu ND Mura 05, kde v sezoně 2010/11 debutoval v seniorském fotbale. V mužstvu nastupoval pravidelně a v lednu 2013 přestoupil do celku NK Domžale. Následně jeho kroky vedly do klubu NK Maribor, se kterým získal v ročníku 2014/15 ligový titul a v následujícím ročníku slovinský pohár.\n\nV prosinci 2016 přestoupil do Česka, konkrétně do Viktorie Plzeň. V mužstvu podepsal kontrakt do léta 2021 a přišel jako možná náhrada do budoucna za Davida Limberského.\n\nAktuální k 15. lednu 2017\nErik Janža působil ve slovinských mládežnických reprezentačních výběrech od kategorie U15 (včetně U21).\n\nV A-mužstvu Slovinska debutoval 18. 11. 2014 v přátelském zápase v Lublani proti reprezentaci Kolumbie (porážka 0:1).\n\n"}
{"id": "1252825", "url": "https://cs.wikipedia.org/wiki?curid=1252825", "title": "Marocká krize", "text": "Marocká krize\n\nMarocká krize odkazuje na dvě související události:\n\n"}
{"id": "1252826", "url": "https://cs.wikipedia.org/wiki?curid=1252826", "title": "Kostel svatého Klimenta (Jasenice)", "text": "Kostel svatého Klimenta (Jasenice)\n\nKostel svatého Klimenta je filiální kostel římskokatolické farnosti Jinošov, nachází se na návrší asi 250 metrů východně od obce Jasenice, kostel stojí uprostřed hřbitova. Kostel je pozdně románskou jednolodní stavbou s pravoúhlým závěrem kněžiště, součástí kostela je hranolová věž s bedněným patrem se zvony. Na věži je umístěna plechová podobizna svatého Klimenta. Kostel je chráněn jako kulturní památka České republiky. Kostelní loď má rozměry 8,5 x 6,15 metru, má plochý strop a silné zdivo.\n\nKostel byl postaven přibližně ve 13. století, nicméně v legendě se tvrdí, že v něm kázali již sv. Cyril a Metoděj při své cestě na Moravu. Koncem 15. století byl kostel přestavěn a opraven, v polovině 16. století byla ke kostelu přistavěna věž. V roce 1649 zanikla farnost při kostele v Jasenici a kostel byl přifařen k Velkému Meziříčí. Na konci 17. století byl v kostele vytvořen nový oltář. Kostel byl nadále rekonstruován v letech 1802 a 1844, kdy byla ke kostelu přistavěna sakristie, obnoveny dřevěné části věže a rozšířena okna v kostelní lodi. Roku 1906 byl kostel rekonstruován a byly objeveny historické nápisy a rodové znaky. V době první světové války byl zvon rekvírován, později dne 4. června 1933 byl pořízen zvon nový, ten však byl opět během druhé světové války rekvírován a nahrazen pak již nebyl.\n\nVe věži kostela jsou umístěny dva zvony, první z poloviny 15. století a druhý z roku 1488. \n\n\n"}
{"id": "1252828", "url": "https://cs.wikipedia.org/wiki?curid=1252828", "title": "Římskokatolická farnost Postřelmov", "text": "Římskokatolická farnost Postřelmov\n\nŘímskokatolická farnost Postřelmov je územní společenství římských katolíků v děkanátu Zábřeh s farním kostelem svatého Matouše.\n\nPrvní písemná zmínka o obci pochází z roku 1349. Farní kostel je barokní stavba z roku 1665.\nFarářem je ke květnu 2018 R. D. Mgr. Vladimír Jahn.\n\nKaždoročně se ve farnosti koná tříkrálová sbírka, v roce 2016 se při ní vybralo v Postřelmově 69 064 korun.\n\nPro farnost, stejně jako další farnosti děkanátu Zábřeh vychází každý týden Farní informace. \n\nFarníci se scházejí vždy v první sobotu v měsíci k slavní mariánské pobožnosti. \n\n"}
{"id": "1252831", "url": "https://cs.wikipedia.org/wiki?curid=1252831", "title": "Faëthón (Hendrick Goltzius)", "text": "Faëthón (Hendrick Goltzius)\n\nFaëthón je součástí cyklu čtyř unikátních mědirytů Hendricka Goltziuse na téma Zavrženci (Pády) z roku 1588, které vytvořil podle grisaillových předloh svého přítele Cornelise van Harlem, spoluzakladatele malířské akademie v Haarlemu. Grafický list je součástí sbírky grafiky a kresby Národní galerie v Praze.\n\nMědiryt, 1. stav, papír s filigránem. Průměr 330 mm. Získáno převodem z Národního muzea roku 1949, restaurováno 2008. Inv. č. R 140151.\n\nČtyři grafická tonda zobrazují postavy řecké mytologie, které se provinily proti bohům a byly potrestány pádem z nebes (Faëthón a Ikarus) nebo do podsvětí (Tantalus a Ixión). Každý z grafických listů ukazuje tutéž postavu z různých úhlů, jak je patrné z anonymní kresby, která jako poctu Goltziovi sloučila jeho rytiny do jediné virtuózní kompozice čtyř mužských aktů. Inspirací k rytině mohl být lept Goltziova učitele Dircka Volkertsz. Coornherta, podle předlohy Maertense van Heemskerck, \"The Dangers of Human Ambition\", 1549. Goltzius také znal rytiny Cornelise Corta podle Tiziánových obrazů Tityus a Sisyphus (1548-1553) a grafické listy reprodukující Michelangelův Poslední soud v Sixtinské kapli. Svou virtuózní technikou se snaží tyto vzory překonat.\n\nJemně ryté krajinné pozadí s hořícími městy v závoji kouře a horami s řekou Éridan rámuje volný pád Faëthóna a jeho spřežení, zasaženého Jupiterovým bleskem. Goltzius převedl kresbu do grafického listu v obtížné perspektivní zkratce a zachoval dokonalou trojrozměrnou iluzi volného pádu i vzdušnou perspektivu. Umělec ovládal rytí linií s proměnlivou šířkou, kterými tvořil vzájemně propletené sítě šrafů a modeloval jimi plastické tvary, hluboké stíny i plochy ozářené sluncem. Jeho figury se záměrně zdůrazněnými anatomickými detaily ve výrazném reliéfu jsou vědomým popřením klasicismu a řadí dílo k vrcholným projevům manýrismu. \n\nGoltziovo dílo nepřestává inspirovat ani současné umělce, jak svědčí velkoformátový přepis Faëthóna na městských zdech, nebo dílo, které vytvořil Baptiste Debombourg pomocí kancelářských svorek. \n\n"}
{"id": "1252832", "url": "https://cs.wikipedia.org/wiki?curid=1252832", "title": "Jozef Dubiel", "text": "Jozef Dubiel\n\nJozef Dubiel [jozef duběl] (15. října 1935 – březen 1995) byl slovenský fotbalový útočník.\n\nV československé lize hrál v 50. a 60. letech za Lokomotívu Košice, aniž by skóroval. V roce 1953 se stal dorosteneckým mistrem Československa. Ve druholigové sezoně 1960/61 postoupil s Dynamem Žilina do I. ligy.\n\n\n"}
{"id": "1252833", "url": "https://cs.wikipedia.org/wiki?curid=1252833", "title": "Mikuláš Farbula", "text": "Mikuláš Farbula\n\nMikuláš Farbula (6. listopadu 1923 – květen 1993) byl slovenský fotbalový útočník.\n\nV československé lize hrál v sezoně 1950 za Dynamo ČSD Košice, aniž by skóroval.\n\n\n"}
{"id": "1252834", "url": "https://cs.wikipedia.org/wiki?curid=1252834", "title": "Karol Haas", "text": "Karol Haas\n\nKarol Haas (* 4. června 1922 Košice) je bývalý slovenský fotbalový brankář.\n\nV československé lize chytal za Dynamo ČSD Košice. Život zasvětil fotbalu. Nejdřív jako dorostenec, poté jako prvoligový brankář v Dynamu ČSD Košice. Později trénoval hráče Lokomotivy Košice. V Trenčíně byl zakladatelem a trenérem fotbalového klubu Dukla a taky trénoval kluby TTS a Jednota Trenčín. Poté taky dorostenecké i žákovské celky. Jako trenér Jednoty Trenčín přivedl z druhé do první česloslovenské ligy. Prvně v historii fotbalového Trenčína. Byl sportovní nadšenec, a taky pedagog.\n\n\n"}
{"id": "1252835", "url": "https://cs.wikipedia.org/wiki?curid=1252835", "title": "Ladislav Hájik", "text": "Ladislav Hájik\n\nLadislav Hájik [ladislau hájik] (* 15. února 1926) byl slovenský fotbalový záložník.\n\nV československé lize hrál za Jednotu Košice, aniž by skóroval.\n\n"}
{"id": "1252836", "url": "https://cs.wikipedia.org/wiki?curid=1252836", "title": "Alexander Ivanko", "text": "Alexander Ivanko\n\nAlexander Ivanko (19. září 1919 – 1. dubna 1992) byl slovenský fotbalový útočník a trenér.\n\nV československé lize hrál za Dynamo ČSD Košice, aniž by skóroval.\n\nPo skončení hráčské kariéry v Dynamu ČSD Košice vedl tento tým v nejvyšší soutěži i jako trenér.\n\n\n"}
{"id": "1252837", "url": "https://cs.wikipedia.org/wiki?curid=1252837", "title": "Přebor Olomouckého kraje 2003/04", "text": "Přebor Olomouckého kraje 2003/04\n\nV soubojích 13. ročníku Přeboru Olomouckého kraje 2003/04 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 9. srpna 2003 úvodními šesti zápasy 1. kola a skončil v neděli 20. června 2004 zbývajícími třemi zápasy 28. kola (utkání 29. a 30. kola byla předehrána).\n\n\nZdroj: \nTJ Sokol Protivanov\nPoznámky:\n\n"}
{"id": "1252838", "url": "https://cs.wikipedia.org/wiki?curid=1252838", "title": "Paramyxoviry", "text": "Paramyxoviry\n\nParamyxoviry jsou lidské patogeny, obalené RNA viry s jednořetězcovou RNA, které postihují respirační systém (pneumovirus, syn. respirační cyncytiální virus, viry parafluenzy), nebo alespoň infekcí respiračního traktu u člověka začínají: spalničkový virus (\"Virus morbillorum\", \"Morbillivirus\") a virus příušnic (\"Virus parotitidis\").\n\nZe zvířecích patogenů sem patří virus psinky (CDV, \"Canis distemper virus\"), virus Newcastleské choroby drůbeže a virus moru skotu, moru malých přežvýkavců a virus Sendai.\n\n"}
{"id": "1252839", "url": "https://cs.wikipedia.org/wiki?curid=1252839", "title": "I Love You Honey Bunny", "text": "I Love You Honey Bunny\n\nI Love You Honey Bunny je česká indie rocková hudební skupina, která vznikla v roce 2013 v Praze. Kapela reprezentovala Českou republiku na prestižním showcase festivalu Nouvelle Prague v roce 2016. \n\nPo roce stráveném v zahraničí obnovili Martin Šolc s Kristiánem Kraevskim kapelu I Love You Honey Bunny s novými členy v prosinci 2013. Zpěvák Sebastian Jacques původně přišel do kapely jako bubeník a jenom díky náhodě, kdy ho slyšeli zpívat na chodbě udělala z něho zpěváka. Bubeník Josef Keil na doporučení Sebastiána zaujmul post bubeníka. \n\nKlíčovým byl pro kapelu rok 2015, kdy se poprvé dostala na známý festival Rock for People a natolik se pořadatelům líbili, že si je pozvali i pro další ročník. Dále kapela hrála na významných českých festivalech a to United Islands , Trutnoff nebo Fingers Up.\n\nV listopadu 2015 vydala kapela svůj první videoklip k singlu Introduction ve spolupráci s režisérem Michalem Hruškou, kameramanem Antonem Evdoshenko a držitelkou Českého lva - kostýmerkou Katarínou Hollou. Postavu Maxe ztvárnil herec Adam Vacula.\n\nKapela má na kontě 5 singlů, na kterých se producentsky podílel Filip Gemroth (kapela Make My Heart Explode). V současné době se na plno věnují přípravě očekávané debutové desky.\n\nNa podzim roku 2016 předskakovala kapela rakouským Bilderbuch a v únoru 2017 australanům The Temper Trap.\n\nV září 2017 absolvovala kapela svojí první tour mimo Evropu a to v Kanadě. Maple Syrup Tour činilo celkem 9 zastávek.\n\nNa podzim kapela absolvovala turné s maďarskou kapelou Ivan & The Parazol.\n\nKapela připravuje debutovou desku s producentem Dušanem Neuwerthem (Tata Bojs), která má vyjít v roce 2018.\n\nZpěvák kapely – Sebastian Jacques je synem političky Kateřina Jacques a francouzského germanisty Christiana Jacquese. Jeho sestřenicí je moderátoka a zpěvačka Emma Smetana. Sebastian Jacques je také hercem a zahrál si ve druhém díle trilogie \"Hořící keř\" o Janu Palachovi. Zde ztvárnil Jana Zajíce. Martin Šolc je synem držitelky Českého lva za kostýmy, Kataríny Hollé.\n\nJméno kapely pravděpodobně pochází z filmu , kde tato věta zazní hned v úvodu.\n\n"}
{"id": "1252842", "url": "https://cs.wikipedia.org/wiki?curid=1252842", "title": "Pavel Holub", "text": "Pavel Holub\n\nPavel Holub (* 22. července 1972) je bývalý český fotbalista, obránce. Ve své druhé ligové sezóně byl zároveň i sekretářem FC Petra Drnovice. Po skončení aktivní kariéry působí jako trenér.\n\nV české lize hrál za FC Petra Drnovice. Nastoupil v 6 ligových utkáních.\n\n\n"}
{"id": "1252849", "url": "https://cs.wikipedia.org/wiki?curid=1252849", "title": "Jiří Pospíšil (fotbalista)", "text": "Jiří Pospíšil (fotbalista)\n\nJiří Pospíšil (* 10. září 1972) je bývalý český fotbalový obránce. Po skončení aktivní kariéry působí jako trenér.\n\nV české lize hrál za FC Petra Drnovice a SK Dynamo České Budějovice. Nastoupil v 90 ligových utkáních a dal 3 ligové góly. V nižších soutěžích hrál i za SK Pardubice, FC Group Dolní Kounice a FC Hradec Králové. Ve slovenské lize hrál za MFK Ružomberok. V kvalifikaci Ligy mistrů nastoupil ve 4 utkáních a v Poháru UEFA nastoupil ve 2 utkáních.\n\n\n"}
{"id": "1252868", "url": "https://cs.wikipedia.org/wiki?curid=1252868", "title": "DC komiksový komplet", "text": "DC komiksový komplet\n\nDC komiksový komplet je série komiksů v pevné vazbě vydávaných se 14denní periodicitou ve spolupráci společností Eagelmoss Collections, DC Comics a BB Art. Každá kniha obsahuje kromě hlavního příběhu také bonusový příběh, který mapuje první výskyty důležitých postav historie DC nebo významné události. Jednotlivé knihy společně tvoří panoramatický obraz od Alexe Rosse.\n\nPůvodní verze série pochází z Německa, poté následovaly např. v Británii, Brazílii nebo v Polsku. Cena první knihy Batman: Ticho, kniha první je 49,- Kč. Cena druhé knihy 149,- Kč, od třetí knihy 229,- Kč a od čísla 30 je cena 249,- Kč.\n\nPořadí a názvy dosud nevydaných knih se mohou měnit.\nNíže uvedené knihy mají větší obsah a vycházejí mimo klasickou sérii. Jejich cena je stanovena na 790,- Kč.\nV tabulce níže se nachází seznam knih, které vyšly v různých mezinárodních mutacích, ale v ČR dosud nebyly vydány, ani jejich vydání nebylo potvrzeno. Seznam nemusí být kompletní, jelikož informace o některých mutacích nemusí být kompletní.\n"}
{"id": "1252878", "url": "https://cs.wikipedia.org/wiki?curid=1252878", "title": "Kostel svatého Bartoloměje (Přílezy)", "text": "Kostel svatého Bartoloměje (Přílezy)\n\nKostel svatého Bartoloměje v Přílezech na Karlovarsku pochází ze druhé čtvrtiny 13. století. Od roku 1964 je chráněn jako kulturní památka.\n\nKostel je původně pozdně románský, z druhé čtvrtiny 13. století. Ve 14. století byl přestavěn goticky, v 18. století pak barokně. Po druhé světové válce přestal být udržován a postupně se dostal do havarijního stavu. Je proto veden také v seznamu ohrožených nemovitých památek.\n\nPo odsunu německého obyvatelstva po druhé světové válce kostel chátral. Postupně bylo zničeno či rozkradeno vnitřní vybavení. V roce 1972 bylo rozhodnuto o jeho demolici. Na stěnách kostela jsou patrné vývrty pro umístění náloží k odstřelu. Naštěstí byla demolice zastavena na poslední chvíli. Od roku 2012 probíhala oprava šindelové střechy a v květnu 2019 byla zahájena rekonstrukce hřbitovní zdi a márnice.\n\nKostel je jednolodní, má obdélníkovitý presbytář i sakristii. Ve stěně presbytáře se nachází úzké románské okno.\n\nKostel míval zvonici, zřejmě však byla stržena při opravách střechy v sedmdesátých letech 20. století. Opravená střecha zachraňuje před zkázou stavbu, která se jinak nachází ve velmi špatném stavu. Vstupní dveře byly několikrát vylomeny, poté zůstaly opřeny v hlavním vchodě.\n\n"}
{"id": "1252882", "url": "https://cs.wikipedia.org/wiki?curid=1252882", "title": "Tvořivá dramatika", "text": "Tvořivá dramatika\n\nTvořivá dramatika je periodikum o dramatické výchově, její didaktice, historii, teorii a praxi. Věnuje se všem oblastem tohoto oboru: dramatické výchově jako samostatnému školnímu předmětu i dramatické výchově aplikované (dramatickovýchovné metody využívané na základních a středních školách v jiných předmětech, zejm. při výuce českému jazyku, literatuře, prvouce/vlastivědě, dějepisu, občanské výchově, cizím jazykům...), dramatické výchově v mateřské škole, dětskému divadlu (divadlu hranému dětmi a mládeží) a dětskému přednesu, dramatické výchově na vysokých školách uměleckého a pedagogického směru, dramatickým aktivitám s handicapovanými. Systematickou pozornost věnuje také umění pro děti a mládež, především literatuře a divadlu.\n\nTvořivá dramatika vznikla v roce 1990 z iniciativy Sdružení pro tvořivou dramatiku. Nulté číslo vyšlo na podzim roku 1990 v nakladatelství Gamma (které sídlilo v kulturním středisku Mlejn v Praze-Stodůlkách) a od roku 1991 ji vydává ARTAMA, pracoviště IPOS (Informační a poradenské středisko pro místní kulturu), od roku 2004 NIPOS (Národní informační a poradenské středisko pro kulturu) spolu se Sdružením pro tvořivou dramatiku a od roku 1999 také ve spolupráci s katedrou výchovné dramatiky Divadelní fakulty AMU.\n\nOd roku 1991 do roku 1993 vyšla Tvořivá dramatika desetkrát s průběžným číslováním: v roce 1991 vyšlo č. 1, dvojčíslo 2-3 a č. 4, roce 1992 č. 5, 6 a dvojčíslo 7-8 a v roce 1993 č. 9 a 10. Od roku 1994 (ročník V) vychází třikrát do roka. Od roku 2012 (ročník XXIII) vychází s podtitulem Časopis o dramatické výchově, literatuře a divadle pro děti a mládež.\n\nŠéfredaktorem Tvořivé dramatiky je od počátku Jaroslav Provazník, pedagog katedry výchovné dramatiky DAMU. V letech 2011–2012 (č. 1, roč. XII–č. 1, roč. XXIII) byl redaktorem Tvořivé dramatiky Antonín Šimůnek, později redaktor ČT24, od č. 2, roč. XXIII je redaktorkou Anna Hrnečková, divadelní lektorka divadla DRAK v Hradci Králové, k níž od č. 1 ročníku XXVI (2015) přibyla Gabriela Zelená Sittová.\nVýtvarně se na Tvořivé dramatice podílely Jana Roztočilová (od č. 5 ročníku III do č. 3 roč. IX), Šimona Vepřková (roč. X–XV) a Martina Vandasová (roč. XVI–XX). Časopis graficky upravovala v roč. XIII–XXI Dana Edrová. Od roč. XXII (2011) je autorem grafické úpravy Radek Pokorný.\n\nV ročnících I a II (1990–1991) obsahoval časopis rubriky Inspirace, Informace a Dokumentace, od II. ročníku přibyla rubrika Publikace-periodika-bibliografie, v níž byla mj. publikována také kompletní bibliografie periodika Divadelní výchova, předchůdce Tvořivé dramatiky, které vycházelo v letech 1964–1974. V ročnících III–VI (1992–1995) měl časopis rubriky naznačující různé oblasti dramatické výchovy: Cesty k člověku (interní dramatická výchova a dramatickovýchovné aktivity jako prostředek rozvoje osobnosti), Cesty k divadlu (dramatická výchova v podobě divadla hraného dětmi a mládeží), Mosty (inspirace příbuznými obory), Recenze a Literatura pro děti. V ročnících VII–XXIV (1996–2013) byly rubriky pojmenovány: Dramatika-výchova-škola (od ročníku XXV [2014] byl název rubriky upraven na Dramatika-výchova-vzdělání), Dramatika-umění-divadlo, Inspirace (rubrika existovala do roku 2007), Recenze a Literatura pro děti a mládež. Od ročníku VII obsahovala Tvořivá dramatika také rubriku v podobě vyjímatelné přílohy Průvodce dramatickou výchovou, v níž až do roku 2003 vycházely recenze s ukázkami zahraničních publikací o dramatické výchově a podrobné informace o podobách dramatické výchovy ve světě.\n\nOd roku 2004 přibyla nová rubrika \"Úvahy-pojmy-souvislosti\", v níž jsou publikovány stati obecnějšího charakteru o teorii, didaktice a historii oboru.\n\nOd roku 2000 začalo Sdružení pro tvořivou dramatiku vydávat ve spolupráci s katedrou výchovné dramatiky DAMU a pracovištěm ARTAMA \"Dětskou scénu\", textovou přílohu Tvořivé dramatiky, obsahující dramatické texty (divadelní hry a scénáře a recitační pásma a montáže) pro dětské a mladé soubory; od roku 2003 (od svého 10. čísla) vychází Dětská scéna jako součást Tvořivé dramatiky.\nV letech 1995 a 2007 vyšla dvě zvláštní čísla Tvořivé dramatiky, která obsahují výběr článků ze zpravodajů národních, resp. celostátních přehlídek dětského divadla (Kaplické divadelní léto, od roku 1990 Dětské divadelní léto, od roku 1994 Dětská scéna) a kompletní dokumentaci těchto přehlídek. Charakter zvláštního čísla mělo č. 1 ročníku XII (2001), které obsahuje portréty zakladatelských osobností české dramatické výchovy (Eva Machková, Hana Budínská, Jindra Delongová, Zdena Josková, Milada Mašatová, Josef Mlejnek, Věra Pánková, Soňa Pavelková, Šárka Štembergová-Kratochvílová, Olga Velková, Jana Vobrubová) a dokumentaci jejich tvůrčí a publikační činnosti.\n\nTvořivá dramatika má strukturu danou dvěma hlavními rubrikami, které pojmenovávají obě základní směřování dramatické výchovy: \"Dramatika-umění-divadlo\" a \"Dramatika-výchova-vzdělávání\". V rubrice \"Reflexe-recenze-informace\" jsou recenzovány nové publikace týkající se oboru. Čtvrtina až třetina každého čísla Tvořivé dramatiky je věnována statím o tvorbě pro děti a mládež (rubrika \"Umění pro děti a mládež\"), zejména divadle a literatuře, včetně recenzí nových knih a inscenací určených dětem a mládeži.\n\nTvořivá dramatika zařazuje pravidelně materiály o různých směrech, konceptech a osobnostech dramatické výchovy a paradivadelních aktivit v zahraničí (např. Geraldine Brain Siksová, Ruth Beall Heinigová, Brian Way, Judith Kase-Polisiniová, Viola Spolinová, Keith Johnstone, Gavin Bolton, Dorothy Heathcoteová, Cecily O’Neillová, Jonothan Neelands, Tony Goode, Warwick Dobson, Juliana Saxtonová, Judith Ackroydová, Francis Prendivill, Barbara Salisburyová, Nellie McCaslinová, John O’Toole, John Somers, Augusto Boal, Helmut Köpping, Erich Hofbauer, David Davis, Allan Owens, Christiane Pageová, Janinka Greenwoodová, David Novak, Rives Collins, David Booth, Andy Kempe, Tintti Karppinen, Nicola Abrahamová...).\nTvořivá dramatika uveřejňuje vedle dramatických textů pro dětské a středoškolské soubory scénáře původních nebo přeložených školních dramat (procesuálních nebo tzv. strukturovaných dramat) nebo dalších typů lekcí určených pro výuku dramatické výchovy.\n\nVždy po dvou ročnících vychází obsah a rejstřík Tvořivé dramatiky.\n\nČasopis s evidenčním číslem ISSN 1211-8001 vydává NIPOS, pracoviště ARTAMA ve spolupráci se Sdružením pro tvořivou dramatiku (STD) a katedrou výchovné dramatiky Divadelní fakulty AMU s podtitulem \"Časopis o dramatické výchově, literatuře a divadle pro děti a mládež\". Vychází třikrát ročně (leden, září, listopad) v rozsahu 52–56 stran a součástí každého čísla je textová příloha \"Dětská scéna\" v rozsahu 20-32 stran. Formát Tvořivé dramatiky je A4, textové přílohy mají formát A5. Cena jednoho čísla (včetně textové přílohy): 80 Kč, předplatné na rok je 240 Kč.\n\n\n"}
{"id": "1252883", "url": "https://cs.wikipedia.org/wiki?curid=1252883", "title": "Jan Lucák", "text": "Jan Lucák\n\nJan Lucák (20. července 1912 Strýčkovice – 10. března 1997) byl československý motocyklový a plochodrážní závodník.\n\nK motorismu jej přivedl nástup do učení do pražské firmy bratří Šulců, kteří dováželi britské motocykly značky BSA, což mu zprostředkoval jeho starší bratr pracující v Praze. Poslední léta života žil v Barochově.\n\nPrvního závodu zúčastnil ve 20 letech na motocyklové soutěži v Táboře, kde usedl za řídítka sedm let starého stroje BSA 750, který si pořídil na splátky. Dále se zaměřil na silniční závody a na plochou dráhu. Ve třicátých letech byl továrním jezdcem firmy Ogar, startoval na silničních dvoudobých strojích s vodním chlazením, zúčastňoval se i terénních soutěží včetně Šestidenní. V roce 1935 startoval na Grand Prix Švédska na motocyklu Velocette. V roce 1935 byl prvním vítězem závodu 300 zatáček v Hořicích na motocyklu Ogar ve třídě do 250 cm³. V roce 1940 se stal továrním jezdcem Jawy, ale válka jeho činnost přerušila. Na první poválečné Šestidenní ve Zlíně v roce 1947 získal zlatou medaili. Po skončení druhé světové války jezdil na vypůjčených motocyklech, na sezonu 1947 získal nový motor 350 cm³z továrny Walter. Počátkem padesátých let skončil se silničními závody a dále se věnoval jen ploché dráze. V roce 1951 vybojoval v Pardubicích Zlatou přilbu na motocyklu s motorem JAP. Po skončení závodní kariéry u ploché dráhy zůstal jako trenér.\n\n\n"}
{"id": "1252884", "url": "https://cs.wikipedia.org/wiki?curid=1252884", "title": "Aumetz", "text": "Aumetz\n\nAumetz je francouzská obec v departementu Moselle v regionu Grand Est. V roce 2013 zde žilo 2 299 obyvatel.\n\nObec leží u hranic departementu Moselle a departementem Meurthe-et-Moselle. Sousední obce jsou: Audun-le-Tiche, Beuvillers (Meurthe-et-Moselle), Boulange, Crusnes (Meurthe-et-Moselle), Errouville (Meurthe-et-Moselle), Ottange, Serrouville (Meurthe-et-Moselle) a Tressange.\n\n\"Počet obyvatel\"\n\n\n"}
{"id": "1252891", "url": "https://cs.wikipedia.org/wiki?curid=1252891", "title": "Audun-le-Tiche", "text": "Audun-le-Tiche\n\nAudun-le-Tiche je francouzská obec v departementu Moselle v regionu Grand Est. V roce 2013 zde žilo 6 596 obyvatel.\n\nObec leží u hranic Francie s Lucemburskem a též u hranic departementu Moselle a departementem Meurthe-et-Moselle. Sousední obce jsou: Aumetz, Crusnes (Meurthe-et-Moselle), Esch-sur-Alzette (Lucembursko), Ottange, Rumelange (Lucembursko), Russange (Meurthe-et-Moselle) a Villerupt (Meurthe-et-Moselle).\n\n\"Počet obyvatel\"\n\n\n"}
{"id": "1252894", "url": "https://cs.wikipedia.org/wiki?curid=1252894", "title": "Farní sbor Českobratrské církve evangelické v Bukovce", "text": "Farní sbor Českobratrské církve evangelické v Bukovce\n\nFarní sbor Českobratrské církve evangelické v Bukovce je sborem Českobratrské církve evangelické v Bukovce. Sbor spadá pod Chrudimský seniorát.\n\nFarářem sboru je František Plecháček, kurátorem sboru Martin Plecháček.\n\n\n"}
{"id": "1252898", "url": "https://cs.wikipedia.org/wiki?curid=1252898", "title": "Jan Divecký", "text": "Jan Divecký\n\nJan Divecký (* 1972 Mělník) je pedagog a autor řady česky psaných publikací s židovskou tematikou. Po absolvování Karlovy univerzity studoval ješivu Machon Me'ir v Jeruzalémě. V letech 1998–2000 pracoval jako vedoucí pražského rabinátu a v současné době vyučuje judaismus na Lauderových školách v Praze.\n\n"}
{"id": "1252900", "url": "https://cs.wikipedia.org/wiki?curid=1252900", "title": "Guanačí vlna", "text": "Guanačí vlna\n\nGuanačí vlna\nje textilní surovina ze srsti lamy guanako.\nGuanako bylo známé v jižní Americe už před mnoha tisíci lety. Podle některých odhadů dosahoval před invazí Španělů v 16. století počet zvířat až 35 milionů, potom se prudce snížil, takže se na začátku 21. století počítalo s cca 600 000 zvířaty (asi 80 % v Argentině a zbytek v Peru a v Chile).\n\nVlna se i v 21. století získává většinou tak, že polodivoká guanaka se jednou za rok chytají, ostříhají (0,5-1 kg surové vlny) a propustí do volné přírody. \n\nCelková produkce surových vláken se udává s 10 tunami za rok. \n\nStříž sestává asi z 50 % z jemných vláken (ø 16,5 µm) s ø délkou 35 mm a z 50 % hrubých chlupů (až 45 µm) a délkou do 14 cm.\nVlákna jsou lehká, hřejivá a výrobky z nich nedráždí lidskou pokožku. Barva: od světle hnědé (na hřbetě zvířete) až po bílou (pod břichem).\n\nVlákenná stříž se musí odchlupit (zbavit hrubých chlupů, což je asi polovina obsahu rouna) a při následujícím praní se vylučuje cca 10 % nežádoucích příměsí. Většina jemných vláken se zpracovává podobně jako ovčí vlna na česanou přízi, z menší části se vyrábí mykaná příze. Asi 20 % přízí se vyrábí s příměsí ovčí vlny, známé jsou také směsi s hedvábím a kašmírem.\n\nTkaniny (na obleky a pláště) a pleteniny (na lehké svetříky) se prodávají vesměs jako luxusní zboží. Např. pánské obleky se prodávají v maloobchodě až za 15 000 USD. \n"}
{"id": "1252901", "url": "https://cs.wikipedia.org/wiki?curid=1252901", "title": "Adolf Träger", "text": "Adolf Träger\n\nAdolf Träger (22. leden 1888 České Budějovice – 26. ledna 1965 České Budějovice) byl český akademický malíř.\n\nNarodil se v Českých Budějovicích do rodiny Františka Trägera, majitele hospodářského dvora. Pocházel z 12 sourozenců. Po absolvování základního a středního vzdělání nastoupil v roce 1905 na pražskou malířskou akademii. Studium započal tzv. přípravkou u profesora B.Roubalíka, dál pokračoval u prof. V.Bukovace a v roce 1907 vstoupil do speciálky prof. Hanuše Schwaigra. V roce 1910 zakončil úspěšně studium na akademii a následně složil státní zkoušku středoškolského profesora kreslení. V roce 1911 nastoupil v Českých Budějovicích na reálku a posléze na gymnázium jako profesor kreslení. Od roku 1912 se Adolf Träger věnoval také odborné památkářské a muzejnické činnosti a od roku 1917 se stal státním konzervátorem. V roce 1924 se oženil s Ludmilou Bečvářovou. Od roku 1933 byl členem Spolku výtvarných umělců Myslbek v Praze.\n\nV roce 1945 byl jako dlouholetý konzervátor státní památkové péče a předseda Klubu za staré Budějovice pověřen správou Městského muzea. Ve stejném roce obdržel \"\"Jihočeskou výtvarnou cenu\"\". Adolf Träger byl zpočátku figuralista, ale věnoval se i krajinářství a maloval i zátiší s květinami. Během svého života podnikl řadu cest do cizích zemí, byl v Dalmácii, Německu, Itálii, Maďarsku a pobýval i Paříži, Vídni a Berlíně. Za svého života měl mnoho výstav, například v Bechyni, Prostějově a Plzni. Samostatné výstavy se konaly v \"\"Rubešově salonu\"\" v Praze a Jindřichově Hradci. Malířovo celoživotní dílo je zastoupeno v Národní galerii v Praze, Alšově jihočeské galerii v Hluboké nad Vltavou a v Galerii hlavního města Prahy. Adolf Träger zemřel v roce 1965 ve věku 77 let, je pohřben na hřbitově svaté Otýlie (u západní ohradní zdi, hrobky vpravo, č. 35). V Českých Budějovicích je po malíři Adolfu Trägerovi pojmenována jedna z ulic.\n\n\n"}
{"id": "1252903", "url": "https://cs.wikipedia.org/wiki?curid=1252903", "title": "Anglikánský kostel svatého Michaela (Paříž)", "text": "Anglikánský kostel svatého Michaela (Paříž)\n\nAnglikánský kostel svatého Michaela (angl. \"Saint Michael's Church in Paris\", fr. \"Église anglicane Saint-Michael de Paris\") je farní kostel anglikánské církve v 8. obvodu v Paříži, v ulici \"Rue d'Aguesseau\". Spolu s kostelem sv. Jiří je jedním ze dvou anglikánských kostelů ve městě.\n\nKostel se nachází v 8. obvodu v \"Rue d'Aguesseau\" poblíž velvyslanectví Velké Británie a byl vybudován v roce 1973 v kancelářské budově.\n\n"}
{"id": "1252905", "url": "https://cs.wikipedia.org/wiki?curid=1252905", "title": "Joachim Meyerhoff", "text": "Joachim Meyerhoff\n\nJoachim Meyerhoff (* 1967, Homburg an der Saar, Sársko) je německý divadelní a filmový herec, spisovatel. V roce 2007 obdržel německé ocenění \"Schauspieler des Jahres\" (česky \"Herec roku\"). \n\nZa svoji literární činnost byl k prosinci roku 2016 již dvakrát (2013 – tzv. širší nominace, 2016 – tzv. širší nominace) nominován na Německou knižní cenu.\n\n\n\n"}
{"id": "1252906", "url": "https://cs.wikipedia.org/wiki?curid=1252906", "title": "Bičovka zelená", "text": "Bičovka zelená\n\nBičovka zelená, známá též jako bičovka lesklá (\"Oxybelis fulgidus\"), je užovkovitý had z rodu \"Oxybelis\". Popsal jej François Marie Daudin v roce 1803.\nTento druh obývá nearktickou oblast, lze jej najít ve Střední Americe a též v severní části Jižní Ameriky, konkrétně v Belize, Bolívii, Brazílii, Kolumbii, Kostarice, Ekvádoru, Salvadoru, Francouzské Guyaně, obývá též Guatemalu, Guynu, Honduras, Mexiko, Nikaraguu, Panamu, Peru, Surinam, Dominikánskou republiku, Venezuelu. Mimo to též žije v Indii v oblasti Západní Ghát.\n\nVyskytuje se v lesích, kde obývá stromové patro.\n\nBičovka zelená je asi 1,5 m dlouhý had štíhlého těla (2 cm), někdy o pár decimetrů větší. Hlava je špičatá, ocas dlouhý a had se za něj pověšuje když polyká kořist. Samice mají hlavu větší a ocas kratší. Jazyk je dlouhý a zelený, bičovka s ním, podobně jako další bičovky, pohybuje nahoru a dolů, čímž zkoumá terén kolem sebe při rychlém pohybu ve stromoví. Duhovka je zlatá, s kulatou zornicí. Tělo je pak zelené, břicho zbarvené žlutozeleně a podél těla se nachází žlutobílý pruh.\nDruh se živí hlavně menšími zvířaty, například ptáky (v některých oblastech se specializoval na chytání kolibříků, přičemž lov ptáků preferují spíše samičky) či ještěrky (pro ně je nebezpečný hlavně jeden z jedů tohoto hada, fulgimotoxin), které vyhledává ve dne i v noci. Loví visící z větví, případnou kořist pod sebou uchopí za hlavu a potom ji zvedne 20 až 40 cm od země a do zvířete dvěma jedovými zuby vpraví toxin, který ji znehybní. Z 6. června 1996 pochází písemná zpráva o lovu tohoto druhu, kdy okolo půl dvanácté dopoledne, kdy se had, který měl své 1,7 metrové tělo položené přes tři stromky, posunul metr dopředu a uchvátil ještěrku mezi předníma a zadníma nohama, přičemž do ní žvýkáním vpravoval jed. Ještěrku začal polykat od hlavy.\n\nPro lidi jed není nebezpečný. Uštknutí tímto druhem je nepravděpodobné, při vpravení jedu do krevního oběhu člověka způsobuje dočasné znecitlivění v místě kousnutí, avšak hrozí nebezpečí alergické reakce. O chování tohoto druhu nebylo zjištěno dostatečné množství informací. Dle studie z roku 2009 z Brazílie na základě zkoumání 55 samců a 51 samic bylo zjištěno, že se zde druh rozmnožuje hlavně v období sucha, od dubna do prosince. Vejce jsou pak kladena mezi zářím až prosincem. Při napadení tento druh imponuje nepříteli vyrovnáním hlavy a snaží se jej zastrašit.\n\n"}
{"id": "1252907", "url": "https://cs.wikipedia.org/wiki?curid=1252907", "title": "PF (firewall)", "text": "PF (firewall)\n\nPF (z angl. Packet Filter, česky filtr packetů nebo packetový filtr) je svobodně licencovaný (pod licencí BSD) stavový firewall založený na filtrování packetů. Je porovnatelný s netfilterem (ovládaný příkazem iptables), ipfw anebo ipfiltrem. PF byl původně vyvinut pro OpenBSD, ale byl portován na mnoho dalších operačních systémů. \n\nPF byl původně vyvinut jako náhrada pro IPFilter od Darrena Reeda, ze kterého převzal množství syntaktických pravidel. IPFilter byl z CVS repozitáře OpenBSD odebrán 30. května 2001 kvůli pochybnostem vývojářů OpenBSD o licenci tohoto nástroje.\n\nPrvní verze PF byla napsána Danielem Hartmeirem a objevila se v OpenBSD verze 3.0, která byla uvolněna 1. prosince 2001.\n\nPozději byl ale tento nástroj významně přepsán Henningem Braunerem a Ryanem McBridem (přičemž nejvíce kódu bylo napsáno Henningem Braunerem). Henning Brauner je momentálně hlavním vývojářem PF. \n\nKromě domovské platformy OpenBSD, PF byl přizpůsoben k běhu na mnoho dalších operačních systémech, byť s určitými rozdíly v jeho funkcích. \n\nPF může být momentálně užíván v následujících systémech\n"}
{"id": "1252908", "url": "https://cs.wikipedia.org/wiki?curid=1252908", "title": "Zápas na Letních olympijských hrách 1996 – muži, volný styl do 62 kg", "text": "Zápas na Letních olympijských hrách 1996 – muži, volný styl do 62 kg\n\nZápas ve volném stylu ve váhové kategorii do 62 kg probíhal na Letních olympijských hrách 1996 v Atlantě v Hale E Světového kongresového centra (Georgia World Congress Center). O medaile se utkalo celkem 21 zápasníků.\nAplikován je systém na jednu porážku. Zlatý a stříbrný medailista vzejdou z hlavní tabulky. Poražení jdou do oprav, vítěz oprav získá bronzovou medaili.\n\n\n\n"}
{"id": "1252912", "url": "https://cs.wikipedia.org/wiki?curid=1252912", "title": "Thomas de Maizière", "text": "Thomas de Maizière\n\nThomas de Maizière (celým jménem Karl Ernst Thomas de Maizière\";\" * 21. ledna 1954, Bonn) je německý křesťanskodemokratický politik a právník. Od 17. prosince 2013 zastával ve třetí vládě Angely Merkelové post Spolkového ministra vnitra Německa; ve funkci působil do 14. března 2018.\n\nPochází stejně jako jeho bratranec Lothar de Maizière (CDU) z francouzské aristokratické rodiny, která se po útěku z Francie usadila v 17. století v Německu. \n\nČlenem německé Křesťanskodemokratické unie (CDU) je od roku 1971. V letech 2005–2009 zastával v první vládě Angely Merkelové post Spolkového ministra bez portfeje a post vedoucího Spolkového kancléřství. V druhé vládě Angely Merkelové zastával v letech 2009–2011 post Spolkového ministra vnitra Německa a následně po odchodu skandály souženého Karla-Theodora zu Guttenberga v období 2011–2013 i post Spolkového ministra obrany Německa.\n\n"}
{"id": "1252924", "url": "https://cs.wikipedia.org/wiki?curid=1252924", "title": "Ihor Vozniak", "text": "Ihor Vozniak\n\nIhor Vozniak (ukrajinsky \"Ігор Возьняк;\" * 3. srpna 1952, Lipicy, Lvovská oblast, Sovětský svaz) je ukrajinský arcibiskup ukrajinské řeckokatolické církve a Archieparcha lvovský.\n\n\n"}
{"id": "1252926", "url": "https://cs.wikipedia.org/wiki?curid=1252926", "title": "Caesars", "text": "Caesars\n\nCaesars je švédská indie rocková skupina. Ve Švédsku byla původně známá jako Caesars Palace a ve zbytku Skandinávie jako Twelve Caesars. Všude jinde je skupina známá jako Caesars. Skupina se stala populární hlavně svou písní \"Jerk It Out\" z roku 2003.\n\nSkupina používá několik technik ve svých písních: silně zkreslené kytary, syntezátorový varhany a reverb ve zpěvu.\n\n\n\n\n"}
{"id": "1252933", "url": "https://cs.wikipedia.org/wiki?curid=1252933", "title": "HistoryPark Ledčice", "text": "HistoryPark Ledčice\n\n\"\"Archeopark s příběhem. Můžete s námi poznat život od pravěku po středověk. Zábavnou formou vás naučíme, co obnáší práce archeologa a historika. A kromě toho na Vás čeká i spousta další zábavy pro děti i dospělé. Zkusíte si rozdělat oheň, vykovat hřebík, utkat látku nebo vyrobit nádobu? Přežijete v pravěku?\"\"\n\nHistoryPark Ledčice je archeologický park provozovaný od roku 2015. Nachází se v Polabí na okraji obce Ledčice, v okrese Mělník ve středočeském kraji.\n\nJeho cílem je popularizace archeologie a příbuzných vědních oborů. Umožňuje návštěvníkům vyzkoušet si práci archeologa v rámci několika dovedností – archeologického průzkumu, terénního výzkumu, experimentu a badatelské činnosti a dozvědět se o životě lidí v minulosti pod vedením profesionálních archeologů. \n\n"}
{"id": "1252935", "url": "https://cs.wikipedia.org/wiki?curid=1252935", "title": "Seznam mukačevských řeckokatolických eparchů", "text": "Seznam mukačevských řeckokatolických eparchů\n\nSeznam eparchů (biskupů) řeckokatolické rusínské mukačevské eparchie\nbiksupové byli považování za apoštolské vikáře, závislé na latinském biskupovi v Jágeru\n\nV roce 1949 komunistická Ukrajinská sovětská socialistická republika zrušila řeckokatolickou církev a její majetek předala církvi pravoslavné. V diecézi působili tajní biskupové:\n\"16. ledna 1991 Svatý stolec potvrdil platnost všech tajných svěcení.\n\n"}
{"id": "1252942", "url": "https://cs.wikipedia.org/wiki?curid=1252942", "title": "Hickstead", "text": "Hickstead\n\nHickstead (2. března 1996, Nizozemsko - 6. listopadu 2011, Verona) byl KWPN hřebec kanadské stáje Ashlanda Johna Fleischhackera a Erica Lamazeho. Právě Eric Lamaze se stal jeho jezdcem a společně vybojovali mnoho úspěchů, včetně olympijského zlata a stříbra v parkurovém skákání. \n\nOtcem Hicksteada byl velmi úspěšný hřebec Hamlet a děd z matčiny strany byl známý Eckstein, vítěz mnoha Grand Prix a světových pohárů. Hnědák Hickstead měl KVH asi 160 cm. Za svou kariéru dokázal vyhrát více než 4 miliony dolarů. \nHickstead se narodil 2. března 1996 v Nizozemsku chovateli Jan van Schijndel. Byl zapsán do Chovatelského svazu holandského teplokrevníka, ale v krvi měl i holštýny a plnokrevníky.\nV roce 2003 koupila Hicksteada kanadská stáj Ashlanda Johna Fleischhackera a Erica Lamazeho. V tu dobu bylo Hicksteadovi 7 let a jezdec Lamaze v něm viděl velký skokový potenciál, a proto se spolu začali ihned účastnit soutěží v parkurovém skákání. \n\nPrvní větší výsledky přišly v roce 2006. Hickstead vyhrál se svým týmem Pohár národů na Floridě, umístil se na třetím místě v Grand Prix Cáchy a vyhrál Duke Energy Cup v Calgaře v Kanadě a za výhru obdržel jeden milion dolarů. V roce 2007 vyhrál Hickstead s Ericem Lamaze čtyři poháry v soutěži ATCO Power Queen Elizabeth II Cup. Ve stejném roce vyhráli stříbro s týmem a bronz v jednotlivcích na Panamerických hrách. \nRok 2008 byl pro Hicksteada a jeho jezdce asi tím nejúspěšnějším. Nejdříve vyhráli Grand Prix v Ženevě. Poté se společně zúčastnili Olympijských her v Pekingu, kde získali zlato v jednotlivcích a stříbro s týmem. Jednalo se tak o vůbec první zlatou medaili pro Kanadu z jezdecké disciplíny. \nRok 2009 nebyl příliš úspěšný, až na pár vítězství v soutěžích CSIO a podobných. Ovšem hned následující rok 2010 se Hicksteadovi opět dařilo. Hickstead vyhrál Grand Prix v Cáchách a velmi dobře se umístil i na Světových jezdeckých hrách v Kentucky. V tomto roce byl Hickstead jmenován nejlepším koněm na WEG v parkuru a získal titul 'Nejlepší kůň na světě'. V roce 2011 vyhrál Hickstead hned několik Grand Prix, a to Grand Prix Řím, La Baule a Calgary. Hickstead se měl s Ericem Lamaze zúčastnit Olympijských her v Londýně roku 2012, a po nich ve svých 15. letech ukončit svou sportovní kariéru. Toho už se však nedožil... \nHicksteadův poslední parkur se odehrál 6. listopadu 2011 na Světovém poháru ve Veroně. Společně s Ericem Lamaze dokončil parkur s jednou chybou (4 trestné body) a všichni diváci nadšeně tleskali. Poté se stalo něco nečekaného. Náhle se Hicksteadovi podlomily nohy a spadl na zem. Eric Lamaze rychle seskakuje, okamžitě přispěchají veterináři a jeho jezdec se ho ještě marně snaží zvednout. Veterinářům se však nepodaří Hicksteada zachránit. V celé aréně zavládlo ticho. Ostatní jezdce Hicksteadova smrt natolik zasáhla, že se rozhodli v závodu nepokračovat. Po pitvě bylo prokázáno, že slavný parkurový kůň zemřel v důsledku ruptury (tj. prasknutí) aorty. Hickstead byl zpopelněn a na jeho počest byla postavena jeho socha v Calgary v Kanadě.\n"}
{"id": "1252954", "url": "https://cs.wikipedia.org/wiki?curid=1252954", "title": "Dara Howellová", "text": "Dara Howellová\n\nDara Howellová (* 23. srpna 1994 Huntsville) je kanadská akrobatická lyžařka, která se v roce 2014 stala historicky první olympijskou vítězkou ve slopestylu.\n\nV dětství se věnovala alpskému lyžování a krasobruslení, od patnácti let se zaměřila na slopestyle. Získala stříbrnou medaili na mistrovství světa v akrobatickém lyžování 2013 a čtyři bronzové na X Games. Ve Světovém poháru vyhrála jeden závod, v roce 2013 v americkém Copper Mountain, a čtyřikrát stanula na stupních vítězů. Na olympiádě 2014 v Soči vyhrála kvalifikaci výkonem 88,80 bodu, ve finále získala 94,20 bodu a zvítězila s náskokem téměř devíti bodů před Devin Loganovou z USA. Svoji zlatou medaili věnovala reprezentační kolegyni Sarah Burkeové, která zemřela po pádu v tréninku v roce 2012.\n\n"}
{"id": "1252961", "url": "https://cs.wikipedia.org/wiki?curid=1252961", "title": "Giulio Campi", "text": "Giulio Campi\n\nGiulio Campi (1502 Cremona – 5. března 1572 Cremona) byl italský manýristický malíř, freskař a architekt. Je považován za vůdčí osobnost cremonské školy.\n\nGiulio se narodil v Cremoně jako nejstarší syn malíře Galeazza Campi (1475/1477 – 1536), který byl blízkým spolupracovníkem Boccaccia Boccaccina (c. 1467 – c. 1525). Styl Galeazza Campiho, který byl jeho prvním učitelem, zůstal konzervativní a poplatný 15. století. Giuliovi mladší bratři Antonio a Vincenzo se rovněž stali známými malíři. Na některých zakázkách Giulio spolupracoval se synem Boccaccina, Camillem.\n\nRoku 1522 Giulio odjel do Mantovy, kde pokračoval ve studiu malby, architektury a modelování u Giulia Romana (žáka a spolupracovníka Raphaela). Navštívil Řím, aby se důkladně seznámil s antickými památkami. Většinu života pracoval na různých místech v Lombardii (Cremona, Soncino, Meda, Bisuschio, Maleo, Milano, Castelnuovo Bocca d'Adda). Jeho žáky byli vlastní synové i další malíři a také zlatník a později malíř Bernandino Campi (1522-1592) aktivní v Reggio Emilia. Giulio Campi se podílel na výzdobě více než 20 kostelů v Cremoně a je považován za zakladatele tamní malířské tradice 16. století. V roce 1572 nechali synové Galeazzo, Curzio a Annibale otci zřídit hrobku v kostele San Nazaro v Cremoně.\n\nDílo Giulia Campiho zahrnuje deskové obrazy s náboženskou tematikou, nástěnné malby profánního i sakrálního charakteru, portréty, návrhy na standardy a praporce cremonských cechů a také návrhy efemérní architektury. Ovlivnil ho malíř Pordenone, jehož fresky z 20. let se nacházejí v cremonském dómu. Tizianův vliv zprostředkoval po návratu z Benátek Camillo Boccaccino („Santa Maria del Cistello“, 1525, Národní galerie v Praze). Raná díla Giulia Campi (Madona s dítětem, St. Nazario a San Celso, 1527) jsou ponurá a konzervativní, s omezenou barevnou škálou. Později se jeho styl malby změnil pod vlivem Parmigianina, Correggia a Raphaela, ale zprvu tyto inovace kombinoval eklekticky bez skutečné vlastní tvořivé síly. Fresky v Santa Agata (1537) jsou směsí stylů Pordenoneho a Romanina.\n\nJeho vrcholným dílem jsou fresky a obrazy v cremonském kostelu San Sigismondo (1535-1539), na kterých spolupracoval s Camillo Boccaccinem. Oba malíři zde spojili monumentální klasicizující malbu podle Giulia Romana s elegantní a smyslnou manýristickou stylizací podle Parmigianina. Společně také připravili slavobrány k uvítání krále Karla V. v Cremoně roku 1541, jejichž podoba na přípravných kresbách se dochovala v albu Clary – Aldringenů z Teplic (Národní galerie v Praze) a popis ceremonií je obsažen ve spise mladšího bratra, Antonia Campiho „Cremona fedelissima città“ z roku 1585. Giulio Campi se podílel i na dekoracích k uvítání následníka trůnu Filipa II. v Cremoně v roce 1549.\n\n\n\n"}
{"id": "1252971", "url": "https://cs.wikipedia.org/wiki?curid=1252971", "title": "František Řehořek", "text": "František Řehořek\n\nFrantišek Řehořek (26. listopadu 1890 Boskovice – 21. listopadu 1982 Kořenec), byl český akademický malíř.\n\nNarodil se roku 1890 v Boskovicích. Jeho otec František Řehořek byl zahradníkem. Obecnou školu absolvoval ve svém rodišti a pokračoval ve studiu na boskovickém gymnáziu. V kvartě z gymnázia vystoupil a pokračoval v půlročním studiu na sochařské škole v Hořicích. V hořické škole se mu však nelíbilo, odjel do Prahy a byl přijat do soukromé malířské školy prof. Františka Ženíška ml., kde absolvoval jeden rok. V roce 1907 složil zkoušky na pražskou malířskou akademii a nastoupil do tzv. přípravky, kterou vedl prof. B.Roubalík. Po ročním přípravném studiu pokračoval u prof. V.Bukovace a v roce 1910 nastoupil do speciálky prof. Hanuše Schwaigra. V roce 1912 studia s úspěchem ukončil a vrátil se do Boskovic. Řehořkovým prvním výtvarným učitelem a celoživotním přítelem byl malíř Otakar Kubín.\n\nKoncem roku 1913 Řehořek narukoval na vojnu do Jihlavy, ale mezitím vypukla 1. světová válka. Byl odvelen jako jednoroční dobrovolník na italskou frontu. Krátce na to byl převelen na východní frontu do Ruska. V Rusku ještě v roce 1914 padl do zajetí a ocitl se v lágru v \"\"Narovčatu\"\" v \"\"Penzenské gubernii\"\" poblíž Nižného Novgorodu. V ruském zajateckém táboře měl možnost malovat, které bohatě využil. Ze zajetí se domů do Boskovic vrátil na podzim roku 1918. V zápětí však znovu narukoval a sloužil na vojně až do podzimu roku 1920.\n\nPo vojně se vrátil domů, ale v roce 1922 se odstěhoval do Kořence. Zprvu byl v podnájmu a posléze si postavil vlastní domek a oženil se. Vzal si za ženu Marií Veselou, se kterou měl dceru a syna. V roce 1950 vystavoval svá díla v \"\"Domě výtvarného umění\"\" v Praze. František Řehořek začínal jako figuralista, ale postupně maloval i krajinu, květiny a hlavně prosté lidi z okolí Kořence. Své malířské nadání si prohluboval studijními cestami do význačných evropských galerií. Maloval olejovými barvami, ale používal i temperu a akvarel. Zemřel v listopadu roku 1982 v Kořenci.\n\n"}
{"id": "1252975", "url": "https://cs.wikipedia.org/wiki?curid=1252975", "title": "Elektronická přehazovačka", "text": "Elektronická přehazovačka\n\nElektronická přehazovačka (zadní měnič) jízdních kol umožňuje změnu převodu servomotorkem místo mechanické síly prstem na páčce. Výrobou se zabývají fimy Shimano, SRAM, Campagnolo, SunTour, Mavic a někteří další menší výrobci.\n\nFirma Shimano přišla pro r. 2015 s elektronickým řazením, přehazovačkou XTR Di2. Pro laický první pohled není vzhledově výrazně odlišná verze běžná, lanková od elektronické se servomotorkem.\n\nDorazové šroubky pro nastavení horní a dolní polohy paralelogramu jsou stejné, jako u běžné přehazovačky.\n\nVstup kablíku je také nenápadný, je otvorem pro lanko s bovdenem. Servomotorky jsou chráněné uvnitř pod duralovými vzpěrami. Od přehazovačky vede kablík k baterii umístěná na rámu a z ní dál do řídící jednotky a páčce řazení. Díky systému jediného kabelu E-tube, schopného jak napájet, tak zároveň přenášet impulsy je celý systém vzhledný.\n\nPro řazení nahoru a dolů slouží dvojice páček, která při změně převodu cvakne zvukově podobně jako mechanické řezení. Není to nutnost,ale jde jak o zvyk, tak kontrolu proti nechtěnému přeřazení.\n\nŘídící jednotka je umístěná vedle představce a při testu ani nevadila při nošení kola.\n\nProtože nejsou použity lanka a bovdeny, odpadají potíže se zatuhnutím lanek v bovdenu. Tím se minimalizuje servis.\n\nŘídící jednotka umožňuje i ovládat další komponenty, jako zamykat vidlici Lock Out, tlumič nebo např. pro hendikepované cyklisty si nastavit páčky pro jinou funkci než je obvyklé u mechaniky.\n\nKrajní pozice je signalizovaná pípnutím, když se přeřadí na klikách přesmykače, jsou pípnutí dvě.\n\nUmělá inteligence ovládá nesprávné přehození, např. při použití malého pastorku,systém přehodí na větší převodník. Tak se zabraňuje křížení řetězu.\n\nEl. přahazovačka Shimano XTR Di2 funguje s převody jak 2x11 tak 3x11.\n\nPři řazení se displej rozsvítí a po krátké chvíli pohasíná. Inteligence ovládací jednotky umožňuje používat jen pravou páčku řazení bez přesmykače. Ten se automaticky sám ovládá jednotkou.\n"}
{"id": "1252978", "url": "https://cs.wikipedia.org/wiki?curid=1252978", "title": "Kněžice zelená", "text": "Kněžice zelená\n\nKněžice zelená (\"Palomena viridissima\") patří do čeledě kněžicovití (\"Pentatomidae\").\nKněžice zelené jsou od 11,0 do 14,0 mm dlouhé. Zbarvené jsou světle zeleně, až olivově hnědě, často s fialovým leskem. Po přezimování jsou znovu zelené. Její hlavová deska je zakřivená na předním okraji navenek konvexně. To odlišuje tento druh podobné kněžice trávozelené (\"Palomena prasina\"), jejíž hrana je konkávně zakřivená směrem dovnitř. U obou druhů má štítek (scutellum) má stejnou barvu, jako je barva těla. Druhý článek tykadla je u kněžice zelené 1,6 až 2 krát větší než třetí; u kněžice trávozelené jsou tyto dva členy přibližně stejně dlouhé.\n\nTento druh je rozšířený v Evropě, s výjimkou britských ostrovů a severu Skandinávie. Na východ je rozšířena až do Střední Asie. V Německu se vyskytuje hlavně na jihu, je však mnohem vzácnější než kněžice trávozelená. Na severu Německa se vyskytuje jen sporadicky.\nStejně jako kněžice trávozelená kolonizuje mnoho různých stanovišť. Ale především se nalézají v bylinném patře a zřídka na listnatých stromech. Stejně jako kněžice trávozelená žije polyfágně na různých rostlinách a má každoročně jednu generaci.\n\n\n"}
{"id": "1252980", "url": "https://cs.wikipedia.org/wiki?curid=1252980", "title": "Třída Helgoland (typ 720)", "text": "Třída Helgoland (typ 720)\n\nTřída Helgoland (typ 720) jsou oceánské remorkéry německého námořnictva. Celkem byly postaveny dvě jednotky této třídy. Jedna byla po vyřazení prodána Uruguayi.\n\nCelkem byly loděnicí Schichau v Bremerhavenu postaveny dvě jednotky této třídy. Do služby přijaty v letech 1966-1967.\n\nJednotky třídy \"Helgoland\":\nObrannou výzbroj tvoří dva 40mm kanóny. Pohonný systém je diesel-elektrický. Tvoří jej čtyři diesely o výkonu 3300 hp. Lodní šrouby jsou dva. Nejvyšší rychlost dosahuje 16,5 uzlu.\n"}
{"id": "1252986", "url": "https://cs.wikipedia.org/wiki?curid=1252986", "title": "Přistoupení k dluhu", "text": "Přistoupení k dluhu\n\nPřistoupení k dluhu (tzv. kumulativní intercese) je způsob změny v osobě dlužníka, při kterém se vedle stávajícího dlužníka zaváže nově přistupující dlužník a stanou se spoludlužníky. Vztah věřitele k původnímu dlužníkovi zůstává nezměněn. To znamená, že dokud není dluh úplně splacen, může věřitel dluh požadovat po kterémkoli z dlužníků (odpovídají společně a nerozdílně neboli „jeden za všechny a všichni za jednoho“). Přistoupení třetí osoby tak může zvýšit šanci na úspěšné řešení pohledávky. Již se nerozlišuje, zda se jedná o dluh peněžitý či nepeněžitý. Zákon vyžaduje u přistoupení k dluhu, aby byla uzavřena smlouva mezi novým dlužníkem a věřitelem. Smlouva o přistoupení k dluhu může být uzavřena jak písemně, tak ústně (z důvodu právní jistoty se doporučuje uzavřít smlouvu písemnou formou). Přistoupení k dluhu je možné pouze k existujícímu dluhu, případně k dluhu, který vznikne teprve v budoucnu, pokud jej lze dostatečně určit. Následné plnění třetí osobou lze provést i bez souhlasu stávajícího dlužníka. Tak vzniká tzv. pasivní solidarita mezi původním a přistupujícím dlužníkem. Uzavřením smlouvy o přistoupení k dluhu se stane třetí osoba solidárním dlužníkem vedle dlužníka stávajícího.\n\nVšeobecný zákoník občanský (\"Allgemeines bürgerliches Gesetzbuch\") z roku 1812 přistoupení k dluhu neznal. Kumulativní intercese byla upravena teprve v občanském zákoníku z roku 1950 v ustanovení § 268 odst. 2. Před úpravou novým občanským zákoníkem byla kumulativní intercese řešena ustanovením v občanském zákoníku z roku 1964, a to v § 531 odst. 2 pro nepeněžité závazky a v § 533 pro závazky peněžité (před novelou z roku 1991 ale upravoval občanský zákoník z roku 1964 kumulativní intercesi v jediném ustanovení § 70).\n\nNový dlužník přistupuje k dluhu na základě smlouvy uzavřené s věřitelem, aniž by bylo třeba souhlasu původního dlužníka. Zákon pro přistoupení k dluhu nevyžaduje písemnou formu. Požadavek písemné formy však může vyplývat z jiných skutečností a i s ohledem na zajištění vyššího stupně právní jistoty je tato forma doporučována. Zákon nedefinuje náležitosti takové soukromé listiny, ale z charakteru závazku vyplývá, že by měla obsahovat:\nNový občanský zákoník upravuje přistoupení k dluhu v ustanovení § 1892 takto:\n\n"}
{"id": "1252987", "url": "https://cs.wikipedia.org/wiki?curid=1252987", "title": "Steel kytara", "text": "Steel kytara\n\nSteel kytara [čti stýl kytara] je typ kytary a technika hraní na kytaru vyvinutá na Havajských ostrovech na přelomu 19. a 20. století. Steel kytara se při hraní obvykle nachází v horizontální poloze, hráč jednou rukou brnká o struny a druhou rukou mění výšku tónu pomocí válečku – slidu, obvykle vyrobeného z kovu (odtud anglický název „steel“), často též ze skla, případně i jiných materiálů. Nejstarší použití elektrifikované steel kytary je datováno do začátku 30. let 20. století, kdy ji používal Bob Dunn z westernové swingové skupiny Milton Brown and His Brownies z texaského Fort Worthu. V dalších desetiletích byla zdokonalována a na přelomu 40. a 50. let se dostala do Nashvillu, kde ji hojně začali využívat country hudebníci (např. Hank Williams).\n\nSteel kytary se dělí na několik typů:\n"}
{"id": "1252988", "url": "https://cs.wikipedia.org/wiki?curid=1252988", "title": "Mys svatého Vincence", "text": "Mys svatého Vincence\n\nMys svatého Vincence ( \"Cabo de São Vicente\") je mys, který se nachází v portugalském regionu Algarve nedaleko obce Sagres. Je nejzazším jihozápadním výběžkem evropského kontinentu a výchozím bodem Evropské dálkové trasy E9. Mys je tvořen skalními útesy, vystupujícími do výšky přes šedesát metrů, a nachází se na něm 24 metrů vysoký maják, jehož světlo je vidět až z šedesátikilometrové vzdálenosti.\n\nVzhledem k poloze na konci kontinentu byl mys posvátným místem už v neolitu, z této doby se zachovaly menhiry. Féničané zde zřídili svatyni bohyně Melkart, Řekové okolnímu kraji říkali \"Ophiussa\" (Země hadů) a Římané \"Promontoria sacrum\" (Svatý mys). Moderní název pochází z křesťanské legendy, podle níž na mysu ve 4. století moře vyplavilo ostatky mučedníka Vincence ze Zaragozy, které chránili před znesvěcením havrani. Princ Jindřich Mořeplavec zřídil v Sagres školu pro kapitány zámořských lodí, v 16. století byl vybudován františkánský klášter s majákem, který zničil roku 1587 při jednom ze svých nájezdů Francis Drake. Maják byl obnoven roku 1846. Vzhledem ke strategickému významu místa zde proběhla řada námořních bitev, nejznámější je bitva u mysu svatého Vincenta ze 14. února 1797, v níž Horatio Nelson porazil španělské loďstvo.\n\nMys je součástí přírodního parku Sudoeste Alentejano e Costa Vicentina. Ve skalách hnízdí terej bílý, orel jestřábí, buřňák severní, buřňáček malý a další druhy, v okolním moři žije delfín obecný a žralok veliký. Okolí mysu je bičováno častými bouřemi.\n\n"}
{"id": "1252989", "url": "https://cs.wikipedia.org/wiki?curid=1252989", "title": "Seznam lvovských latinských biskupů a arcibiskupů", "text": "Seznam lvovských latinských biskupů a arcibiskupů\n\nToto je seznam latinských biskupů a arcibiskupů v Halyči a Lvově.\n\n\n"}
{"id": "1252995", "url": "https://cs.wikipedia.org/wiki?curid=1252995", "title": "Mieczysław Mokrzycki", "text": "Mieczysław Mokrzycki\n\nMons. ThDr. Mieczysław Mokrzycki (ukrajinsky \"Мечислав Мокшицький\" * 29. března 1961, Majdan Łukawiecki, Podkarpatské vojvodství, Polsko) je latinský arcibiskup lvovský polského původu.\n"}
{"id": "1252996", "url": "https://cs.wikipedia.org/wiki?curid=1252996", "title": "Let Aerosucre 4544", "text": "Let Aerosucre 4544\n\nLet Aerosucre 4544 byl vnitrostátní let kolumbisjké letecké společnosti Aerosucre s nákladním letounem Boeing 727-200 (imatrikulace HK-4544), který v úterý 20. prosince 2016 havaroval po startu, přičemž zemřelo 5 z 6 členů posádky na palubě. Letadlu se nepodařilo včas vzlétnout z letiště Germán Olano Airport u Puerta Carreña a po třech minutách se zřítilo. Cílová destinace mělo být bogotské Mezinárodní letiště El Dorado.\n\n"}
{"id": "1253000", "url": "https://cs.wikipedia.org/wiki?curid=1253000", "title": "Železniční trať Lvov – Stryj – Čop", "text": "Železniční trať Lvov – Stryj – Čop\n\nŽelezniční trať Lvov – Stryj – Čop se nachází na území Ukrajinské republiky a vede ze Lvova přes Stryj a Mukačevo do uzlové stanice Čop, kde nedaleko trojmezí Slovensko – Ukrajina – Maďarsko navazuje na slovenskou a maďarskou železniční síť.\n\nZe Lvova až po Baťovo má ruský široký rozchod 1520 mm, zbytek tratě je vybudován jako čtyřkolejná kolejová splítka v kombinaci normálního rozchodu 1435 mm a širokého ruského rozchodu 1520 mm.\n\nTrať je součástí panevropského koridoru V. V rámci tohoto koridoru na ni navazuje trať Budapešť – Szolnok – Záhony v Maďarsku a větev Košice – Čierna nad Tisou na Slovensku.\n\nO výstavbě tratě bylo rozhodnuto velmi velmi brzy jako důležitém spojení mezi Uherskem a rakouskou korunní zemí Halič. Koncese na výstavbu byla vydána 22. října 1871. Následujícího roku byla 17. února 1872 založena akciová společnost \"K. k. priv. Erzherzog Albrecht-Bahn\", která převzala výstavbu koncesované tratě. Výstavba prvního 73,5 km dlouhého úseku ze Lvova do Stryje byla z důvodu rychlého postupu prací relativně jednoduché stavby dokončena 16. října 1873. Dále se předběžně nepokračovalo z důvodu nedostatku financí, když navíc přípojné tratě v Uhersku nebyly dosud postaveny.\n\nÚsek Stryj – Beskyd dlouhý 79,3 km s prodloužením do Mukačeva byl pod vedením Císařsko-královských státních drah dokončen 5. dubna 1887. Na hranici mezi Haličí a Uherskem byl přes horský hřeben Karpat pod Voloveckým sedlem proražen 1747 m dlouhý jednokolejný Beskydský tunel (). Celá trať měla normální rozchod 1435 mm. Roku 1891 převzaly provoz definitivně Císařsko-královské státní dráhy.\n\nPo skončení první světové války spadla převážná část tratě (úsek Lvov – Beskyd) pod polskou správu, přičemž provoz zajišťovaly PKP. Zbývající, bývalá uherská část připadla pod správu Republiky Československé a provoz zajistily Československé státní dráhy.\n\nKdyž roku 1938 byla jižní část Podkarpatské Rusi v důsledku první vídeňské arbitráže obsazena horthyovským Maďarským královstvím, došlo k odtržení úseku mezi hranicí s Polskem a Kolčinem od ostatní železniční sítě a k zastavení provozu na tomto úseku. Po obsazení celé Podkarpatské Rusi Maďary zajišťovaly provoz na československých tratích Maďarské železnice.\n\nKdyž Sovětský svaz v rámci invaze do Polska obsadil v roce 1939 východní část Polska, připadla i polská část tratě do majetku Sovětských železnic (SŽD), které okamžitě začaly s přestavbou jednotlivých úseků na široký ruský rozchod 1520 mm. Tyto přestavby však byly po obsazení Německem v roce 1941 vráceny zpět a tratě podřízeny říšským Ostbahn (dceřiná společnost Deutsche Reichsbahn).\n\nPo připojení Podkarpatské Rusi k Ukrajinské SSR Sovětským svazem roku 1945 na základě zfalšovaného referenda pod dohledem sovětských vojsk a anexe východní části Polska Sovětským svazem odpadly hraniční kontroly v Karpatech a pod kontrolou Sovětských železnic (SŽD) byla trať včetně ostatních tratí přestavěna na široký ruský rozchod 1520 mm.\n\nVzhledem k tomu, že dosud jednokolejný Beskydský tunel (kvůli špatnému technickému stavu průjezdný jen 40 km/hod) značně omezuje průjezdnost, byl v lednu 2016 pod Voloveckým sedlem proražen druhý tubus dlouhý 1822 m o vnitřní výšce 8,5 m a šířce 10,5 m. Nový tubus s dvoukolejnou trakcí má oboustranně umožnit rychlost 70 km/h. Oba tubusy mají být spojeny třemi štolami, přičemž původní jednokolejný tubus má sloužit jako nouzová úniková cesta.\n"}
{"id": "1253001", "url": "https://cs.wikipedia.org/wiki?curid=1253001", "title": "Eva Farfánová Barriosová", "text": "Eva Farfánová Barriosová\n\nEva Farfánová Barriosová, rozená Eva Konvalinová (* 19. duben 1950, Chrudim), je česká archeoložka, spisovatelka, pedagožka a turistická průvodkyně. Již od mala ji zajímala archeologie. Studovala prehistorii a národopis na Filosofické fakultě Karlovy university. Později se seznámila se svým manželem – Peruáncem a pokračovala ve studiu archeologie v americkém Utahu na Brigham Young University, než se roku 1973 přestěhovali do Limy, hlavního města Peru. Zde pokračovala ve studiích peruánské archeologie a etnologie na Universitě Svatého Marka. V prvních letech zde pracovala jako archeoložka převážně na Středním pobřeží Peru a krátký čas i v Cuzcu. Svojí archeologickou činností se zasloužila o poznávání starých civilizací středních And. Později se věnovala výuce na vysokých školách v Limě. Nejdříve na Universidad Femenina Sagrado Corazón (UNIFE) a později na Universidad Ricardo Palma. Za 28 let, co strávila v Peru, procestovala téměř celou Střední a Jižní Ameriku.\n\nRoku 2001 se vrátila natrvalo zpět do Čech, kde pracuje jako profesorka španělštiny na pražském Gymnáziu Ústavní. Je autorkou několika knih o Peru a peruánské historii: Peruánské obrázky (2005), Pohřbená tajemství starého Peru (2009) a Sexuální život ve starém Peru (2014) a mnoha odborných článků.\n\n\n"}
{"id": "1253005", "url": "https://cs.wikipedia.org/wiki?curid=1253005", "title": "Planet (typ 751)", "text": "Planet (typ 751)\n\n\"Planet\" (typ 751) je hydrografická výzkumná loď německého námořnictva. Je považována za nejmodernější výzkumnou loď zemí NATO. Ve službě nahradila stejnojmenné plavidlo pocházející ze 60. let 20. století.\n\nPlavidlo postavila loděnice Nordseewerke v Emdenu. Kýl byl založen 26. dubna 2002 a dne 12. srpna 2003 byla loď spuštěna na vodu.\n\nJedná se o katamarán typu SWATH. Díky tomu má plavidlo vynikající stabilitu a tichý chod. Posádku tvoří 20 námořníků a 20 vědců. Plavidlo je vybaveno jedním 533mm torpédometem. Pohonný systém je diesel-elektrický. Tvoří jej čtyři diesely a dva elektromotory Jeumont-Framatome. Výkon pohonného systému je 6000 shp. Lodní šrouby jsou dva. Nejvyšší rychlost dosahuje 15 uzlů.\n"}
{"id": "1253006", "url": "https://cs.wikipedia.org/wiki?curid=1253006", "title": "Apoštolská nunciatura na Ukrajině", "text": "Apoštolská nunciatura na Ukrajině\n\nApoštolská nunciatura na Ukrajině je oficiálním zastoupením Svatého stolce na Ukrajině se sídlem v Kyjevě. Nunciatura byla zřízena v roce 1919 papežem Benediktem XV., ale po bolševické anexi roku 1921 se nuncius Giovanni Genocchi vrátil do Vatikánu. Vztahy s nezávislou Ukrajinou byly obnoveny v roce 1992, kdy papež Jan Pavel II. obnovil brevem \"\"Ucrainam Nationem\"\" nunciaturu v této zemi. \n\n\n"}
{"id": "1253007", "url": "https://cs.wikipedia.org/wiki?curid=1253007", "title": "Seznam ohrožených jazyků", "text": "Seznam ohrožených jazyků\n\nNásledující seznam ohrožených jazyků je založený hlavně na datech používaných UNESCEM. Aby byl jazyk uveden na seznamu, musí být klasifikován jako \"„ohrožený“\" v citovaném akademickém zdroji.\n\nSIL Etnologue (2005) řadí 473 z 6 909 žijících jazyků (6,8%) mezi “skoro vymřelé”, tedy mezi jazyky, kde \"“žije již jen pár mluvčích v pokročilém věku”;\" k roku 2013 se počet těchto jazyků snížil na 6,1%.\n\nK posouzení, zda je jazyk ohrožený, není až tak potřebný počet mluvčích, ale spíše jejich věkové rozložení. Například v Indonésii jsou doloženy jazyky až se dvěma miliony žijícími rodilými mluvčími, avšak již ve velmi pokročilém věku a znalost jazyka tak, v rámci jeho zachování, není předávána mladším obyvatelům. Na druhou stranu, i přes to, že zbylo pouze 30 000 mluvčích v Ladinském jazyce, děti těchto mluvčích se tento jazyk stále učí jako jejich mateřský, proto jazyk momentálně není ohrožen.\n\nPodobně je tomu i s Havajštinou, která má pouze okolo tisíce mluvčích. Číslo se ale stabilizovalo poté, co byl jazyk zaveden povinně nejen na místních školách, ale i pro děti v předškolním věku. Tento jazyk je tedy klasifikován pouze jako \"zranitelný\".\n\nPočet jazyků na Zemi se dnes pohybuje okolo šesti nebo sedmi tisíc, ale asi polovina z nich má méně než 3000 mluvčích. Experti předpovídají, že minimálně polovina dnešních jazyků do padesáti až sta let vymře.\n"}
{"id": "1253008", "url": "https://cs.wikipedia.org/wiki?curid=1253008", "title": "XCOM 2", "text": "XCOM 2\n\nXCOM2 je tahová strategie vyvinutá firmou Firaxis Games a vydaná společností 2K Games. Pro operační systémy Windows, OS X a Linux byla vydána v únoru 2016, pro PlayStation 4 a Xbox One v září 2016. Jedná se o přímé pokračování hry z roku 2012: dvacet let poté, co lidstvo prohrálo válku s mimozemšťany, se znovuzrozená organizace XCOM snaží bojovat proti okupačním silám na Zemi.\n\n18. května 2015 společnost Take-Two Interactive vydala zprávu, že začal vývoj nového, zatím nepojmenovaného vysokorozpočtového titulu. Hra byla oficiálně odhalena 1. června 2015 herním serverem IGN, 15. června byl na Electronic Entertainment Expo 2015 do světa vypuštěn první trailer.\n\nKoncept procedurálně generovaných úrovní pro \"Enemy Unknown\" Firaxis nakonec zavrhl, protože mu přišel nevýhodný a zabugovaný, navíc neodpovídal atmosféře hry. V \"XCOM2\" se přepracovaný vrátil na scénu, přičemž všechny budovy a objekty jsou zničitelné. Téměř všechny mapy, včetně multiplayerových, jsou tedy náhodně generovány.\n\nPři vytváření vzhledu hry se vývojáři inspirovali ve filmech jako Elysium, Nevědomí a Blade Runner.\n\nPříběh hry je zasazen do roku 2035, 20 let po událostech hry , ve které lidstvo prohrálo svůj boj proti mimozemským nájezdníkům. Organizace XCOM tehdy nedokázala rychle odvrátit přímou hrozbu a nakonec byla zrazena shromážděním národů, které se vzdalo krátce poté, co invaze začala. Členové XCOMu se buď podrobili novým pánům, nebo byli vyhlazeni, pouze malá část, jako vrchní důstojník Bradford, přešla pod hnutí odporu. To ovšem nemělo dostatek peněz, lidí ani technologií na rozsáhlé akce a většinu času strávilo vyhýbáním se stíhání ze strany okupantů. Národní státy byly odstraněny, Zemi teď vládne loutková organizace ADVENT řízená mimozemšťany, která se pomocí propagandy snaží naklonit veřejné mínění na stranu cizáků šířením přesvědčení, že cizinci přišli v míru a že síly Země jednaly agresivně a s předsudky.\n\nHra začíná ve chvíli, kdy Bradford vede útok proti genové bance ADVENTu a zachrání bývalého velitele XCOMu (hráč), který byl zajat, a byly na něm prováděny neznámé experimenty. Velitel se následně dostane na mobilní základnu XCOMu, loď zvanou Avenger, kde se seznámí s Dr. Richardem Tyganem a Lily Shenovou. Tygan vysvětlí veliteli, že zatímco byl uvězněn, ADVENT připojil jeho mozek k jejich globální psionické komunikační síti s cílem působit jako bitevní simulační počítač. Velitel je pak kontaktován posledním zbývajícím loajálním členem Rady. Ten veliteli doporučí, ať kontaktuje další odbojové skupiny roztroušené po celém světě, a rovněž mu odhalí existenci přísně tajného programu ADVENTu s názvem Projekt Avatar.\nHráč jako velitel XCOMu následně bojuje proti jednotkám ADVENTu, přepadne jeho mnohá tajná zařízení a snaží se zpomalit či úplně zastavit Projekt Avatar. Během svého výzkumu dr. Tygan totiž zjistí, že Elderové, vůdci ADVENTu a celé invaze, pomalu umírají v důsledku nezvratné fyzické degenerace jejich těl. Aby unikli bezprostřednímu zániku, Elderové odstartovali Projekt Avatar, který zahrnuje zpracování unesených lidí a jejich proměnu na surový genetický materiál, ze kterého pro ně budou vytvořena nová těla, tzv. avataři.\n\nXCOMu se tak podaří vystopovat podmořskou centrálu Elderů, přístupnou pouze pomocí speciálního psionického portálu. V důsledku hrozby XCOMu se ADVENT rozhodne urychlit celý projekt a zpracovat i \"neesenciální\" lidi do Projektu Avatar pod rouškou léčení všech nemocí v jejich genových klinikách. Poslední člen rady se obětuje, aby upozornil XCOM na tento plán, který bude slavnostně vyhlášen pomocí globální komunikační sítě ADVENTu. XCOMu se podaří proniknout do sítě a přednese důkazy o skutečné činnosti ADVENTu do celého světa, což následně vede k masivní globální revoluci proti cizácké okupaci.\n\nProtože má ADVENT potíže s udržováním pořádku, velitel převezme psionickou kontrolu nad jedním ukradeným Avatarem a provede nájezd na základnu Elderů. Ti se ho snaží prosbami a výhrůžkami odvrátit od jeho poslání, jenže velitel je a zničí všechny své ostatní avatary, čímž dojde k zničení základny. Velitel zůstane se svým avatar a bojuje proti rozzuřeným Elderům, zatímco zbytek oddílu unikne. Poté se velitel probudí ve svém vlastním těle a zjistí, že bez vedení Elderů se vliv ADVENTu na lidstvo hroutí. Obyčejní lidé se připojí ke hnutí odporu a společně přemohou okupační síly.\n\nNicméně, na dně oceánu pod zříceninou sídla Elderů se otevře široká trhlina, ze které začne svítit zvláštní energie…\nHráč je v roli absolutního vládce organizace XCOM, jejímž cílem je svržení cizácké nadvlády. Hra je stejně jako v rozdělena na dvě části, ekonomicko-budovatelskou a bojovou, která se skládá z tahů.\n\nProtože byly všechny státy a jejich vlády odstraněny, rozděluje se celá Země na jednotlivé oblasti (Východní a Západní Evropa, Sibiř, atd.). Mezi těmito oblastmi lze cestovat pouze s pomocí Avengeru, což je velká nákladní loď, která zároveň slouží jako základna XCOMu.\n\nKromě základních místností jako můstek, kasárna nebo obytné prostory lze také vyčistit až dvanáct místnosti (4 patra po třech místnostech), do kterých je možné umístit další provozy:\n\n\n\n\n\n\n\n\n\n\nStejně jako „Enemy Unknown“ lze zkoumat vždy pouze jednu věc, na druhou stranu jde výzkum přerušit a kdykoliv na něj znovu navázat, aniž by bylo nutno začínat úplně od začátku. Rychlost pak závisí na celkovém počtu laboratoří a vědců. Kromě toho další výzkum lze spustit ve Stínové komoře, v takovém případě bude ale hlavní výzkum přerušen. Všechny technologie lze zařadit do těchto kategorií:\n\n\n\n\nVyrábět jdou jen věci, které jsou předtím vyzkoumány. Některé jdou vyrobit okamžitě, experimentální ve zkušebně pak za několik dní, přičemž s přiděleným inženýrem se doba výroby zkracuje na polovinu.\n\nKromě návštěvy památníku padlých vojáků se zde dají zjistit počty mrtvých nepřátel, především se zde ale vyzbrojuje a vybavuje pěchota, Každý voják začíná jako nováček a jeho schopnosti určuje sedm vlastností: body zdraví, vůle, obrana, míření, hackovací schopnosti, rychlost a dohled. Již na začátku je mu také určena některá ze čtyř základních tříd: Ranger, Specialista, Granátník nebo Ostřelovač. S prvním povýšením je tato třída odhalena, ale po postavení Pokročilého bojového centra ji lze změnit. Pátou třídou je Operativec PSI, který ignoruje ostatní třídy a jehož trénink se od ostatních výrazně liší. Každý voják může povýšit o sedm levelů a na každém dostane na výběr ze dvou schopností, z nichž jednu si musí vybrat.\n\n\n\n\n\nPo postavení Školy partyzánských taktik lze také některé \"týmové \" vlastnosti dokoupit: rozšíření družstva až na 6 členů, speciální vlastnosti pro každou třídu, více zkušeností za zabití atd. Kromě peněz je také třeba dosáhnout na určitou úroveň v povýšení; například rozšíření týmu na 5 členů je k dispozici až poté, co některý z vojáků dosáhne hodnosti Kapitán.\n\nStíhačky nejsou přítomny, pro výsadky je k dispozici plavidlo Skyranger.\n\nV porovnání s „Enemy Unknown/Enemy Within“ nedoznala tato část téměř žádné změny. Každý tah jednotky rozdělen na dvě části, je tedy možné se přesunout a střílet nebo se posunout o dvojnásobnou vzdálenost. Přitom je třeba si dávat pozor na akce, jenž automaticky ukončují kolo dané jednotce, např. střelba. Novinkou je stav „skrytí“: v některých misích cizáci nevědí, že na ně útočí jednotky XCOMu, a tak se vojáci mohou pohybovat po mapě, aniž by jim hrozilo riziko odhalení. První hlučnější akce, jako výstřel ze zbraně nebo roztříštění okna, tuto výhodu ruší a všichni vojáci jsou odhaleni. Systém krytí zůstal beze změn.\n\nPříprava každé mise začíná na základně, kde si hráč vybere jak vojáky, tak jejich výzbroj a vybavení. Po příletu na místo jsou jednotky vysazeny na prostoru 3x8 políček, který je ohraničení modrou barvou a který zároveň slouží jako únikový prostor pro evakuaci. Jako první je vybrán velitel jednotky, ale lze hýbat jakýmkoliv vojákem. Ti postupují dále mapou a plní úkoly, které po nich hráč vyžaduje. Mise končí buď tak, že jsou splněny všechny úkoly, nebo jsou všichni vojáci zabiti, nebo je libovolný počet jednotek evakuován, ale v tomto případě hráč přijde o všechny, které na místě nechá. Variabilním úkolem v některých misích je sebrání speciálních předmětů, které vypadnou z jednoho konkrétního vojáka Adventu. Na to má hráč tři kola, poté jsou předměty ztraceny. Typy misí:\n\nKromě toho hra obsahuje několik pevně daných speciálních misí vztahujících se k příběhu.\n\nTento DLC byl vydán 17. března 2016 a do hry přidává přes 100 nových úprav vzhledu vojáků, včetně masek, tetování, účesů a úprav brnění.\n\nByl vydán 12. května 2016. Vojáci XCOMu dostali nové zbraně a brnění, a s jejich pomocí musí bojovat proti bossům, které v mezidobí z neznámého důvodu vytvořila doktorka Vahlenová. Do jedné z těchto misí se dokonce osobně zapojí vrchní důstojník Bradford.\n\nTento DLC byl vydán 30. června 2016. Hráč v něm odhalí tajné zařízení ADVENTu, ve kterém otec Lily Shenové doktor Raymond Shen (vrchní inženýr z „Enemy Unknown“) ukryl speciálního robota. Toho hráč může získat a otevře tak pro něj speciální druh vybavení a skillů.\n\nTato modifikace z velké části mění podstatu hry. Mise již většinou neprobíhají formou nájezdu, nýbrž je nutné nejdříve jednotku na místě ponechat určitou dobu, aby oblast infiltrovala do té doby, než bude na místě méně nepřátel a mise se tak zjednoduší. Změn dosáhl i systém odboje, kdy může být každý člen přiřazen na několik úkolů (zásobování, verbování či získávání informací) i samotný ADVENT, který má nyní ve všech ovládaných oblastech určitou sílu, která ovlivňuje obtížnost misí. Oblasti je také možné zcela osvobodit pomocí útoku na místní velitelství. Většina misí však neumožňuje zisk materiálů a mrtvých těl nepřátel a mimozemšťanům nakonec začnou ve většině misí každé kolo přicházet velmi silné posily, které není prakticky možné zastavit. Advent má také k dispozici mnohem více druhů jednotek (například vojáka s magnetickým kulometem nebo raketometčíka), stejně tak mimozemšťané.\n\nRozšířena je také paleta tříd vojáků, nově přibývá například shinobi, který se specializuje na boj s mečem a utajení, či technik, který nepřátele likviduje s pomocí raket a plamenometů zabudovaných ve speciální \"rukavici\". Z vojáků je také možné vycvičit důstojníky, kteří posilují ostatní vojáky v jednotce a mohou jim svými schopnostmi poskytnout bonusy.\n\nXCOM2 obdržel převážně výborné recenze, kritici oceňovali zejména nový systém „skrytí“, velké množství nastavení, procedurální generování map a přidání moderských nástrojů. Kritika se zaměřila především na přílišnou hardwarovou náročnost. Jen za první týden od vydání se na Steamu prodalo přes půl milionů kopií hry.\n\n\n"}
{"id": "1253010", "url": "https://cs.wikipedia.org/wiki?curid=1253010", "title": "Národní boxlakrosová liga", "text": "Národní boxlakrosová liga\n\nNárodní boxlakrosová liga (NBLL) je česká lakrosová soutěž mužů a nejstarší boxlakrosová soutěž v Evropě. Probíhá od roku 1987 a organizuje ji Česká lakrosová unie (ČLU). Nejúspešnějším týmem soutěže jsou LC Custodes Radotín, kteří získali titul šestnáctkrát.\n\n"}
{"id": "1253011", "url": "https://cs.wikipedia.org/wiki?curid=1253011", "title": "Arménská archieparchie lvovská", "text": "Arménská archieparchie lvovská\n\nArménská archieparchie lvovská (lat. \"Archieparchia Leopolitana Armenorum\") je arménská katolická eparchie na Ukrajině. Arméni žili ve Lvově od 14. století, v roce 1630 dostali vlastní metropolitní archieparchii. Ještě před druhou světovou válkou žilo ve Lvově asi 5000 Arménů, byl zde i ženský benediktinský klášter. Poslední arcibiskup Józef Teofil Teodorowicz zemřel v roce 1938, administrátor diecéze Dionizij Kajetanowicz byl v roce 1945 poslán do sovětských lágrů, kde v roce 1954 zemřel. Od té doby je archieparchie vakantní, většina Arménů se odstěhovala do Polska. Dnes žije ve Lvově asi 20-30 arménských křesťanů, kteří jsou podřízeni Polskému ordinariátu pro věřící východních ritů. Lvovská arménská archieparchie je vakantní a nebyla jí navrácena ani katedrála Nanebevzetí Panny Marie, která slouží ukrajinské eparchii Arménské apoštolské církve.\n\n\n"}
{"id": "1253013", "url": "https://cs.wikipedia.org/wiki?curid=1253013", "title": "Altendorf (Sebnitz)", "text": "Altendorf (Sebnitz)\n\nAltendorf je vesnice, místní část velkého okresního města Sebnitz v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nVesnice je v historických pramenech prvně zmiňovaná roku 1445 jako \"Aldendorff\" nebo \"Adendorff\", avšak pravděpodobně byla založena Franky jako krátká lánová ves již na přelomu 11. a 12. století. Sídlo mělo vnější opevnění a od poloviny 16. století náleželo k Hohnsteinu. V 19. století byl Altendorf po určitou dobu samostatnou obcí.\n\nV roce 1974 se Altendorf spolu se sousedním Mittelndorfem připojil k Lichtenhainu. Od roku 1994 byl součástí bývalé obce Kirnitzschtal (v překladu \"Křinické údolí\"), která byla 1. října 2012 začleněna do velkého okresního města Sebnitz. V Altendofu je zastavení jedné z osmi etap turistické Malířské cesty, vybudované v roce 2012.\n\nAltendorf leží na okraji národního parku Saské Švýcarsko a prochází jím lužický zlom, hranice mezi hornolužickým žulovým masivem a Labskými pískovci. Nejvyšším bodem vesnice je Adamsberg (302 m). Severní hranici tvoří říčka Sebnice, jižní pak Křinice. Podél řeky Sebnice se rozkládá evropsky významná lokalita Lachsbach- und Sebnitztal. Údolím Sebnice prochází železniční trať Budyšín – Bad Schandau, vlastní zastávku však Altendorf nemá. Údolím Křinice prochází tramvajová trať Kirnitzschtalbahn spojující Bad Schandau s Lichtenhainským vodopádem.\n\n\n"}
{"id": "1253016", "url": "https://cs.wikipedia.org/wiki?curid=1253016", "title": "Moskevská matematická společnost", "text": "Moskevská matematická společnost\n\nMoskevská matematická společnost ( – \"Moskovskoje matěmatičeskoje obščestvo\", MMO) je matematická společnost sídlící v Moskvě.\n\nMoskevská matematická společnost byla založena 15. září 1864, prvním předsedou byl rodák z Čech Nikolaj Brašman a prvním místopředsedou pozdější předseda Vasilij Jakovlevič Cinger.\n\n\n"}
{"id": "1253018", "url": "https://cs.wikipedia.org/wiki?curid=1253018", "title": "Susanna Rigacci", "text": "Susanna Rigacci\n\nSusanna Rigacci (* 1960) je italská pěvkyně – sopranistka narozená ve Švédsku.\n\nSusanna Rigacci se narodila v roce 1960 ve švédském Stockholmu. Je dcerou skladatele a dirigenta Bruna Rigacciho. Absolvovala stadium zpěvu na Konzervatoři Luigi Cherubiniho ve Florencii. Její další postgraduální studium vedly profesorky Gina Cigna a Iris Adami Corradetti. Již tehdy byla oceněna na mezinárodních soutěžích. V roce 1983 získala pod vedením profesorky Corradetti cenu v soutěži pojmenované po Marii Callas, pořádané itaským rozhlasem RAI. V roce 1985 dostala cenu, udělovanou konzervatoří Mozarteum v Salzburgu na podporu nadějným pěvcům.\nV Itálii působila Susanna Rigacci v nejprestižnějších divadlech, jako jsou: La Scala v Miláně, La Fenice v Benátkách, Tatro dell’Opera di Roma v Římě, Teatro Filarmonico ve Veroně, Teatro Massimo v Palermu, Teatro Regio v Parmě, Teatro Massimo Bellini v Catanii a Teatro Comunale v Bologni.\nZpívala také v Carnegie Hall v New Yorku, v Opéra Comique a v divadle Châtelet v Paříži, s Pražskou komorní filharmonií, v Royal Albert Hall a Queen Elizabeth Hall v Londýně, v Opéra de Wallonie v Lutychu, v Sibelius Academy v Helsinkách, ve Fundacao Gulbenkian v Lisabonu, na Wexford festivalu, na festivalu Maggio Musicale Fiorentino ve Florencii, v Teatro Municipale na Mallorce a ve Stadttheater ve švýcarském Bernu.\nJejí repertoár čerpá většinou z klasiků italského baroka (Vivaldiho, Scarlattiho, Cimarosy, Baldassara Galuppiho, Pergolesiho, Boccheriniho, Stradella, Gaspariniho, Sacchiniho). Z děl těchto autorů natočila několik nahrávek se Solisti Veneti, které dirigoval Claudio Scimone pro vydavatelství Philips a Bongiovanni.\nJejí repertoár z děl Giocchina Rossiniho zahrnuje opery \"Pan Bruschino\" (\"Il signor Bruschino\"), \"Lazebník sevillský\" (\"Il barbiere di Siviglia\") a \"Manželská směnka\" (\"La cambiale di matrimonio\"). Z děl Gaetana Donizettiho zpívala Rigacci v operách \"Don Pasquale\" (jako Norina, tato nahrávka byla filmově zpracována pro německou televizi), \"Nápoj lásky\" (Adina; \"L'elsir d'amore\") a \"Dcera pluku\" (\"La figlia del reggimento\").\n"}
{"id": "1253021", "url": "https://cs.wikipedia.org/wiki?curid=1253021", "title": "Koromáč olešníkový", "text": "Koromáč olešníkový\n\nKoromáč olešníkový (\"Silaum silaus\") je vlhkomilná, středně vysoká bylina z čeledi miříkovitých, kvetoucí drobnými bílými až nazelenalými květy uspořádanými do okolíků. Tato původní rostlina české květeny je jediný druh rodu koromáč, který se v České republice vyskytuje. Místa, kde pravidelně roste, postupně mizí, a je tedy považován za rostlinu ohroženou vyhynutím (C3).\n\nJe to eurosibiřský druh s těžištěm výskytu v Evropě, kde jeho severní hranice rozšíření sahá po Skandinávii a na jihu vede kolem severních oblastí Balkánu. Dále roste na Ukrajině, v evropské části Ruska a ostrůvkovitě okolo Kavkazu, na západní Sibiři a ojediněle ve Střední Asii.\n\nV České republice se vyskytuje hlavně v Polabí, ve východních Čechách a na jižní Moravě. Vzácnější je v Českém středohoří a na střední Moravě. V jiných oblastech roste jen ojediněle.\n\nVyskytuje se na vlhkých rašelinných a slatinných loukách nebo v lužních lesích a na travnatých březích potoků a jezírek, většinou v nížinách nebo pahorkatinách. Obvykle jej lze nalézt na písčitých až jílovitých, převážně vápnitých půdách dobře zásobených živinami.\n\nVytrvalá bylina se žlutým nádechem a s přímou, 40 až 100 cm vysokou lodyhou vyrůstající z hrubého, rozvětveného, vícehlavého kořene. Lodyha je lysá, mělce rýhovaná, ve spodní části oblá a v horní hranatá, rozvětvená a málo olistěná. Spodní listy s úzkými pochvami jsou lesklé, v obrysu trojúhelníkovité, dvou až čtyřnásobně zpeřené se segmenty 1 až 3 mm širokými, kopinatými, po obvodě jemně pilovitými a na vrcholu s červenou špičkou. Lodyžní listy jsou jednoduše zpeřené nebo redukované jen na pochvu. Ve tvaru listů je druh velmi variabilní.\n\nOboupohlavné květy jsou seskupeny do okoličnatých květenství. Okolík se obvykle skládá z 5 až 16 okolíčků po 16 až 26 květech. Okolík je plochý, řídký, paprsky má nestejně dlouhé, 3 až 6 cm, obaly chybí a obalíčky jsou protáhle kopinaté. Kališní lístky jsou nezřetelné, pět žlutozelených korunních lístků, asi 1 mm velkých, je na rubu načervenalých. Květy rozkvétají od června do srpna a bývají opylovány hmyzem. Ploidie druhu je 2n = 22.\n\nPlody jsou hnědé, podlouhlé, eliptické nebo široce vejčité, 4 až 5 mm dlouhé dvounažky s kuželovitým stylopodiem. Obsahují dva jednosemenné plůdky (merikarpia) s pěti oblými žebry po stranách. Tato semena (plůdky) bývají rozptylována větrem nebo i povrchovou vodou.\n\nKoromáč olešníkový je živnou rostlinou housenek otakárka fenyklového.\n\n"}
{"id": "1253022", "url": "https://cs.wikipedia.org/wiki?curid=1253022", "title": "Faith Kipyegonová", "text": "Faith Kipyegonová\n\nFaith Kipyegonová (* 10. ledna 1994, Keňa) je keňská atletka, běžkyně na střední vzdálenosti, olympijská vítězka v běhu na 1500 metrů z roku 2016.\n\nV roce 2012 se stala juniorskou mistryní světa v běhu na 1500 metrů. O rok později na světovém šampionátu v Moskvě doběhla ve finále této disciplíny pátá. Na mistrovství světa v Pekingu v roce 2015 vybojovala stříbrnou medaili v běhu na 1500 metrů. Největším úspěchem pro ni bylo vítězství v běhu na 1500 metrů na olympiádě v Rio de Janeiru v roce 2016. V následující sezóně na olympijské zlato navázala vítězstvím v běhu na 1500 metrů na světovém šampionátu v Londýně.\n"}
{"id": "1253025", "url": "https://cs.wikipedia.org/wiki?curid=1253025", "title": "Koníkovský hřbet", "text": "Koníkovský hřbet\n\nKoníkovský hřbet leží v Kraji Vysočina, částečně v CHKO Žďárské vrchy.\n\nGeomorfologicky spadá hřbet do celku Hornosvratecká vrchovina, podcelku Žďárské vrchy a okrsku Pohledská vrchovina.\n\nHřbet získal svůj název podle horské vsi Koníkov. Je výběžkem jihovýchodního kvadrantu Žďárských vrchů: na severozápadě začíná u Odrance na vrchu Bohdalec, pokračuje přes Pletenici a Kříb a končí u Ždánic v lese Jilmová.\n\nZe hřbetu vybíhají východním směrem rozsochy. Na jedné z nich stojí Kostel svatého Michaela archanděla u Vítochova.\n\nPoblíž hřbetu pramení několik přítoků Svratky, např. Janovický potok, Karasínský potok (někdy nazývaný Vítochovský potok) a Písečenský potok.\n"}
{"id": "1253031", "url": "https://cs.wikipedia.org/wiki?curid=1253031", "title": "Ubikace", "text": "Ubikace\n\nUbikace je označení pro zařízení sloužící ke společnému ubytování velkého množství lidí. Tomu odpovídá často skrovnější styl provedení stavby (např. ze dřeva). Ubikaci tvoří pokoje o větším počtu lůžek, kde nocují osoby vykonávající zpravidla společnou nebo stejnou činnost, tedy vojáci, brigádníci, táborníci, vodáci, lyžaři aj.\n\nRovněž se tak nazývají klece určené pro chov zvířat v zajetí.\n\nSlovo je pravděpodobně odvozeno od italského \"ubicazione\" (poloha) a \"ubicare\" (umístit).\n\n"}
{"id": "1253034", "url": "https://cs.wikipedia.org/wiki?curid=1253034", "title": "Kostel Povýšení svatého Kříže (Trstěnice)", "text": "Kostel Povýšení svatého Kříže (Trstěnice)\n\nKostel Povýšení svatého Kříže je římskokatolický chrám v obci Trstěnice v okrese Znojmo. Je chráněn jako kulturní památka České republiky.\n\nPrvní písemná latinsky psaná zpráva o Trstěnicích pochází z roku 1247. O šest let později došlo k zasvěcení kostela sv. Petra a Pavla (byl postaven na místě staršího chrámu). Při této příležitosti byl trstěnický kostel povýšen na farní. Ve 14. století, po jeho rozšíření, byl nově zasvěcen, a to svatému Gothardovi. V roce 1798 byla chrámová loď prodloužená o 7 metrů. Zároveň byly pořízeny ke kostelu nové schody, v kostele byly instalovány nové lavice a varhany. V roce 1807 při dokončení hlavních přestaveb byl znovu vysvěcen jako kostel Povýšení svatého Kříže. V l.1909-1910 byla přestavěna střecha věže. Místo čtyřboké jehlanové byla upravena na oplechovanou pseudobarokní báň. Autorem fresek v presbytáři je Josef Winterhalder mladší. \n\nJde o farní kostel farnosti Trstěnice u Moravského Krumlova.\n"}
{"id": "1253036", "url": "https://cs.wikipedia.org/wiki?curid=1253036", "title": "Dennis Nilsen", "text": "Dennis Nilsen\n\nDennis Andrew Nilsen (23. listopadu 1945, Fraserburgh, Skotsko – 12. května 2018) byl britský sériový vrah a nekrofil, který mezi lety 1978 a 1983 zavraždil v Londýně nejméně 12 mladíků. Byl usvědčen ze šesti vražd a ze dvou pokusů o vraždu. Trest vykonával ve věznici HM Prison Full Sutton s maximální ostrahou, která se nachází v East Riding of Yorkshire v Anglii. Byl známý také jako „\"Kindly Killer\"“ (česky „\"laskavý zabiják\"“), protože byl přesvědčen, že své oběti zabil humánním způsobem. \n\nNilsen vraždy spáchal na dvou adresách v Londýně, ve kterých střídavě bydlel. Oběti přilákal k sobě domů, a poté je zavraždil uškrcením, někdy doprovázeném utonutím. Většinou šlo o bezdomovce, někteří byli homosexuálové nebo prostituti.\nV roce 1983 byl obviněn z vraždy, když byly nalezeny v kanalizaci pod jeho domem lidské ostatky. Poté, co byl zatčen, na policejní stanici v severním Londýně dal policii plné doznání. 4. listopadu 1983 byl odsouzen k doživotnímu vězení s doporučením, aby nebyl propuštěn dříve než za pětadvacet let. \n\nDennis Nilsen se narodil 23. listopadu 1945. Jeho otec byl norský voják, který v roce 1940, po obsazení země nacisty, přibyl s dalšími norskými vojáky do Skotska. V květnu 1942 se jeho otec oženil s Elizabeth Whyte. \n\nZemřel ve vězení 12. května 2018.\n\nNielsen mezi lety 1978 a 1983 zavraždil dvanáct chlapců a mladých mužů, je avšak podezírán z toho, že obětí může být patnáct. Nejméně devět obětí zavraždil na 195 Melrose Avenue, poslední tři oběti zavraždil v čísle 23 na Cranley Gardens. Z osmi identifikovaných obětí pouze tři — Stephen Holmes, Kenneth Ockenden a Graham Allen — měly v době vraždy stálé bydliště, ostatní byly většinou bezdomovci, tuláci a prostituti.\n\nV roce 1992 Nilsen přiznal dvanáct obětí a sdělil, že tři další oběti, o kterých dříve řekl, že je zavraždil v Melrose Avenue, si vymyslel. Dílem kvůli tlaku při výsleších, dílem kvůli tomu, že chtěl „držet linii“ přibližně patnácti obětí, které zmínil vyšetřovatelům při předvádění na policejní stanici. \n\n\n\n"}
{"id": "1253038", "url": "https://cs.wikipedia.org/wiki?curid=1253038", "title": "Registrované partnerství ve Švýcarsku", "text": "Registrované partnerství ve Švýcarsku\n\nŠvýcarsko umožnilo stejnopohlavním párům uzavírat registrované partnerství od 1. ledna 2007 po kladném výsledku referenda z roku 2005. Ústavní novela, která by jim zpřístupnila institut manželství, je momentálně v legislativním procesu. Aby prošla, je zapotřebí většinová podpora obyvatelstva napříč všemi kantony v referendu, které je v případě změn ústavy obligatorní.\n\nV celonárodním referendu konaném 5. června 2005 podpořilo 58 % Švýcarů návrh zákona o registrovaném partnerství, který garantuje stejnopohlavním párům žijícím v něm vesměs stejná práva jako mají manželé - status blízké osoby, rovné zdanění, sociální zabezpečení, pojišťovnictví, společný majetek a bydlení. Zákon o registrovaném partnerství momentálně negarantuje homosexuálním párům následující:\n\nOficiálním názvem institucionalizovaných stejnopohlavních svazků je v němčině „Eingetragene Partnerschaft“, ve francouzštině „partenariat enregistré“ a „unione domestica registrata“ v italštině. Návrh přijala Národní rada v poměru hlasů 111:72 3. prosince 2003 a Rada států 3. června 2004 s drobnými úpravami. Národní rada jej znovu přijala 10. června, ale konzervativní Federální demokratické unii se podařilo získat dostatečný počet podpisů pro vypsání celonárodního referenda. V něm se dne 5. června 2005 vyslovilo 58 % občanů pro přijetí. Nový zákon nabyl účinnost k 1. lednu 2007. Švýcarsko se tak stalo první zemí, kde se zákonem uznávané homosexuální svazky prosadily prostřednictvím plebiscitu.\n\n15. března 2016 přijala Národní rada dvě novely zákona o registrovaném partnerství, jejichž účelem zpřístupnění institutu pro heterosexuální páry. Prošly v poměru hlasů 96:83 a 96:82.\n\nHomosexuální jednotlivec může podle švýcarských zákonů se stát osvojitelem dítěte. Návrh zákona, který by umožnil přiosvojení dítěte druhého z partnerů přijal spolkový parlament na jaře 2016. Jeho odpůrci se neúspěšně pokusili o vypsání referenda. Tento nový zákon se stane účinným od data, které ještě bude upřesněno.\n\nČlánek 27 zákona o registrovaném partnerství upravuje vztah mezi dětmi a partnery rodičů. Podle zákona je partner rodiče povinen přispívat na výživu jeho dětí, biologických i osvojených, a zároveň oprávněn jej zastupovat v běžných věcech jako by byl jeho právoplatným zákonným zástupcem. Partner má rovněž v případě rozvodu partnerství právo na styk s dítětem svého bývalého partnera. Díky tomuto ustanovení je švýcarský institut registrovaného partnerství považovaný za jeden z nejliberálnějších, neboť samotné partnerství dává partnerům rodičů už faktickou roli právoplatného rodiče.\n\nV r. 2010 vypsala švýcarská LGBT organizace petici s názvem \"Rovné příležitosti pro všechny rodiny\" s požadavkem na rozšíření adopčních práv. 30. září 2011 se dolní komora federálního parlamentu rozhodla v poměru hlasů 83:97 požadavku petice nevyhovět. Nicméně právě díky petici se rozbouřila široká diskuse na toto téma v řadách poslanců. Například poslankyně Maja Ingoldová za Švýcarskou evangelickou stranu se vyjádřila pro liberálnější přístup ke gay a lesbickému rodičovství navzdory faktu, že právě její strana byla jedním z odpůrců zákona o registrovaném partnerství. Bylo však zřejmé, že parlament zaujímá diametrálně odlišný přístup k té měkčí verzi adopcí. Zatímco u společného osvojení byla podpora menšinová, tak při osvojení dítěte partnera mělo mnohem větší podporu.\n\nRada kantonů, horní komora federálního parlamentu, petici přijala a její komise pro právní záležitosti přijala návrh otevřeně homosexuálního poslance Claude Janiaka za Švýcarskou sociálně demokratickou stranu, ze kterého se odstranila možnost společného osvojování dětí bez ohledu na rodinný stav nebo sexuální orientaci. V listopadu 2011 komise podpořila jednomyslně návrh spolu s konzervativní Švýcarskou lidovou stranou. V únoru 2012 se federální rada, orgán výkonné moci, vyjádřila k postoji Rady kantonů, která je plně pro přiosvojení dítěte partnera, ale proti plným adopčním právům. 14. března 2012 přijala Rada kantonů v poměru hlasů 21:19 kompletní plné rozšíření adopčních práv pro stejnopohlavní páry bez ohledu na rodinný stav nebo sexuální orientaci.\n\nJelikož toto Národní rada během debaty v září 2011 odmítala, tak se v ní o něm hlasovalo ještě jednou. 13. prosince 2012 přijala Národní rada v poměru hlasů 113:64 možnost osvojení dítěte partnera, jak biologického, tak i osvojeného před vstupem do partnerství. Národní rada tedy podstatně okleštila verzi přijatou Radou kantonů. 4. března 2013 se rozhodla verzi Národní rady ze 13. prosince 2012 podpořit i Rada kantonů (poměr hlasů 26:16).\n\nV listopadu 2014 se v rámci nadcházejících parlamentních voleb rozhodla federální rada přijmout možnost adopce dítěte partnera jakožto součást rozsáhlé adopční reformy. Návrh musí být momentálně odsouhlasen i v parlamentu. Jeho odpůrci usilují o vypsání referenda. Pro jeho uskutečnění se musí podařit ve lhůtě 100 dní získat 50 000 podpisů.\n\nV lednu 2016 hlasovala v poměru hlasů 7:3 s jedním zdržením komise pro právní záležitosti při Radě kantonů pro přijetí návrhu o adopcích dítěte partnera. 8. března 2016 přijala Rada kantonů návrh v poměru 25:14. Nový zákon se týká i nesezdaných párů, homosexuálních i heterosexuálních, a snižuje věk způsobilosti k osvojení z 35 na 28. Bývalá švýcarská prezidentka Simonetta Sommarugaová návrh podporovala říkala, že je nezbytně nutný v zájmu ochrany dětí vyrůstajících v homosexuálních párech. 13. května 2016 přijala návrh komise pro právní záležitosti při Národní radě v poměru hlasů 15:9. 14. května 2016 byl návrh přijat Národní radou v poměru hlasů 113:64. Různé texty zpracované dvěma komorami způsobili přepracování návrhu na finální verzi, jíž pak schválil parlament 17. června 2016 poměrem hlasů 125.68 se 3 zdrženími se. Podle švýcarských zákonů mají odpůrci návrhu 100 dní na získání 50 000 podpisů. V takovém případě by se v průběhu legisvakační lhůty muselo vypsat referendum. Před finálním hlasováním založila komise pro referenda komisi složenou ze členů několika politických stran s cílem vypořádání se s otázkou referenda. Žádná většinová politická strana ji nepodpořila. 4. října 2016 bylo potvrzeno, že se žádné referendum konat nebude, neboť se odpůrcům podařilo do 100 dní získat pouze 20 000 podpisů. Federální rada se momentálně rozhoduje o datu, ke kterému se nový zákon stane účinným.\n\n14. března 2016 přijala Národní rada návrh zákona usnadňující párům žijícím v registrovaném partnerství snadnější získávání švýcarského občanství (Švýcarsko má poměrně liberální naturalizační zákony). Za současné právní úpravy má zahraniční manžel švýcarského občana nárok na získání občanství buď po pěti letech trvalého pobytu na území Švýcarska, nebo po třech letech trvajícího manželství. Na registrované partnery se tato ustanovení nevztahují. Návrh byl přijat v poměru hlasů 122:62. 26. září 2016 rozhodla Rada kantonů, že by se o této záležitosti mělo rozhodnout v rámci hlasování o stejnopohlavním manželství, k němuž byl dán podnět v roce 2013 (viz níže).\n\nKoncem srpna 2008 rozhodl Federální soud, že by páry stejného pohlaví žijící v dlouhodobém svazku mají nárok na stejné podmínky v oblasti sociálního zabezpečení, jako heterosexuální páry. Zda žijí, či nežijí, ve společné domácnosti zde nehraje roli. \n\nNěkteré švýcarské reformované církve žehnají homosexuálním registrovaným partnerstvím. Mezi nimi jsou například Reformovaná církev Aargau, Reformované církve Kantonu Bern-Jura-Solothurn, Evangelická reformovaná církev Graubünden, Evangelická reformovaná církev Kantonu Luzern, Evangelická reformovaná církev Kantonu Sv. Gallena, Evangelická reformovaná církev Kantonu Schaffhausen, Evangelická reformovaná církev Ticina, Evangelická reformovaná církev Kantonu Thurgau, Evangelická reformovaná církev Kantonu Vaud a Evangelická církev Kantonu Curych.\n\nZbývající reformované církve takové kroky odmítají. Jedná se o Reformovanou církev Kantonu Neuchâtel a Evangelickou svobodnou církev Ženevy.\n\nOd listopadu 2012 do července 2017 se dostalo pouze 8 homosexuálním partnerstvím požehnání ze strany Reformované církve Kantonu Vaud.\n\nPrvní registrované partnerství bylo uzavřeno 2. ledna 2007 v italsky mluvícím kantonu Ticino.\n\nV letech 2007-2017 bylo ve Švýcarsku uzavřeno celkem 9 507 registrovaných partnerství.\n\nSoučasné švýcarské kantonální ústavy umožňují a garantují všem bez rozdílu právo na soužití a založení rodiny mimo manželství, a to jak heterosexuálním, tak i homosexuálním párům. Mezi tyto kantony patří také Vaud. Curych, Appenzell Ausserrhoden, Basel-Stadt, Bern, Ženeva, Zug, Schaffhausen, a Fribourg.\n\nKanton Ženeva přijal zákon o partnerství na kantonální úrovni v roce 2001. Ten garantuje všem nemanželským párům, homosexuálním i heterosexuálním, část práv a povinností plynoucích z manželství, vyjma daňových úlev, sociálního zabezpečení a zdravotních benefitů (na rozdíl od federálního zákona). Ženevská legislativa se obsahově velmi podobá francouzskému PACS.\n\nNa podzim 2016 přijalo Ministerstvo školství Kantonu Ženeva nové školské směrnice, které plně uznávají homoparentální rodičovství. Předtím nebyli homosexuální rodiče uznávány, neboť školské interní dokumenty rozeznávaly pouze matku a otce. Přijetím těchto směrnic se přestalo pracovat s termíny \"otec\" a \"matka\" a zavedl se genderově neutrální výraz \"rodiče\".\n\n22. září 2002 přijal Kanton Curych v referendu (62,7 % bylo pro) zákon o partnerství párů stejného pohlaví, který je v podstatě kopií ženevského zákona, ale podmínkou pro vstup do něj je délka soužití minimálně 6 měsíců.\n\nV červenci 2004 přijal Kanton Neuchâtel v referendu (65:38) zákon uznávající nesezdané soužití.\n\nRegistrované partnerství párů stejného pohlaví bylo přijato jako ústavní zákon v Kantonu Fribourg. V květnu 2004 si tamní voliči odhlasovali novou podobu ústavy, s níž souhlasilo 58,03 %. 41,97 % bylo proti. Učinným se stal 1. ledna 2005.\n\n6. června 2016 hlasovala Kantonální rada Curychu v poměru hlasů 110:52 proti návrhu definujícím manželství jako svazek muže a ženy v ústavě Kantonu Curych. V pozadí návrhu stála Federální demokratická unie Švýcarska - EDU (strana, která zahájila sběr podpisů pro vypsání referenda o přijetí zákona o registrovaném partnerství v roce 2004), která se tímto snažila docílit přijetí ústavního zákazu stejnopohlavního manželství na kantonální úrovni, o což se už také pokoušela manželská iniciativa z roku 2013. EDU a většina členů Švýcarské lidové strany byly pro přijetí návrhu, zatímco všechny zbývající strany, včetně Křesťanskodemokratické lidové strany, Evangelické lidové strany byly proti. EDU se však podařilo nasbírat 6 tisíc podpisů za vypsání kantonálního referenda, které pak proběhlo 27. listopadu 2016. V něm se drtivá většina voličů 80,9 % vyslovila proti ústavní definici manželství jako muže a ženy. Pouze 19,1 % bylo pro. V některých volebních obvodech kantonu hlasovalo \"ne\" až 92 % voličů. Všechny otce hlasovaly proti.\n\nIniciativa \"Schutz der Ehe\"\n\nV roce 2012 požádal parlament federální radu, aby přezkoumala zákon o rodině, respektive to, zda reflektuje změny ve společnosti. V březnu 2015 vydala rada vládní report manželství a nových práv rodin, v níž doporučila legalizaci registrovaného partnerství pro heterosexuální páry a manželství pro homosexuální páry. Členka federální rady a švýcarská prezidentka Simonetta Sommarguová, jíž byl svěřen resort spravedlnosti, řekla, že doufá v brzkou legalizaci sňatků pro homosexuální páry.\n\nStejnopohlavní manželství podporují Švýcarská strana zelených, Konzervativní demokratická strana, Sociálně demokratická strana Švýcarska, Zelená liberální strana, Švýcarská strana práce, Křesťanskosociální strana Obwaldenu a většina . Švýcarská lidová strana, Křesťanskodemokratická lidová strana Švýcarska (CVP/PDC), Evangelická lidová strana, Ticino a Hnutí ženevských občanů jsou proti.\n\nV r. 2017 vyjádřil předseda CVP Gerhard Pfister důvěru v zachování podpory výlučnosti manželství jako svazku muže a ženy ze strany. Podle Pfistera podporuje takovou podobu manželství až dvě třetiny poslanců CVP. Nicméně někteří politici CVP jsou stejnopohlavnímu manželství nakloněni. Například členka Národní rady města Luzern Andrea Gmür-Schönenbergerová a bývalá členka federální rady Ruth Metzlerová.\n\nV dubnu 2018 hlasovala ženská část liberálů v poměru hlasů 56:2 pro stejnopohlavní manželství.\n\nV prosinci 2013 předložila Zelená liberální strana parlamentní iniciativu požadující ústavní změnu, která by legalizovala stejnopohlavní manželství. Před zahájením legislativního procesu by musela být taková změna odsouhlasená v referendu.\n\n20. února 2015 hlasoval Výbor pro právní záležitosti Národní rady pro přijetí této iniciativy v poměru hlasů 12:9 a jedním zdržením se. V květnu 2015 byl zahájen sběr podpisů pro vypsání celonárodního referenda. Petice s nasbíranými podpisy pak byla následně doručená Radě kantonů ještě předtím, než se o návrhu vůbec začalo diskutovat. 1. září 2015 hlasoval Výbor pro právní záležitosti Rady kantonů pro přijetí iniciativy v poměru hlasů 7:5.\n\nVýbor pro právní záležitosti Národní rady pak byl dotázán, zda zpracuje příslušný zákon v časovém horizontu dvou let (v souladu se článkem 111 ústavy), tedy do roku 2017. Nicméně z důvodu komplexnosti právní úpravy navrhla 11. května 2017 Národní rada odklad o další dva roky, tedy na rok 2019. Federální rada pak byla požádána, aby se ona zapojila do řešení této problematiky. Menšinová Švýcarská lidová strana se tuto iniciativu pokusila zablokovat. 16. června 2017 hlasovala Národní rady pro návrh pokračovat v iniciativě, a to v poměru hlasů 118:71. Iniciativa z roku 2013 je ve Švýcarsku v procesu pomalé legislativní přípravy.\n\nVýbor pro právní záležitosti Národní rady se při příležitosti Mezinárodního dne proti homofobii, bifobii a transfobii 17. května 2018 sešel za účelem diskuze ohledně právních aspektů legalizace stejnopohlavního manželství, mezi něž patří také nevyhnutelné novelizace prováděcích právních předpisů (iniciativa z roku 2013 znamená ústavní novelu, která ale s sebou nepřináší neznamená automatickou změnu prováděcích právních předpisů). Po skončení schůze se Výbor shodl na doporučených novelizacích švýcarského občanského zákoníku, mezi něž patří odstranění heteronormativní zákonné definice manželství jako svazku muže a ženy, a její nahrazení genderově neutrálním svazkem dvou osob. Další potřebnou změnou je novela zákona o evidenci obyvatel z roku 1953, která taktéž definuje manželství jako svazek muže a ženy. Dalšími právními předpisy, které bude třeba v souvislosti s iniciativou z roku 2013 změnit, jsou změny zákona o sociálním zabezpečení a zákona o získávání občanství. Zákon upravující osvojován dětí není podle Výboru pro právní záležitosti potřeba měnit, neboť pracuje pouze s termínem \"manželství\", které ale nijak nespecifikuje. V momentě, kdy budou homosexuální páry moci uzavřít sňatek, bude automaticky legalizovaná i společná adopce dětí homosexuálními páry.\n\nKřesťaňskodemokratická lidová strana (CVP/PDC) zahájila v r. 2011 sběr podpisů v lidové iniciativě \"Za páry a za rodinu - dost penalizaci manželství\" (Německy: Für Ehe und Familie - gegen die heiratsstrafe), (Francouzsky: Pour le couple et la famille - Non à la pénalisation du mariage). Iniciativa požadovala změnu článku 14 švýcarské federální ústavy a rovná fiskální a sociální práva pro manželské a nemanželské páry. Nicméně součástí požadavku na změnu ústavy bylo její doplnění o přímou definici manželství jako jedinečného svazku jednoho muže a jedné ženy.\n\nV listopadu 2012 byl sběr podpisů ukončen a iniciativa zahájená. Švýcarská federální rada iniciativu přezkoumala a podpořila ji. V říjnu 2013 byl parlament dotázán, zda doporučí voličům podpořit iniciativu.\n\n10. prosince 2014 začala dolní komora na téma iniciativy diskutovat. Zelení navrhli garanci ochrany \"jakýchkoli svazků\" před penalizací a Zelení liberálové požadovali ochranu před penalizací pro \"manželství a jiné formy svazků definovaných zákonem\".\n\nDebaty odmítali zejména zákonodárci za Švýcarskou lidovou stranu a Křesťanští demokraté proti Zeleným liberálům, Zeleným, Sociální demokracii a Konzervativním demokratům. Liberálové byli v této věci rozpolceni. Švýcarská lidová strana a Křesťanští demokraté odmítali jakoukoli formu homofobii. Na druhou stranu samy některé strany poukazovaly na fakt, že iniciativa je sama ze své podstaty diskriminační, neboť uzavírá cestu budoucímu zpřístupnění institutu manželství homosexuálním párům. Hodně poslanců nazvalo Křesťanskou demokracii \"zpátečnickou\" stranou.\n\nPo odmítnutí obou protinávrhů Zelených a Zelených liberálů se Národní rada finálně shodla na vlastním protinávrhu zpracovaným Komisí pro ekonomické a daňové záležitosti. Ta měla na otázku heteronormativní definice manželství obdobný názor, a proto jí také z iniciativy vyňala. Protinávrh byl přijat poměrem hlasů 102:86. Lidová iniciativa se tedy setkala s odmítnutím a švýcarskému elektorátu bylo doporučeno s ní nesouhlasit a přijmout protinávrh.\n\nRada kantonů (horní komora) protinávrh odsouhlasený 10. prosince 2014 dolní komorou přijala 4. března 2015 poměrem hlasů 24:19, čímž se celá podstata křesťanskodemokratické iniciativy de facto zrušila. Také Rada kantonů hojně poukazovala na kontroverzní požadavek ústavní definice manželství nepřipouštějící jeho zpřístupnění homosexuálním párům. Idea rovných fiskálních a sociálních práv pro manželské i nemanželské páry nebyla nijak odmítána.\n\n28. února 2016 vyzvali křesťanští demokraté švýcarské voliči k účasti v referendu, v němž se rozhodovalo o tom, zda by mělo být manželství definované jako jedinečný trvalý svazek jednoho muže a jedné ženy, který nesmí být znevýhodňován ve srovnání s jinými životním styly, čímž by došlo k přijetí ústavního zákazu stejnopohlavního manželství.\n\nPokud jde o parlamentní strany, tak křesťanští demokraté (vyjma Mladých křesťanských demokratů Kantonu Curych a Kantonu Ženeva), kteří odmítali tuto iniciativu), národně konzervativní Švýcarská lidová strana a konzervativní Evangelická lidová strana vedly kampaň za hlasování \"Ano\". Naopak sociální demokraté, liberálové, zelení, konzervativní demokraté a zelení liberálové odmítali text ústavní změny a vyzývali spolu s Amnesty International Switzerland, Economiesuisse (zaměstnanecká organizace), Švýcarským svazem odborů a Operation Libero k hlasování \"Ne\". Měsíc před konáním referenda proběhlo několik průzkumů, které ukazovaly 67 % podporu (22. leden 2016) a 53 % podporu (17. únor 2016).\n\n28. února 2016 byla iniciativa odmítnutá nejtěsnější možnou většinu 50,8 % (1 664 217 proti 1 609 328). Voličská základna se během hlasování rozdělila na dva tábory, z nichž jedny byly téměř zajedno v hlasování \"Ano\" a druzí v hlasování \"Ne\". Většina kantonů hlasovala pro přijetí iniciativy. Proti iniciativě se vyslovily kantony Ženeva, Vaud, Bern, Curych, Grisons, Basel-Stadt, Basel-Landschaft a Appenzel Ausserhoden. Díky odmítnutí výlučnosti manželství jako svazku muže a ženy se otevřela cesta iniciativě Zelené liberální strany usilující naopak o legalizaci stejnopohlavního manželství, které je teď momentálně v procesu příprav a politických diskuzí.\n\nPodle průzkumu Ifop z května 2013 by 63 % Švýcarů souhlasilo s legalizací stejnopohlavního manželství a adopce dětí homosexuálními páry.\n\nPoté, co Výbor Národní rady pro právní záležitosti přijal rezoluci o stejnopohlavním manželství, byly 22. února 2015 publikovány dva průzkumy. V jednom z nich se 54 % respondentů vyslovilo pro stejnopohlavní manželství a adopce dětí homosexuálními páry, zatímco v tom druhém to bylo 71 %.\n\nPrůzkum uskutečněný mezi dubnem a květnem 2016 ukázal, že 69 % Švýcarů podporuje stejnopohlavní manželství, 25 % je proti a 6 % je nerozhodnutých. 94 % voličů Zelených podporovalo tuto legislativu ve srovnání s 59 % voličů Švýcarské lidové strany a 63 % voličů Křesťanské demokracie.\n\nJiný výzkum Tamedia uskutečněný 5. a 6. prosince 2017 shledal, že 45 % Švýcarů podporuje jak stejnopohlavní manželství, tak i adopce dětí homosexuálními páry. 27 % bylo pouze pro stejnopohlavní manželství, 3 % pouze pro homoparentální osvojování a 24 % proti obojím. Dalo by se tedy ale říci, že by 72 % většina Švýcarů neměla problém se stejnopohlavním manželstvím, zatímco 22 % bylo jasně proti. U voličů zelených, sociálních demokratů a u zelených liberálů byla zaznamenána větší podpora: 88 % pro, 9 % proti a 3 % nerozhodnutých. 76 % voličů liberálů podporovalo stejnopohlavní manželství, zatímco 22 % bylo proti. 66 % voličů křesťanských demokratů a 56 % voličů švýcarských lidovců bylo pro stejnopohlavní manželství.\n\nPrůzkum Pew Research Center, který proběhl mezi dubnem a srpnem 2018 ukázal, že 75 % Švýcarů podporuje stejnopohlavní manželství, zatímco 24 % je proti a 1 % neví, nebo nechce odpovědět. Co se týče náboženského vyznání, tak 89 % podpora stejnopohlavního manželství je u respondentů bez vyznání, 80 % u nepraktikujících křesťanů a 58 % u praktikujících křesťanů.\n\n\n"}
{"id": "1253048", "url": "https://cs.wikipedia.org/wiki?curid=1253048", "title": "Přebor Olomouckého kraje 2004/05", "text": "Přebor Olomouckého kraje 2004/05\n\nV soubojích 14. ročníku Přeboru Olomouckého kraje 2004/05 (jedna ze skupin 5. fotbalové ligy) se utkalo 15 týmů každý s každým dvoukolovým systémem podzim–jaro. Tento ročník začal v sobotu 14. srpna 2004 úvodními šesti zápasy 1. kola a skončil v neděli 26. června 2005 zbývajícími dvěma zápasy odloženého 16. kola. Mužstvo SK Omya Vápenná podalo před sezonou přihlášku do Okresního přeboru Jesenicka.\n\n\nZdroj: \n\nPoznámky:\n\n"}
{"id": "1253051", "url": "https://cs.wikipedia.org/wiki?curid=1253051", "title": "Kroměříž (nádraží)", "text": "Kroměříž (nádraží)\n\nKroměříž je železniční stanice v severovýchodní části města Kroměříž na ulici Nádražní č.p. 1690/3, na trati číslo 303 spojující Kojetín s Valašským Meziříčím. Z nádraží vede i navazující jednokolejná regionální trať číslo 305 do Zborovic. Na této trati je realizována i příměstská osobní doprava na zastávkách Kroměříž-Oskol (339440) a Kotojedy (345058).\n\nVe stanici Kroměříž odbočuje z koleje č. 6 výhybkou č. 4a/b vlečka „NAVOS, a.s. - vlečka Kroměříž„, z koleje č. 3a výhybkou č. 7 vlečka „SLADOVNY SOUFFLET ČR, a.s., a z koleje č. 8 výhybkou č. 22 odbočuje vlečka „GEBESHUBER Kroměříž„.\n\nOd roku 1845 spojovaly Kroměříž s nádražím v Hulíně dvojspřežní dostavníky. Dostavníky byly nejvíce vytíženy v letech 1848 - 1849, kdy vozily poslance na zasedání ústavodárného sněmu. V roce 1879 byla v Kroměříži vytvořena akciová společnost Kroměřížských drah, která zbudovala soukromou lokální dráhu Kroměříž - Hulín. Provoz dráhy byl slavnostně zahájen místodržícím Moravy Karlem Korbem z Weidenheimu dne 28. listopadu 1880 za přítomností generálního inspektora Severní dráhy Ferdinandovy Wilhelma Eichlera z Eichkronu. V té době bylo na levém břehu Moravy postaveno kroměřížským stavitelem Ladislavem Mesenským nádraží, k němuž darovalo město pozemek v ceně 33 000 zlatých. Současně byla budována i lokální trať Kroměříž – Zborovice, která byla slavnostně otevřena 23. října 1881. První parní lokomotiva společnosti Kroměřížských drah byla pojmenována po nejdůležitějším akcionáři biskupu Bedřichu Fürstenbergovi. Dalším významným akcionářem byl například kroměřížský advokát a poslanec Vilibald Mildschuh.\n\nVelkou slávu zažilo kroměřížské nádraží dne 24. srpna 1885, kdy dorazil speciální vlak s císařem Františkem Josefem I., s jeho chotí Alžbětou, s korunním princem Rudolfem a dalšími hosty. Následující den přijel do Kroměříže carský vlak s ruským carem Alexandrem III., velkokněžnou Marií Fedorovnou, carevičem Nikolajem, jeho mladším bratrem Georgijem a četným doprovodem. Po třech dnech panovníci opět za velké slávy odcestovali z kroměřížského nádraží.\n\nV roce 1883 získává Kroměřížská dráha koncesi pro výstavbu tratě z Bystřice pod Hostýnem do Valašského Meziříčí. K samotné výstavbě trati pod vedením Kroměřížské dráhy nikdy nedošlo. Trať byla vystavěna až novým majitelem. V roce 1887 společnost Kroměřížských drah odprodala celou trať společnosti Severní dráha císaře Ferdinanda. Úsek Kroměříž - Kojetín byl uveden do provozu v roce 1890. Regionální význam přesáhla kroměřížská místní dráha během I. a II. světové války a také v roce 1948, kdy zajišťovala zvýšenou přepravu návštěvníku do Kroměříže na výstavu „100 let českého národního života\" pořádanou v rámci oslav výročí zasedání říšského sněmu. Pro účastníky výstavy bylo prodáno 170 000 průkazů ke slevě jízdného, pravidelné vlaky musely být v období konání výstavy posíleny 850 posilovými vozy a do Kroměříže dojelo 89 zvláštních vlaků. Také Letiště Kroměříž pomáhalo přetížené dopravě se zvýšenou přepravou návštěvníků dvoumotorovými letadly Aero C-103 (Siebel 204 D). Od června do srpna 1948 byla poprvé v Kroměříži krátkodobě zavedena i pravidelná Městská hromadná doprava.\n\nNaproti kolejiště je na nádražní budově umístěna pamětní deska obětem okupace z řad železničních zaměstnanců. V centrální evidenci válečných hrobů a pietních míst evidováno pod označením \"CZE-7203-01454\".\n\nV roce 2009 prošlo celé nádraží rozsáhlou modernizaci v celkových nákladech na realizaci stavby 444 milionů korun. Stavba byla financována prostřednictvím Státního fondu dopravní infrastruktury.\n\nDne 3. května 2014 otevřelo sdružení Kroměřížská dráha v areálu nádraží malé železniční muzeum. Muzeum se nachází v přízemí administrativní budovy ve třech místnostech.\n\nSoučástí areálu depa je i železniční točna, která sloužila a slouží k otáčení vozidel nebo přejíždění vozidel mezi jednotlivými kolejemi. Kroměřížská točna je zajímavá tím, že se k jejímu otáčení využívá lidská síla. Např. 80 tunovou lokomotivou může otočit průměrně zdatný člověk.\nPři odchodu z kolejiště na rohu nádražní budovy je umístěna prodejna jízdenek městské hromadné dopravy, kterou v Kroměříži provozují Kroměřížské technické služby s.r.o. Zastávky jednotlivých linek městské hromadné dopravy jsou umístěny přímo před budovou nádraží. Přes cestu je umístěno rozsáhlé autobusové nádraží pro příměstskou autobusovou a linkovou meziměstskou dopravu.\n\nZe stanice je vedena \"modrá turistická trasa KČT\", která vede ve směru na Chropyni po břehu řeky Moravy kolem vodní elektrárny Strž a za miňůvským mostem kolem přírodní památky ev. č. 1764 Rameno Moravy. V lokalitě přírodní památky se nachází pamětní deska Ladislava Zlatušky. V opačném směru vede kolem letiště přes místní část Trávník kolem přírodní památky Bašnov do Kvasic.\nDále pokračuje chřibskými lesy kolem přírodní památky Budačina do Jankovic, přes Modrou na Velehrad a končí na Bunči, hojně navštěvovaném turistickém místě pod Brdem.\n\n"}
{"id": "1253054", "url": "https://cs.wikipedia.org/wiki?curid=1253054", "title": "Šelechov", "text": "Šelechov\n\nŠelechov () je město v Irkutské oblasti v Ruské federaci. Při sčítání lidu v roce 2010 měl bezmála padesát tisíc obyvatel.\n\nŠelechov leží severně od Východního Sajanu na řece Irkutu, levém přítoku Angary. Od Irkutsku, správního střediska oblasti je vzdálen přibližně dvacet kilometrů jihozápadně.\n\nPřes Šelechov vede Transsibiřská magistrála a dálnice M55 z Irkutsku do Čity.\n\nŠelechov začal vznikat jako satelitní město Irkutsku v padesátých letech zároveň se vznikem zdejší hliníkárny. V roce 1956 se stal sídlem městského typu a byl pojmenován k poctě mořeplavce Grigorije Ivanoviče Šelechova.\n\nOd roku 1962 je Šelechov městem.\n"}
{"id": "1253056", "url": "https://cs.wikipedia.org/wiki?curid=1253056", "title": "Farní sbor Českobratrské církve evangelické v Čáslavi", "text": "Farní sbor Českobratrské církve evangelické v Čáslavi\n\nFarní sbor Českobratrské církve evangelické v Čáslavi je sborem Českobratrské církve evangelické v Čáslavi. Sbor spadá pod Chrudimský seniorát.\n\nFarářkou sboru je Drahomíra Dušková Havlíčková, kurátorem sboru Václav Homolka.\n\n\n"}
{"id": "1253059", "url": "https://cs.wikipedia.org/wiki?curid=1253059", "title": "Santorini (rozcestník)", "text": "Santorini (rozcestník)\n\nSantorini nebo Santorin může znamenat:\n\n\n\n"}
{"id": "1253060", "url": "https://cs.wikipedia.org/wiki?curid=1253060", "title": "Castlewellan", "text": "Castlewellan\n\nCastlewellan (irsky \"Caisleán Uidhilín\") je malé venkovské městečko v hrabství Down na jihovýchodě Severního Irska. Severozápadně od města se nachází stejnojmenné jezero a zámek s přilehlým lesoparkem.\n\nCastlewellan leží mezi pohořím Mourne a Dromara Hills s vrcholem Slieve Croob na území chráněné krajinné oblasti \"Mourne & Slieve Croob AONB\" (\"Area of Outstanding Nature Beauty\"). Castlewellan je od lázeňského města Newcastle na pobřeží Irského moře vzdálen po silnici A50 zhruba 4,5 km směrem na severozápad. Od lesního parku Tollymore (\"Tollymore Forest Park\") na úpatí Mourne Mountains činí vzdálenost po turistické stezce \"Newcastle Way\" cca 4 km.\n\nMěsto bylo vybudováno na půdorysu se širokými ulicemi a dvěma náměstími podle návrhu francouzského architekta na základě požadavku hraběte Annesley, který zdejší panství koupil od předchozích majitelů z šlechtického rodu Magennis. Hlavní ulice a náměstí jsou lemovány řadami stromů, zejména kaštanů, což je jev v severoirských městech zcela netypický. Budova staré tržnice, postavené v roce 1764 na horním náměstí, nyní slouží jako městská knihovna.\n\nV červenci roku 1849 došlo u Castlewellanu ke srážce 1200 -1400 účastníků pochodu příslušníků protestantského Oranžského řádu s místními katolíky a policií. Tato událost je známá v irské historii jako konflikt či bitva na břehu Dolly (\"Dolly's Brae conflict\" nebo \" Battle of Dolly’s Brae\").\n\nV roce 1906, kdy zde 23. března bylo otevřeno nádraží, získal Castlewellan železniční spojení s okolními městy a obcemi. Železniční trať, která byla součástí sítě společnosti Great Northern Railway (Ireland), byla zrušena 2. 5. 1955.\n\nNáboženské a politické konflikty (anglicky \"The Troubles\") v Severním Irsku v druhé polovině 20. století měly své oběti i v Castlewellanu - 6. 1. 1980 zde zahynuli ve věku 18 - 21 let tři mladí příslušníci Ulsterského obranného pluku poté, co jejich vůz najel na minu, nastraženou členy Prozatímní irské republikánské armády. V roce 2009 byl u Castlewellanu nalezen opuštěný vůz s náloží, který byl připraven příslušníky Pokračující Irské republikánské armády pro teroristický útok na britskou vojenskou základnu v Ballykinleru.\n\n"}
{"id": "1253061", "url": "https://cs.wikipedia.org/wiki?curid=1253061", "title": "Otto Grotewohl", "text": "Otto Grotewohl\n\nOtto Grotewohl (vlastním jménem Otto Franz Emil Grotewohl; 11. března 1894, Braunschweig – 21. září 1964, Východní Berlín) byl německý politik. V letech 1949–1964 zastával post předsedy vlády Německé demokratické republiky (DDR).\n\nVyučil se tiskařem. Následně se účastnil jako voják první světové války. Dne 11. října 1949 byl zvolen prvním prezidentem Německé demokratické republiky Wilhelm Pieck, o den později pak jejím prvním předsedou vlády Otto Grotewohl.\n"}
{"id": "1253064", "url": "https://cs.wikipedia.org/wiki?curid=1253064", "title": "Hrobka rodiny Botschen", "text": "Hrobka rodiny Botschen\n\nHrobka rodiny Botschen je secesní pohřební kaple s hrobkou postavená v letech 1899-1900. Nachází se severně od obce Libouchec.\n\nNa přelomu 19. a 20. století dal pro rodinu hrobku vystavit majitel továrny Friedrich Wilhelm Botschen a to v secesním slohu. Dokončena byla 27. ledna 1900. Po roce 1945 začala hrobka chátrat a byla cílem vandalů a její stav se nelepší ani v současnosti. Osud ostatků není znám.\n\nJedná se o secesní stavbu s obdélníkovým půdorysem. Kaple s věží a zvonem stojí uprostřed parku. Součástí jsou velké železné dveře, které jsou pootevřené a umožňují tak náhled dovnitř. Samotné pohřebiště pak bylo vytvořeno v suterénu kaple.\n\nKapli najdeme východně od silnice II/528 schovanou v lesíku. Od této silnice je také viditelná a vede k ní polní cesta.\n\n"}
{"id": "1253073", "url": "https://cs.wikipedia.org/wiki?curid=1253073", "title": "Jílové (zámek)", "text": "Jílové (zámek)\n\nZámek Jílové leží uprostřed města Jílové v těsné blízkosti městského úřadu. V současné době je částečně veřejnosti přístupný a je ve vlastnictví města. Zámek je zapsán v Ústředním seznamu kulturních památek ČR.\n\nNa místě zámku stávala tvrz, kterou v roce 1370 nahradil vodní hrad. Ten byl pak v roce 1574 přestavěn na o dvě patra vyšší renesanční zámek. Původními majiteli byli pánové z rodu Bünau, kteří zámek ale museli po bitvě na Bílé hoře opustit a prodali jej Kryštofu Šimonovi z Thunu.\n\nDnešní podobu zámku dal dohromady František Zikmund Thun, velkopřevor maltézského řádu v Čechách. V roce 1842 si nevyužívaný zámek pronajal Josef Münzberg a založil zde přádelnu vlny a výrobnu vlněných látek. Na okolních pozemcích časem vznikl park s jezírkem a glorietem, cestičkami, terasovitou zahradou se skalničkami i sportovními plochami.\n\nV roce 1945 byl zámek značně poničen při náletech a po druhé světové válce konfiskován, následně byla velká část majetku zničena či rozprodána. K rekonstrukci zámku pak došlo až v novém tisíciletí. Opraveno bylo přízemí a první patro, obnoven byl park i sklepy.\n\nV současnosti je zámek majetkem města a slouží k různým výstavám (kupříkladu o historii města, o historii těžby fluoritu či o historii původních majitelů, rodu Bünau). Součástí zámku je i knihovna.\n\n\n"}
{"id": "1253074", "url": "https://cs.wikipedia.org/wiki?curid=1253074", "title": "Kněžice trávozelená", "text": "Kněžice trávozelená\n\nKněžice trávozelená (\"Palomena prasina\") je ploštice z čeledi kněžicovitých.\nKněžice trávozelená má 12 až 13,5 mm na délku a má široceoválné tělo. Zbarvení od jara do podzimu je zelené s jemnými tmavými tečkami, na podzim se mění s klesající teplotou jejich barva na hnědou nebo červeno-hnědo, po přezimování jsou opět zelené. Křídelní membrána je tmavá. Její hlavová deska je zakřivená na předním okraji konkávně směrem dovnitř. To odlišuje tento druh od podobné kněžice zelené \"Palomena viridissima\" jehož okraj je konvexně vypouklý. U obou druhů má štítek (scutellum) má stejnou barvu, jako je barva těla. Druhý článek tykadel je stejně dlouhý jako třetí, čtvrtý a pátý jsou načervenalé.\n\nNymfy jsou v různých fázích vývoje velmi odlišně vzorované černě a bíle v zelené barvě. Podobná ploštice je Nezara viridula, původně africký druh nyní často objevovaný v jižní Evropě. Tento podobný druh má tři až pět bílých teček na přední hraně štítku a na obou koncích tohoto předního okraje má černou tečku. Také postrádá jemné černé tečkování těla a křídelní membrána zabarvená pouze bledě.\n\nDruh je rozšířen od severní Afriky přes Evropu až po střední Asii. Ve střední Evropě je tento druh nejběžnější a směrem k severu se vyskytuje vzácněji. Kněžice žijí na bylinách a listnatých stromech na mnoha suchých až vlhkých stanovištích.\n\nKněžice trávozelená je polyfágní, dává přednost životu na listnatých stromech, jako jsou olše a lípy, na keřích, na kopřivách nebo bodlácích. Vyskytuje příležitostně v zahradách a zemědělství ve větším počtu, ale není příliš škodlivá. Mladé nymfy sájí na vegetativních částech potravinářských plodin, a dospělci sají především na zrajících plodech a semenech. Dospělci přezimují v suchých a chráněných místech pod stromy a vracejí se od května do porostů hospodářských plodin. Rozmnožování probíhá především v květnu a červnu, ale může být také pozorováno v červenci. Samice kladou až 28 komplexních, zakulacených vajíček na hostitelské plodiny. Od konce července a zejména v srpnu se objeví nové generace; ale nymfy se mohou objevit až do pozdního podzimu, kdy je však možné, že se nestačí zakuklit a zahynou.\n\n"}
{"id": "1253076", "url": "https://cs.wikipedia.org/wiki?curid=1253076", "title": "Noémi Szécsi", "text": "Noémi Szécsi\n\nNoémi Szécsi (maďarsky Szécsi Noémi; * 29. března 1976, Szentes) je maďarská spisovatelka a také překladatelka z finštiny. V roce 2009 se stala laureátkou Ceny Evropské unie za literaturu.\n\nJe autorkou prozaických děl \"Finnugor vámpír\", \"Kommunista Monte Cristo\", či \"Gondolatolvasó\".\n\n\n"}
{"id": "1253090", "url": "https://cs.wikipedia.org/wiki?curid=1253090", "title": "The Classic Years", "text": "The Classic Years\n\nThe Classic Years je kompilační album německé zpěvačky Nico. Vydáno bylo v roce 1998 a obsahuje nahrávky, které zpěvačka původně vydala v letech 1965 až 1974. Producentem kompilace byl Bill Levenson. Nahrávky jednotlivých písní produkovali Andrew Loog Oldham (1), Jimmy Page (2), Andy Warhol (3, 4, 5), Tom Wilson (6, 7, 8, 9), Frazier Mohawk (10, 11, 12, 13), Joe Boyd (14, 15, 16) a John Cale (14, 15, 16, 17, 18, 19). Autory poznámek k albu (tzv. \"\") byli Andrew Loog Oldham a Clinton Heylin.\n\n"}
{"id": "1253092", "url": "https://cs.wikipedia.org/wiki?curid=1253092", "title": "Isabela Bourbonská", "text": "Isabela Bourbonská\n\nIsabella Bourbonská (1436 – 25. září 1465), druhá manželka Karla Smělého, hraběte z Charolais a budoucího burgundského vévody. Byla dcerou Karla I. Bourbonského a Anežky Burgundské, a matkou burgundské dědičky Marie Burgundské.\n\nO Isabellině životě není příliš známo. Narodila se jako dcera vládnoucího bourbonského vévody a jeho burgundské manželky Anežky, dcery mocného burgundského vévody Jana I., zapřisáhlého nepřítele \"šíleného krále\" Karla VI. Francouzského a jeho regenta Ludvíka z Valois.\n\nFrancie byla v urputných bojích Stoleté války s Angličany, jejichž král si nárokoval francouzský trůn jako potomek přímé kapetovské linie. Burgundští a Armagnaci byly dvě frakce bojující o kontrolu nad králem, který byl považován za neschopného vládnout. Jejich rivalita se prohloubila po brutální vraždě Ludvíka z Valois, vůdce strany Armagnaců. Dočasné příměří bylo uzavřeno, aby Francie mohla čelit hrozbě v podobě Angličanů. Spatřiv tu správnou příležitost, napadl Jindřich V. Anglický Francii. Nicméně, i přes výše uvedené příměří, Burgundsko nenabídlo žádné vojáky na pomoc Armagnacům. Isabellin otec se jako neochvějný Armagnac vyznamenal v bitvě u Azincourtu, která pro Francouze skončila zdrcující porážkou. Burgund poté rychle obsadil Paříž, ustanovil se regentem a donutil Dauphina Karla uprchnout na jih. Se severem v anglických rukách a Paříží ovládané Burgundem, žádal Dauphin o příměří. Dauphin požádal o druhé setkání, na základě prvního že se nejedná o ujištění o příměří. Burgund přijel na diplomatické setkání do Montereau, kde byl zavražděn dauphinovými muži. To přispělo ke zvýšení nepřátelství mezi Armagnaci a Burgunďany.\n\nPřes politický rozdíl svého švagra, nového burgundského vévody Filipa, zasnoubil bourbonský vévoda svou dceru Isabellu, jako podmínku příměří, s Karlem z Charolais, jediným Burgunďanovým manželským synem a dědicem. Svatba se konala 30. října 1454 v Lille ve Francii. Jejich manželství bylo údajně dobré, snad díky manželově věrnosti.\n\nV roce 1459 se Isabella stala kmotrou Jáchyma, krátce žijícího syna uprchlého Dauphina Ludvíka a jeho druhé manželky Šarloty Savojské. Po svém nástupu na trůn zanechal Ludvík svou ženu v Burgundku a opuštěná mladá královna zůstala závislá na Isabellině pomoci.\n\nIsabella s Karlem spolu měli jedinou dceru Marii.\n\nZemřela 25. září 1465 na tuberkulózu v opatství Svatého Michala v Antverpách.\n"}
{"id": "1253096", "url": "https://cs.wikipedia.org/wiki?curid=1253096", "title": "Kostel svatého Václava (Dolní Bojanovice)", "text": "Kostel svatého Václava (Dolní Bojanovice)\n\nKostel svatého Václava je římskokatolický chrám v Dolních Bojanovicích v okrese Hodonín. Kostel spolu s křížem, stojícím na severní straně kostela, je chráněn jako kulturní památka České republiky.\n\nPrvní písemná zmínka o obci Dolní Bojanovice pochází z roku 1196, první doklad o zdejším kostele pak z roku 1398. Po husitských válkách v 16. století patřilo hodonínské panství i s Bojanovicemi nekatolické šlechtě, která kostely obsazovala převážně protestantskými kněžími. Po odchodu nekatolických kazatelů po bitvě na Bílé Hoře byla farnost neobsazena. Kostel roku 1645 vyhořel a byl opraven až roku 1670. Protože i nadále chátral a byl pro ves malý, byl nakonec zbořen a na stejném místě byl v roce 1734 postaven nynější kostel.\nKostel se skládá z podélné lodě, k severu orientovaného kněžiště a z věže, která čtvercovým půdorysem přisedá k jižní stěně lodě. Na západní straně lodě a kněžiště je sakristie a oratoř nad sakristií. K věži je připojeno schodiště, jehož plášť tvoří úsek válce. V jižní ose východní stěny lodě je boční vchod do chrámu s představěným závětřím ve tvaru žudra. Chrámová loď je zaklenuta valenou klenbou se třemi páry lunet, jež doprovází ve štuku provedená žebra a kruhové terče ve vrcholu klenby.\n\nInteriér lodi člení podnož, zdvojená polopilíře s pilastry. Kruchta je podklenuta obloukem valené klenby. Vrchol klenby zdobí štukový čtyřlist. Fasáda lodě je členěna podnoží, pilastry s římsovými hlavicemi, lesénami a kladím. Okna mají římsy s motivem uch a zvonečků ve spodních koutech. Střecha je sedlová. Kněžiště má podélnou dispozici s trojbokým závěrem, je osvětlené ze stran okny s půlkruhovými záklenky. Členění kněžiště je podobné jako v lodi. Střecha kněžiště je nad závěrem zvalbena.\nVěž kostela je podklenuta valenou klenbou s párem styčných výsečí. Do přízemí je věž otevřena pravoúhlým vchodem, který je zdůrazněn trojbokým frontonem. V horní části věži je velké zvonicové okno se segmentovým záklenkem a plochou segmentově vypjatou návojovou římsou, nad niž je trojboký fronton. Členění fasády ve spodní části věže je shodné s členěním lodě. V architektonickém pojednání horní části věže uplatňují se pilastry, odsazené od nároží. Jehlanová střecha věže je pokryta měděným plechem.\n\nProstory oratoře a sakristie jsou plochostropé s pravoúhlými otvory oken a dveří. Fasáda oratoře je v prvním patře členěna lesénami. Na fasádě sakristie uplatňuje se v přízemí systém lesén a pilastrů a v patře zdvojených lesén.\n\nJde o farní kostel farnosti Dolní Bojanovice.\n"}
{"id": "1253097", "url": "https://cs.wikipedia.org/wiki?curid=1253097", "title": "Théra (ostrov)", "text": "Théra (ostrov)\n\nThéra ( ) nebo také Santorini ( ) je řecký ostrov v jižní části souostroví Kyklady v Egejském moři. Spolu se čtyřmi ostrůvky tvoří souostroví a obec Santorini. Ostrov Théra má rozlohu 79,194 km². Nachází se 110 km severně od Kréty a 220 km jihovýchodně od Athén. Obec je součástí regionální jednotky Théra v kraji Jižní Egeis. Nachází se zde významné archeologické naleziště Akrotiri.\n\nV roce 2011 žilo na ostrově 15 230 obyvatel. Celý ostrov náleží k jedné obci a zasahují na něj dvě obecní jednotky, které se skládají z komunit a jednotlivých sídel, tj. měst a vesnic. V závorkách je uveden počet obyvatel obecních jednotek a jednotlivých komunit, jež připadá na ostrov Théra.\n\nOstrov má v dějinách nepřímou vazbu na české země. Dne 16.11.1477 byl na biskupa vysvěcen italský kněz Augustin Luciani. Vysvětil ho arcibiskup Šimon Vesić (též Simone de Patrasso), v l. 1461 - 1473 arcibiskup v Baru, městě v dnešní Černé Hoře. Biskup A. Luciani byl totiž titulární biskup sankturienský (latinsky: episcopus sancturiensis) - byl to biskup baziliky sv. Ireny na ostrově Santorini (dnešní Théra) . Biskup Augustin působil od začátku dubna 1482 až do své smrti 1.března 1493 v Čechách, kde utrakvistům (tj. České církvi podobojí) světil jejich bohoslovce na jáhny a kněze.\n\n"}
{"id": "1253098", "url": "https://cs.wikipedia.org/wiki?curid=1253098", "title": "Edina Szvoren", "text": "Edina Szvoren\n\nEdina Szvoren (maďarsky Szvoren Edina; * 1974, Budapešť) je maďarská spisovatelka. V roce 2015 se stala laureátkou Ceny Evropské unie za literaturu.\n\nJe autorkou prozaických děl \"Pertu\", \"Nincs és ne is legyen\", či \"Az ország legjobb hóhéra\".\n\n\n"}
{"id": "1253099", "url": "https://cs.wikipedia.org/wiki?curid=1253099", "title": "Kaple Panny Marie Einsiedelnské (Praha)", "text": "Kaple Panny Marie Einsiedelnské (Praha)\n\nKaple Panny Marie Einsiedelnské na Hradčanech v Praze 1 je někdejší, dnes již neexistující klášterní kaple. Stávala na svahu pod okrajem ulice Ke Hradu ve východní části Hradčanského náměstí.\n\nPůvodní kapli připomíná již jen základová budova, v níž dnes sídlí kavárna.\n\nKapli nechala postavit na konci 17. století na vlastní náklady Ludmila Benigna hraběnka Šternberková pro potřeby malostranského kláštera theatinů. Kaple byla opuštěna se zrušením řádu v roce 1783.\n\nJednolodní kaple byla poměrně jednoduchá obdélníková stavba lodí a se zúženým kněžištěm a malou věžičkou. Svou podobou vycházela z předlohy kaple ve švýcarském Einsiedelnu. Jedinou dochovanou původní částí kaple je trojpodlažní základová podnož a některé menší části stavby a také sloup se sochou Panny Marie s Ukřižovaným (pieta) před vstupem do kavárny v blízkosti sochy svatého Václava z počátku 20. století stojící na barokním podstavci.\n\n\n"}
{"id": "1253100", "url": "https://cs.wikipedia.org/wiki?curid=1253100", "title": "Carolina Schutti", "text": "Carolina Schutti\n\nCarolina Schutti (* 1976, Innsbruck, Tyrolsko) je rakouská spisovatelka. V roce 2015 se stala za svůj román \"Einmal muss ich über weiches Gras gelaufen sein\" jednou z laureátek Ceny Evropské unie za literaturu.\n\nOba dva její rodiče, kteří se spolu seznámili v Innsbrucku, jsou původem Poláci, její otec byl vychováván dvojjazyčně v Německu. Do věku pěti let byla jejím prvním mateřským jazykem výlučně polština, teprve až na popud rodičů a následnému nástupu do mateřské školky se naučila německy. Vystudovala germanistiku, anglistiku a hru na kytaru. Disertační práci zasvětila dílu Eliase Canettiho. \n\nTato trilogie má silné autobiografické rysy, autorka se v ní snaží vypořádat s otázkami vlastního vykořenění (tzn. polský původ, ztráta znalosti mateřštiny v dětství, tj. polštiny, pocitem odcizení, ztrátou vlastní identity aj.). \n\n\n"}
{"id": "1253101", "url": "https://cs.wikipedia.org/wiki?curid=1253101", "title": "Dublinské dohody", "text": "Dublinské dohody\n\nDublinské nařízení představuje evropskou legislativu (Nařízení číslo 604/2013, jeho současná verze se nazývá Dublin III, předchozí verze se nazývala Dublin II a původní verze Dublin I neboli Dublinská konvence), stanovující, že žádost cizince o mezinárodní ochranu má být projednávána a rozhodnuta pouze jedním ze členských států EU. Vliv na rozhodnutí mohou mít například žadatelovy rodinné vazby, jeho vízum či skutečnost, že v minulosti již hranice Evropských společenství neoprávněně překročil. Spolu s Nařízením 603/2013 o databázi otisku prstů (EURODAC) tvoří základ tzv. dublinského systému.\n\nNařízení číslo 604/2013, kterým se stanoví kritéria a postupy pro určení členského státu příslušného k posuzování žádosti o mezinárodní ochranu podané státním příslušníkem třetí země nebo osobou bez státní příslušnosti v některém z členských států, má za cíl následující:\nPro žadatele o mezinárodní ochranu to obecně znamená, že má právo na meritorní posouzení jeho žádosti pouze v jednom členském státě Evropské unie (tzv. „one-chance-only princip“).\n\nNařízení Dublin III udává, že na každou z členských zemí (kromě států Evropské unie se vztahují i na Norsko, Island, Lichtenštejnsko a Švýcarsko, Dánsko má sice v oblasti bezpečnosti, obrany a spravedlnosti výjimku, ale toto nařízení je zavázáno dodržovat) se vztahuje povinnost stanovení státu pověřeného k posouzení žádosti o azyl. Rozhodnutí je ovlivněno následujícími kritérii:\nPokud uprchlík nesplňuje podmínky pro udělení azylu a přesto vstoupí na území cizího státu, jedná se o ilegální překročení hranic. Žádosti nemůže být vyhověno v následujících případech:\n\nKritéria pro stanovení odpovědného státu se však mnohdy neaplikují ve výše uvedeném pořadí a v praxi hraje nejdůležitější roli kritérium místa vstupu na území Evropské unie.\n\nZvolená země poté nabývá obecné povinnosti převzít žadatele na své území až do vyřízení záležitosti. Tato povinnost zaniká v případě, že o tento úkon projeví zájem kterýkoli jiný členský stát, nebo pokud žadatel opustí Evropskou unii na déle než tři měsíce. Každý členský stát současně může převzít žadatele o azyl a posoudit jeho žádost o mezinárodní ochranu, i když není příslušný podle výše uvedených kritérií.\n\nV 80. letech 20. století čelily členské státy EU přibývajícímu počtu migrantů, což znamenalo zvýšení množství žádostí o azyl, tudíž i přetížení odpovědných orgánů a zpožďování rozhodovacích procedur. Společně s vytvořením jednotného trhu a vznikem prostoru bez vnitřních hraničních kontrol bylo nutné přistoupit ke společnému řešení. První dokument, který se otázkou žádosti o azyl měl zabývat, byla Úmluva k provedení Schengenské dohody ze dne 14. června 1985, která se však týkala pouze menší části států Evropských společenství, a proto existovala nutnost uzavřít zvláštní smlouvu. Úmluva o posouzení státu odpovědného za posouzení žádosti o azyl podané v některém z členských států Evropských společenství byla podepsána dne 15. června 1990 v Dublinu (odtud Dublinská konvence). Tato úmluva vstoupila v platnost 1. září 1997 ve 12 zemích Evropské unie a zahrnovala všechny tehdejší členské státy společně s Norskem a Islandem, které podepsali zvláštní protokol (ve Švédsku a Rakousku ovšem nabyla platnosti až 1. října 1997 a ve Finsku 1. ledna 1998).\n\nÚčelem Dublinské konvence bylo zejména zabránit dlouhým rozhodovacím procesům a stanovit jednotná kritéria pro přidělení odpovědnosti konkrétnímu státu ve věci prozkoumání žádosti o azyl. Měla rovněž dosáhnout zrychlení příjmu uprchlíků zejména snížením požadavků na šetření individuálních žadatelů; ke schválení mohlo nyní dojít jen na základě orientačních (indikativních) důkazů. Tuto záležitost však konvence nezvládla vyřešit příliš efektivně. Její nevýhodou bylo, že nebrala v potaz uprchlíky, kteří v zemi plánovali přebývat krátkodobě.\n\nJakmile byl určen stát, který bude řešit žádost, měl tři povinnosti: schválit žadateli přístup do země, projednat žádost co nejrychleji a přijmout migranta, pokud se mezitím ocitl v jiném členském státě.\n\nVýznamná část kapitoly o spolupráci v oblasti justice a vnitřních věcí přešla do prvního pilíře Evropské unie následkem podepsání Amsterodamské smlouvy roku 1997, proto bylo nutné přijmout revizi stávající Dublinské konvence. 18. února 2003 přijala Rada Evropské unie Nařízení č. 343/2003, jinak zvané Dublin II. Toto nařízení se zabývalo kritérii, jejichž prostřednictvím mělo být stanoveno, který stát Evropského společenství je odpovědný za projednání konkrétní žádosti o azyl. Nařízením Komise č. 1560 dále byla určena pravidla pro aplikaci Nařízení Dublin II, která zahrnovala způsob vyřizování žádostí o azyl, jejich převzetí i zpětvzetí, žádosti o informace, způsob provádění transferu žadatelů nebo urovnávání smluvních sporů mezi členskými státy. Nařízením Rady č. 2725/2000 ze dne 11. prosince 2000 byl zřízen systém Eurodac pro porovnávání otisků prstů, který celý proces žádosti o azyl a jeho případného udělení značně zjednodušil a doplnil. Evropská komise tímto pojmem označuje evropskou databázi otisků prstů, která vznikla na základě výše zmíněných nařízení a určuje členský stát příslušný k posouzení žádosti o azyl. Tato databáze je pro azylovou problematiku klíčová, neboť zjišťování totožnosti jednotlivých žadatelů o azyl je nezbytnou součástí celého procesu, a konkrétně sejmutí otisků prstů je jedním z dílčích kroků určení totožnosti. V praxi se o užitečnosti této databáze dá těžko dohadovat, neboť používání falešných cestovních dokladů či dokladů totožnosti a následný ilegální pohyb v evropských zemích je velmi častým negativním jevem, proti kterému je nutno zasáhnout.\n\n1. ledna 2014 vstoupilo v účinnost Nařízení Evropského parlamentu a Rady Evropské unie 604/2013 ze dne 26. června 2013, jež je momentálně právním základem dublinského systému. Dublin III byl výsledkem mnoha změn navrhovaných roku 2007 z iniciativy Evropské komise, Evropského parlamentu a Rady Evropské unie. Cílem tohoto nařízení je určit kritéria a postupy pro stanovení členského státu zodpovědného za posouzení žádosti o azyl občanem třetí země. Pro efektivnější aplikování tohoto nařízení bylo 26. června 2013 přijato Nařízení Evropského parlamentu a Rady EU č. 603/2014, jež poskytuje orgánům činným v trestním řízení a Europolu přístup do systému Eurodac za účelem prevence či případného vyšetřování trestných, kupříkladu teroristických činů.\n\nÚřad vysokého komisaře OSN pro uprchlíky (UNHCR) společně s ECRE (European Council on Refugees and Exiles) při hodnocení dublinských nařízení poukázaly na různé strukturální nedostatky, jako jsou například složité administrativní postupy, absence sdíleného mechanismu odpovědnosti a především nedostatečné zohlednění práv jednotlivých žadatelů o azyl při posuzování jeho přesunu do jiné země na základě dublinského nařízení, což často vede k nedobrovolným přesunům s negativními dopady na životy a zdraví osob, které byly předmětem dublinského systému z důvodu zadržení.\n\nNa základě kritiky řeckého azylového systému, zejména nevyhovujících podmínek žadatelů o azyl a nedostatečné ochrany dětí bez doprovodu, se v roce 2008 rozhodlo UNHCR nedoporučit provádět přesuny žadatelů o azyl do Řecka podle dublinského nařízení. Tímto doporučením se zpočátku řídilo Norsko, vzápětí však deklarovalo, že přesuny budou rozhodnuty na základě individuálního posouzení. Finsko učinilo podobný krok.\n\nPo rozhodnutí Evropského soudu pro lidská práva ve věci M. S. S. vs. Řecko a Belgie k tomuto kroku přistoupilo i Německo. Šlo o případ afghánského žadatele o azyl, který byl na základě dublinských nařízení přesunut z Belgie do Řecka. Soud shledal, že jak v případě Belgie, tak Řecka došlo k porušení Evropské úmluvy o lidských právech, konkrétně článku 2 (právo na život), 3 (zákaz nelidského zacházení, nebo trestu) a 13 (právo na účinnou právní ochranu) a Řecko muselo zaplatit žadateli náhradu ve výši 5 725 eur, Belgie ve výši 32 250 eur. Evropský soudní dvůr v této věci dokonce uvedl, že jestliže je nutné ochránit základní práva žadatele, je členský stát povinen jeho žádost posoudit.\n\nDle Dublinu III musí dojít mezi žadatelem o azyl a příslušným státem k výměně informací. \n\nStát by měl žadateli poskytnout informace o jeho právech, o azylovém procesu a také by jej měl informovat o nařízeních Dublinu III. Tyto informace by měl poskytnout písemně i ústně. Přičemž písemně by je měl poskytnout v jazyce, kterému žadatel rozumí nebo by mu pravděpodobně rozumět měl. To se však neděje vždy. Cíleně jsou informace v jazyce žadatele podávány v následujících zemích: Česko, Německo, Dánsko, Finsko, Lotyšsko, Polsko, Portugalsko a Slovensko. V následujících zemích jsou pak poskytovány vícejazyčné materiály, bez ohledu na jazyk žadatele: Belgie (25), Švýcarsko (39), Estonsko (9), Španělsko (4), Francie (33), Chorvatsko (4), Maďarsko (5), Irsko (5), Itálii (10), Litva (17), Lucembursko (23), Nizozemsko (14), Norsko (11), Rumunsko, Švédsko (9), Slovinsko (6) a Spojené království (17). A ve dvou zemích, na Kypru a na Maltě, jsou dokonce informace poskytovány pouze v angličtině. \n\nDalším problémem jsou nedostatečné informace. Podle německých vládních orgánů například, je zbytečné zahlcovat žadatele informacemi. Stačí jim při podání žádosti poskytnout ty základní a následně je informovat podrobněji pouze o věcech, které se jich týkají. Proto také k nelibosti různých neziskových organizací jsou v Německu rozdávány jen jednostránkové letáky s nedostatečnými informacemi. \n\nNaproti tomu v Itálii jsou například podávány informace zastaralé a v Lucembursku nebo Polsku jsou žadatelé přehlcováni technickými informacemi. \n\nŽadatel poskytuje informace o sobě skrze rozhovor a písemně. Podává především informace, které určí odpovědný stát, na který bude žádost převedena. Veškeré členské státy přijímají oficiálně rozhovor odpovědné osoby s žadatelem kladně. Dle článku 5.1 však prohlašují, že za některých okolností lze rozhovor opomenout. Mezi ně patří: \nVšechny členské státy kromě Itálie umožňují žadatelům podat příslušné informace písemně. V Itálii podávají informace pouze ústně na policii (questura) a to vytváří kapacitní problémy, neboť policejní orgány nejsou často schopny tak velké množství informací zpracovávat. \n\nRůzné státy garantují nebo plánují, že budou garantovat, rozhovor do určité doby od podání žádosti. Některé státy garantují žadatelům ústní rozhovor dokonce do 24 hodin. Jedná se o: Česko, Litvu, Nizozemí, Polsko, Rumunsko a Norsko. Některé státy plánují garanci rozhovoru do 1 týdne: Rakousko, Belgie, Česko, Irsko, Lotyšsko a Švédsko. Francie garantuje rozhovor do 3 měsíců. Ovšem tyto garance často naráží na problémy přehlcení žádostmi o azyl. Některé státy tak například rozhovor poskytnou až v řádu několika měsíců, ačkoliv jej garantují nejvýše v řádu několika týdnů. To se týká především: Belgie, Německa, Dánska, Španělska, Švédska a Norska.\n\nPotřeba zásadní reformy dublinského systému se diskutuje již mnoho let a současná uprchlická krize jen zvýraznila fakt, že tento systém je nefunkční. Praxe, v níž nejčastěji byl za žádost o azyl zodpovědný stát, do kterého migrant jako první přišel, přinesla zátěž zejména pobřežním státům (tj. státům na hranicích EU, především Řecku a Itálii). Ve výsledku tak v těchto státech nebylo nejen dostačující vybavení pro zvýšené množství žadatelů o azyl, ale také to prodlužovalo rozhodovací procedury, což vedlo k tomu, že se migranti snažili cestovat po EU nelegálně.\n\nMaďarsko dokonce kvůli nadměrnému zatížení tamějšího azylového systému v červnu 2015 přestalo přijímat žadatele z ostatních zemí EU, ačkoliv bylo odpovědné za posouzení jejich žádosti. Rakousko ve stejné době přestalo projednávat vůbec jakoukoliv žádost o azyl, čímž chtělo ostatní státy EU donutit k pomoci se zvládáním tolika žádostí (v prvním čtvrtletí roku 2015 to činilo 14 225 žádostí). De facto se oběma rozhodnutími zpochybnila platnost dublinského systému, který takovouto situaci nepředvídal.\n\nEvropská komise předložila návrh na revizi stávajícího nařízení, tzv. Dublin IV, dne 4. května 2016. Toto nařízení má být součástí širší reformy celého společného evropského azylového systému (CEAS), který má za cíl omezit nepravidelné migrační toky do EU a stát se hlavním modelem ochrany pro budoucnost. Tento systém má mj. zajistit ochranu uprchlíků v regionu jejich původu.\n\nNejzásadnější navrhované změny oproti Dublinu III:\n\nV listopadu 2017 výbor Evropského parlamentu pro občanské svobody, spravedlnost a vnitřní věci schválil změny v tomto nařízení Evropské komise. Nejzásadnější z nich počítá se zavedením kolektivního přerozdělovacího mechanismu, ovšem s tím rozdílem, že systém funguje automaticky (bez ohledu na počet žadatelů v daném státě). Každá země má přijmout určitý spravedlivý podíl osob, který se vypočítá na základě jejího HDP a počtu obyvatel. To znamená, že větší a bohatší země budou nést větší podíl než menší a méně bohaté země. Pokud ovšem členský stát odmítne přijmout přemístění žadatelů na své území, omezí se mu přístup k finančním prostředkům EU.\n\nObě komory českého parlamentu schválily v říjnu resp. listopadu 2016 tzv. odůvodněné stanovisko o nesouladu návrhu s principem subsidiarity. Stejný názor vyjádřili také parlamenty Slovenska, Polska, Maďarska a jedna komora parlamentů Rumunska a Itálie (země ovšem uvádějí různé důvody). Evropská komise ale námitky odmítla.\n\nEvropský parlament v listopadu 2017 rozhodl o zahájení interinstitucionálních jednání. V červnu 2018 Evropská rada konstatovala, že na reformě Dublinského nařízení zatím není shoda.\n\nNejdůležitějším mezníkem byl bezpochyby vstup Česka do Evropské unie 1. května 2004, které se tímto krokem zavázalo podílet se na Dublinském systému a přijmout povinnosti, které se s tímto systémem pojí. Ministerstvo vnitra pro hladký průběh začlenění se mezi ostatní země dodržující Dublinský systém zřídilo oddělení Dublinského střediska, spadající pod odbor azylové a migrační politiky. Hlavním úkolem Dublinského střediska je definování členského státu Evropské unie, jenž nese odpovědnost za posouzení žádosti o azyl podanou občanem třetí země na území Česka. Nesmíme zapomenout na komunikaci s dublinskými středisky dalších zemí, které se zavázaly Dublinský systém dodržovat a zároveň vyřizování či zodpovídání dotazů českých soudů, které se potýkají s řešením případů azylové či migrační povahy.\n\nPo vstupu Česka do Evropské unie se počet žádostí o azyl na našem území nejprve snížil a posléze se stabilizoval. Tento pokles se dá vysvětlit zavázáním se k aplikaci Dublinského systému, jehož hlavní účel spočívá v možnosti podání žádosti o mezinárodní ochranu pouze v jednom členském státě. Pokles žádostí o azyl se dá vysvětlit především skutečností, že Česko představuje pro žadatele pouze tranzitní zemi, přes kterou mohou eventuálně cestovat do jiných zemí Evropské unie.\n\nVývoj počtu dublinských případů v Česku můžeme sledovat již od zmíněného vstupu do Evropské unie, tedy od 1. května 2004, kdy bylo evidováno 736 dublinských případů. Od roku 2005, kdy bylo evidováno 1168 dublinských případů, se počet žadatelů postupně s mírnými číselnými rozdíly snižoval.\nProzatím jediný značnější nárůst dublinských případů v Česku byl zaznamenán v roce 2015. Tato tendence je jistě spojena se současnou migrační krizí, která dosáhla největších rozměrů právě v tomto roce. Neméně důležitým faktorem byl také tlak Evropské unie v čele s Německem na to, aby byla více dodržována pravidla, která jsou obsažena v Nařízení Dublin III. Mezi hlavní požadavky patřily hlavně častější a důkladnější kontroly na území jednotlivých členských států, ve kterých uprchlíci a ekonomičtí migranti neměli v plánu podat žádost o mezinárodní ochranu a usídlit se zde, nýbrž se přes toto území pouze přemisťovali do svých cílových destinací. Česko na tuto situaci reagovalo posílením policejních a vojenských složek a iniciovalo častější kontroly na hranicích státu i v jeho vnitrozemí a neoprávněně se zde vyskytující občané třetích zemí byli zadržováni v detenčních zařízeních. Data z roku 2016 o dublinských případech ještě nejsou známa, nicméně odbor azylové a migrační politiky Ministerstva vnitra publikoval statistiku shrnující počty žádosti o mezinárodní ochranu v jednotlivých měsících uplynulého roku.\nZávěrem lze vyvodit, že aplikace Dublinského systému v Česku má bezpochyby jasný a zřetelný dopad na počet žádostí o azyl a splňuje tak tím svůj účel, kterým je finanční a časová úleva členského státu spojená s poklesem žádostí o mezinárodní ochranu.\n\n"}
{"id": "1253102", "url": "https://cs.wikipedia.org/wiki?curid=1253102", "title": "Seznam dílů seriálu Incorporated", "text": "Seznam dílů seriálu Incorporated\n\nToto je seznam dílů seriálu \"Incorporated\". Seriál měl premiéru 30. listopadu 2016 na americké stanice Syfy.\n\n<onlyinclude></onlyinclude>\n"}
{"id": "1253104", "url": "https://cs.wikipedia.org/wiki?curid=1253104", "title": "Prezident 21", "text": "Prezident 21\n\nPrezident 21 je občanská internetová hra na hledání takového kandidáta na prezidenta České republiky, na kterém se shodne co nejvíce lidí. Vznik hry inicioval Karel Janeček, platformu spustil a obsluhuje Institute H21.\n\nHra byla odstartována 21. prosince 2016 ve 12.21 na webu prezident21.cz a podle záměru má být ukončena tři dny před prezidentskými volbami v lednu 2018. Za několik hodin po spuštění se do hry zapojilo přes tři tisíce Čechů. V té době mezi navrženými kandidáty vedli Šimon Pánek, Petr Pithart či Michal Horáček, zatímco současný prezident Miloš Zeman byl na posledním místě. Účastníci hry mohli sami nominovat libovolného kandidáta splňujícího zákonné podmínky pro prezidentskou funkci, s výjimkou samotného Janečka. Mohli dále udělit tři kladné body a jeden záporný bod.\n\nNa konci června 2017 se do hry zapojilo přes 150 tisíc lidí, hledajíce prezidenta z více než 540 kandidátů.\n\nPrvní fáze hry byla ukončena 23. listopadu 2017 a bylo v ní uděleno celkem 618 128 voličských hlasů. Od 24. listopadu 2017 byla spuštěna druhá fáze hry, ve které voliči hlasují znovu od nuly pro oficiální kandidáty.\n\nMatematik a miliardář Karel Janeček v roce 2014 vymyslel hlasovací systém D21. Ten v roce 2016 v praxi otestovala města New York či Říčany u Prahy pro rozhodování o části městského rozpočtu. Hrou Prezident 21 se Janeček rozhodl prezentovat tento volební systém. V sobotu 10. prosince jej představil v galerii DOX.\n\nSystém by podle autorů měl zajistit, aby se ve volbách prosazovaly kvalitnější osobnosti a těžší to měli populisté a extremisté. V tomto systému by volič měl dvakrát tolik hlasů, kolik je v jeho obvodu poslanců, takže by také mohl udělovat vyšší počet hlasů, pozitivních i negativních. Všechny hlasy by měly stejnou váhu, tak jako ve hře Prezident 21.\n\nVe skutečných prezidentských volbách potřebuje kandidát sehnat hlasy 20 poslanců, 10 senátorů nebo podpisy 50 tisíc občanů, nově doplněné též čísly občanského průkazu či pasu petenta. Každý občan bude mít právě jeden hlas v prvním a případně i druhém kole.\n\nCelkem ve hře hlasovalo 326 790 lidí. K 24. 11. 2017 došlo k vynulování stávajícího hlasování a bylo možné hlasovat už pouze pro oficiální kandidáty. Všichni kandidáti tím získali rovnou šanci. V druhé fázi hlasování se zúčastnilo 164 880 hlasujících.\nCelkem 21 % hlasujících využilo svůj záporný hlas, 41 % rozdalo všechny své hlasy a 40 % hlasujících udělilo pouze jeden hlas (nejčastěji Miloši Zemanovi). Průměrný počet udělených hlasů jedním hlasujícím je 2,6 hlasu ze 4.\n\n"}
{"id": "1253105", "url": "https://cs.wikipedia.org/wiki?curid=1253105", "title": "Incorporated (seriál)", "text": "Incorporated (seriál)\n\nIncorporated je americký dramatický televizní seriál, vysílaný v letech 2016–2017 na stanici Syfy. Před oficiální premiérou zveřejnilo Syfy 16. listopadu 2016 předčasnou ukázku prvního dílu na své internetové stránce.\n\nSeriál se odehrává v antiutopickém Milwaukee v roce 2074, ve kterém několik zemí zkrachovalo v důsledku řady krizí a klimatických změn. Při absenci efektivní vlády se vládou staly nadnárodní korporace, které kontrolují oblasti nazývané Zelené zóny. Zbývající území se nazývají Červené zóny, kde je vláda slabá nebo neexistuje. \n\nBen Larson pracuje jako manažer u společnosti Spiga Biotech, největší korporace na světě. Pracuje pro Elizabeth, osamělou matkou své ženy Laury. Ve skutečnosti je agent, jehož skutečné jméno je Aaron, který se do společnosti dostal díky Terrencovi z Červené zóny. \n\nJedním z jeho cílů je vystopování Eleny, sestry Thea a další osoby, která pracuje pro Terrence. Nalezne ji pracovat v exkluzivním klubu Arcadia, což je ve skutečnosti dům pro pracovníky Spigy, ve kterém pracují sexuální otrokyně. Poté, co obviní jeho šéfa Chada z krádeže utajených informací a zajištění jeho zániku, musí Ben pilně pracovat, aby dostal jeho místo a mohl se tak pokusit zachránit Elenu.\n\nPrvní díl měl premiéru 30. listopadu 2016 na americké stanici Syfy. V Kanadě seriál vysílá stanice Showcase.\n\nPůvodně hlavní ženskou roli hrála v pilotní epizodě Georgina Haig, tu však nahradila Allison Miller.\n"}
{"id": "1253106", "url": "https://cs.wikipedia.org/wiki?curid=1253106", "title": "Obvod obce s rozšířenou působností Chrudim", "text": "Obvod obce s rozšířenou působností Chrudim\n\nObvod obce s rozšířenou působností Chrudim tvoří katastrální území 86 obcí: Běstvina, Biskupice, Bítovany, Bojanov, Bor u Skutče, Bořice, Bousov, Bylany, Ctětín, Čankovice, České Lhotice, Dolní Bezděkov, Dřenice, Dvakačovice, Heřmanův Městec, Hluboká, Hodonín, Honbice, Horka, Horní Bradlo, Hošťalovice, Hrochův Týnec, Hroubovice, Chrast, Chroustovice, Chrudim, Jenišovice, Klešice, Kněžice, Kočí, Kostelec u Heřmanova Městce, Krásné, Křižanovice, Lány, Leštinka, Libkov, Liboměřice, Licibořice, Lipovec, Lozice, Lukavice, Luže, Míčov-Sušice, Mladoňovice, Morašice, Mrákotín, Nabočany, Načešice, Nasavrky, Orel, Ostrov, Perálec, Podhořany u Ronova, Prachovice, Proseč, Prosetín, Předhradí, Přestavlky, Rabštejnská Lhota, Ronov nad Doubravou, Rosice, Rozhovice, Řestoky, Seč, Skuteč, Slatiňany, Smrček, Sobětuchy, Stolany, Střemošice, Svídnice, Trojovice, Třemošnice, Třibřichy, Tuněchody, Uherčice, Úhřetice, Vápenný Podol, Vejvanovice, Vrbatův Kostelec, Vyžice, Zaječice, Zájezdec, Zderaz, Žlebské Chvalovice a Žumberk.\n\nV rámci administrativně správním leží obce v severní části okresu Chrudim náležejícím do Pardubického kraje na území České republiky.\n\nMěstský úřad Chrudim vykonává agendy v určeném rozsahu přenesené (delegované) státem v rámci jeho rozšířené působnosti státní správy a pro obce Bylany, Dolní Bezděkov, Dřenice, Dvakačovice, Chrudim, Kočí, Křižanovice, Liboměřice, Licibořice, Lukavice, Mladoňovice, Orel, Rabštejnská Lhota, Slatiňany, Sobětuchy, Stolany, Svídnice, Třibřichy, Tuněchody, Úhřetice, Vejvanovice a Žumberk také v působnosti pověřeného obecního úřadu.\n\nVe správním obvodu obce s rozšířenou působností státní správy svěřené Městu Chrudim jsou také obce s působností pověřeného obecního úřadu: Chrast, Chrudim, Heřmanův Městec, Nasavrky, Skuteč a Třemošnice.\n\nMinisterstvo vnitra České republiky, na základě ustanovení zákona č. 314/2002 ze dne 13.6.2002, o stanovení obcí s pověřeným obecním úřadem a stanovení obcí s rozšířenou působností obce, vymezilo správní obvody územím obcí do nich náležejících Vyhláškou č. 388/2002 ze dne 15. srpna 2002; v ustanovení § 8 pro Pardubický kraj a správní obvod obce s pověřeným obecním úřadem, též Chrudim a v § 21 pro Pardubický kraj a správní obvod obce s rozšířenou působností, též Chrudim.\n\nDnem 1.1.2003 na obec s rozšířenou působností Chrudim přešla část původních kompetencí Okresního úřadu v Chrudimi, zrušeného ke dni 31.12.2002; některé agendy bývalého okresního úřadu byly předány krajskému úřadu Pardubického kraje na základě zákona č. 320/2002, o změně a zrušení některých zákonů v souvislosti s ukončením činnosti okresních úřadů.\n\nObce zahrnuté do správního obvodu s rozšířenou působností Chrudim leží v krajině svým charakterem velice rozmanité a s dosti rozdílnou nadmořskou výškou. V oblasti kolem Chrudimi leží obce v nižších nadmořských výškách a okrajově i na území Východolabské tabule (v nížině Pardubické kotliny například část území obce Ostrov).\n\nCentrální část správního obvodu leží ve Svitavské pahorkatině, v její jen mírně zvlněné krajině Chrudimské tabule se nachází například obce Bořice, Bylany, Čankovice, Dvakačovice, Honbice, Horka, Hrochův Týnec, Hroubovice, Chrast, Chroustovice, město Chrudim, Jenišovice, Kočí, Lány, Orel, Přestavlky, Rosice, Řestoky, část Slatiňan, Sobětuchy, Stolany, Třibřichy, Tuněchody a Zaječice.\n\nObce od Chrudimi dál na jihovýchod, například Luže, Střemošice, část území Perálce a také obce Zderaz leží v kopcovité krajině Loučenské tabule Svitavské pahorkatiny.\n\nZejména na jihovýchodě (na okraji Žďárských vrchů Hornosvratecké vrchoviny s částí území Proseče) až jihozápadě (v části Sečské vrchoviny v pohoří Železných hor s vícero obcemi) správního obvodu se katastrální území obcí nachází již v nadmořských výškách 500 a více metrů. Území obcí tam má charakter pahorkatiny (Skutečská pahorkatina) až vrchoviny (Kameničská vrchovina).\n\nNa území Sečské vrchoviny Železných hor, od Chrudimi na jihovýchod až jihozápad, leží část území obce Bítovany a také obce Bojanov, Ctětín, České Lhotice, Hodonín, Horní Bradlo, Krásné, Křižanovice, Leštinka, Liboměřice, Licibořice, Lukavice, Míčov-Sušice, Mrákotín, Nasavrky, Prachovice, Proseč, Prosetín, Předhradí, část území Rabštejnské Lhoty, Seč, Skuteč, část území Slatiňan (Škrovád), Svídnice, část Třemošnice, Vápenný Podol, část Vrbatova Kostelce a Žumberk.\n\nVe Chvaletické pahorkatině Železných hor leží obce západně od Chrudimi, například Heřmanův Městec, Hošťálovice, Klešice, Kostelec u Heřmanova Městce, Lipovec a Načešice.\n\nNa jihozápadním okraji správního obvodu, již v Čáslavské kotlině Středolabské tabule, leží obce Podhořany u Ronova, Ronov nad Doubravou a Žlebské Chvalovice a na Kutnohorské plošině Hornosázavské pahorkatiny je to část Běstviny a Třemošnice.\n\nČást území správního obvodu překrývá Chráněná krajinná oblast Železné hory (na jejím území například obce Horní Bradlo, Seč, Žlebské Chvalovice a také částečně Běstvina, Bojanov, Ctětín, Licibořice, Nasavrky, Svídnice a Třemošnice).\n\nMěsta tučně zvýrazněna, městyse uvedeny \"kurzívou:\"\n\n"}
{"id": "1253107", "url": "https://cs.wikipedia.org/wiki?curid=1253107", "title": "Théra (obecní jednotka)", "text": "Théra (obecní jednotka)\n\nThéra () je řecká obecní jednotka na ostrově Théra v Egejském moři v souostroví Kyklady. Do roku 2011 byla obcí. Nachází se v jižní části ostrova a zahrnuje také přilehlé ostrovy Nea Kameni, Palea Kameni, Aspronisi a menší ostrůvky. Na severu sousedí s obecní jednotkou Oia. Je jednou ze dvou obecních jednotek na ostrově.\n\nObecní jednotka Théra se skládá z 12 komunit. V závorkách je uveden počet obyvatel komunit a sídel.\n"}
{"id": "1253109", "url": "https://cs.wikipedia.org/wiki?curid=1253109", "title": "Libouchec (zámek)", "text": "Libouchec (zámek)\n\nLibouchec je zámek na okraji střední části obce Libouchec v okrese Ústí nad Labem. Založen byl ve druhé polovině 16. století rytíři z Bünau. Není veřejně přístupný, ale majitel umožňuje prohlídky nebo konání společenských akcí. Od roku 1989 je chráněn jako kulturní památka.\n\nPředchůdcem zámku byla gotická tvrz. Písemné zprávy o ní se nedochovaly, ale předpokládá se, že byla postavena ve čtrnáctém století, kdy patřila Vartenberkům. Poté, co byl Libouchec připojen k děčínskému panství, přestala sloužit jako panské sídlo, a zpustla. Stávala na místě domu čp. 175 a tvrziště, které se po ní zachovalo, zaniklo až v sedmdesátých letech dvacátého století.\n\nRenesanční zámek založil po roce 1579 Günter z Bünau poté, co libouchecké panství zdědil po svém otci. Jeho potomkům vesnice patřila do roku 1628, kdy Rudolf starší z Bünau kvůli obnovenému zřízení zemskému prodal svůj majetek Kryštofu Šimonovi z Thunu za 73 tisíc rýnských zlatých a odešel ze země. Libouchec byl opět připojen k Děčínu, a v zámku od té doby sídlili úředníci. V roce 1631 se zámku na krátký čas zmocnili páni z Bünau během vpádu saských vojsk, ale o rok později při jejich ústupu Libouchec opět opustili.\n\nRoku 1872 zámek vyhořel a po rekonstrukci byl využíván k obytným a hospodářským účelům. Ve druhé polovině dvacátého století v zámeckém areálu hospodařil státní statek. Od roku 2003 je majitelem zámku společnost Polesí Střekov, která objekt postupně opravuje, umožňuje prohlídky a konání společenských událostí.\n\nDvoukřídlý jednopatrový zámek byl postaven v severozápadním nároží poplužního dvora. Obě křídla byla v prvním patře spojena pavlačí, po které se zachovaly dvě ozdobné konzole. Sklepní prostory jižního křídla jsou zaklenuté valenými klenbami. Místnosti v přízemí obou křídel mají křížové klenby a místnosti v prvním patře jsou plochostropé. Pokoje v patře zpřístupňovala chodba, do které na jednom konci ústila pavlač a na druhém schodiště z mladší osmiboké věže.\n\n\n"}
{"id": "1253121", "url": "https://cs.wikipedia.org/wiki?curid=1253121", "title": "To já ne", "text": "To já ne\n\nTo já ne (v anglickém originále I Didn't Do It) je americký televizní sitcom stanice Disney Channel. Premiérově byl vysílán v USA od 17. ledna 2014 do 16. října 2015 na dětské stanici Disney Channel. Česká premiéra proběhla od 21. června 2014 do 18. června 2016. Za seriálem stojí Tod Himmel a Judd Pillot. V hlavních rolích se objevili Olivia Holt, Austin North, Piper Curde, Peyton Clark a Sarah Gilman.\n\nDne 3. července 2014 byl seriál prodloužen o druhou řadu.\n"}
{"id": "1253123", "url": "https://cs.wikipedia.org/wiki?curid=1253123", "title": "Klášter theatinů (Praha)", "text": "Klášter theatinů (Praha)\n\nKlášter theatinů (kajetánů) v Praze na Malé Straně je bývalý konvent při kostele Panny Marie Ustavičné pomoci a sv. Kajetána.\n\nRoku 1648 založil první českou kolej řádu theatinů nejvyšší purkrabí Království českého Bernard Ignác Bořita z Martinic. Řád od roku 1672 sídlil v koleji na Malé Straně. Jako klášterní kostel zpočátku sloužila dnes již neexistující kaple Panny Marie Einsiedelnské na rampě Pražského hradu.\n\nPůvodní stavební plán kostela od italského architekta Guarina Guariniho, člena theatinského řádu, nebyl uskutečněn z důvodu na svou dobu příliš odvážného návrhu.\n\nZákladní kámen kostela byl položen v roce 1691 pražským arcibiskupem Janem Bedřichem z Valdštejna. Kostel křížového půdorysu, spojený s klášterem vřetenovým schodištěm, byl dostavěn až v letech 1707–1711 architektem Janem Blažejem Santinim-Aichlem. Ten navázal na dřívější rozestavěnou budovu, jejíž autorem byl zřejmě Jean-Baptiste Mathey, je však možné, že jde o dílo Giovanniho Domenica Orsiho.\n\nKostel byl vysvěcen v roce 1717.\n\nZa panování císaře Josefa II. byl v roce 1783 klášter v rámci církevních reforem zrušen. Plánovaný prodej klášterního kostela se na naléhání místních obyvatel neuskutečnil a objekt připadl Bratrstvu Božské Prozřetelnosti, které kostel spravovalo. Po dočasné správě objektu Bratrstvem Božské Prozřetelnosti, jej v roce 1793 koupil hrabě Rudolf Morzin, který zde provozoval divadelní představení.\n\nVe 30. letech 19. století pozemek zakoupil známý vlastenec a lékárník Jan Dobromil Arbeiter v té době se v bývalém klášterním refektáři konala představení českého divadla, provozovaného skupinou vlastenců kolem Josefa Kajetána Tyla.\n\nDo roku 1869 pak sloužily budovy kláštera jako činžovní dům, kdy je koupila královna Marie Anna Savojská a darovala ho řádu redemptoristů.\n\nPo komunistickém puči byl redemptoristům v roce 1950 pozemek zabaven státem. Na krátký čas zde byl zřízen domov mládeže a později celý komplex připadl ministerstvu vnitra. přičemž kostel zůstal i nadále ve správě římskokatolické církve.\n\nV září 2005 byl kostel s částí zahrady redemptoristům navrácen.\n\nPavel Vlček (edt.), Umělecké památky Umělecké památky Prahy - Malá Strana, Academia, Praha 1999)\n\n"}
{"id": "1253127", "url": "https://cs.wikipedia.org/wiki?curid=1253127", "title": "Elton John (album)", "text": "Elton John (album)\n\nElton John je druhé studiové album anglického hudebníka Eltona Johna. Vydáno bylo v dubnu roku 1970 společnostmi DJM Records (Spojené království) a Uni Records (Spojené státy americké). Jde o jeho první album vydané v USA (jeho debutová deska \"Empty Sky\" zde vyšla až roku 1975). Nahráno bylo v lednu 1970 v londýnském studiu Trident Studios a jeho producentem byl Gus Dudgeon. Album bylo neúspěšně nominováno na cenu Grammy. V britské hitparádě (UK Albums Chart) se umístilo na páté příčce, zatímco v americké (Billboard 200) dosáhlo čtvrté.\n\nAutory všech skladeb jsou Elton John a Bernie Taupin.\n\n"}
{"id": "1253130", "url": "https://cs.wikipedia.org/wiki?curid=1253130", "title": "Caribou (album)", "text": "Caribou (album)\n\nCaribou je osmé studiové album anglického hudebníka Eltona Johna. Vydáno bylo v červnu roku 1974. Nahráno bylo v lednu 1974 ve studiích Caribou Ranch a Brother Studios a jeho producentem byl Gus Dudgeon. Album bylo neúspěšně nominováno na cenu Grammy. V britské (UK Albums Chart) i americké (Billboard 200) hitparádě dosáhlo první příčky.\n\nAutory všech skladeb jsou Elton John a Bernie Taupin.\n\n"}
{"id": "1253131", "url": "https://cs.wikipedia.org/wiki?curid=1253131", "title": "Jacek Dukaj", "text": "Jacek Dukaj\n\nJacek Dukaj (* 20. červenec 1974, Tarnów) je polský spisovatel sci-fi literatury. V roce 2009 se stal jeden z laureátů Ceny Evropské unie za literaturu.\n\nVystudoval filozofii na Jagellonské univerzitě v Krakově. Publikovat začal již v 16 letech, a to v měsíčníku \"Fantastika\".\n\n\n\n"}
{"id": "1253138", "url": "https://cs.wikipedia.org/wiki?curid=1253138", "title": "Star (seriál)", "text": "Star (seriál)\n\nStar je americký hudební dramatický televizní seriál, který měl premiéru 14. prosince 2016 na stanici Fox. Tvůrci seriálu jsou Lee Daniels a Tom Donaghy. Seriál sleduje život tří talentovaných mladých zpěvaček, které se rozhodnout uspět v hudebním průmyslu. Příběh se odehrává v Atlantě, obsahuje původní hudbu, hudební fantasy sekvence a sny o budoucnosti. Hlavní role v seriálu ztvárnili Jude Demorest, Ryan Destiny, Brittany O'Grady, Amiyah Scott, Queen Latifah, Benjamin Bratt a Quincy Brown. \n\nPrvní řada je složena ze třinácti dílů. V květnu 2018 objenala stanice druhou řadu, která měla premiéru 27. září 2017. Dne 10. května 2018 bylo oznámeno, že seriál získal třetí řadu. Ta měla premiéru 26. září 2018. \n\nDne 10. května 2019 byl seriál stanicí Fox po třech odvysílaných řadách zrušen.\n\nV srpnu 2015 stanice Fox oznámila objednání pilotního dílu potenciálního nového hudebního dramatu nazvaného \"Star\" od tvůrce seriálu \"Empire\" Lee Danielse, o třech dívkách, které vytvoří hudební skupinu. V říjnu toho roku se začaly hledat herci a herečky a obsazovat do rolí. Bylo oznámeno, že v seriálu se objeví transgender postava. 7. prosince 2015 bylo oznámeno obsazení Queen Latifah, Jude Demorest, Brittany O'Grady a Ryan Destiny. Benjamin Bratt se připojil 11. prosince 2015. Nicholas Gonzales byl obsazen do role násilného pěstouna Simone. Produkce pilotního dílu začala v prosinci 2015. Seriál byl oficiálně vybrán s objednávkou na 13 dílů 27. dubna 2016.\n"}
{"id": "1253140", "url": "https://cs.wikipedia.org/wiki?curid=1253140", "title": "Tiergarten", "text": "Tiergarten\n\nTiergarten (oficiální název \"Großer Tiergarten\") je druhý největší městský park v Berlíně a třetí největší v Německu na ploše 2,1 km². Rozkládá se na území bývalého Západního Berlína, v centrální části se nachází Vítězný sloup z roku 1873. Napříč parkem prochází od Braniborské brány z východu na západ ulice \"21. června\" (\"21. Juni\"). Severní část je ohraničena řekou Sprévou.\n\nV roce 1527 je území uváděno jako lovecká oblast braniborského kurfiřta, kde byli loveni jeleni a jiná divoká zvířata. Odtud vznikl název (\"Tier\" – zvíře) a (\"Garten\" – zahrada). Pruský král Fridrich II. roku 1741 lov zakázal a pověřil architekta George von Knobelsdorff Wenzeslaus přebudováním oblasti na veřejný park. V roce 1844 byla v jihozápadní části na ploše 35 ha zřízena nejstarší německá zoologická zahrada.\n\n"}
{"id": "1253141", "url": "https://cs.wikipedia.org/wiki?curid=1253141", "title": "373 (číslo)", "text": "373 (číslo)\n\nTři sta sedmdesát tři je přirozené číslo, které následuje po čísle tři sta sedmdesát dva a předchází číslu tři sta sedmdesát čtyři. Římskými číslicemi se zapisuje CCCLXXIII.\n\n\n\nSilnice II/373 je česká silnice II. třídy vedoucí na trase II/635 – Konice – Brodek u Konice – přerušení \"peáž s II/150\" – Ludíkov – Sloup – Jedovnice – Ochoz u Brna – Brno-Líšeň – silnice II/430\n\n\n"}
{"id": "1253144", "url": "https://cs.wikipedia.org/wiki?curid=1253144", "title": "Lumčíkovití", "text": "Lumčíkovití\n\nLumčíkovití (Braconidae) jsou poměrně velkou skupinou blanokřídlého hmyzu. Je známo přibližně 17 000 popsaných druhů, ale další tisíce pravděpodobně stále čekají na své popsání. Jedná se o ekologicky významnou skupinu parazitoidů.\n\nV rámci skupiny lze pozorovat určitou morfologickou variabilitu, ale většinou lze říci, že se jedná o černě či hnědě zbarvené druhy s nevýraznou křídelní žilnatinou, s 16 a více článkovanými, párovými tykadly. Samičky mají často výrazné kladélko, které se velice liší dle druhu hostitele, do kterého samičky kladou svá vajíčka. Například druhy, které kladou vajíčka do larev motýlů ze skupiny Microlepidoptera mají zpravidla delší kladélko, protože musí probodnout rostlinnou tkáň, ve které jsou larvy ukryty. Během evoluce vzniklo mnoho dalších přizpůsobení kladélek a způsobů vyhledávání různých hostitelů.\n\nVětšina lumčíkovitých je parazitoidy, tedy parazity, kteří kladou svá vajíčka do hostitelů, ve kterých se vyvíjejí jejich larvy. Larvy postupně zevnitř hostitele vyžírají, a to povětšinou tak, aby hostitel vydržel co nejdéle živý a přijímal potravu. Poté se v něm zakuklí, přemění a opustí ho, aby vyhledali opačné pohlaví a zplodili další generaci. Hostitel konečnou fázi povětšinou nepřežije, protože dojde k fatální destrukci jeho těla. Hostiteli lumčíkovitých jsou larvy jiného hmyzu, hlavně brouků (Coleoptera), dvoukřídlých (Diptera) a motýlů (Lepidoptera). Poměrně častá je kooperace s endosymbiotickým virem, který zničí, či inhibuje hostitelův imunitní systém, aby nenapadal vajíčka a larvy v jeho těle. Jedná se o takzvaný polydnavirus.\n\nSkupina je poprvé datována z období křídy a během evoluce prodělávala radiaci korelující s radiací kvetoucích rostlin a jejich herbivory, kteří jsou hlavními hostitely.\n\nČeleď je monofyletickou skupinou zařazenou do podřádu štíhlopasí (Apocrita), kteří mají zadeček spojen s hrudí úzkou stopkou a jejich larvy jsou beznohé.\n\nV rámci čeledi se rozlišuje 47 podčeledí (dle BioLibu 46):\n\n"}
{"id": "1253146", "url": "https://cs.wikipedia.org/wiki?curid=1253146", "title": "Římskokatolická farnost Vsetín", "text": "Římskokatolická farnost Vsetín\n\nŘímskokatolická farnost Vsetín je územní společenství římských katolíků s farním kostelem Nanebevzetí Panny Marie v děkanátu Vsetín. \n\nPrvní písemné zmínky o Vsetíně pocházejí z přelomu 13. a 14. století. Současný farní kostel pochází z konce 17. století. Budova měla původně jiné určení – majitel panství hrabě Jiří Illésházy chtěl vybudovat nový zámek, ale po vyhoření původního dřevěného kostelíku a fary roku 1683 věnoval nedokončenou stavbu zámku katolické církvi. Po nutných úpravách byl kostel vysvěcen roku 1689.\n\nFarářem je od září 2012 R. D. František Král.\n\nFarnost se pravidelně zapojuje do projektu Noc kostelů. V roce 2006 byl v sousedství kostela vybudován Pastorační dům, kde se soustřeďují aktivity farnosti, je zde také prodejna knih a knihovna.\n\nV souvislosti s přípravou dětí na první svaté přijímání se malí školáci začátkem února představují farnosti a farníci se za budoucí prvokomunikanty následující čtyři měsíce společně modlí před každou mší svatou.\n\nV roce 2016 zasvětili věřící město i farnost do ochrany Panny Marie Neposkvrněné.\n\nListopadový Den Bible oslavili v roce 2017 farníci čtyřiadvacetihodinovým čtením textů Nového zákona, ve kterém se střídali po půl hodinách. Zároveň tak měli možnost vyzkoušet si úlohu lektora.\n\nFarnost vydává každý měsíc časopis Farní listy, od roku 2013 pořádá na začátku kalendářního roku farní ples.\n"}
{"id": "1253149", "url": "https://cs.wikipedia.org/wiki?curid=1253149", "title": "Třída Bold", "text": "Třída Bold\n\nTřída Bold byly torpédové a dělové čluny britského královského námořnictva. Celkem byly postaveny dvě jednotky této třídy. Byla to experimentální plavidla pro testování pohonu plynovými turbínami. Čluny nenaplnily do nich vložená očekávání, zejména kvůli technické nevyzrálosti použitých turbín. Jejich pohonný systém se neosvědčil, a proto byla roku 1962 vyřazena. Poznatky z testování ale byly využity při navrhování úspěšných útočných člunů třídy \"Brave\".\n\nBritské námořnictvo započalo experimenty s plynovými turbínami přestavbou dělového člunu HMS \"Grey Goose\" na pohon dvěma motory Rolls-Royce RM60. Plavidlo se osvědčilo, takže bylo přistoupeno ke stavbě svou zkušebních útočných člunů, od počátku navržených s tímto typem pohonu.\n\nV letech 1950-1953 byly postaveny dvě jednotky této třídy. Zatímco HMS \"Bold Pathfinder\" (P5720) postavila loděnice Vosper v Portchesteru, jeho mírně odlišnou sesterskou loď HMS \"Bold Pioneer\" (P5071) postavila loděnice J. Samuel White v Cowesu. Oba čluny byly na vodu spuštěny roku 1951.\n\nInstalací jedné ze dvou základních konfigurací výzbroje vznikl buď dělový, nebo torpédový člun. Dělové čluny nesly dva 114mm kanóny v jednodělových věžích a jeden 40mm kanón Bofors. Naopak torpédové čluny nesly jeden 40mm kanón Bofors a čtyři 533mm torpédomety. Pohonný systém tvořily dvě plynové turbíny Metro-Vick G2 a dva pomocné diesely Mercedes (později nahrazeny diesely Napier Deltic), se kterými mohly čluny plout cestovní rychlostí 16 uzlů. Lodní šrouby byly čtyři. Nejvyšší rychlost dosahovala 43 uzlů.\n"}
{"id": "1253151", "url": "https://cs.wikipedia.org/wiki?curid=1253151", "title": "Třída Brave", "text": "Třída Brave\n\nTřída Brave byly torpédové a dělové čluny britského královského námořnictva. Byly to poslední rychlé útočné čluny postavené pro britské námořnictvo a zároveň nejrychlejší válečné lodě své doby. Vyřazeny byly roku 1970.\n\nPřestože počet člunů postavených pro britské námořnictvo byl nízký, zjednodušenou verzi třídy \"Brave\" se podařilo úspěšně exportovat do řady zemí. Zahraničními uživateli třídy se stalo Západní Německo, Dánsko, Řecko, Malajsie, Brunej a Libye. Dalším vývojem třídy \"Brave\" vznikla rychlá cvičná plavidla třídy \"Scimitar\".\n\nBritské námořnictvo započalo experimenty s plynovými turbínami přestavbou dělového člunu HMS \"Grey Goose\" na pohon dvěma motory Rolls-Royce RM60. Plavidlo se osvědčilo, takže bylo přistoupeno ke stavbě experimentální třídy \"Bold\", která se kvůli nevyzrálým turbínám neosvědčila, přesto přinesla cenné zkušenosti, které byly uplatněny při vývoji třídy \"Brave\". Obě dvě jednotky této třídy v letech 1957–1960 postavila loděnice Vosper v Portchesteru.\n\nJednotky třídy \"Brave\":\nInstalací jedné ze dvou základních konfigurací výzbroje vznikl buď dělový, nebo torpédový člun. Dělové čluny nesly dva 40mm kanóny Bofors v jednodělových postaveních a dva 533mm torpédomety. Naopak jako torpédové čluny nesly pouze jeden 40mm kanón Bofors a čtyři 533mm torpédomety. Pohonný systém tvořily tři plynové turbíny Bristol Proteus, každá o výkonu 3500 hp. Cestovní rychlost dosahovala 40 uzlů a nejvyšší 52 uzlů.\n\nProtože čluny třídy \"Brave\" vyvinuté pro britské námořnictvo byly špičková a drahá plavidla, byla pro export nabídnuta také jejich zmenšená a zjednodušená varianta (např. s dřevěným trupem a pouze dvěma plynovými turbínami) označená Ferocity. Celkem se jich podařilo prodat 16 kusů pěti zákazníkům.\n\n\n\n\n\n\n\n"}
{"id": "1253156", "url": "https://cs.wikipedia.org/wiki?curid=1253156", "title": "Petrus", "text": "Petrus\n\nPetrus (lat. Petr) může znamenat:\n\n"}
{"id": "1253158", "url": "https://cs.wikipedia.org/wiki?curid=1253158", "title": "Mangold (rozcestník)", "text": "Mangold (rozcestník)\n\nMangold může znamenat: \n\n\n"}
{"id": "1253161", "url": "https://cs.wikipedia.org/wiki?curid=1253161", "title": "Lokomotiva 998", "text": "Lokomotiva 998\n\nLokomotiva řady 998 je akumulační parní lokomotiva s uspořádáním pojezdu C. Jedná se o lokomotivy z německé firmy RAW Meiningen vyráběné v letech 1984 až 1988 pod továrním označením FLC (FLː feuerlose – bezohňová, Cː uspořádání dvojkolí).\n\nZásobník je nízkotlaký a má kapacitu 21 m, z toho připadá přibližně 17,8 m na vodu a 3,2 m na páru. Odebíráním páry ze zásobníku se snižuje tlak, voda vře při nižší teplotě a tím vzniká nová pára. Pára vzniká v zásobníku až do teploty 100 °C. Vzniklá mokrá pára se odebírá z parního dómu na horní straně zásobníku.\n\nDvojčitý parní stroj na mokrou páru je umístěn pod budkou strojvedoucího. Válce mají průměr 660 mm a zdvih 500 mm. Výfuk páry je vyveden za budkou strojvedoucího.\nDvě lokomotivy FLC vyrobené v roce 1988 byly dodány do podniku Setuza v Ústí nad Labem. Provoz těchto strojů zajišťovala společnost Viamont. Jako první byla odstavena lokomotiva 998 200-0. V roce 2014, kdy začala vlečku Setuzy obsluhovat společnost AWT, byla odstavena i lokomotiva 998 201-8. Stroje řady 998 byly poslední parní lokomotivy v běžném provozu na území ČR.\n\nV roce 2016 získalo liberecké Technické muzeum původně německou lokomotivu řady FLC, která je shodná s lokomotivami provozovanými v Setuze. Tato lokomotiva byla provozována v elektrárně a poté byla předána do Muzea energetiky v německém Hirschfelde. Toto muzeum však v roce 2016 ukončilo svoji činnost.\n\n"}
{"id": "1253162", "url": "https://cs.wikipedia.org/wiki?curid=1253162", "title": "Jozef Illés", "text": "Jozef Illés\n\nJozef Illés [jozef iléš] (22. ledna 1937 – 20. března 1991) byl slovenský fotbalista.\n\nV československé lize hrál za Jednotu Košice, aniž by skóroval.\n\n\n"}
{"id": "1253163", "url": "https://cs.wikipedia.org/wiki?curid=1253163", "title": "Pavel Pouček z Talmberka", "text": "Pavel Pouček z Talmberka\n\nPavel Pouček z Talmberka, také Pavel Štěpánův (před 1460–1498 Praha) byl český šlechtic a kněz, administrátor pražského arcibiskupství v období jeho sedisvakance.\n\nO jeho původu není známo nic, než že byl synem dosud neidentifikovaného Štěpána z rodu pánů z Talmberka. Do historických pramenů vstoupil v roce 1484 již jako doktor dekretů a rytíř Řádu křižovníků - Strážců Božího hrobu, působil jako probošt jejich kláštera v Praze Na Zderaze. V témže roce byl také jako dosavadní kanovník Metropolitní kapituly pražské a visitátor pražského arcibiskupství jmenován administrátorem pražského arcibiskupství. Zemřel roku 1498 a byl pohřben do krypty Svatovítské katedrály s ostatními administrátory.\n\n"}
{"id": "1253164", "url": "https://cs.wikipedia.org/wiki?curid=1253164", "title": "Renata Francouzská", "text": "Renata Francouzská\n\nRenata Francouzská (25. října 1510 - 12. června 1574), mladší přeživší dítě Ludvíka XII. a Anny Bretaňské. Sňatkem s Herkulem II. d'Este, vnukem papeže Alexandra VI., se stala vévodkyní z Ferrary. Ve svém pozdějším životě byla významnou podporovatelkou protestantismu a spojencem Jana Kalvína.\n\nRenata se narodila 25. října 1510 na zámku Blois v Blois, Touraine jako druhá dcera Ludvíka XII. a Anny Bretaňské. Anna, která vždy zuřivě bojovala o nezávislost Bretaně na francouzské koruně, se pokusila odkázat své vévodství Renatě, Ludvík však nesouhlasil a tak nakonec připadlo její starší sestře Klaudii.\n\nJejí raná výchova byla provedena vychovatelkou Michelle de Saubonne, Madame de Soubise. Saubonne byla přívrženkyní Anny Bretaňské a odpůrkyní Anniny nepřítelkyně, Luisy Savojské. Po smrti Renatiných rodičů Luisa a její syn, František I. Francouzský, Madame de Soubise propustili. Renata na ni však nikdy nezapomněla, a když se vdala, vzala Michelle de Saubonne s sebou.\n\nZa zřeknutí se nároků na Bretaň obdržela od krále Františka vévodství Chartres. V dětství byla jednou z jejích společnic mladá Anna Boleynová, na kterou Renata vždy vzpomínala s laskavostí a láskou.\n\nV dubnu 1528 se provdala za Herkula z Ferrary, nejstaršího syna Alfonsa I. d'Este a Lucrezie Borgia. Sňatkem se stala známou jako \"Renatia di Francia\". Renata obdržela od Františka I. dostatečné věno a roční rentu. Ve Ferrarě kolem sebe shromáždila dvůr, na kterém pěstovala vědu a umění.\n\n31. října 1534 zemřel její tchán a Herkules nastoupil na trůn jako Herkules II. Sotva předložil svou přísahu věrnosti papeži Pavlovi III., obrátil se proti Francouzům u vlastního dvora, z nichž mnozí byli přivedeni Renatou. Francouzi a jejich vliv se mu znelíbili, krom toho zjistil, že jsou příliš nákladní, a tak se přímými či nepřímými prostředky postaral o jejich propuštění, včetně básníka Clémenta Marota. A zatímco kurie nabádala vévodu k propuštění Francouze podezřelého z kacířství, přišel do Ferrary ne menší heretik Jan Kalvín. Kalvín pobyl v létě 1536 několik týdnů u Renatina dvora. V důsledku Renatina opatrovnictví, se Kalvínovo \"opus magnum\" šířilo po dvoře; \"Instituce křesťanského náboženství\" ve dvou latinských vydáních (1536, 1539). To bylo v době, kdy v této oblasti již začalo pronásledovaní sympatizantů s protestantskou vírou. Mezi těmi byl i chórista Jehannet, také jeden Cornillan, ze služebníků vévodkyně, spolu s klerikem z Tournay, Bouchefort, kteří byli rovněž zajati a vyslýcháni.\n\nRenata nejen, že si dopisovala s velmi velkým počtem zahraničních protestantů, s intelektuálními sympatizanty jako byli Vergerio, Camillo Renato, Giulio di Milano, Francisco de Enzinas, ale také se při dvou či třech příležitostech okolo roku 1550 nebo později podílela spolu se svými dcerami a spoluvěřícími na Eucharistii po protestantském způsobu. Mezitím, bez ohledu na jeho vnější nádheru, se její život stával smutným. Poslední z jejích francouzských hostů, dcera a zeť Madame de Soubise, museli v roce 1543 opustit dvůr. Protireformace, která působila v Římě od roku 1542, vedla ve Ferraře v roce 1545 k zavedení zvláštní inkvizice, skrz kterou byly protestantským sympatizantům v roce 1550 a 1551 nařízeny rozsudky smrti.\n\nVévoda Herkules podal před jejím synovcem králem Jindřichem II. žalobu na Renatu. Inkvizitor Oriz, jehož král pověřil tímto úkolem, Renatu zatkl jako kacířku a prohlásil ji za propadlou všech majetků. Nějakou dobu vytrvale vzdorovala, než jí pravděpodobně navždy odebrali její dvě dcery. Aby se mohla setkat se svými dětmi, musela odvolat protestantskou víru a vzdát se jí. 23. září 1554 podala přiznání, ačkoli se následně odmítla zúčastnit katolické bohoslužby, zejména mše, která pro ni znamenala formu rouhání. \"Jak zřídka se mezi aristokraty objevuje příklad vytrvalosti,\" napsal Kalvín 2. února 1555 Farelovi.\n\nRenatina touha po návratu domů nebyla naplněna až do 3. října 1559, kdy zemřel její manžel. Ve Francii našla manžela její nejstarší dcery, Františka de Guise, hlavu katolické strany. Jeho moc byla ovšem rozbita smrtí jeho synovce krále Františka II. v prosinci 1560, takže Renatě bylo umožněno nejen poskytovat protestantské bohoslužby na svých statcích v Montargis, najmout si schopného kazatele, ale také se stala patronkou okolních protestantů. Ve skutečnosti její hrad sloužil jako protestantské útočiště, když její zeť opět zapálil pochodeň války.\n\nOpět si svým chováním vysloužila Kalvínovu chválu (10. května 1563) a byla jednou z nejčastěji se opakujících osob v jeho korespondenci. Kalvín opakovaně uznává její zásah do evangelické kauzy, a jeden z jeho posledních spisů ve francouzském jazyce, vyslán z jeho smrtelného lože (4. dubna 1564), je určen jí. Zatímco Renata nerušeně pokračovala ve druhé náboženské válce, její třetí hra už nebyl respektován jako azyl pro její souvěrce. Na druhou stranu se jí podařilo řadu z nich zachránit během Bartolomějské noci. Ji osobně nechali v té době v klidu, Kateřina Medicejská se ji stále snažila přestěhovat, tento požadavek byl však ignorován.\n\nRenata měla s Herkulem II. pět dětíː\n\n\nRenata ovdověla roku 1559. V roce 1560 se vrátila do rodné Francie, kde žila až do své smrti 12. června 1574 v Montargis.\n"}
{"id": "1253165", "url": "https://cs.wikipedia.org/wiki?curid=1253165", "title": "Tisíc origami jeřábů", "text": "Tisíc origami jeřábů\n\nTisíc origami jeřábů (\"jap. 千羽鶴, senbazuru\") je uskupení tisíce papírových origami jeřábů (\"jap. 折鶴, orizuru\"), držících pohromadě pomocí šňůrek. Starověká japonská legenda slibuje, že kdokoli, kdo složí jeřábů tisíc, tomu bohové splní přání. Podle některých příběhů zaručí složení jeřábů nikoli splnění jednoho přání, ale věčné štěstí, dlouhý život nebo uzdravení z nemoci či úrazu. To je činí oblíbeným dárkem pro výjimečné přátele a rodinu. Jeřáb je v Japonsku jeden z mystických posvátných tvorů (další jsou například drak a želva) a říká se, že žijí tisíc let: to je důvod, proč je jeřábů vyráběno tisíc – jeden za každý rok. Podle některých příběhů musí 1000 jeřábů být dokončeno během jednoho roku a musí být vyrobeni všichni osobou, které se nakonec má splnit přání. Jeřábi, které dotyčná osoba vyrobí a dá někomu jinému, se nepočítají – všichni jeřábi musí být uchováváni jedním člověkem.\n\nTisíc papírových jeřábů je tradičně dáváno otcem jako svatební dar. Přeje tak páru tisíc let štěstí a prosperity. Také může být darován dítěti pro štěstí a dlouhý život. Říká se, že pověšení v domě přináší štěstí. Některé chrámy, včetně několika v Tokiu a Hirošimě, mají věčné plameny pro světový mír. Do těchto chrámů školní skupiny nebo jednotlivci často darují jeřáby, aby se tak přidali k prosbě míru. Jeřábi jsou necháváni napospas živlům, aby se pomalu rozpustili a rozedrali, jak je přání uvolňováno. V této podobě jsou také spojeni s modlitebními vlaječkami v Indii a Tibetu.\nJaponská vesmírná agentura JAXA použila složení 1000 jeřábů jako jeden z testů pro své potenciální astronauty.\n\nTisíc origami jeřábů se stalo populárním díky příběhu Sadako Sasaki, japonské dívky, která byla pouze 2 roky stará, když byla vystavena radiaci z atomové bomby v Hirošimě během druhé světové války. U Sadako se vyvinula leukémie a ve dvanácti letech, po dlouhém čase stráveném v nemocnici, začala, inspirovaná legendou, vyrábět papírové jeřáby s cílem vyrobit jich tisíc. V beletrizované formě příběhu v knize \"Sadako and the Thousand Paper Cranes\", složila jeřábů pouze 644, poté už byla příliš zesláblá na složení ostatních, a zemřela 25. října 1955; na její počest se její spolužáci dohodli, že pro ni zbytek jeřábů složí. Podle verze příběhu řečené její rodinou a spolužáky, Muzeum mírového památníku v Hirošimě prohlašuje, že 1000 jeřábů složila a pokračovala, přestože se její sen o uzdravení nesplnil. V parku Míru v Hirošimě je socha Sadako držící jeřába a každý rok na den Obon (den věnovaný duším zemřelých) lidé nechávají na soše jeřáby na památku zesnulých duší svých předků.\n\nSady papírů na origami jsou běžně prodávány v Japonsku, senbazuru sady obsahují 1000 (nebo více, v případě chyb) listů papíru, šňůru a korálky na konec každé šňůrky, aby jeřábi nesklouzli dolů. Obyčejně jsou jeřábi seskupeni na 25 šňůrkách po 40.\nPři shromažďování tisíce jeřábů nezáleží na velikosti papírů, ale menší papíry následně přinesou menší a lehčí řetězy jeřábů. Nejoblíbenější velikost je 7,5 na 7,5cm. Někteří lidé vystřihují vlastní čtverce z jakéhokoli dostupného materiálu, jako jsou časopisy, noviny, sešity a papír do tiskárny.\nOrigami papíry jsou většinou z jednolité barvy, i když jsou dostupné i tištěné vzory. Větší origami papíry (6 x 6 palců), mají často tradiční japonské nebo květinové vzory, připomínající kimono.\n\n"}
{"id": "1253166", "url": "https://cs.wikipedia.org/wiki?curid=1253166", "title": "Zápas na Letních olympijských hrách 1996 – muži, volný styl do 68 kg", "text": "Zápas na Letních olympijských hrách 1996 – muži, volný styl do 68 kg\n\nZápas ve volném stylu ve váhové kategorii do 68 kg probíhal na Letních olympijských hrách 1996 v Atlantě v Hale E Světového kongresového centra (Georgia World Congress Center). O medaile se utkalo celkem 19 zápasníků.\nAplikován je systém na jednu porážku. Zlatý a stříbrný medailista vzejdou z hlavní tabulky. Poražení jdou do oprav, vítěz oprav získá bronzovou medaili.\n\n\n\n"}
{"id": "1253167", "url": "https://cs.wikipedia.org/wiki?curid=1253167", "title": "Ella Eyre", "text": "Ella Eyre\n\nElla McMahon, známá pod uměleckým pseudonymem Ella Eyre, (1. dubna 1994 Londýn) je britská zpěvačka a textařka. Úspěch v hudební kariéře zaznamenala v roce 2013, když vydala ve spolupráci s hudební skupinou Rudimental singl „Waiting All Night“, který se vyšplhal na první příčku britské hitparády a v roce 2014 získal ocenění singl roku na udílení cen BRIT Awards. Mezi další úspěšné singly patří píseň „Gravity“ produkovaná ve spolupráci s DJ Freshem. Její debutové EP s názvem Deeper vyšlo v roce 2013 a debutové album \"Feline\" představila v roce 2015. Hudebně ji ovlivnili zejména Lauryn Hillová, Etta Jamesová, Basement Jaxx nebo Hans Zimmer.\n\nElla Eyre se narodila v Ealingu v západním Londýně. Její otec je jamajského původu a matka pochází z Malty. Než se vydala na profesionální hudební dráhu, věnovala se plavání.\n\nNavštěvovala střední školu Millfield a BRIT School, kde se věnovala hudebnímu divadlu. V roce 2011 si ji všiml manažer při hlasových zkouškách a v červenci 2012 uzavřela spolupráci s vydavatelstvím Warner/Chappell Music a krátce na to podepsala smlouvu s hudebním vydavatelstvím Virgin EMI.\n\nV prosinci 2012 spolupracovala s britskou indie-rockovou hudební skupinou Bastille na coververzích dvou songů, a to písní „No Scrubs“ skupiny TLC a „Angels“ hudební skupiny the xx. Úspěch v kariéře zaznamenala v dubnu 2013 při spolupráci s elektronickou hudební skupinou Rudimental na jejich společné písni „Waiting All Night“. Singl se v britské hitparádě UK Singles Chart vyšplhal na nejvyšší příčku. V srpnu 2013 se objevila jako vokalistka po boku rappera Wiz Khalify v písni „Think About It“ producenta Naughty Boy. V listopadu 2013 byl tento song uveden jako čtvrtý singl alba \"Hotel Cabana\". Spolupracovala také na songu „Someday (Place in the Sun)“ rappera Tinieho Tempaha z alba \"Demonstration\", který nikdy nevyšel jako samostatný singl, ačkoliv se v hitparádě jednotlivců umístil na 87. pozici.\n\nV prosinci 2013 vyšlo její debutové EP Deeper, jehož titulní píseň dosáhla 72. příčky. Za rok 2014 obdržela ocenění za druhé místo ve výběru kritiků při udělování cen BRIT Awards a také druhé místo v anketě Sound of... V letech 2014 a 2015 vydala tři sólové singly, a to písně „If I Go“, „Comeback“ a „Together“, které se všechny umístily mezi top 20 singly hitparády UK Singles Charts. Jako textařka se také podílela na singlu „Changing“ hudebního dua Sigma a zpěvačky Palomy Faith, jenž se v září 2014 dostal v britské hitparádě na první pozici žebříčku. Poté obdržela cenu MOBO Awards pro nejlepšího nováčka.\n\nV únoru 2015 vyšel singl „Gravity“ britského DJ Freshe, na kterém se Ella Eyre spolupodílela. V květnu 2015 napsala text k songu „Black Smoke“, který zazpívala na soutěži Eurovision Song Contest 2015 německá zpěvačka Ann Sophie. V průběhu roku 2015 podporovala koncertní turné zpěváka Ollyho Murse a stala se tváří reklamní kampaně na parfém Diamonds značky Emporio Armani. V srpnu 2015 vydala debutové album \"Feline\", které bylo následováno představením singlu „Good Times“. Během září 2015 byla uvedena její coververze písně „Swing Low, Sweet Chariot“, kterou nazpívala jako úvodní píseň pro Mistrovství světa v ragby 2015. V listopadu 2015 získala ocenění MOBO Award pro nejlepší zpěvačku. Následovalo její koncertní turné po Spojeném království. V roce 2016 se objevila v reality show \"Drive\".\n\n\n"}
{"id": "1253170", "url": "https://cs.wikipedia.org/wiki?curid=1253170", "title": "Jerk It Out", "text": "Jerk It Out\n\n\"Jerk It Out\" je skladba švédské indie rockové skupiny Caesars, která pochází z jejich alba \"Love for the Streets\" a také se nachází v následujícím albu \"Paper Tigers\" v remixované podobě.\n\n\n\n\n\nSkladba byla původně vydána v roce 2003 a dosáhla 60. místo v žebříčku UK Singles Chart. V roce 2005 byla znovu vydána, přičemž v žebříčku UK Singles Chart dosáhla 8. místo, 70. místo v žebříčku Billboard Hot 100 a 40. místo v žebříčku Modern Rock Tracks.\n"}
{"id": "1253172", "url": "https://cs.wikipedia.org/wiki?curid=1253172", "title": "Jean Guiton", "text": "Jean Guiton\n\nJean Guiton (2. července 1585 – 15. března 1654) byl francouzský hugenotský politik, obchodník a námořní velitel, známý zejména jako starosta, jež stál v čele města La Rochelle během jeho obléhání v roce 1628.\n\nPocházel ze zámožné obchodnické rodiny, jejíž předkové hráli v politickém životě La Rochelle významnou roli. Starostou města byl již jeho děd, Jacques Guiton a poté i jeho otec, Jehan. Jean Guiton se živil jako rejdař, jeho podnikatelské aktivity zahrnovaly i francouzské kolonie v Americe. Roku 1621, při protivládní revoltě hugenotů, velel loďstvu La Rochelle, které se skládalo přibližně ze šestnácti plavidel.\n\nStarostou La Rochelle, které bylo již od podzimu 1627 obléháno francouzskou královskou armádou, se stal 13. dubna 1628. Hlasovalo pro něj 75 z 82 volitelů. Jako starosta a velitel města se ocitl v obtížné situaci, mohl sice doufat v anglickou pomoc, ale král Karel I. příjezd své armády opakovaně odkládal. Městu tak hrozilo vyhladovění, ale Guiton odhodlaně psal svým vyslancům u anglického dvora, že bude „vzdorovat až do úplně posledního dne“ (zároveň však prosil o bezodkladnou pomoc). V srpnu rázně odmítl pokus francouzského krále Ludvíka XIII. o dohodu. Anglické loďstvo sice nakonec připlulo, ale nepodařilo se mu prorazit blokádu města. Za situace, kdy lidé v La Rochelle hromadně umírali hlady a už je ani nikdo nepohřbíval, musel vyvodit důsledky i tak odvážný muž, jakým byl Jean Guiton. 24. října proto začali obyvatelé města s Ludvíkem XIII. a jeho zástupci vyjednávat, o několik dní později pak byli nuceni kapitulovat. Guiton se musel vzdát funkce starosty a město opustit.\n\nGuiton byl odvážný a rozhodný muž, přirozený vůdce, který s ostatními neměl slitování. Když se měl stát starostou obleženého La Rochelle, položil údajně před ostatní na stůl svou dýku a oznámil, že se úřadu ujme, ale jako starosta vrazí tuto dýku do srdce každému, kdo se jen zmíní o kapitulaci města.\n"}
{"id": "1253173", "url": "https://cs.wikipedia.org/wiki?curid=1253173", "title": "Do posledního dechu", "text": "Do posledního dechu\n\nDo posledního dechu (v anglickém originále The Finest Hour) je americký dramatický film z roku 2016, natočený podle skutečné události z roku 1952. Režie se ujal Craig Gillespie. Scénář, který napsali Eric Johnson, Scott Silver a Paul Tamasy je inspirován knihou od Michaela J. Tougiase a Caseyho Shermana. Hlavní role hrají Chris Pine, Casey Affleck, Ben Foster, Holliday Grainger, John Ortiz a Eric Bana. Snímek vypráví příběh záchrany lodě \"SS Pendleton\", poté co se rozdělila na dvě půlky během nor'easteru u Nové Anglie pobřežní stráží Spojených států amerických.\n\nFilm byl oficiálně uveden do kin 29. ledna 2016. V České republice měl premiéru 28. ledna 2016. Film získal mix recenzí od kritiků a vynesl přes 52 milionů dolarů.\n\nStudio Walt Disney Pictures odkoupilo filmová práva na novelu \"The Finest Hour\" v srpnu 2011. Paul Tamasy a Eric Johnson napsali scénář inspirovaný knihou a rozhovory s přeživšími. V květnu 2013 byl Robert Shwentke najat na pozici režiséra. Nicméně Shwentke projekt opustil, kvůli natáčení filmu \"Rezistence\" a na jeho pozici se dostal Craig Gillespie. Castingy probíhaly od dubna do října roku 2014. Natáčení začalo 8. září 2014 v Quincy v Massachusetts.\n\nFilm vydělal 27,6 milionů dolarů v Severní Americe a 24,5 milionů dolarů v ostatních oblastech, celkově tak vydělal 52,1 milionů dolarů po celém světě. Rozpočet filmu činil 80 milionů dolarů. V Severní Americe byl oficiálně uveden 29. ledna 2016, společně s filmy \"Kung Fu Panda 3, Padesát odstínů černé\" a \"Jane Got a Gun\". Za první víkend byl projektován výdělek 10–13 milionů dolarů z 3 143 promítacích sálů. Za čtvrteční premiérový večer vydělal 3,3 milionů dolarů a za první víkend 10,3 milionů dolarů, stal se tak čtvrtým nejnavštěvovanějším filmem.\n\nNa recenzní stránce Rotten Tomatoes získal z 2163 započtených recenzí 963 rocent s průměrným ratingem 76,1bodů z deseti. Na serveru Metacritic snímek získal z 439 ecenzí 858 odů ze sta. Na Česko-Slovenské filmové databázi snímek získal 62%.\n"}
{"id": "1253174", "url": "https://cs.wikipedia.org/wiki?curid=1253174", "title": "Lukrécie Barberini", "text": "Lukrécie Barberini\n\nLukrécie Barberini (24. října 1628 – 24. srpna 1699), italská šlechtična a sňatkem vévodkyně z Modeny. Členka rodiny Barberini a poslední manželka Františka I. d'Este.\n\nLukrécie se narodila 24. října 1628 jako nejstarší z pěti dětí Taddea Barberini, knížete z Palestriny a jeho manželky Anny Colonna, dcery Filipa I. Colonna, knížete z Paliana. Lukrécie byla sestrou Maffea Barberini a kardinála Carla Barberini a praneteří papeže Urbana VIII. Jejími strýci byli tři kardinálovéː Francesco Barberini, Antonio Barberini a Girolamo Colonna.\n\nJejí bratranec Lorenzo Onofrio Colonna, kníže z Paliana, byl manželem Marie Manciniové, neteře Prvního ministra Francie kardinála Mazarina.\n\n14. října 1654 se provdala za Františka I. d'Este, vévodu z Modeny, jemuž porodila syna a později dědice Rinalda. Svatba se konala ve městě Loreto ve Svaté chýši. V mnoha ohledech manželství představovalo již dlouhodobé příměří mezi rody Este a Barberini, které byly proti sobě během První války o Castro.\n\nMěli spolu jediného syna Rinalda d'Este, který se oženil se Šarlotou Brunšvicko-Lüneburskou.\n"}
{"id": "1253176", "url": "https://cs.wikipedia.org/wiki?curid=1253176", "title": "Běloprstka bělavá", "text": "Běloprstka bělavá\n\nBěloprstka bělavá (\"Pseudorchis albida\") je hlíznatá rostlina, druh pozemní orchideje rostoucí nejčastěji ve vyšších a chladnějších polohách. Je jediným druhem rodu běloprstka a do poloviny 20. století byla součástí rodu pětiprstka (\"Gymnadenia\"). Je sice původní druh české květeny, ale v současnosti je poměrně vzácná, je ohrožená vymizením.\n\nJe to druh preferující chladnější místa, roste ostrůvkovitě v rozlehlém areálu. Vyskytuje se téměř po celé Evropě (v jižních částech v horských oblastech), na severu Severní Ameriky a v Asii na ruské západní Sibiři a na ruském Dálném východě.\n\nV České republice ji lze v přírodě nalézt poměrně vzácně, jen v malém počtu vyrůstá na Šumavě, v Krušných horách, Krkonoších, Orlických horách a Hrubém Jeseníku. Do poloviny 20. století byla vídávána i v Beskydech.\n\nU běloprstky bělavé rozeznáváme tři poddruhy:\n\nV severních oblastech se nejčastěji vyskytuje v tundře, ve středu a jihu Evropy roste spíše ve vyšších polohách. Objevuje se od podhůří do nadmořské výšky 2700 m na kyselých i slabě bazických půdách, obvykle na mokrých, pasených smilkových loukách, vřesovištích, rašeliništích i ve světlých jehličnatých lesích a jalovcových křovinách. Rostlina je geofyt, obnovovací pupen raší z podzemní hlízy. Je dlouhověkou bylinou, přesto nevytváří rozsáhlé populace a její výskyt je často spojován s antropogenními loukami a otevřenými lesy.\n\nVytrvalá, 10 až 30 cm vysoká bylina s hlízou hvězdicovitě rozdělenou do několika tlustých, dlouhých kořenů. Lodyha je přímá, světle zelená, oblá, na bázi má dva až tři hnědé, objímavé, šupinovité listy a výše je porostlá třemi až šesti tmavě zelenými, lesklými listy. Spodní listy jsou dlouhé 5 až 9 a široké 1 až 2 cm, obvejčité až podlouhle kopinaté, směrem vzhůru se zmenšují a nejhořejší přecházejí v objímavé listeny.\n\nNa vrcholu lodyhy je husté, úzké, válcovité květenství klas dlouhé až 10 cm. V květenství bývá 15 až 50 velmi drobných, světle šedých, nažloutlých nebo nazelenalých, slabě vonných, pootevřených květů s kopinatými listeny. Semeník je tenký, válcovitý, vřetenovitě zkroucený a dlouhý asi 5 mm. Vnější oválné okvětní lístky jsou asi 3 mm dlouhé, postranní vnitřní jsou kratší a společně tvoří neúplnou přilbu. Pysk je hluboko rozeklán ve tři laloky, postranní jsou někdy kratší než střední. Dolů skloněná trubkovitá ostruha je kratší než vřetenovitě zkroucený semeník a obsahuje žlázky vylučující nektar. Sloupek je krátký a široký, brylky jsou světle žluté. Květy se opylují hlavně cizosprašně entomogamicky, jen někdy může dojít ke spontánní autogamii, kdy pyl samovolně vypadá na bliznu. Kvetou od květnu do července a opylovači jsou hlavně drobní motýli travaříci (\"Crambus\") a pernatušky (\"Hellinsia\"). Ploidie druhu je 2n = 42.\n\nPlodem je úzce vejčitá až eliptická, zelená tobolka s množstvím velmi drobných, větrem roznášených semen, která uložená mělce v zemí vydrží živá po několik let.\n\nRostlina se vegetativně prakticky nerozmnožuje, rozšiřuje se jen semeny. Pro svůj vznik a vývoj je závislá na tzv. orchideoidní mykorhíze s houbou rodu kořenomorka (\"Rhizoctonia\"). Má dlouhou ontogenezi, semeno může být dormantní jeden až dva roky a od vyklíčení po vytvoření prvého listu nad zemí potřebuje nejméně další čtyři roky.\n\nBěloprstka bělavá vzácně vytváří mezirodové hybridy, např. byly zaznamenány její kříženci:\n\nOhrožení druhu spočívá hlavně v rušení jeho stanovišť zarůstáním agresivnějšími rostlinami nebo náletovými dřevinami, rozšiřováním lesních ploch, hnojením okolních porostů i zvýšenou turistikou. Jednou z možností, jak zabrzdit její úbytek, je zařadit místa s výskytem mezi chráněná území. Proto byla běloprstka bělavá zařazena ve \"Vyhlášce MŽP ČR č. 395/1992 Sb. ve znění vyhl. č. 175/2006 Sb\" i v \"Červeném seznam cévnatých rostlin České republiky\" mezi druhy silně ohrožené (§2 a C2t).\n\n"}
{"id": "1253177", "url": "https://cs.wikipedia.org/wiki?curid=1253177", "title": "Zlatý míč 2006", "text": "Zlatý míč 2006\n\nZlatý míč, cenu pro nejlepšího fotbalistu světa dle mezinárodního panelu sportovních novinářů, v roce 2006 získal italský fotbalista Fabio Cannavaro.\n"}
{"id": "1253181", "url": "https://cs.wikipedia.org/wiki?curid=1253181", "title": "Padesát odstínů černé", "text": "Padesát odstínů černé\n\nPadesát odstínů černé (v anglickém originále Fifty Shades of Black) je americký komediální film z roku 2016. Režie se ujal Michael Tiddes. Hlavní roli hraje Marlon Wayans. Snímek je parodií romantického dramatu z roku 2015 \"Padesát odstínů šedi\". Do kin byl uveden 29. ledna 2016, v českých kinech měl premiéru o den dříve. Snímek se stal posledním filmem pro Florence Henderson, která zemřela v listopadu 2016.\n\nHannah (Kali Hawk) je neatraktivní studentka vysoké školy, které je poslána do budovy společnosti Black Enterprises udělat rozhovor s bohatým podnikatelem Christianem Blackem (Marlon Wayans). I přes to, že si nevydělal své peníze poctivou cestou (chvilku dokonce pracovat jako striptér), zamiluje se do něj, brzy však zjistí, že to není zrovna romantik.\n\n3. června 2015 společnost Open Road Films oznámila, že má americká práva na distribuci filmu, vytvořeného za 5 milionů dolarů.Natáčení začalo 11. srpna 2015 v Los Angeles.\n\nFilm vydělal 11,7 milionů dolarů v Severní Americe a 10,5 milionů dolarů v ostatních oblastech, celkově tak vydělal 22,2 milionů dolarů po celém světě. Rozpočet filmu činil 5 milionů dolarů. V Severní Americe byl oficiálně uveden 29. ledna 2016, společně s filmy \"Kung Fu Panda 3, Do posledního dechu\" a \"Jane Got a Gun\". Byl projektován výdělek 10–11 milionů dolarů za první víkend z 2 075 promítacích sálů. Za čtvrteční premiérový večer obdržel 275 tisíc dolarů, za první den 2,3 milionů dolarů. Celkově tak za první víkend vydělal 5,9 milionů dolarů. 19. dubna 2016 byl film vydán na DVD a Blu-ray.\n\nNa recenzní stránce Rotten Tomatoes získal ze 42 započtených recenzí 7 procent s průměrným ratingem 2,8 bodů z deseti. Na serveru Metacritic snímek získal z 11 recenzí 28 bodů ze sta. Na Česko-Slovenské filmové databázi snímek získal 36%.\n\nSnímek získal tři nominaci na cenu Golden Trailer Award (ocenění za nejlepší trailery), a to v kategoriích nejlepší komedie za „Spanked“ a nominaci na ocenění Golden Fleece televizní spot za „Shadiest“ a „Book Club“. Spot „Shadiest“ si cenu odnesl domů.\n"}
{"id": "1253183", "url": "https://cs.wikipedia.org/wiki?curid=1253183", "title": "Incorporated", "text": "Incorporated\n\nIncorporated může být:\n"}
{"id": "1253184", "url": "https://cs.wikipedia.org/wiki?curid=1253184", "title": "Dezider Majer", "text": "Dezider Majer\n\nDezider Majer (* 16. října 1940) je bývalý slovenský fotbalista.\n\nV československé lize hrál za Jednotu Košice, aniž by skóroval.\n\n\n"}
{"id": "1253187", "url": "https://cs.wikipedia.org/wiki?curid=1253187", "title": "Astrachaňský kreml", "text": "Astrachaňský kreml\n\nAstrachaňský kreml () je historický kreml v centru ruské Astrachaně, situovaný na ostrově v deltě Volhy. Vystavěn byl po vzoru Moskevského kremlu mezi lety 1558-1589 po anexi Astrachaňského chanátu coby důležitá pevnost, chránící jihovýchodní hranice země. Hrál důležitou roli v ruské historii, například v rusko-turecké válce (1568-1570), v období smuty, při povstání Stěnky Razina či rusko-perské válce (1722-1723).\n\nKdyž roku 1554 Ivan IV. Hrozný dobyl Astrachaň a získal tak pro Rusko přístup ke Kaspickému moři, vyvstala potřeba zbudovat zde pevnost, která by nové územní zisky ochránila (podobně jako Petropavlovská pevnost v Petrohradu). Hned roku 1558 se tak začalo na ostrově v deltě Volhy, na vysokém pahorku obklopeném bažinami a močály s výstavbou Astrachaňského kremlu. Stavba byla svěřena prvnímu ruskému vojenskému inženýrovi Ivanu Grigorjeviči Vyrodkovi. Původní kreml byl dřevěný, jeho hradby s náspy a věžemi tvořily pravoúhlý trojúhelník, jehož hrot byl orientován na jihozápad.\n\nJeště za vlády Ivana IV. však bylo přistoupeno k výstavbě kremlu cihlového. Ta proběhla v letech 1582-1589 pod vedením moskevských stavitelů, kteří byli do Astrachaně vysláni za trest. Ke stavbě byly použity staré, ale velmi pevné cihly, které přiváželi z dobytých a vypleněných tatarských měst. Vzorem nové pevnosti byl Moskevský kreml. Hradby získaly typické ruské cimbuří ve tvaru vlaštovčího ocasu, měly množství střílen a otvorů pro vylévání horké smůly a vody na dobyvatele. Na ochoz bylo možno umístit děla. Z vnitřní strany měly hradby řadu obloukových výklenků a dalších střílen. Síla hradeb činí 3-5 m, výška 3-8 m, posilovalo je celkem 8 věží, z nichž se dochovalo 7. Astrachaňský kreml byl tak ve své době jednou z nejmohutnějších vojenských pevností Ruska.\n\nKreml hrál nemalou roli v ruských dějinách. V 16. století pevnost dvakrát obsadila krymsko-turecká vojska v rámci rusko-turecké války. Roku 1606 se kreml stal centrem povstalců pod vedením Ivana Bolotnikova. Na počátku 17. století zde na chvíli sídlila Marina Mniszková, někdejší manželka falešného cara Lžidmitrije I., s kozáckým atamanem Ivanem Zaruckým. V letech 1670-1671 byl kreml hlavní baštou povstalců pod vedením Stěnky Razina, v letech 1705-1706 centrem protifeudálních povstalců. Až do poloviny 20. století zde byla umístěna astrachaňská vojenská posádka, v areálu se nacházely kasárna a jiné vojenské objekty. V roce 1918 se ve stěnách kremlu ubránil oddíl Rudé armády proti protibolševickému povstání.\n\nV 70. letech byl areál zrestaurován a od roku 1974 zde funguje muzeum. V stěnách kremlu se nachází především expozice týkající se samotného kremlu, vojenství a Astrachaňského kraje.\n\n"}
{"id": "1253188", "url": "https://cs.wikipedia.org/wiki?curid=1253188", "title": "Spišák", "text": "Spišák\n\nPříjmení Spišák nosí více osobností:\n\n"}
{"id": "1253189", "url": "https://cs.wikipedia.org/wiki?curid=1253189", "title": "Sea Venom (střela)", "text": "Sea Venom (střela)\n\nSea Venom je anglo-francouzská vrtulníková lehká podzvuková řízená protizemní a protilodní střela vyvíjená zbrojovkou MBDA pro britské a francouzské námořnictvo. Původní britské označení střely je Anti-Surface Guided Weapon (Heavy) – FASGW(H). Francouzské označení je Anti-Navire Léger (ANL). Střela byla vyvinuta jako náhrada vrtulníkových protizemních střel Sea Skua a AS.15TT. Slouží k vysoce přesným útokům na pozemní cíle a válečné lodě do výtlaku 500 t.\n\nVelká Británie paralelně vyvinula lehčí řízenou střelu Thales LMM (původně Future Anti-Surface Guided Weapon (Light) – FASGW(L)). Obě střely se mají ve službě navzájem doplňovat.\n\nVlády Spojeného království a Francie oznámily společný vývoj střely Sea Venom v březnu 2008. V červenci 2009 pak byla vývojem střely pověřena evropská zbrojovka MBDA. Základní vývojové práce proběhly do roku 2011. Zařazení střely do služby bylo původně plánováno na rok 2015. Dne 21. června 2017 proběhl první zkušební odpal střely z vrtulníku Panther. Test byl úspěšný.\n\nStřela má hmotnost 110 kg, délku 2,5 m a průměr 0,2 m. Je naváděna infračerveným senzorem, přičemž operátor nad ní má kontrolu pomocí obousměrného datalinku (během útoku například může změnit zvolený cíl). Nosiči střely budou britské vrtulníky AW159 Wildcat, francouzské Panther a evropské NH90.\n\n"}
{"id": "1253190", "url": "https://cs.wikipedia.org/wiki?curid=1253190", "title": "MBDA CAMM", "text": "MBDA CAMM\n\nMBDA CAMM (anglicky: Common Anti-Air Modular Missile) je rodina modulárních nadzvukových protiletadlových raketových kompletů krátkého a středního dosahu vyvíjených evropským zbrojním koncernem MBDA ve spolupráci s dalšími zbrojovkami. Střely CAMM sdílí některé komponenty se střelami vzduch-vzduch ASRAAM, mají však vylepšenou elektroniku a aktivní radarové navádění. Střely budou moci být odpalovány ze vzduchu (CAMM(A)), ze země (CAMM(L)), nebo z válečných lodí (CAMM(M)). Britské námořnictvo námořní verzi systém pojmenovalo Sea Captor.\n\nStřelu CAMM vyvinula ji zbrojovka MBDA Missile Systems ve spolupráci se společnostmi BAE Systems, EADS a Finmeccanica. Primárně byla vyvinuta jako náhrada protiletadlových řízených střel Sea Wolf britského námořnictva. První vyvinutou verzí je proto námořní Sea Captor, jejíž vývoj byl objednán v únoru 2012. Dne 21. května 2014 si střelu zvolilo novozélandské námořnictvo pro modernizaci svých fregat třídy \"Anzac\". Na přelomu května a června 2014 proběhly na zkušebním polygonu Vidsel ve Švédsku první dva úspěšné zkušební odpaly střely CAMM. V listopadu 2014 si Brazílie vybrala tento systém jako výzbroj korvet třídy \"Tamandaré\".\n\nStřely CAMM mohou být vypouštěny z amerického vertikálního sila Mk.41. V dubnu 2018 pak byly úspěšně dokončeny zkoušky vypouštění střel CAMM z nového vertikálního sila Extensible Launching System (ExLS). To obsahuje tři buňky po čtyřech střelách a představuje levnější alternativu systému Mk.41.\n\nBritské námořnictvo v květnu 2018 přijalo systém Sea Captor do služby. Tehdy již byl instalován na čtyři jeho fregaty a práce na dalších probíhaly.\n\n\n\n\n\n\n\n\n\n"}
{"id": "1253192", "url": "https://cs.wikipedia.org/wiki?curid=1253192", "title": "Gejza Vrabeľ", "text": "Gejza Vrabeľ\n\nGejza Vrabeľ (1935 Solivar – 4. března 2003 tamtéž), uváděný i jako Gejza Vrábel nebo Gejza Vrábeľ, byl slovenský fotbalový brankář.\n\nOdchovanec Slovanu Solivar chytal v československé lize za Tatran Prešov, Tankistu Praha a Jednotu Košice.\n\n\n"}
{"id": "1253193", "url": "https://cs.wikipedia.org/wiki?curid=1253193", "title": "Vesnický kostel (Lichtenhain)", "text": "Vesnický kostel (Lichtenhain)\n\nVesnický kostel () v Lichtenhainu (místní část velkého okresního města Sebnitz) pochází z let 1696–1697. Barokní sakrální stavba stojí na návsi, obklopena zrušeným hřbitovem. Náleží k Evangelicko-luterské církevní obci Sebnitz-Hohnstein a je pravidelně využívána k bohoslužbám.\n\nVesnice Lichtenhain je v písemných pramenech poprvé zmiňovaná roku 1409, založena však byla dříve. Nejpozději v 15. století již měla svůj vlastní farní kostel umístěný na návsi a obklopený hřbitovem. V letech 1696–1697 jej nahradil prostornější barokní chrám. Vnitřní vybavení pochází z doby výstavby kostela, varhany jsou novodobé. Kostelní hřbitov zanikl po roce 1871 poté, co na jižním okraji Lichtenhainu vyrostl nový obecní hřbitov. Od roku 2014 prochází vesnický kostel průběžnou rekonstrukcí. Došlo na výměnu několika oken, opravu fasády a střešní krytiny. Roku 2018 byla opravena fasáda a hlavní dveře. \n\nLichtenhainský kostel náleží k Evangelicko-luterské církevní obci Sebnitz-Hohnstein. Bohoslužby se zde konají pravidelně, zpravidla jednou do měsíce. Je chráněn jako kulturní památka pod číslem 09254546.\n\nOrientovaný halový kostel je jednolodní. Stojí na obdélném půdorysu s trojbokým závěrem. Z průčelí vybíhá obdélníková předsíň s hlavním vchodem. Fasády jsou jednoduché, sytě žluté. Okna zakončuje půlkruhový oblouk, vitráže pocházejí z doby kolem roku 1900. Ze střechy kryté břidlicí vybíhá nízký sanktusník opatřený žaluziovými okny. Zdobený oltář, vyrobený v letech 1696–1697, pochází od žitavského sochaře Johanna Konrada Edelwehra. Oltářní obraz znázorňuje obětování Izáka. V medailonu nad ním je umístěn Bůh-Otec s malým Ježíšem Kristem. K nejstarším částem mobiliáře patří také kazatelna a pískovcová křtitelnice. Vedle kazatelny se nachází portrét Daniela Struze z roku 1715, stavitele, který kostel přestavoval. Na nepravidelné empoře s dvoupatrovou galerií jsou umístěny varhany z roku 1928. Nástroj z drážďanské dílny bratří Jehmlichových má dva manuály a 13 rejstříků. Tři zvony pochází z roku 1650.\n\n\n"}
{"id": "1253195", "url": "https://cs.wikipedia.org/wiki?curid=1253195", "title": "Vrábel", "text": "Vrábel\n\nPříjmení Vrábel (přechýleně Vrábelová, v ČR rovněž Vráblová) nosí více osobností:\n\n\n"}
{"id": "1253196", "url": "https://cs.wikipedia.org/wiki?curid=1253196", "title": "Petr Vlk", "text": "Petr Vlk\n\nPetr Vlk (* 7. ledna 1964) je bývalý český profesionální hráč ledního hokeje a hokejový reprezentant. Po skončení hráčské kariéry se vydal na dráhu trenéra. V sezoně 2017/2018 trénoval celek HC Dukla Jihlava, hrající nejvyšší českou ligu. Jeho synem je rovněž bývalý hokejista Petr Vlk.\n\nV roce 2018 obdržel první místo v kategorii trenér v soutěži Sportovec kraje Vysočina.\n\n"}
{"id": "1253197", "url": "https://cs.wikipedia.org/wiki?curid=1253197", "title": "Jozef Kostini", "text": "Jozef Kostini\n\nJozef Kostini [jozef kostyny] (* 7. října 1934), uváděný i jako Jozef Kostíni, je bývalý slovenský fotbalista.\n\nV československé lize hrál za Jednotu Košice. Nastoupil ve 33 ligových utkáních a vstřelil celkem 6 prvoligových branek.\n\n\n"}
{"id": "1253199", "url": "https://cs.wikipedia.org/wiki?curid=1253199", "title": "Yap", "text": "Yap\n\nYap nebo Wa'ab zpravidla odkazuje na západopacifický ostrov v souostroví Karolíny, součást Federativních států Mikronésie. Hlavní ostrov tvoří čtyři samostatné ostrovy, které jsou odděleny průlivy a obkrouženy společným korálovým útesem.\nYap je také jméno jednoho ze států, které tvoří mikronéskou federaci. Stát zahrnuje vlastní ostrov a široce roztroušené množství okolních ostrovů.\n\nOstrovy vznikly pozvednutím Filipínské desky. Krajina je kopcovitá, porostlá bujnou vegetací. Pobřeží většinou lemují mangrovové bažiny, na severních stranách ostrovů jsou pláže. Yap je přibližně 24 km dlouhý a 5-10 km široký, o rozloze 98 km² (uvažováno kromě oblasti korálového útesu). Nejvyšší bod Mount Taabiywol se nalézá v nadmořské výšce 178 m a je v obci Fanif na vlastním ostrově Yap.\n\nV roce 2000 žilo ve státě Yap 11 241 obyvatel, většinou žijí v Colonii a v dalších deseti obcích. Stát má celkovou rozlohu 102 km².\n\nHlavním městem státu Yap je Colonia. Stát zahrnuje ostrov Yap a sousední ostrovy, převážně atoly ležící na východ a na jih: Eauripik, Elato, Faraulep, Gaferut, Ifalik, Lamotrek, Ngulu, Olimarao, Piagailoe (West Fayu), Pikelot, Sorol, Ulithi a Woleai, a také ostrovy Fais a Satawal (viz mapa).\nOd 17. století až do roku 1899 byl Yap španělskou kolonií ve Filipínském generálním kapitanátu. Španělé využívali Yap jako vězení pro ty, které zajali během Filipínské revoluce. Po porážce ve španělsko-americké válce v roce 1898 a následné ztrátě Filipín, Španělsko prodalo ostrovy a další drobné pacifické državy Německu.\n\nPřed první světovou válkou byl Yap hlavním německým námořním komunikačním centrem a významným mezinárodním uzlem kabelové telegrafie se spojením na Guam, do Šanghaje, na Rabaul, Nauru a Manado. Po vypuknutí války byly ostrovy obsazeny Japonskem a v rámci Versailleské smlouvy byly v roce 1919 jako mandátní území Tichomořské ostrovy Společnosti národů svěřeny do správy Japonsku. Americké zájmy na ostrově zajišťovala dvoustranná americko-japonská smlouva uzavřená 11. února 1922.\n\nVe druhé světové válce Američané obešli Japonci obsazený Yap v rámci strategie žabích skoků, i když ostrov byl pravidelně bombardován americkými loděmi a letadly a z Yapu startující japonské bombardéry způsobily na oplátku jisté škody. Japonská posádka se skládala ze 4423 příslušníků IJA pod velením plukovníka Daihači Itoha a 1494 příslušníků IJN.\n\nNa konci války Yap obsadila americká armáda. Spojené státy spravovaly ostrov i celé Karolíny jako poručenské území rámci mandátu Organizace spojených národů (Poručenské území Tichomořské ostrovy) až do roku 1986. Toho roku Yap, Truk, Pohnpeia, Kosrae vytvořily nezávislý stát Federativní státy Mikronésie. Podle Dohody o volném přidružení (Compact of Free Association) mají občané Mikronésie povolen vstup do USA s určitými omezeními. Na Yapu působí od roku 1966 americké Mírové sbory. Další americké neziskové organizace, mezi nimi např. Habele, působí na vlastním Yapu a na vnějších ostrovech s cílem odstranit nerovnosti ve vzdělání.\n\nYap je známý kamennými penězi nazývanými \"rai\".\n\nOstrov je letecky spojen se světem mezinárodním letištěm Yap, které je mj. obsluhováno lety společnosti United Airlines.\n\n\n"}
{"id": "1253200", "url": "https://cs.wikipedia.org/wiki?curid=1253200", "title": "Jan Harmensz. Muller", "text": "Jan Harmensz. Muller\n\nJan Harmensz. Muller (* 1. července 1571, Amsterdam - 18. dubna 1628, Amsterdam) byl holandský grafik, kreslíř a příležitostný malíř, který byl svými současníky považován za jednoho z nejlepších evropských grafiků.\n\nJan Harmensz. Muller byl nejstarším synem amsterdamského obchodníka s uměním, vydavatele a rytce Harmen Jansz. Mullera (1540-1617). Pracoval nejprve v rodinné dílně a vydavatelství (De Vergulde Passer) a poté do roku 1589 v Haarlemu v dílně Hendricka Goltzia. V letech 1594 a 1602 zřejmě pobýval v Římě a Neapoli. Udržoval kontakt s Bartholomeem Sprangerem, Adriaenem de Vriesem a dalšími umělci na dvoře Rudolfa II. Roku 1597 se stal císařským rytcem a vyryl podle předlohy Bartholomea Sprangera alegorickou Apoteózu umění, kterou pak Spranger věnoval senátorům a konzulům Antverp jako dík za podporu umění a z vděčnosti k vlasti. Roku 1602 se neúspěšně pokusil pro Rudolfa II. zprostředkovat koupi oltářního obrazu Lucase van Leyden \"Poslední soud\". Po smrti otce se vrátil do Amsterdamu a vedl jeho dílnu. V závěru života také maloval a podle dokumentu z roku 1624 věnoval své sestře dva velké obrazy. Dílnu a veškeré mědirytové matrice zdědil jeho švagr Cornelis Cool. \n\nMullerových mědirytů, většinou vytvořených podle předloh známých nizozemských renesančních a manýristických malířů (Lucas van Leyden, Abraham Bloemaert, Hendrick Goltzius, Cornelis van Haarlem) se zachovalo kolem stovky. Do mědirytů převáděl také díla rudolfinských umělců (Hans von Aachen, Adrian de Vries, Bartholomeus Spranger). Po roce 1590 mistrovsky ovládl Goltziovu volumetrickou techniku rytí s rozšiřující se a mizející linií.\n\nJedním z jeho nejlepších mědirytů podle vlastní předlohy je \"Belsazarova hostina\" (Rijksmuseum Amsterdam) s osvětlenou noční scénou, ke které ho inspirovala Tintorettova \"Poslední večeře\". Kromě mědirytů se zachovalo kolem 60 kreseb. Do roku 1600 byly jeho kresby silně manýristicky stylizované, ale po návratu ze své druhé cesty do Itálie se dopracoval k naturalismu a vytvořil některá svá nejlepší díla kreslená křídami. Zhotovil také řadu portrétů zvláštní technikou, napodobující v kresbě rytinu, kterou si osvojil u Goltzia (Federkunststücke).\n\nKresby\n\n\n\n\n\n"}
{"id": "1253202", "url": "https://cs.wikipedia.org/wiki?curid=1253202", "title": "Přebor Olomouckého kraje 2005/06", "text": "Přebor Olomouckého kraje 2005/06\n\nV soubojích 15. ročníku Přeboru Olomouckého kraje 2005/06 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 13. srpna 2005 úvodními pěti zápasy 1. kola a skončil v neděli 25. června 2006 zbývajícími pěti zápasy odloženého 16. kola.\n\n\nZdroj: \n\nPoznámky:\n\n"}
{"id": "1253204", "url": "https://cs.wikipedia.org/wiki?curid=1253204", "title": "Dušan Riedl", "text": "Dušan Riedl\n\nDušan Riedl (22. března 1925 Brno – 4. října 2015 Brno) byl český učitel, urbanista a teoretik architektury. Vedle toho se též věnoval památkám a je také autorem či spoluautorem několika publikací. Ve své odborné praxi se zaměřoval především na úpravy a přestavby historických centrálních částí měst, ale také se věnoval historickým zahradám.\n\nPracoval jako architekt ve Výzkumném ústavu výstavby a architektury (VÚVA) a dále ve Státním ústavu pro rekonstrukci památkových měst a objektů (SÚRPMO).\n\nRiedl se podílel například na těchto publikacích:\n"}
{"id": "1253205", "url": "https://cs.wikipedia.org/wiki?curid=1253205", "title": "Eman Ghalebová", "text": "Eman Ghalebová\n\nEman Ghalebová (nepřechýleně \"Ghaleb\"; * 1998, Jemen) je česká studentka, teplická Arabka a muslimka známá pro svou společenskou angažovanost ve městě, dialog mezi tamní muslimskou a většinovou komunitou a otevřenost vůči české společnosti.\n\nEman Ghalebová pochází z Jemenu a do České republiky se přestěhovala v pěti letech v roce 2003. Žije v Teplicích s rodiči a sourozenci, její otec je uznávaný lékař. Během studií na teplickém gymnáziu, kde měla skvělé studijní výsledky, se začala společensky angažovat. Vyznává islám a veřejně nosí šátek, Českou republiku považuje za svůj domov.\n\nGhalebová je celkem aktivní na sociálních sítích, kde komentuje dění ve světě nebo muslimskou situaci v Teplicích. Angažuje se ale také mimo internet.\n\nV létě 2015 panovala v Teplicích velmi napjatá atmosféra. Obyvatelům města vadil nepořádek, který v Teplicích zůstával po arabských návštěvnících tamních lázní. Vadila jim také pyrotechnika, s kterou si hrály jejich děti. Navíc si situaci podle Ghalebové lidé spojovali s napjatou situací ve světě a vznikal tak strach. Ghalebová tak chtěla městu pomoct a začala v čele skupiny arabských dobrovolníků informovat lázeňské hosty o místní situaci, pravidlech, zvycích a tradicích. Rozvěšovali pro ně informační letáky a začali také po hostech uklízet nepořádek. Nakonec docílili toho, že park byl bez nepořádku a ustaly i problémy s pyrotechnikou.\n\nNa základě této zkušenosti se Ghalebová stala v okolí populární a mediálně známou a s tím přišla i gesta podpory a obdivu od přátel i neznámých lidí. Přišla ale také gesta nenávisti a Eman dostávala nenávistné vzkazy. V prosinci 2015 se jí někdo naboural do Facebooku a začal jejím jménem rozesílat zprávu „ať chcípnou všichni nemuslimové.“ Na útoky se snaží reagovat klidně nebo s humorem, s jejich existencí se smířila a některým se prý ani nediví, protože se podle ní lidé bojí kvůli nepravdivým informacím z nevěrohodných zdrojů. Jako obranu pak volí nenávist.\n\nV dubnu 2016 obdržel ředitel teplického gymnázia Zdeněk Bergman asi 30 mailů s výzvou, aby vyloučil Eman Ghalebovou ze školy. Kampaň vznikla na Facebooku, kde byl ředitel požádán o ochranu českých dětí před muslimskou propagandou v souvislosti s Ghalebovou. V odpovědi na Facebooku se jí zastal a zmínil, že je to slušné a bystré děvče, kterému v roce 2015 udělil ředitelskou pochvalu za dobrovolnickou práci, jež přispěla ke klidnému soužití teplických obyvatel s arabskými návštěvníky místních lázní. Se spolužáky dívka podle něj vychází bez problémů. Podle ředitele nejvíce vadilo, že nosí šátek a společensky se angažuje.\n\nEman k tomu uvedla, že Česká republika je její domov, který ji hodně dal a je za to vděčná. Je vděčná i za to, že může studovat na gymnáziu v Teplicích a za to, že s ní všichni zacházejí zcela stejným způsobem, jako s ostatními studenty. Šátek pro ní není náboženským symbolem, ale její součást a kus její identity. Případný úřední zákaz jeho nošení by ale respektovala, nicméně pokud takový není, tak půjde cestou svobody, která je pro člověka tím nejdůležitějším. V Češích vidí dobro a jen menšina podle ní v sobě nosí nenávist, a to především ze strachu, který získala z médií.\n\nSpolužáci Ghalebové pár dní nato zveřejnili na Youtube cca dvouminutové video, kde jí vyjadřují podporu a vybízejí veřejnost, aby se nebála vymezit proti xenofobii a iracionálnímu strachu. Eman jako podporu také dostávala fotografie lidí s šátky.\n\n21. prosince 2016 zveřejnila Ghalebová na Facebooku svůj otevřený dopis Islámskému státu, jehož členy a sympatizanty označila za nositele zla a nenávisti a v reakci na dva dny starý útok v Berlíně napsala, že nejsou hrdinové a že je proklíná. Napsala, že ačkoliv se činem Islámský stát snažil vzít radost jejím křesťanským přátelům z Vánoc, ona jim popřeje veselé Vánoce, dá jim dárek a zazpívá si s nimi koledy. Napsala, že nikdy nepřestane mít ráda svoji křesťanskou kamarádku a že nezapomene na Žida, který ji s mírem a úsměvem podal ruku. Věří, že nad tímto zlem zvítězí dobro a bude mezi prvními muslimy, kdo se proti Islámskému státu spojí. Vyzvala tyto lidi, aby s útoky přestali.\n\nNa sociálních sítích k tomu vznikla široká diskuse se stovkami diskutujících. Některým přišlo gesto dojemné a chválili ho, našli se ale i takoví, kteří ho neuvítali.\n\n"}
{"id": "1253207", "url": "https://cs.wikipedia.org/wiki?curid=1253207", "title": "Přebor Olomouckého kraje 2006/07", "text": "Přebor Olomouckého kraje 2006/07\n\nV soubojích 16. ročníku Přeboru Olomouckého kraje 2006/07 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 12. srpna 2006 úvodními dvěma zápasy 1. kola a skončil v neděli 17. června 2007 zbývajícími pěti zápasy 30. kola.\n\n\nZdroj: \n\nPoznámky:\n\n"}
{"id": "1253209", "url": "https://cs.wikipedia.org/wiki?curid=1253209", "title": "Přebor Olomouckého kraje 2007/08", "text": "Přebor Olomouckého kraje 2007/08\n\nV soubojích 17. ročníku Přeboru Olomouckého kraje 2007/08 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 11. srpna 2007 úvodními pěti zápasy 1. kola a skončil v neděli 15. června 2008 zbývajícími čtyřmi zápasy 30. kola.\n\n\nZdroj: \n\nPoznámky:\n\n"}
{"id": "1253217", "url": "https://cs.wikipedia.org/wiki?curid=1253217", "title": "Přebor Olomouckého kraje 2008/09", "text": "Přebor Olomouckého kraje 2008/09\n\nV soubojích 18. ročníku Přeboru Olomouckého kraje 2008/09 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 9. srpna 2008 úvodními pěti zápasy 1. kola a skončil v neděli 14. června 2009 zbývajícími pěti zápasy 30. kola.\n\n\nZdroj: \n\nPoznámky:\n\n"}
{"id": "1253221", "url": "https://cs.wikipedia.org/wiki?curid=1253221", "title": "Farní sbor Českobratrské církve evangelické v Dvakačovicích", "text": "Farní sbor Českobratrské církve evangelické v Dvakačovicích\n\nFarní sbor v Dvakačovicích je sborem Českobratrské církve evangelické. Sbor spadá pod Chrudimský seniorát.\n\nKazatelem sboru je jáhen Dušan Ehmig, kurátorem sboru Daniel Slezák.\n\n\n"}
{"id": "1253225", "url": "https://cs.wikipedia.org/wiki?curid=1253225", "title": "Gerolama Orsini", "text": "Gerolama Orsini\n\nGerolama Orsini (1504 – 1570) byla členkou rodu Orsini a sňatkem s Pierem Luigim Farnese parmskou vévodkyní.\n\nNarodila se v Římě jako dcera Lodovika Orsiniho a Giulie Conti. V roce 1513 byla zasnoubena s Pierem Luigim Farnese, svatba se konala roku 1519 ve Valentano. Její manžel byl nemanželským synem papeže Pavla III. a Silvie Ruffino. Přesto, že to bylo manželství bez lásky, zůstala Gerolama věrnou a oddanou ženou, která s důstojností tolerovala výstřelky, brutalitu a extravaganci Piera Luigiho.\n\nKdyž se v roce 1534 kardinál Alessandro Farnese stal papežem Pavlem III., udělal ze svého syna generálního kapitána církve, v roce 1537 vévodu z Castra a roku 1545 nakonec vévodu z Parmy a Piacenzy. Pier Luigi byl v roce 1547 zavražděn, sama Girolama zemřela roku 1570 v piacenzském Palazzo Farnese. Pohřbena byla v kryptě Santa Maria della Steccata.\n\n\n"}
{"id": "1253233", "url": "https://cs.wikipedia.org/wiki?curid=1253233", "title": "Iris Hanika", "text": "Iris Hanika\n\nIris Hanika (* 18. října 1962, Würzburg) je německá spisovatelka. V roce 2010 se stala za román \"Das Eigentliche\" jedním z laureátů Ceny Evropské unie za literaturu.\n\nStudovala literární vědu a germanistiku na Svobodné univerzitě v Berlíně.\n\n\n\n"}
{"id": "1253235", "url": "https://cs.wikipedia.org/wiki?curid=1253235", "title": "Isabela d'Este (1635–1666)", "text": "Isabela d'Este (1635–1666)\n\nIsabela d'Este (3. října 1635 - 21. srpna 1666) byla sňatkem s Ranucciem II. Farnese parmskou vévodkyní a babičkou Alžběty Parmské.\n\nIsabela se narodila jako dcera Františka I. d'Este a Marie Kateřiny Farnese, dcery Ranuccia I. Farnese. Byla sestrou dvou modenských vévodů, Alfonse IV. d'Este a Rinalda. Po matčině smrti se její otec ještě dvakrát oženil.\n\nPo smrti své první manželky Markéty Jolandy Savojské se Ranuccio II. v roce 1663 oženil se svou sestřenicí Isabelou. Pár se však setkal až 18. února 1664, když Isabela přijela do Parmy. K této příležitosti byla uspořádána velkolepá slavnost. Pár měl tři děti, z nichž se všechny dožily dospělosti. Pouze syn Odoardo měl potomky, dceru Alžbětu Parmskou, budoucí španělskou královnu.\n\nNarození syna mělo pro Isabelu fatální následky, o devět dní později zemřela na poporodní komplikace, dne 21. srpna 1666 ve městě Colorno. 23. srpna byla pohřbena v kryptě Santa Maria della Steccata v Parmě. V říjnu 1668 se vdovec Ranuccio znovu oženil, a to s její sestrou Marií d'Este. S ní měl dalších několik dětí, včetně dvou posledních parmských vévodů z rodu Farnese.\n\n\n"}
{"id": "1253236", "url": "https://cs.wikipedia.org/wiki?curid=1253236", "title": "Benátský štuk", "text": "Benátský štuk\n\nBenátský štuk je stěrková hmota imitující mramor. Vyniká svým lesklým povrchem a plynulým přechodem barev ze sytějších do světlejších odstínů. Je prodyšný a díky své odolnosti je možné jej bez starostí otírat a omývat. Benátský štuk je vhodný jak pro vnitřní, tak pro venkovní použití. Ve venkovních prostorech odolá i nepříznivým povětrnostním podmínkám. Výmalba se provádí buď na celých stěnách nebo menších plochách. \n\nJiž podle názvu lze odvodit, že se nejen po Evropě rozšířil právě z Itálie z Benátek, kde byl běžně používán od 18. století pro dekoraci kostelů a jiných významných budov.\n"}
{"id": "1253265", "url": "https://cs.wikipedia.org/wiki?curid=1253265", "title": "Zager and Evans", "text": "Zager and Evans\n\nZager and Evans bylo americké pop-rockové hudební duo založené v roce 1969. Jméno neslo po jeho dvou členech - Denny Zagerovi (* 1944, Wymore, Nebraska) a Ricku Evansovi (* 1943, Lincoln, Nebraska). Proslavili se písní z roku 1969 \"In the Year 2525\".\n\n"}
{"id": "1253290", "url": "https://cs.wikipedia.org/wiki?curid=1253290", "title": "Dorotea Žofie Falcko-Neuburská", "text": "Dorotea Žofie Falcko-Neuburská\n\nDorotea Žofie Falcko-Neuburská (5. července 1670 – 15. září 1748) byla rodem neuburská princezna a sňatkem parmská vévodkyně v letech 1695 až 1727. Narodila se jako šestá dcera falckého kurfiřta Filipa Viléma a lankraběnky Alžběty Amálie Hesensko-Darmstadtské. Jejími sestrami byly královny Španělska a Portugalska a císařovna Svaté říše římské. V letech 1731 až 1735 vládla jako parmská regentka.\n\nNarodila se v neuburském paláci jako čtrnácté ze sedmnácti dětí a šestá dcera svých rodičů. Jejími staršími sestrami byly císařovna Svaté říše římské (manželka Leopolda I.), královna Portugalska (manželka Petra II.), královna Španělska (manželka Karla II.) a korunní princezna Polska (snacha Jana III.). Jejími bratry byli Jan Vilém Falcký a Karel III. Filip Falcký, oba otcovi nástupci, a František Ludvík Neuburský, \"velmistr řádu německých rytířů\".\n\nDorotea, vysoká blondýna s modrýma očima, byla známa svou domýšlivostí, ctižádostivostí, panovačností a nedostatkem smyslu pro humor.\n\n17. září 1690 se provdala za Odoarda Farnese, dědice Parmy a Piacenzy. Slavnosti na počest jejich svatby byly ty nejkrásnější, ke kterým kdy v Parmě došlo. Z jejich tříletého manželství se narodily dvě děti – syn, který zemřel v dětství a dcera Alžběta, budoucí španělská královna.\n\nJejí manžel zemřel 6. září 1693, pouhý měsíc po smrti jejich syna. 7. prosince 1696 se Dorotea provdala za Odoardova nevlastního bratra Františka, který se stal po otcově smrti v roce 1694 parmským vévodou.\n\nO tomto sňatku rozhodl sám František, protože se nechtěl vzdát Doroteina věna. Jejich manželství však zůstalo bezdětné.\n\nFrantišek zemřel v roce 1727 a když roku 1731 zemřel i jeho rovněž bezdětný bratr Antonio, zdědil parmské vévodství Dorotein nejstarší vnuk, syn Alžběty Parmské, španělský král Karel III. Dorotea vládla jako regentka až do roku 1735, kdy bylo vévodství po válce o polské následnictví postoupeno Rakousku. Zemřela v roce 1748 a byla pohřbena v kryptě Santa Maria della Steccata.\n\n"}
{"id": "1253307", "url": "https://cs.wikipedia.org/wiki?curid=1253307", "title": "Neo-psychedelia", "text": "Neo-psychedelia\n\nNeo-Psychedelia je hudba, která napodobuje nebo je velmi výrazně ovlivněna psychedelickou hudbou 60. let. Začala vznikat mezi britskými post-punkovými skupinami z konce 70. a počátku 80. let a byla spojena se skupinami ze scén Paisley Underground a Madchester, stejně jako s příležitostním zájmem mainstreamových interpretů a skupin v novém miléniu.\n\nNeo-psychedelické akty si vypůjčili množství prvků psychedelické hudby 60. let. Některé napodobují psychedelický pop skupin jako The Beatles a Pink Floyd, ostatní si osvojili hlučné kytarové zvuky folkrockových skupin podobné kytarovému rocku skupiny Birds nebo zkreslený jamový a zvukový experimentalizmus acid rocku konce 60. let. Některá neo-psychedelia byla výlučně zaměřena na užívání drog a zážitky s ním spojené, zatímco ostatní skupiny to používali na spojení surreálních nebo politických textů.\n\nJako odlišný žánr se psychedelického rocku objevil ke konci 60. let, kdy se skupiny rozpadly nebo se posunuly do nových forem hudby, včetně heavy metalu a progresivního rocku. V 80. a 90. letech se občas objevily mainstreamové skupiny, které se pohybovaly v neo-psychedelii, včetně tvorby hudebníka Prince z poloviny 80. let a některé prvky Lennyho Kravitze z 90. let, ale ty byly ovlivněny hlavně indie a alternativně-rockovými skupinami.\n"}
{"id": "1253310", "url": "https://cs.wikipedia.org/wiki?curid=1253310", "title": "Blue Moves", "text": "Blue Moves\n\nBlue Moves je jedenácté studiové album anglického hudebníka Eltona Johna. Vydáno bylo v říjnu roku 1976 společnostmi MCA Records (Spojené státy americké) a The Rocket Record Company (Spojené království). Jeho producentem byl Johnův dlouholetý spolupracovník Gus Dudgeon. Nahráno bylo v březnu 1976 v torontském stuidiu Eastern Sound. Po tři roky starém albu \"Goodbye Yellow Brick Road\" jde o Johnovo druhé dvojalbum.\n\nAutory všech skladeb jsou Elton John a Bernie Taupin, pokud není uvedeno jinak.\n\n"}
{"id": "1253313", "url": "https://cs.wikipedia.org/wiki?curid=1253313", "title": "Claudine de Brosse", "text": "Claudine de Brosse\n\nClaudine de Brosse (1450 - 1513) se v roce 1485 provdala za Filipa II. Savojského a stala se savojskou vévodkyní.\n\nNarodila se jako dcera Jeana II. de Brosse a Nicole de Châtillon. S Filipem měla několik dětíː\n\n"}
{"id": "1253314", "url": "https://cs.wikipedia.org/wiki?curid=1253314", "title": "The Ecstatic", "text": "The Ecstatic\n\nThe Ecstatic je čtvrté studiové album amerického rappera Mos Defa. Vydáno bylo v červnu roku 2009 společností Downtown Records. Převážná část alba byla nahrána v losangeleském studiu Record Plant. Jako producenti se na albu podíleli Georgia Anne Muldrow, J Dilla, Madlib, Mos Def, Mr. Flash, The Neptunes, Oh No a Preservation. Na obalu alba byl použit do červena zbarvený záběr z filmu \"Zabíječ ovcí\" (1978).\n\n"}
{"id": "1253315", "url": "https://cs.wikipedia.org/wiki?curid=1253315", "title": "Helen Marten", "text": "Helen Marten\n\nHelen Marten (* 1985) je anglická umělkyně. Narodila se v Macclesfieldu a v letech 2005 až 2008 studovala na Oxfordské univerzitě. Svou první vlastní výstavu měla v roce 2010 v Neapoli. Roku 2015 vystavovala na Biennale di Venezia. V roce 2016 získala ocenění The Hepworth Prize for Sculpture. Téhož roku získala též Turnerovu cenu.\n"}
{"id": "1253317", "url": "https://cs.wikipedia.org/wiki?curid=1253317", "title": "Nicolas Jenson", "text": "Nicolas Jenson\n\nNicolas Jenson (cca 1420 Sommervoire (Champagne) – 1480/1481 Benátky) byl tiskař a rytec, který v Benátkách vytvořil nejdokonalejší antikvové písmo raného období knihtisku.\n\nVyučil se v rytectví a ražbě mincí a pracoval v královské mincovně v Tours. V roce 1558 byl poslán francouzským králem Karlem VII. do Mohuče, aby se naučil technice nového vynálezu Johannese Gutenberga, který tam tehdy pobýval. V Mohuči pracoval u tiskaře Petera Schoeffera, který Gutenbergův vynález zdokonalil, až do roku 1562, kdy bylo město vypleněno.\n\nDalší Jensonovy osudy a místo pobytu do roku 1470 jsou nejisté, snad pracoval pro bratry Johannese a Wendelina da Spira v roce 1469 v Benátkách. Od roku 1470 se právě tam stává samostatným tiskařem. Již jeho první kniha \"De Evangelica praeparatione\" (latinský překlad textu církevního otce Eusebia) byla vysázena po grafické stránce mistrovsky zvládnutým písmem. Jenson tedy musel mít s tvorbou písma zkušenosti, návaznost na písmo bratrů da Spira podporuje domněnku, že v předchozím roce působil v jejich dílně.\n\nOd roku 1473 se spojil s dvěma kupci z Frankfurtu, což mu zajistilo financování a rozšíření odbytu knih do Německa. Vydává knihy všech žánrů, v latině, ale také v italštině a řečtině tištěné řeckým písmem. V roce 1480 s Janem z Kolína, dalším benátským tiskařem, vytvořil společný podnik, ale před koncem roku či na počátku roku 1481 oba zemřeli. Podnik pak získal Andrea Torresani, pozdější tchán Alda Manutia, který v Benátkách ještě před rokem 1500 (období prvotisků) vytiskl knihy, které znamenaly po Jensonově antikvě další mezník ve vývoji tiskového písma.\n"}
{"id": "1253318", "url": "https://cs.wikipedia.org/wiki?curid=1253318", "title": "Jana Beňová", "text": "Jana Beňová\n\nJana Beňová (pseudonym Jana Parkrová; * 24. listopadu 1974, Bratislava) je slovenská spisovatelka. V roce 2012 se stala jednou z laureátek Ceny Evropské unie za literaturu. \n\nVystudovala Vysokou školu múzických umění v Bratislavě.\n\n\n\n"}
{"id": "1253347", "url": "https://cs.wikipedia.org/wiki?curid=1253347", "title": "Zelená re:vize", "text": "Zelená re:vize\n\nZelená re:vize je levicová platforma Strany zelených založená 20. února 2015. Platforma se v rámci strany orientuje především na moderaci a iniciaci programové diskuze, například při tvorbě dlouhodobého programu SZ v letech 2015 a 2016. Sdružuje signatáře a signatářky z různých základních organizací, kteří připojili svůj podpis pod manifest. Během prvních dvou let činnosti se k podpisu připojilo více než sto lidí. Za „slibnou levicovou frakci u zelených“ ji považuje Ondřej Slačálek. Za „určitý zárodek“ české levice, která podle něj v ČR jinak příliš vidět není, označuje Zelenou re:vizi Petr Uhl.\n\nKolektiv signatářek a signatářů pořádá pravidelně setkání v různých českých městech k různým programovým otázkám. \n\nSe svým vznikem představila Zelená re:vize manifest. Ten přichází mimo jiného s tezí, že „politika je buď sociální, nebo žádná“ a zmiňuje „nutnost přihlásit ke kritice současného společenského systému a k prosazování takových návrhů, které povedou demokratickou cestou k jeho podstatné proměně“. Moc politická i ekonomická se podle něj trvale hromadí v rukou několika málo lidí.\n\nPřílohou manifestu je několik programových bodů, které Zelená re:vize požaduje zařadit do nového politického programu SZ. Mezi ty, jimiž se již zabývala na svých setkáních, patří co nejdelší společné vzdělávání pro všechny, právo na dostupné a důstojné bydlení, důsledná regulace kapitálových toků či zavedení bezplatné veřejné dopravy.\n\nSignatáři a signatářky platformy si každých šest měsíců elektronickou volbou volí dva nové mluvčí (po vzoru spolupředsednictví v západních zelených stranách), přičemž pravidlem je, že alespoň jedna z nich musí být žena a alespoň jedna z nich nesmí být z Prahy. Prvními mluvčími byli Monika Horáková a Martin Škabraha, dále Mária Dokupilová a Jakub Kutílek, později Rebeka Vadasová a Pavel Buršík, od října 2016 pak Lucie Hradecká a Vojtěch Weisbauer.\n\nMonika Horáková je první signatářkou Zelené re:vize, která byla na sjezdu v lednu 2016 zvolena do předsednictva Strany zelených. V rozhovoru pro časopis A2 se nechala slyšet, že „Zelená re:vize vyplňuje prostor nalevo od [Matěje] Stropnického“.\n\n"}
{"id": "1253390", "url": "https://cs.wikipedia.org/wiki?curid=1253390", "title": "Steve Guttenberg", "text": "Steve Guttenberg\n\nSteven Robert Guttenberg (* 24. srpen 1958, Brooklyn, New York, USA) , známý jako Steve Guttenberg, je americký herec. Pochází ze židovské rodiny a v této víře byl i vychováván.\n\nGuttenberg se objevil ve filmech jako \"Policejní akademie\", \"Den poté\", \"Tři muži a nemluvně\", \"Zámotek\".\n\nV roce 1989 se objevil v klipu \"Liberian Girl\" od Michaela Jacksona.\n\n"}
{"id": "1253391", "url": "https://cs.wikipedia.org/wiki?curid=1253391", "title": "Sarah Chalke", "text": "Sarah Chalke\n\nSarah Chalke (* 27. srpna 1976) je kanadská herečka. Narodila se v Ottawě jako prostřední ze tří dcer Douglase a Angely Chalkeových. Jelikož její matka pocházela z Německa, Sarah Chalke ovládá kromě rodné angličtiny také němčinu. Herectví se věnovala již od dětství, zpočátku hrála v muzikálech. Počínaje rokem 2001 hrála jednu z hlavních postav seriálu \"\". Později hrála například postavu jménem Stella Zinman v seriálu \"Jak jsem poznal vaši matku\". Kromě seriálů hrála také v několika filmech.\n\n"}
{"id": "1253392", "url": "https://cs.wikipedia.org/wiki?curid=1253392", "title": "Anna Kim", "text": "Anna Kim\n\nAnna Kim (* 10. září 1977, Tedžon) je rakouská spisovatelka jihokorejského původu. V roce 2012 se stala jednou z laureátek Ceny Evropské unie za literaturu.\n\nNarodila se sice v Jižní Koreji, s rodinou avšak již jako dítě v roce 1979 odešla přes Německo do Rakouska. Na univerzitě ve Vídni posléze vystudovala divadelní vědu a filozofii. V roce 2004 pak uveřejnila svůj první román s názvem \"Die Bilderspur\". \n\n\n\n"}
{"id": "1253393", "url": "https://cs.wikipedia.org/wiki?curid=1253393", "title": "Lovci ve sněhu", "text": "Lovci ve sněhu\n\nLovci ve sněhu (nizozemsky \"Jagers in de Sneeuw\") je obraz od vlámského malíře Pietera Bruegela staršího z roku 1565. Je malován technikou oleje na dřevě. Obraz byl součástí série zachycující různá období roku. V současnosti je součástí sbírek Uměleckohistorického muzea ve Vídni.\n\nObraz \"Lovci na sněhu\" se objevuje v Tarkovského filmu \"Solaris\" a Trierově \"Melancholii\".\n\n"}
{"id": "1253394", "url": "https://cs.wikipedia.org/wiki?curid=1253394", "title": "Seznam medailistů na mistrovství Československa a Česka mužů a žen v běhu na 100 m", "text": "Seznam medailistů na mistrovství Československa a Česka mužů a žen v běhu na 100 m\n"}
{"id": "1253395", "url": "https://cs.wikipedia.org/wiki?curid=1253395", "title": "Harry Bosch", "text": "Harry Bosch\n\nDetektiv Hieronymus \"Harry\" Bosch je literární postava vytvořená Michaelem Connellym v roce 1992 v románu Černá ozvěna. Vystupuje jako hlavní hrdina jednadvacetidílné série knih s policejní tematikou. Romány se většinou odehrávají v roce, ve kterém byly vydány. Bosch je veteránem na oddělení vražd policejního oddělení Los Angeles. Pojmenován byl podle Hieronyma Bosche, holandského umělce z 15. století. Jeho spolupracovníci mu většinou říkají Harry.\n\nOd roku 2015 představuje hlavní postavu v televizní seríálové adaptaci nazvané Bosch Titus Welliver.\n\nBoschova matka byla prostitutkou v Los Angeles a byla zavražděna když bylo Boschovi jedenáct let (28. 10. 1961). Jeho otcem byl právní zástupce, se kterým se Bosch setkal až dospělosti. Své dětství strávil v různých sirotčincích, dětských domovech a v několika pěstounských rodinách. Když se v dětském domově dozvěděl o smrti své matky, potopil se až na dno bazénu a křičel tak dlouho dokud mu nedošel vzduch a musel vyplavat zpátky na hladinu. Tato událost je zmíněna hned v několika románech s Boschem. Když mu bylo sedmnáct, podařilo se mu získat od svého pěstounského otce svolení k narukování a vstoupil do armády Spojených států amerických.\n\nVe Vietnamu se Bosch dostal u První pěchotní divize do oddílu \"tunelových krys\" (dostal přezdívku Hari Kari Bosch) - speciálního týmu vojáků, jejichž úkolem bylo zkoumat tunely sloužící Vietcongu a Severokorejské armádě jako kasárna, nemocnice a v některých případech i jako márnice. V nepřátelských tunelech mají tunelové krysy za úkol zabít všechny nepřátelské vojáky, na které narazí, posbírat dokumenty pro analýzu vojenské rozvědky, a rozmístit a načasovat nálože C-4, které explodují po opuštění tunelů. Když byl Harry na dovolené na Havaji, nevrátil se včas ke své jednotce, ale později se tento incident vysvětlil a Bosch si ve Vietnamu odsloužil dva turnusy.\n\nBosch má také dceru Maddie. Maddie prožila většinu svého života se svou matkou a bývalou Boschovou manželkou Eleanor v Hong Kongu, kam za ní Bosch jezdil jen dvakrát do roka. Eleanor byla velkou hvězdou kasina v Macau, kde jí osobního strážce dělal Sun Yee. Ten byl také jejím přítelem. Eleanor byla zabita když se pokoušela zachránit Maddie ze spárů čínských únosců, a Maddie nyní žije se svým otcem v Los Angeles.\n\nPo návratu z Vietnamu byl Bosch se všemi poctami propuštěn z armády a vstoupil do losangeleského policejního sboru. Postupně se propracoval na pozici detektiva třetí třídy, která s sebou přináší jak detektivní práci tak i zodpovědnost za fungování týmu, a v losangeleském policejním sboru je ekvivalentem hodnosti detektiv seržant.\n\nU losangeleského policejního sboru Bosch působil pět let na prestižním oddělení loupeží a vražd (OLV), ale toto oddělení musel opustit, když byl objektem vyšetřování oddělení vnitřních záležitostí v případě zastřelení podezřelého z vraždy, zvaného Panenkář. Tomu byla později prokázána vina v případě devíti vražd. Po ukončení interního vyšetřování, které měli na starost detektivové Pierce Lewis a Don Clarke, byl Bosch převelen na Hollywoodskou divizi a byl přidělen na oddělení vražd. Lewis a Clarke měli na starost také vyšetřování Bosche v knize Černá ozvěna. V pozdější fázi své kariéry Bosch opustil policejní sbor a tři roky pracoval jako soukromý detektiv. Na konci knihy Temné proudy se vrátil zpět k losangeleské policii a byl přidělen do oddělení loupeží a vražd k sekci nevyřešených případů. Bosch byl převelen z oddělení nevyřešených případů do oddělení vražd v období mezi knihami Park ozvěn a Vyhlídka.\n\nBěhem svého působení u policie v Hollywoodském oddělení vražd měl Bosch v knihách za partnery Frankieho Sheehana (Boschův partner z oddělení OLV, který byl později zavražděn v knize Andělský let), Jerryho Edgara (s ním spolupracoval nejdéle) a Kizmin 'Kiz' Riderovou. Limitovaná edice knihy Temné proudy z roku 2004 obsahuje DVD s nahrávkou části proslovu skutečného náčelníka losangeleské policie, v níž veřejně žádá Harryho Bosche, aby se z výslužby vrátil zpět k policii (Connelly byl u toho a tuto řeč slyšel). V knize Vyhlídka Connelly ústy Harryho Bosche pochválil Brattona (i když v knize není přímo jmenován) za to, \"že pozvedl morálku policejního sboru\" a \"že dal Boschovi zpátky jeho práci\".\n\nV knize Poslední šance se Boschovou partnerkou opět stává Kiz Riderová, zatímco Edgar nadále působí na oddělení vražd v Hollywoodu. Bosch a Riderová zůstanou partnery až do chvíle kdy je Riderová v knize Park ozvěn postřelena a převelena do kanceláře náčelníka. V knize Vyhlídka dostane Bosch za partnera Ignacia 'Iggyho' Ferrase, mladého detektiva, kterého Bosch dříve neznal. Bosch je často kritizován za své postupy a tak byl už několikrát subjektem vyšetřování oddělení vnitřních záležitostí, ale pokaždé byl očištěn.\n\nBosch bydlí v domě na ulici Woodrow Wilson Drive číslo 7203 v městské části Hollywood Hills. Peníze na koupi domu získal od filmového studia, které natočilo televizní minisérii inspirovanou případem sériových vražd, na kterém Bosch pracoval. Bosche v seriálu ztvárnil Dan Lacey, a Bosch při natáčení působil jako technický poradce. Jeho dům byl vážně poškozen při zemětřesení krátce před začátkem knihy Poslední kojot. Poté co byl jeho dům určen k demolici, nechal si na stejném místě se stejným výhledem do údolí postavit nový dům.\n\nBosch vede pestrý milostný život a ve většině knih má nějakou známost. Má také dceru, která s ním od knihy 9 draků bydlí. Předtím žila se svou matkou, Harryho bývalou manželkou Eleanor Wishovou, která byla zabita v Hong Kongu (bývalá agentka FBI, která se později živila jako profesionální pokerová hráčka; Bosch se s ní setkal v knize Černá ozvěna když ho vyšetřování případu zavedlo do Las Vegas; Bosch se s ní později oženil, ale v knize Andělský let ho Eleanor opustila). V pozdějších knihách Bosch udržuje vztah s agentkou FBI Rachel Wallingovou. Jejich vztah se začne utvářet v knize Temné proudy a získá hlubší rozměry v knize Park ozvěn, ale Wallingová jejich vztah nakonec ukončí. Wallingová se opět objevuje v knize Vyhlídka, ale s Boschem udržuje striktně profesionální vztah a od této doby žije s novinářem Jackem McAvoyem. V knize Strašák se Wallingová zmiňuje o tom, že její vztah s Boschem skončil částečně proto, že Bosch stále miluje Eleanor Wishovou.\n\nBosch je hubené postavy a měří zhruba 175 centimetrů. Nosí knírek a má hnědé vlasy, které už začínají šedivět (Černá ozvěna). Má tmavě hnědé, téměř až černé oči. Z tohoto důvodu jsou jeho oči často zmiňovány v knize Temnější než noc. Connelly nám prozrazuje, jak si asi Bosche představuje, když v knize Vyhlídka Rachel Wallingová řekne Boschovi, že vypadá jako House (v seriálu Dr. House jej hraje Hugh Laurie).\n\nBosch se často dostává do konfliktu s nadřízenými, ať už se svým poručíkem, s agenty FBI nebo se zástupcem policejního náčelníka (obzvláště s Irvinem Irvingem, který má s Boschem velice napjaté vztahy až do svého odchodu do městské rady na konci knihy Poslední šance). Jeho konfliktní povaha většinou vyplývá z jeho silného smyslu pro rozlišování dobra a zla a z faktu, že nelpí na vlastní kariéře. Na konci knihy Vyhlídka Connelly konstatuje, že tuto povahovou vlastnost lze popsat jediným slovem - neústupnost (vytrvalost). Tohle slovo Connelly použil také v knize Ztracené světlo při popisu jazzové hudby a naznačuje tak souvislost s vlastním životem a svou osobností.\n\nBosch má nevlastního bratra Mickeyho Hallera, který je právním zástupcem v Los Angeles. Poprvé se jako hlavní postava objevil v knize Advokát. Také je krátce zmíněn jako malý chlapec v krátké vzpomínce v knize Černý led. Haller je synem právního zástupce, který je také Boschovým biologickým otcem. V druhém románu s Mickeym Hallerem, Rozsudek ráže 9, zjistíme, že Harry o jejich pokrevním poutu věděl už spoustu let, zatímco Haller se o něm dozvídá až na konci této knihy.\n\nHolandský malíř Hieronymus Bosch byl znám pro časté vyobrazení pozemských hříchů (nejčastěji zhýralosti) a jejich násilných následků ve svých obrazech. V některých knihách s Harrym Boschem lze spatřit paralely mezi peklem z těchto obrazů a událostmi v Boschově životě.\n\nMimo Connellyho romány se Harry Bosch objevil i v malých kameo rolích v knihách jiných autorů. Objevil se v knihách Pauly Woodsové, Joea Gorese a Roberta Craise. Během autogramiády v říjnu 2008 prozradil Michael Connelly svým fanouškům, že se Bosch objevil také v bezejmenné cameo roli v jeho románu Horká linka. Tímto odhalením chtěl podpořit prodej knihy Rozsudek ráže 9.\n\nBosch ve službě po mnoho let používal poloautomatickou zbraň Smith & Wesson 5906 ráže 9mm. Smith & Wesson 5906 je oficiálně povolenou zbraní pro důstojníky losangeleského policejního sboru. Tato zbraň byla velice populární hlavně před velkou přestřelkou s bankovními lupiči v severním Hollywoodu v roce 1997 (známá jako North Hollywood shootout). Ve svém domě měl ve skříni Harry ukrytou záložní poloautomatickou zbraň Heckler & Koch P7 ráže 9mm. Když odešel do výslužby, nosil u sebe poloautomatickou pistoli Glock 27. Když se vrátil do aktivní služby u losangeleské policie nosil u sebe poloautomatickou pistoli Kimber Ultra Carry II .45 ACP. Mnoho policistů v Los Angeles začalo používat silnější zbraň kalibru 45 po přestřelce s těžce ozbrojenými bankovními lupiči v severním Hollywoodu. Vedení losangeleského policejního sboru povolilo policistům použití pistolí a munice s větším kalibrem v reakci na tuto přestřelku. V knize Hořící pokoj začal Bosch používat poloautomatickou pistoli Glock 30 .45 ACP. Pistoli Kimber .45 si nechal jako záložní. V knize Černý led měl Bosch ještě jednu ruční zbraň, a to čtyřiačtyřicítku Smith & Wesson, kterou dostal od otce zavražděné dívky. Měl ji schovanou doma, ale vzal si ji s sebou na cestu do Mexika, protože potřeboval zbraň, kterou by odevzdal při hraniční kontrole a přesvědčil tak mexické autority, že si do Mexika žádnou zbraň nepřivezl. Svou druhou zbraň, 9 milimetrovou pistoli Smith & Wesson, pak ukryl pod rezervní kolo ve svém voze Chevy Caprice. Policista na hranicích si všiml, že Harry má u sebe zbraň pro praváky i když je levák, ale nechal jej jet dál.\n\nV únoru 2015 uvedl Amazon Prime televizní seriál Bosch, který byl natočen na motivy Connellyho románů. V hlavní roli Harryho Bosche se objevil Titus Welliver. Annie Werschingová hraje strážníka Julii Brascherovou a Jamie Hector hraje detektiva Jerryho Edgara. Produkci měl na starosti Henrik Bastin a režie se ujal Jim McKay. Seriál sleduje Bosche, který čelí obvinění u federálního soudu v případě chladnokrevného zabití sériového vraha a zároveň patrá po vrahovi dvanáctiletého kluka.\n\nPodle Connellyho došlo u Harryho Bosche při přechodu ze světa knih na televizní obrazovky k několika změnám. V seriálu má Harry 47 let a je veteránem z války v zálivu, která proběhla v roce 1991. Harry byl členem týmu Zvláštních operací, který měl za úkol čistění nepřátelských tunelů. Práci policejního důstojníka vykonává už dvacet let s jednoletou pauzou, kdy stejně jako spousta policistů z Los Angeles znovu narukoval do armády po teroristických útocích z 11. září 2001. K policejnímu sboru se vrátil poté, co sloužil v Afghánistánu, kde opět působil v oddílu operujícím v nepřátelských tunelech.\n\nTřináctidenní natáčení pilotního dílu začalo v Los Angeles 4. listopadu 2013 a Connelly si během něj vedl deník. Pilotní díl se objevil na Amazon Prime v únoru 2014 a celá první série je dostupná od února 2015. 18. března 2015 bylo oznámeno, že bude natočena další série, a to podle Connellyho knih Falešní hráči, Pád a Poslední kojot. Druhá série měla premiéru 11. března 2016. Krátce po premiéře druhé série Amazon objednal třetí sérii, která bude mít premiéru v roce 2017.\n"}
{"id": "1253396", "url": "https://cs.wikipedia.org/wiki?curid=1253396", "title": "Martha Mansfield", "text": "Martha Mansfield\n\nMartha Mansfield rozená Martha Ehrlich (14. července 1899 New York – 30. listopadu 1923 San Antonio) byla americká herečka.\n\nHerečkou chtěla být již od svých 14 let. V roce 1919 vystupovala v divadelní revue a v roce 1920 hrála ve svém prvním filmu \"Civilian Clothes\". Následující její film byl \"Podivný případ doktora Jekylla a pana Hydea\", také z roku 1920. Zemřela při natáčení filmu \"The Warrens of Virginia\". V pauze mezi natáčením seděla v autě a odpočívala, za ní stál neopatrný kuřák, který odhodil zápalku na její šaty, které se vznítily. Utrpěla vážné popáleniny, jimž podlehla. Spekuluje se, že si požár způsobila sama, když si zapalovala v autě cigaretu, aby zahnala nervozitu, sirka jí přitom vypadla z ruky.\n\n\n"}
{"id": "1253397", "url": "https://cs.wikipedia.org/wiki?curid=1253397", "title": "Obrazárna Společnosti vlasteneckých přátel umění", "text": "Obrazárna Společnosti vlasteneckých přátel umění\n\nObrazárna Společnosti vlasteneckých přátel umění byla předchůdcem dnešní Národní galerie a tvoří významnou část jejích sbírek. Nevznikla, jako v jiných zemích, ze sbírek panovníka, ale přispěním jednotlivců, zpravidla představitelů české šlechty a měšťanstva.\nV souladu s myšlenkami osvícenství 18. století se část zemské šlechty pokusila vybudovat veřejně přístupnou obrazovou galerii. Zemská šlechta tak chtěla mezi jiným zabránit rozprodávání uměleckých sbírek v českých zemích, které se dělo už od dob Marie Terezie. Vrcholem těchto snah byl založení soukromé \"Společnosti vlasteneckých přátel umění\" (původní německý název zněl \"Privat Gesellschaft patriotischer Kunst Freunde\"). Společnost byla založena 5. února 1796. \n\nObrazárna začala vznikat dva měsíce po založení Společnosti, 12. dubna 1796. Na první výstavě bylo v Černínském paláci na Hradčanech předvedeno 704 maleb. Jádro sbírky obrazů a soch tvořila zápůjčka hraběte Františka Šterberka a jeho rodičů (306 maleb českých barokních mistrů a italského umění) a hraběte Františka Vrtby (152 obrazů). Současně s Obrazárnou byla ustavena \"Galerie žijících malířů\", která byla její součástí, ale administrativně zaštítěna korporativním fondem, z jehož prostředků se kupovala nebo objednávala díla vybraných autorů.\n\nZakladateli \"Společnosti vlasteneckých přátel umění\" bylo osm představitelů šlechtických rodů: hrabě František Antonín Libštejnský z Kolovrat, hrabě František Josef ze Šternberka a Manderscheidu, hrabě Jan Rudolf Černín z Chudenic, František Josef z Vrtby, Antonín Isidor z Lobkovic, Bedřich Jan Nostic-Rieneck, Kristián Kryštof z Clam-Gallasu a Josef Čejka z Olbramovic. \n\nDalší členové pocházeli z řad měšťanstva (abbé Tobias Gruber, lékař a přírodovědec MUDr. Jan Mayer, hospodářský rada hraběte Thuna Ignác Veselý), případně se jednalo o známé malíře (Jan Quirin Jahn, Jan Balzer). \nOd roku 1919 do roku 1939 byl ředitelem Obrazárny sběratel a teoretik umění Vincenc Kramář.\n\nPrvním sídlem Obrazárny od konce roku 1796 byl Černínský palác, kde hrabě Jan Rudolf Černín poskytl bezplatně tzv. Malou galerii a přilehlé sály. Veřejnosti byly sbírky představovány bezplatně v doprovodu kustoda. V dubnu 1809 musela Obrazárna uvolnit místo vojenskému lazaretu a obrazy byly dočasně uskladněny jinde - v Martinickém paláci na Hradčanech (byl Společností vlastněn v letech 1811-1871), ve Šternberském paláci na Malé Straně. \n\nSpolečnost plánovala stavbu nové budovy na Klárově, ale posléze využila výhodné nabídky hraběte Leopolda Šternberka a zakoupila jeho hradčanský palác. Po nutných stavebních úpravách byla Obrazárna otevřena roku 1814. Až do roku 1847 zde pronajímala část prvního patra Národnímu muzeu. Po odprodeji Šternberského paláce na Hradčanech sídlila Obrazárna v Portheimově domě ve Spálené ulici a poté v nevyhovujících prostorech Šternberského paláce na Malé Straně. Společnost se proto rozhodla ke stavbě nové budovy v sousedství dnešní Krannerovy kašny podle návrhu architekta Antonína Barvitia (1871), ale nepodařilo se jí získat pozemek za rozumnou cenu. Problém vyřešila až Česká spořitelna, která se při 50. výročí svého založení roku 1873 odhodlala k velkorysému mecenášskému gestu a věnovala půl milionu zlatých na stavbu Rudolfina. \n\nOd roku 1884 byla Obrazárna umístěna v Rudolfinu a stala se tak jedinou veřejnou a bezplatně přístupnou galerií v Praze; od roku 1884 do roku 1890 ji navštívilo přes 200 000 návštěvníků. \n\nV Rudolfinu byla sbírka vystavována i v době 1. republiky. V roce 1928 vznikla potřeba dalších prostor pro parlament Československé republiky, který v Rudolfinu sídlil. Český stát proto pro potřeby Obrazárny v roce 1928 zakoupil budovu v Pštrossově ulici, do které měla být sbírka přemístěna; Společnost ale s tímto postupem nesouhlasila a označila státem navrhovanou budovu za nevyhovující. Stanovisko Společnosti podpořil tisk i dr. Vincenc Kramář. K přesunu Obrazárny do těchto prostor nedošlo.\n\nOd počátku třicátých let 20. století byla sbírka Obrazárny přemístěna do galerie Ústřední knihovny hl. m. Prahy. Byla přístupná denně od 9 do 13 hodin (mimo pondělí), vstupné bylo 1 Kč.\n\nPo roce 1947, kdy Šternberský palác na Hradčanech přešel do vlastnictví Národní galerie, se sbírka navrátila do jednoho ze svých předchozích sídel, již jako součást expozic Národní galerie.\n\nPodle stanov z doby vzniku nemohla Obrazárna vlastnit jednotlivá díla. Z příspěvků členů byl vytvořen fond, ze kterého nakupovala Společnost obrazy a po jejich zakoupení mohli tato díla získat členové v dražbě, která se konala jednou ročně. Po zakoupení byli členové povinni zapůjčit tato díla Obrazárně na dobu deseti let. Současně vyjednávala Společnost dlouhodobé zápůjčky. Tak se podařilo zachránit před rozprodáním díla ze šlechtických sbírek i z bývalé obrazárny Pražského hradu. Protože se stávalo, že členové Společnosti zakoupili díla za menší cenu, než za jakou je získala Společnost, byly od roku 1836 stanoveny upraveny tak, že vlastníkem výtvarných děl mohla být i Společnost. \n\nPo smrti druhého prezidenta Společnosti, hraběte Šternberka (1830), nastal úpadek Obrazárny. Dědicové zakladatelů Obrazárny postupně žádali zpět zapůjčené obrazy a jen navrácením šternberské sbírky se expozice zmenšila na třetinu. Obrazy byly následně prodány v dražbě v Německu. Reakcí na tento stav byla změna stanov Společnosti, která jí od roku 1835 umožnila vlastnictví uměleckých děl a budování sbírkového fondu. Zároveň byl snížen členský příspěvek ze 100 na 40 zlatých, aby se členy Společnosti mohli stát i méně movití členové z řad měšťanstva. Nejštědřejším mecenášem Společnosti vlasteneckých přátel umění byl její člen, arcivévoda František Karel Habsbursko-Lotrinský, který do pokladny věnoval téměř 20 000 zlatých.\n\nPo roce 1836 Společnost získávala do svého majetku výtvarná díla nejen nákupem, ale i dary mecenášů. Z nich mezi nejvýznamnější patřil sběratel a znalec umění MUDr. Josef Hoser, který daroval roku 1844 více než 300 vlámských, holandských, středoevropských obrazů 17. – 18. století, které během svého života nakupoval z vídeňských sbírek a na aukcích v jiných evropských městech. Samostatnou kolekci v jeho sbírce tvořil soubor obrazů rokokového mistra Norberta Grunda. Dr. Josef Hoser vyjádřil naději, že jeho dar se stane základem budoucí Národní galerie. Dalšími dary obohatili sbírkový fond hrabě Bedřich Silva-Tarouca (1856), odkaz právníka a rektora Univerzity Jana Nepomuka Kaňky nebo Vojtěch Lanna, který věnoval Obrazárně svou sbírku grafického umění a založil tak základ nového oddělení grafiky. Roku 1863 zakoupily zemské stavy v Bonnu rozsáhlý soubor grafik Václava Hollara (Hollareum).\n\nSpolečnost též zakoupila díla českého gotického umění: Votivní deska Jana Očka z Vlašimi a obrazy Třeboňského oltáře. Počet obrazů vlastněných Společností narůstal z 456 v roce 1850 na 1 328 v roce 1931. Opačně se ze stejných důvodů vyvíjel počet obrazů zapůjčených - ze 1 494 v roce 1830 na stav okolo 240 po roce 1860.\n\nObrazárna i nadále procházela krizí. Byla na relativně odlehlém místě, přístupná pouze jednou týdně a její sbírky byly kvalitativně velmi nevyrovnané. Dalším důvodem bylo probuzené národní cítění v 19. století, které v souladu s obrozeneckým mýtem upřednostňovalo pouze některé české umělce a Společnosti vlasteneckých přátel umění vytýkalo konzervativní německý ráz. Návštěvníci Obrazárnu často považovali za sbírku přilehlého arcibiskupského paláce. Proto bylo rozhodnuto o jejím přemístění. Roku 1871 byl Šternberský palác prodán Heliodoru Heindlovi a sbírky se přestěhovaly nejprve do Portheimského domu ve Spálené ulici a roku 1876 do malostranského Šternberského paláce. Během stěhování si někteří členové vzali svá díla zpět. Krizi vyřešilo až postavení budovy Rudolfina.\nDne 9. února 1933 byla Obrazárna převzata do státní správy. Jednání o tomto převzetí trvala pět let. \nTehdejší předseda Společnosti vlasteneckých přátel umění prof. dr. Jan Krčmář zdůvodnil tento akt tím, že dosavadní organizace se přežila. Jak bylo objasněno v proslovech, snížil se v době po převratu roku 1918 počet mecenášů. Sbírky byly uloženy v galerijních prostorách Ústřední knihovny hl. m. Prahy a tehdejší ministr školství vyjádřil přesvědčení, že v dohledné době dojde ke stavbě nové budovy, ve které by sbírka Obrazárny tvořila základ budoucí národní galerie. Sbírka obsahovala soubor české malířské školy 14. a 15. století, soubory holandského a vlámského umění a další umělecká díla až do počátku 19. století. \n\nK 1. lednu 1937 byla sbírka Společnosti postátněna. Počítalo se s tím, že Národní galerie vznikne po výstavbě její budovy, pro kterou se hledalo místo na Kampě (návrh architekta Gočára nebyl schválen), později byl zakoupen pozemek na Letné, poblíž tehdejší Badeniho ulice.\n\nPostátnění se uskutečnilo podle Zákona č. 127/1936 Sb. ze dne 8. května 1936, jímž Československý stát nabývá sbírek Společnosti vlasteneckých přátel umění v Čechách. Současně zákon uvolňoval ze státního rozpočtu ročně 1 000 000 Kč na doplňování sbírek. \n\nV době Protektorátu byla instituce přejmenována na Českomoravskou zemskou galerii. Od roku 1942 byla sloučena s Moderní galerií Království českého a roku 1945 došlo k přejmenování na Národní galerii. \n\n\n"}
{"id": "1253398", "url": "https://cs.wikipedia.org/wiki?curid=1253398", "title": "Padesát odstínů temnoty (film)", "text": "Padesát odstínů temnoty (film)\n\nPadesát odstínů temnoty (v anglickém originále Fifty Shades Darker) je americký erotický dramatický romantický film z roku 2017. Námětem je stejnojmenná novela od E. L. James, scénář k filmu napsal její manžel Niall Leonard a režie se ujal James Foley. Snímek je sequelem snímku \"Padesát odstínů šedi\". Hlavní role znovu hrají Dakota Johnsonová a Jamie Dornan.\n\nNatáčení \"Padesát odstínů temnoty a\" jeho sequelu \"Padesát odstínů svobody\" začalo 9. února 2016 v Paříži a Vancouveru. Ve Spojených státech měl film premiéru 10. února 2017, v České republice o den dříve.\n\nAnastasie (Ana) Steelová na konci prvního filmu opouští Christiana Greye, který nyní ve svých nočních můrách znovu prožívá trýznivé prožitky z dětství (kdy byl terorizován na drogách závislou matkou a jejími sexuálními klienty). Anastasie začíná pracovat pro nechvalně známého knižního producenta Jacka Hydea při vydavatelství \"Seattle Independent Publishing\" (SIP) a zpočátku se tato spolupráce jeví jako velmi úspěšná. Na výstavě fotografií kamaráda Josého pak potkává Christiana, který se jí snaží získat zpět. Po společné večeři, kdy jí Christian slíbí, že se podoba jejich vztahu výrazně změní (\"už žádné podmínky, žádné tresty, žádná tajemství\") jej Anastasie přijímá zpět.\n\nPostupně pak znovu budují romantický vztah, ale Ana je konfrontována s Christianovou minulostí v podobě znovu se objevující bývalé subiny Leily a záhadné dámy Eleny Lincolnové, která byla první Christianovou milenkou a není ochotná smířit se s jejich vztahem. Christian se ale do Any silně zamiluje a přes další úskalí a překážky ji za jedné noci požádá o ruku. Ana, která Christiana rovněž miluje, nejprve váhá, ale nakonec souhlasí. Své rozhodnutí mu ale oznámí až po jeho nehodě s vrtulníkem, při které Christian se svojí asistentkou uniknout jen o vlásek smrti. Film končí ve chvíli, kdy Christian nyní již oficiálně požádá v romantické scenérii Anu o ruku. Ve hře je však ještě fanatický Jack Hyde, který byl již dříve vyhozen z práce poté, kdy se pokusil Anu v kanceláři znásilnit a nyní přísahá oběma pomstu...\n\nDana Brunetti, producent prvního filmu se nechal slyšet, že sequel filmu není v plánu. Po premiéře prvního filmu jeho režisérka Sam Taylor-Johnson oznámila, že sequely knihy \"Padesát odstínů temnoty\" a \"Padesát odstínů svobody\" budou mít filmové zpracování. Později v roce 2015 bylo oznámeno, že Sam Taylor-Johnson nebude režírovat druhý dil. 22. dubna 2015 bylo oznámeno, že manžel autorky knih Niall Leonard napíše scénář. V srpnu se mluvilo o potenciálních režisérech: James Foley, Rebecca Thomas, Mark Pellington a Tanya Wexler. V listopadu 2015 The Wrap potvrdil, že Foley bude režírovat oba dva sequely.\nV lednu 2016 se Kim Basinger připojila k obsazení v roli Eleny Lincoln, Greyovy obchodní partnerky a bývalé lásky. Luke Grimes, Eloise Mumford a Max Martini se vrátili do svých rolí. 5. února byla obsazena herečka Bella Heathcote do roli Leily. Ten samý měsíc byl do role Jacka Hyda obsazen Eric Johnson. V únoru byly obsazeni Robinne Lee, Fay Masterson a Tyler Hoechlin. V dubnu 2016 bylo potvrzeno, že Hugh Dancy si ve filmu zahraje doktora Johna Flynna, Greyova psychiatra.\n\nNatáčení mělo začít v červnu 2015 ve Vancouveru, nicméně se kvůli opoždění napsání scénáře muselo natáčení přesunout na únor 2016. V listopadu 2015 Universal Studios oznámilo, že oba filmy budou natáčeny ve stejnou dobu. Natáčelo se v Paříži a Vancouveru od 9. února 2016 do 12. července 2016 pod pracovním názvem „\"Further Adventures of Max and Banks 2 & 3\"“.\n\nAlbum Fifty Shades Darker: Original Motion Picture Soundtrack bylo vydáno 10. února 2017. Hlavní skladba filmu je písnička od Zayna a Taylor Swift „I Don't Wanna Live Forever“, který byl zveřejněný 9. prosince 2016.\n\nPremiéra filmu se ve Spojených státech amerických uskutečnila 10. února 2017. V České republice se premiéra filmu konala 9. února 2017.\n\n15. září 2016 Universal vypustil první oficiální trailer. Za prvních 24 hodin trailer zhlédlo 114 milionů diváků. 2,5 milionu diváku zobrazilo trailer na facebookové stránce filmu. Přes 39,4 milionu diváků pocházelo ze Severní Ameriky. Trailer zlomil rekord držený filmem \"\" se 112 miliony zobrazení za stejný čas. Rekord však v listopadu 2016 zlomil trailer k filmu \"Kráska a zvíře\" se 127,6 miliony zobrazení.\n\nZa čtvrteční večer film vydělal z 3 120 kin 8,6 milionů dolarů. Za páteční den vydělal 21,5 milionů dolarů.Za páteční premiérový den vydělal film ve Spojeném království a Irsku 4 miliony dolarů. Ve Španělsku se stal nejnavštěvovanějším filmem a vydělal 1,8 milionů dolarů za premiérový den. V Austrálii vydělal 2,1 milionů dolarů, v Argentině 1,2 milionů dolarů, ve Francii 1,9 milionů dolarů.. K 6. dubnu 2017 vydělal film po 56 dnech promítání celosvětově přesně 376 967 096 dolarů.\n\nTak jako u předchozího film získal získal kritiku a to hlavně jeho scénář, výprava, Dornanův výkon, ale výkon Johnsonové byl uznáván. Na recenzní stránce Rotten Tomatoes získal ze 112 započtených recenzí 10 procent s průměrným ratingem 3,4 bodů z deseti. Na serveru Metacritic snímek získal z 34 recenzí 33 bodů ze sta. Na Česko-Slovenské filmové databázi snímek získal 47%.\n\nFilmový sequel \"Padesát odstínů svobody\" byl natáčený ve stejnou dobu, jako Padesát odstínů temnoty. Premiéra ve Spojených státech amerických je naplánovaná na 9. února 2018.\n"}
{"id": "1253399", "url": "https://cs.wikipedia.org/wiki?curid=1253399", "title": "Mistrovství světa juniorů v ledním hokeji 2018", "text": "Mistrovství světa juniorů v ledním hokeji 2018\n\n42. Mistrovství světa juniorů v ledním hokeji 2018 se konalo od 26. prosince 2017 do 5. ledna 2018 v americkém městě Buffalo. Jedno z utkání bylo sehráno pod širým nebem na fotbalovém stadionu ve městě Orchard Park. Juniorské mistrovství světa se na území USA konalo již pošesté.\n\nVe dvou základních skupinách hrálo vždy pět týmů systémem každý s každým. Vítězství se počítalo za tři body, v případě nerozhodného výsledku si oba týmy připsaly bod a následovalo 5 min. prodloužení a v případě nerozhodného výsledku samostatné nájezdy. Tato kritéria rozhodovala o držiteli bonusového bodu.\n\nZ obou skupin postoupila čtveřice mužstev, která si zahrála čtvrtfinále křížovým způsobem (vítězové skupin se čtvrtými týmy z opačných skupin, druzí si zahráli se třetími). Páté týmy základních skupin si zahrály spolu sérii na dva vítězné zápasy, poražené mužstvo ze série sestoupilo z elitní skupiny.\n\nV playoff se v případě nerozhodného výsledku po základní hrací době prodlužovalo deset minut (ve finále dvacet), případně následovaly samostatné nájezdy. Vítěz zápasu postoupil dále.\n\nV nižších divizích I, II a III byly týmy rozděleny podle výkonnosti do skupin A a B (ve III. divizi skupiny nejsou). Vítěz A skupiny I. divize postoupil mezi elitu, poslední sestoupil do B skupiny a nahradí jej v příštím ročníku vítěz skupiny B. Nejhorší tým B skupiny I. divize sestoupil do A skupiny II. divize, jejíž vítěz postoupil do B skupiny I. divize a poslední sestoupil do B skupiny. V B skupině II. divize postoupil vítěz do A skupiny a poslední sestoupil do III. divize, jejíž vítěz jej nahradil.\n\nÚčast měla jako pořadatelská země jistou reprezentace USA a jako postupující tým z nižší skupiny Bělorusko. Dále se turnaje účastnila mužstva, která se umístila do 9. místa na MSJ 2017. Během šampionátu si zajistila postupem do čtvrtfinále účast mužstva Švédska, Kanady, Česka, Dánska, Švýcarska, Slovenska a Ruska. Poslední účastník vzešel ze souboje o udržení - Finsko.\n\n\"Všechny časy zápasů jsou uvedeny ve středoevropském čase (UTC +1).\n\n\"Všechny časy zápasů jsou uvedeny ve středoevropském čase (UTC +1).\"\n\"Série na dvě vítězná utkání, sestoupilo do skupiny A I. divize pro rok 2019\"\n\n\"Všechny časy zápasů jsou uvedeny ve středoevropském čase (UTC +1).\"\n\n Kanada\n\nBrankáři: Colton Point, Carter Hart\nObránci: Jake Bean, Conor Timmins, Callan Foote, Cale Maker, Dante Fabbro, Kale Clague, Victor Mete\nÚtočníci: Dillon Dube, Jonah Gadjovich, Boris Katchouk, Maxime Comtois, Taylor Raddysh, Tyler Steenbergen, Drake Batherson, Michael McLeod, Brett Howden, Sam Steel, Alex Formenton, Jordán Kyrou, Robert Thomas\nTrenér: Dominique Ducharme, Tim Hunter a Trevor Letowski\n\nBrankáři: Filip Larsson, Filip Gustavsson, Ek Olle Eriksson\nObránci: Gustav Lindström, Linus Högberg, Timothy Liljegren, Rasmus Dahlin, Jesper Sallgren, Erik Brännström, Jacob Moverare\nÚtočníci: Tim Söderlund, Marcus Davidsson, Glenn Gustafsson, Elias Pettersson, Linus Lindström, Fredrik Karlström, Alexander Nylander, Isac Lundeström, Jesper Boqvist, Axel Jonsson Fjällby, Lias Andersson, Fabian Zetterlund, Oskar Steen\nTrenér: Tomas Montén\n\nBrankáři: Jeremy Swayman, Jake Oettinger, Joseph Woll\nObránci: Ryan Lindgren, Quinn Hughes, Adam Fox, Dylan Samberg, Scott Perunovich, Andrew Peeke, Mikey Anderson\nÚtočníci: Ryan Poehling, Brady Tkachuk, Josh Norris, William Lockwood, Casey Mittelstadt, Joey Anderson, Kailer Yamamoto, Patrick Harper, Logan Brown, Kieffer Bellows,Riley Tufte, Trent Frederic, Max Jones\nTrenér: Bob Motzko, Greg Brown, Kris Mayotte\n\n Casey Mittelstadt\n\n\n\nToto je pořadí hráčů podle dosažených bodů, za jeden vstřelený gól nebo přihrávku na gól získal hráč jeden bod.\n\n\"Záp. = Odehrané zápasy; G = Góly; A = Přihrávky na gól; B = Kanadské body; +/− = Plus/Minus; TM = Počet trestných minut\"\n\nPořadí nejlepších pěti brankářů na mistrovství podle úspěšnosti zásahů v procentech, brankář musel mít odehráno minimálně 40% hrací doby za svůj tým.\n\n\"Záp. = Odchytané zápasy; Čas = Čas na ledě (minuty); OG = Obdržené góly; POG = Průměr obdržených gólů na zápas; Úsp% = Procento úspěšných zásahů; ČK = Čistá konta\"\n\n\nSkupina A I. divize proběhla od 10. do 16. prosince 2016 v Courchevelu a Meribelu ve Francii.\n\nSkupina B I. divize proběhla od 9. do 15. prosince 2017 v Bledu ve Slovinsku.\n\nSkupina A II. divize proběhla od 10. do 16. prosince 2017 v Durmfries ve Velké Británii.\n\nSkupina B II. divize proběhla od 10. do 16. ledna 2018 v Bělehradě v Srbsku.\n\nIII. divize proběhla od 22. do 28. ledna 2018 v Bulharsku za účasti těchto celků.\n\nKvalifikace o příští ročník III. divize proběhla 5. a 6. února 2018 v Kapském městě v Jižní Africe za účasti a u. Vzhledem k odstoupení u se hrála místo turnaje série na dvě vítězná utkání. Domácí vyhráli 1:0 a 5:4 a zajistili si místo ve III. divizi pro následující ročník.\n\n"}
{"id": "1253400", "url": "https://cs.wikipedia.org/wiki?curid=1253400", "title": "Tomáš Vynikal", "text": "Tomáš Vynikal\n\nTomáš Vynikal (* 14. února 1984 Olomouc) je český režisér, publicista, scenárista a kameraman. \n\nAbsolvent magisterského studia ekologie a ochrany prostředí na Univerzitě Palackého v Olomouci, ukončil v roce 2010. V roce 2009 začal studovat filmovou produkci na Univerzitě Tomáše Bati ve Zlíně, kde spolupracoval na produkci animovaného filmu \"Poslední blboun\", který byl promítán na několika filmových festivalech v Česku i zahraničí. Později se podílel na vzniku dalších filmů. Kromě filmu se věnuje i publikování v časopisech Příroda, Koktejl, Vesmír, Naše příroda a dalších. Také se zabývá monitoringem ohrožených druhů rostlin v České republice, které publikuje ve vědeckém časopise Zprávy České botanické společnosti.\n\nPřed zrušením zachránil v roce 2003 přírodní památku Tučapská skalka a prosadil vyhlášení evropsky významné lokality Deylův ostrůvek na Moravě (vyhlášeno v roce 2012). Tomáš Vynikal pojmenoval tuto lokalitu po českém botanikovi Čestmíru Deylovi, který navrhl toto území v roce 1986 na státní ochranu. Jeho návrh byl tehdejšími orgány státní správy ignorován. \n\nTrento Film Festival v Itálii, nejstarší festival o horách na světě - ve výběru 41 nejlepší filmů o horách za rok 2009\n\nFestival International du Film de Montagne et Aventure, Francie 2009 - účast v soutěži\n\nSpotkania z Filmem Górskim, Polsko 2010 - účast v soutěži\n\nMedzinárodný festival horských filmov, Slovensko 2010 - účast v soutěži\nNeisse-Filmfestival, Německo 2012 - účast v soutěži\n\nMezinárodní festival filmů o životním prostředí - Envirofilm, Slovensko 2012 \nMezinárodní festival Arts&film, Telč 2013\n\nZvláštní cena za filmové ztvárnění výjimečného humanitárního projektu (Mezinárodní festival outdoorových filmů 2008)\n\nČestné uznání poroty (Mezinárodní filmový festival trvale udržitelného rozvoje, Ostrava 2009)\n\nCena města Teplice nad Metují (Mezinárodní horolezecký filmový festival 2010)\nv užší nominaci na Cenu Magnesia za nejlepší studentský film 2011 \n\n\"Děkuji za práci na filmu Nemocnice na konci světa, který by bez Tomáše Vynikala mého žáka, kolegy a přítele nikdy nevznikl. Také si cením jeho činů, záchrany přírodní památky Tučapská skalka před zrušením a prosazení vyhlášení Deylova ostrůvku evropsky významnou lokalitou.\"\n\nprof. Otakar Štěrba, bývalý děkan Přírodovědecké fakulty Univerzity Palackého v Olomouci, iniciátor vyhlášení CHKO Litovelské Pomoraví\n\n\"Seznámil jsem se s aktivitami pana Tomáše Vynikala. který se ve své filmařské profesi zabývá problematikou etnických skupin v naší společnosti. Vedle své filmové dokumentaristiky také fotografuje. Vážím si jeho lidských a profesionálních aktivit, které naší společnosti dlužíme. Fotografie, které jsem viděl, prozrazují lidskou snahu pomoci slabším spoluobyvatelům a citlivý tvůrčí fotografický – dokumentaristický výsledek, který mne přesvědčil o kvalitách jmenovaného autora, jeho fotografického projevu.\"\n\nprof. Pavel Dias, bývalý vedoucí ateliéru dokumentární fotografie, FAMU v Praze\n\n"}
{"id": "1253401", "url": "https://cs.wikipedia.org/wiki?curid=1253401", "title": "Seznam dílů seriálu LoliRock", "text": "Seznam dílů seriálu LoliRock\n\nToto je seznam dílů seriálu \"LoliRock\". Francouzský televizní seriál \"LoliRock\" byl premiérově vysílán od 18. října 2014 na stanicích France 3 a později France 4.\n\n<onlyinclude></onlyinclude>\n"}
{"id": "1253402", "url": "https://cs.wikipedia.org/wiki?curid=1253402", "title": "Carolina Uccelli", "text": "Carolina Uccelli\n\nCarolina Uccelli, rozená \"Pazzini\", (1810 Florencie – 1885 Paříž) byla italská klavíristka a skladatelka.\n\nNarodila se ve Florencii a již ve svých dvaceti letech debutovala sakrální operou \"Saul\" na vlastní libreto v divadle Teatro della Pergola 21. června 1830. Další její opera, \"Anna di Resburo\", byla uvedena v roce 1832 v Neapoli v divadle Teatro San Carlo. Byla důvernou přítelkyní skladatele Gioacchina Rossiniho. Jejím manželem byl Philip Bird, slavný lékař a profesor na univerzitě v Pise. V roce 1843 zemřel a Carolina se i se svou dcerou odstěhovala do Paříže. Obě ženy podnikaly koncertní turné po Belgii, Nizozemsku a Švýcarsku. Zemřela v Paříži v roce 1885.\n\n\n\n"}
{"id": "1253403", "url": "https://cs.wikipedia.org/wiki?curid=1253403", "title": "Zajíc měnivý", "text": "Zajíc měnivý\n\nZajíc měnivý (\"Lepus americanus\") je druh zajíce obývající jehličnaté lesy Severní Ameriky.\n\nPatří k nejmenším druhům zajíců: dorůstá délky 40–50 cm, váží okolo 1,5 kg (samice jsou o něco větší než samci). Srst je v létě rezavě hnědá, pro zimní měsíce dostává zajíc měnivý bílou srst, která mu umožňuje splynout se zasněženou krajinou. Výměna srsti trvá okolo deseti týdnů. Špičky uší jsou celoročně černé a ocas bílý. Projevem adaptace na životní prostředí jsou zvětšená a osrstěná chodidla, díky kterým se zajíc měnivý neboří do sněhu. Proto dostal anglický název \"snowshoe hare\" (sněžnicový zajíc).\n\nObývá hustý lesní podrost, zejména podél vodních toků. Živí se travou a listím, v zimě okusuje kůru stromů. Vede převážně noční způsob života. Je velmi plachý, před predátory se zachraňuje útěkem: dokáže vyvinout rychlost až 45 km/h, je také zdatným plavcem. Samice rodí třikrát, v jižní části areálu i čtyřikrát do roka, v jednom vrhu bývá od dvou do osmi mláďat. Malí zajíčci se rodí osrstění a vidoucí, plně soběstačnými se stávají ve věku okolo jednoho měsíce. Dožívají se asi pěti let. Zajíc měnivý se stává kořistí rysa kanadského, rysa červeného, norka amerického, vlka obecného, lišky obecné, orla skalního, výra virginského a dalších dravců, je také předmětem sportovního lovu. Typickým jevem je kolísání populace zajíce měnivého v pravidelných cyklech, které trvají okolo deseti let; v závislosti na dostupnosti zajíců jako hlavní potravy obdobně kolísá populace rysů.\n\n\n"}
{"id": "1253413", "url": "https://cs.wikipedia.org/wiki?curid=1253413", "title": "Zélandie", "text": "Zélandie\n\nZélandie (také známá jako \"Novozélandský kontinent\" nebo \"Tasmantis\") je téměř zcela ponořený kontinentální fragment, který se oddělil od Austrálie před 60–85 miliony let a měl maximální rozlohu okolo čtyř milionů čtverečních kilometrů (asi polovina Austrálie). \n\nDělil se na severní část (ležící na Australské desce) a jižní část (ležící na Pacifické desce), hranicí mezi nimi byl Kermadecký příkop. Před 23 miliony let se z velké části ponořil do Tichého oceánu, dnes zůstává neponořeno přibližně 7 % kontinentu (286 655 km). Patří do regionu Australasie a leží na něm Nový Zéland, Nová Kaledonie, ostrov Norfolk a několik menších ostrovů. Region Zélandie patří k seismicky nejaktivnějším místům světa, kontinentální šelf u pobřeží Taranaki je významným ložiskem ropy. Kontinent Zélandie měl v důsledku své izolace unikátní faunu, jejíž pozůstatky se našly při vykopávkách v lokalitě Saint Bathans.\n\nV současné době (k roku 2019) žije na nepotopeném zbytku země 4 990 249 lidí.\n\n\n"}
{"id": "1253417", "url": "https://cs.wikipedia.org/wiki?curid=1253417", "title": "Let Afriqiyah Airways 209", "text": "Let Afriqiyah Airways 209\n\nAfriqiyah Airways Flight 209 byl pasažérský vnitrostátní let z libyjského Sabhá do Tripolis, který byl unesen 23. prosince 2016 a byl donucen přistát v 11:32 v městě Luqa na ostrově Malta. Let byl operován libyjskou národní aeroliní Afriqiyah Airways na palubě bylo 111 pasažérů a 7 členů posádky, všech 118 lidí na palubě přežilo bez zranění. Únosci se prohlásili za stoupence bývalého libyjského vůdce Kaddáfího a požadovali na Maltě politický azyl. Údajně měli u sebe granáty a falešný sebevražedný pás. Po vyhrožování se vzdali a propustili všechny cestující i posádku letadla. Ve 14:30 byli únosci zatčeni.\n"}
{"id": "1253425", "url": "https://cs.wikipedia.org/wiki?curid=1253425", "title": "Beňo", "text": "Beňo\n\nBeňo je slovenské jméno:\n\n\n"}
{"id": "1253426", "url": "https://cs.wikipedia.org/wiki?curid=1253426", "title": "Seznam medailistů na mistrovství Československa a Česka mužů a žen v běhu na 200 m", "text": "Seznam medailistů na mistrovství Československa a Česka mužů a žen v běhu na 200 m\n"}
{"id": "1253431", "url": "https://cs.wikipedia.org/wiki?curid=1253431", "title": "Alex Staropoli", "text": "Alex Staropoli\n\nAlessandro Staropoli (* 9. ledna 1970, Terst, Itálie) je italský hudebník, nejvíce známý jako spoluzakladatel a klávesista powermetalové skupiny Rhapsody of Fire. S Luca Turillim, jedním ze zakladatelů Rhapsody of Fire, se Staropoli potkal na kurzu dynamiky mysli. Po částečném rozpadu kapely v roce 2011 a následném odchodu Fabia Lioneho v roce 2016 je jediným původním členem Rhapsody of Fire, který ve skupině stále působí.\n\nNa podzim roku 2016 oznámili původní členové Rhapsody of Fire, že v roce 2017 odehrají rozlučkové turné v původní sestavě. Se svými bývalými spoluhráči ovšem Staropoli vystupovat nebude, jelikož se podle vlastních slov chce naplno věnovat pouze současnému Rhapsody of Fire.\n\n"}
{"id": "1253433", "url": "https://cs.wikipedia.org/wiki?curid=1253433", "title": "Martin Klapetek", "text": "Martin Klapetek\n\nMartin Klapetek (* 27. března 1977 Čeladná) je český religionista, který se zabývá západními monoteismy (židovství, křesťanství, islám), zejména islámem a islámskou kulturou v Evropě. Od akademického roku 2004/2005 přednáší na Teologické fakulty Jihočeské univerzity religionistiku.\n\nV r. 2003 absolvoval magisterské studium historie a religionistiky na Filosofické fakultě Masarykovy univerzity v Brně. Doktorát získal na téže fakultě v roce 2010. Disertace byla věnována tématu \"\"Muslimské organizace v Německu, Rakousku a Švýcarsku: Význam náboženství jako identifikačního prvku při inkulturaci do západní společnosti\"\". Knižně vyšla v r. 2011 v CDK Brno. Na Teologické fakultě Jihočeské univerzity v Českých Budějovicích pracuje jako odborný asistent na Katedře filosofie a religionistiky.\nBadatelsky se Martin Klapetek věnuje islámu v západní Evropě, lidové religiozitě – zejména poutnictví, moderní náboženské architektuře, mezináboženskému dialogu a postavení náboženství v pluralitní společnosti.\nMartin Klapetek je členem redakční rady a výkonným redaktorem religionistického časopisu \"Pantheon\" při Katedře religionistiky Filozofické fakulty Univerzity Pardubice. Je také členem redakční rady religionistického časopisu \"Central European Journal for Contemporary Religion\". \n\nOd roku 2004 je členem České společnosti pro religionistiku (ČSR). V letech 2015–2017 byl řadovým členem Výkonného výboru ČSR. Od roku 2014 je členem Rady Wspólnej Katolików i Muzułmanów. \n\nOd roku 2014 se pravidelně účastní jednání \"Theologisches Forum Christentum – Islam\" ve Stuttgartu.\n\nV rámci své práce se věnuje také popularizaci v celostátních zpravodajských médiích.\n\nKlapetek, M.: \"Muslimské organizace v Německu, Rakousku a Švýcarsku. Význam náboženství jako identifikačního prvku při integraci do západních společností.\" Brno: Centrum pro studium demokracie a kultury, 2011.\n\nSkripta\n\n\n\nKapitoly v kolektivních monografiích\n\n"}
{"id": "1253434", "url": "https://cs.wikipedia.org/wiki?curid=1253434", "title": "Bezobalka sivá", "text": "Bezobalka sivá\n\nBezobalka sivá (\"Trinia glauca\") je nenápadná, nízká, planě rostoucí bylina s malými okolíky bílých květů. Je dvoudomá, což je mezi miříkovitými velmi vzácné. Je původním a jediným druhem rodu bezobalka, který se v české přírodě ještě vyskytuje, a zároveň i rostlinou ohroženou vyhynutím.\n\nCentrum výskytu druhu se nachází v mediteránní oblasti jižní Evropy a roste vyjma Skandinávie, Pobaltí, Polska, Ukrajiny a Běloruska téměř ve všech evropských zemích. Na jihovýchodě její areál zasahuje až do asijské části Turecka. Přes jižní Moravu a Slovensko prochází severní hranice jejího výskytu.\n\nV České republice je bezobalka sivá historicky vzácný druh. Z minulosti je doložen její výskyt na 18 lokalitách, v prvé polovině 20. století se přechodně vyskytovala také na Třeboňsku. V současnosti se objevuje jen na čtyřech místech a všechna jsou v oblasti moravského termofytika, na území zasahujícím do okraje Panonské pánve.\n\nRoste na teplých a suchých stanovištích stepního charakteru, v xerotermních nízkostébelných porostech, na kamenitých svazích, v řídkých trávnicích i v nezapojených porostech, kde mohou její semena snáze vyklíčit. Preferuje těžké, hlinité půdy s bazickými substráty bohaté na minerály.\n\nBezobalka sivá je bylina monokarpická a převážně dvouletá, prvým rokem vytvoří jen přízemní listovou růžici, ze které v následujícím roce vyrostou lodyhy s květy. V případě, že rostlina druhým rokem nemá dostatek živin pro vytvoření květů a semen, přežije do dalšího roku a uhyne až po kvetení.\n\nDvouletá, dvoudomá, šedě zelená, lysá bylina se žebernatou lodyhou vysokou okolo 30 cm vyrůstající z dužnatého kořene. Samčí rostlina je útlejší a má lodyhu již od báze kuželovitě větvenou, kdežto samičí je široce rozložitá a dolní větve sahají až k vrcholu hlavní lodyhy. Přízemní listy rostou ze široké pochvy, jejich čepel je dvakrát až třikrát peřenosečná a má tři až pět párů čárkovitých úkrojků 0,5 až 3 cm dlouhých. Krátce řapíkaté lodyžní listy jsou tvarově podobné přízemním.\n\nPětičetné květy jsou uspořádány do četných okolíků vyrůstají vstřícně nebo v přeslenech. Složený okolík samičích rostlin je vytvořen ze čtyř až pěti okolíčků, obal i obalíčky chybějí, někdy však vyrůstá malý počet listenů či listenců. Nenápadné, smrduté samčí květy rostou v drobnějších, nahuštěných okolíčcích. Všechny květy mají kališní lístky zakrslé. Kýlnaté korunní lístky jsou bělavé se zeleným nebo žlutým nádechem a u samičích květů mívají ve středu načervenalý pruh. Rostliny kvetou poměrně brzy, od dubnu do června, květy obsahují nektar a jsou opylovány létajícím hmyzem i mravenci. Ploidie druhu je 2n = 18.\n\nPlody na dlouhých stopkách jsou z boku stlačené dvounažky skládající se ze 3 mm dlouhých a 2 mm širokých jednosemenných plůdků (merikarpií) s pěti oblými žebry po stranách. Byliny se rozmnožují výhradně semeny (plůdky), která jsou obvykle rozšiřovány větrem, někdy jsou roznášeny i celé okolíčky a semena z nich cestou vypadávají (stepní běžci).\n\nBezobalka sivá roste v ČR na severní hranici svého areálu a často nenachází vhodné podmínky k růstu. Nebývá příliš hojná ani v ostatních středoevropských krajinách, v české přírodě se jí však viditelně nevede. Je nutno zajistit, aby její současné lokality nebyly znehodnoceny polní či stavební činností, a proto byla jako druh zařazena v \"Červeném seznamu cévnatých rostlin České republiky z roku 2012\" mezi rostliny kriticky ohrožené (C1t).\n\n"}
{"id": "1253436", "url": "https://cs.wikipedia.org/wiki?curid=1253436", "title": "Gambierovy ostrovy", "text": "Gambierovy ostrovy\n\nGambierovy ostrovy ( \"Îles Gambier\") je souostroví v jižní části Tichého oceánu, které patří k Francouzské Polynésii. Nachází se asi 1700 kilometrů jihovýchodně od Papeete, mezi Tuamotu a Pitcairnovými ostrovy. Skupina 14 vulkanických ostrůvků má rozlohu 31 km² a žije na ní okolo 1400 obyvatel, převážně Polynésanů. Největším ostrovem je Mangareva, podle níž bývá někdy nazýváno také celé souostroví.\n\nOstrovy byly osídleny ve 12. století. Pro Evropany je objevil 23. května 1797 anglický kapitán James Wilson, který je pojmenoval podle prvního lorda Admirality Jamese Gambiera. Roku 1834 se zde usadili francouzští misionáři vedení Honoré Lavalem, kteří obrátili obyvatele na křesťanství a vybudovali katedrálu svatého Michaela ve vesnici Rikitea, jež je největším kostelem Polynésie. V roce 1844 přijal místní král Maputeoa francouzský protektorát a roku 1881 se ostrovy staly kolonií Francie. Choroby zavlečené Evropany snížily počet obyvatel ze zhruba pěti tisíc na desetinu, populace začala znovu růst na konci 20. století. V době jaderných testů na nedalekém atolu Mururoa využívala francouzská armáda Gambierovy ostrovy jako logistickou základnu.\n\nGambierovy ostrovy tvoří jedinou obec v rámci Îles Tuamotu-Gambier, jedné z pěti správních jednotek (\"subdivisions administratives\") Francouzské Polynésie. Největším sídlem je Rikitea na ostrově Mangareva, kde se také nachází nejvyšší hora souostroví Mont Duff, vysoká 441 m. Hlavními hospodářskými aktivitami jsou sběr perel, rybolov a zemědělství. Turistický ruch je rozvinutý méně než v ostatních částech Francouzské Polynésie. Spojení se světem zajišťuje letiště na ostrově Totegegie.\n\n\n\nKe Gambierovým ostrovům bývá obvykle počítán také opodál ležící neobydlený atol Temoe.\n\n"}
{"id": "1253441", "url": "https://cs.wikipedia.org/wiki?curid=1253441", "title": "Komunistická strana Ázerbájdžánu", "text": "Komunistická strana Ázerbájdžánu\n\nKomunistická strana Ázerbájdžánu (: \"Azərbaycan Kommunist Partiyası\", : \"Коммунистическая партия Азербайджана\") byla strana, která spadala pod Komunistickou stranu Sovětského svazu. Strana působila pouze v Ázerbájdžánu. Vznikla v roce 1920, když Rudá armáda obsadila Ázerbájdžán. V roce 1991 se strana rozpustila spolu s Ázerbájdžánské SSR.\n\n"}
{"id": "1253443", "url": "https://cs.wikipedia.org/wiki?curid=1253443", "title": "Miroslava Besserová", "text": "Miroslava Besserová\n\nMiroslava Besserová (30. května 1946, Kojetín – 3. srpna 2017) byla česká scenáristka, publicistka a spisovatelka.\n\nVystudovala scenáristiku a dramaturgii na FAMU v Praze. Vytvořila mnoho scénářů pohádek, detektivek, dokumentů i dalších televizních pořadů. Pracovala jako dramaturgyně a scenáristka pro Českou televizi, televize Prima, Nova i Barrandov. Byla autorkou více než 30 knih.\n\nByla manželkou herce Viléma Bessera, měli spolu jednoho syna. Ovdověla v roce 1985. Zemřela na rakovinu v roce 2017, bylo jí 71 let.\n\n\n\n"}
{"id": "1253444", "url": "https://cs.wikipedia.org/wiki?curid=1253444", "title": "Claffo", "text": "Claffo\n\nClaffo (\"Claffone\") (5. století – kolem 500\n) byl ve druhé polovině 5. století králem germánského národa Langobardů z dynastie Lethingů. Jeho otcem byl langobardský král Gudeoch. Jeho synem byl Tato.\n\nVládl Langobardům v době stěhování národů, kdy se Langobardi přesouvali ze Skandinávie a severního Německa podél řeky Labe, aby se na přelomu 5. a 6. století usadili na území Čech, a jižní Moravy, kromě toho se usadili se souhlasem římského císaře Justiniána I. jako foederati i na území bývalé římské provincie Panonie a území Rugilandu (bývalé Noricum), které opustili Rugiové. O území severně od řeky Dunaj soupeřili s herulským králem Rodolfem, jehož byl Claffo vazalem. Langobardi nakonec v bitvě roku 508 krále Rodolfa zabili a Heruly porazili. \n"}
{"id": "1253449", "url": "https://cs.wikipedia.org/wiki?curid=1253449", "title": "Otto Stein", "text": "Otto Stein\n\nOtto Stein, \"celým jménem\" Otto Theodor Willibald Stein (23. ledna 1877 Žatec – 29. listopadu 1958 Frýdlant), byl český akademický malíř a grafik.\n\nOtto Stein se narodil roku 1877 v Žatci rodičům židovského vyznání. Otec Ignác Stein byl obchodníkem. V roce 1879 se po otcově smrti přestěhoval s matkou do Prahy. Zde absolvoval základní vzdělání a dále se pokoušel s nevalným úspěchem studovat na několika rakouských školách. Nakonec zakotvil až na obchodní akademii v Liberci, kde ukončil studia a následně odešel na zkušenou do Terstu. V letech 1900-1903 studoval kresbu a malbu na malířské akademii v Karlsruhe. Zde se spřátelil s rakousko-italským básníkem Theodorem Däublerem a jeho sestrou Helenou, s níž se v roce 1903 oženil. Usadil se v Praze a v letech 1903–1906 studoval na tamější malířské akademii u prof. Hanuše Schwaigra. Během studia se sblížil se spolužáky Bedřichem Feiglem, Alfrédem Justitzem a Willi Nowakem. Po studiu a krátkém pobytu v Praze odešel do německého Karlsruhe, Drážďan, Paříže a nakonec do Mnichova. V roce 1909 za pobytu v Drážďanech měl malíř Otto Stein první samostatnou výstavu. V roce 1912 pozval Stein do Mnichova Nowaka s Justitzem a spolu s Paulem Kleem se podíleli na založení \"„mnichovské Nové secese“\". \n\nV roce 1914 se v Drážďanech zúčastnil výstavy skupiny Die Brücke a v roce 1915 vystavoval s \"„mnichovskou Novou secesí“\". Následně musel narukovat a pobýval v Litoměřicích jako malíř propagačních materiálů Rakousko-Uherské armády. V roce 1919 odjel do Berlína, kde se stal členem \"„Liebermannovy Berlínské secese“\" a v následujících letech se zúčastnil několika výstav v Německu. V roce 1922 uspořádal společně s Nowakem výstavu v pražském Rudolfinu. V roce 1923 již samostatně vystavoval v Düsseldorfu a v roce 1929 v Lipsku. V roce 1930 vystavoval v Saské Kamenici a zde se také usadil na několik příštích let. Jako portrétista si získal jméno v Německu, ale i v Americe. Jeho obrazy byly ve sbírkách významných galerií, soukromých sběratelů a často byly publikovány v uměleckých časopisech. Během nástupu nacistů v Německu byly v roce 1937 jeho obrazy zařazeny mezi zvrhlé umění a spáleny. V roce 1935 se Stein vrátil do Prahy. V červenci 1942 byl i rodinou deportován do Terezína, kde patrně pracoval v technickém oddělení. Během svého nuceného pobytu v Terezíně vytvořil řadu kreseb. Z Terezína se vrátil i s celou svou rodinou a usadil se v Praze u přítele Willyho Nowaka. V roce 1951 se odstěhoval do Frýdlantu, kde neúnavně maloval. V roce 1957 vystavoval v Liberci svá díla u příležitosti svých 80. narozenin. Zemřel ve Frýdlantu 29. listopadu 1958.\n\n"}
{"id": "1253450", "url": "https://cs.wikipedia.org/wiki?curid=1253450", "title": "Franz Thiele", "text": "Franz Thiele\n\nFranz Thiele (9. března 1868 Frýdlant – 23. května 1945 Praha), byl český malíř a vysokoškolský pedagog.\n\nFrantišek Josef Thiele se narodil ve Frýdlantu v rodině Franze Thieleho měšťana a tkalce. Po absolvování základního vzdělání odjel v roce 1883 do Vídně, kde jako stipendant hrabat z Clam-Gallasu studoval na Uměleckoprůmyslové škole. V letech 1884-1892 pokračoval ve studiu na vídeňské malířské akademii u profesorů Augusta Eisenmengera, Franze Rumplera a Christiana Griepenkerla. V roce 1892 obdržel státní stipendium a strávil rok v Itálii. Od roku 1894 působil ve Vídni. František Thiele podnikl mnoho cest po Španělsku, Francii, byl až v Tunisu a dále v Belgii, Nizozemsku a Německu. Od roku 1896 byl členem vídeňského \"\"Künstlerhausu\"\" a byl rovněž členem a zakladatelem \"\"Hagenbundu\"\". V roce 1902 byl jmenován mimořádným a v roce 1905 řádným profesorem na Akademii výtvarných umění v Praze. Do roku 1939 zde vedl tzv. německou malířskou školu. Před rokem 1914 se účastnil výstav spolku \"\"Deutschböhmischer Künstlerbund\"\". Od roku 1916 do roku 1917 působil jako dobrovolník a sloužil jako válečný umělec na mnoha frontách první světové války. V prosinci 1927 se oženil a ženu si vzal malířku Inge rozenou Peschke (1903-1993). V roce 1934 proběhla v Praze jeho souborná výstava. Franz Thiele maloval hlavně historické obrazy, krajiny, jakož i portréty, ale byl také znamenitým sochařem. Po roce 1938 odešel Thiele na odpočinek. Po anexi území Československa v roce 1938 vytvořil propagační obraz znázorňující Hitlera před jásajícím davem. Po válce byl poslán do zadržovacího střediska, kde 23. května 1945 zemřel.\n\n\n"}
{"id": "1253463", "url": "https://cs.wikipedia.org/wiki?curid=1253463", "title": "Selsovět", "text": "Selsovět\n\nSelsovět nebo také vesnický sovět či vesnická rada (zkráceně v cyrilici с/с; rusky сельсовет, сельский совет; bělorusky сельсавет, сельскi савет; ukrajinština сільрада, сільська рада) je orgán místní samosprávy nebo administrativně-územní celek v některých zemích bývalého Sovětského svazu, konkrétně v Rusku, v Bělorusku a na Ukrajině. V minulosti se toto označení používalo v celém Sovětském svazu.\n\nV Bělorusku jsou selsověty nejnižší administrativní územní jednotkou, které se nacházejí pod správou rajónu. Sdružují na svém území několik vesnic nebo sídel. Adminsitrativním strem selsovětu je podle zákona zemědělské sídlo (aгрогородок), a v případě jeho absence i další osady na území vesnické rady. Správním orgánem je Rada lidových představitelů (Савет народных дэпутатаў). Dne 1. února 2008 bylo v Bělorusku 1 465 těchto Rad.\n\nDne 1. ledna 1999 bylo v Bělorusku 1 456 selsovětů (podle jiných zdrojů 1506), dne 1. ledna 2003 – 1427, dne 1. ledna 2004 – 1 439, dne 1. říjen 2004 – 1 390, dne 1. ledna 2007 – 1446 (včetně passovětů), dne 1. ledna 2008 – 1358, k 1. lednu 2010 – 1 346.\n\nV období před rozpadem SSSR bylo 2. ledna 1925 v Běloruské SSR 1 202 selsovětů, k 1. lednu 1926 – 1 202, k 1. lednu 1931 – 1 418, k 1. říjnu 1938 – 1420, dne 1. ledna 1941 – 2 808, k 1. lednu 1947 – 2 522, k 1. lednu 1987 – 1502.\n\nZajímavosti\n\n\nSelsověty přetrvávaly na většině území Ruské federace až do poloviny 90. let 20. století. Po přijetí Federálního zákona „O obecných principech místní samosprávy v Ruské federaci“ ze dne 28. srpna 1995 № 154 byly nahrazeny venkovskými okruhy. V některých subjektech Ruské federace přetrvalo slovo „сельсовет“ až do současnosti a používá se ve jménech vesnických okresů. V hovorové řeči je slovem „сельсовет“ často označována jako venkovská správa nebo venkovský komunální útvar, i když nemá toto slovo ve svém oficiálním názvu.\n\nZákon Ukrajiny „O místní samosprávě na Ukrajině“ ze dne 21. května 1997 definoval systém místních samospráv v zemi, včetně povahy selsovětu (сільська рада). Selsovět je orgán místní samosprávy, který zastupuje venkovskou komunitu a vykonává svým jménem a ve svém zájmu funkce a pravomoci místních samospráv. Vesnický selsovět je právnická osoba. V roce 2007 bylo na Ukrajině celkem 10 281 selsovětů. V roce 2012 jich bylo 10 278.\n"}
{"id": "1253464", "url": "https://cs.wikipedia.org/wiki?curid=1253464", "title": "Aladár Deutsch", "text": "Aladár Deutsch\n\nRb. Dr. Aladár Hermann Deutsch (16. dubna 1871, Ároktő, Maďarsko - 23. února 1949, USA) byl posledním vrchním rabínem pražské židovské náboženské obce před - a během holocaustu. \n\nStudoval v Maďarsku a ve Frankfurtu. Posléze působil jako rabín v několika pražských synagogách, mj. od roku 1906 jako první rabín v Jubilejní synagoze. V r. 1930 byl zvolen vrchním pražským rabínem, a tento úřad vykonával až do okupace Československa nacistickým Německem. Během války byl vězněn v Ghettu Terezín. Válku přežil a posléze se vystěhoval do Spojených států, kde roku 1949 zemřel.\n\n"}
{"id": "1253466", "url": "https://cs.wikipedia.org/wiki?curid=1253466", "title": "Přebor Olomouckého kraje 2013/14", "text": "Přebor Olomouckého kraje 2013/14\n\nV soubojích 23. ročníku Přeboru Olomouckého kraje 2013/14 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 10. srpna 2013 úvodními třemi zápasy 1. kola a skončil v neděli 15. června 2014 zbývajícími dvěma zápasy 30. kola. Mužstvo TJ Jiskra Oskava se před sezonou odhlásilo a soutěž se hrála s 15 účastníky.\n\n\nZdroj: \nPoznámky:\n\n"}
{"id": "1253467", "url": "https://cs.wikipedia.org/wiki?curid=1253467", "title": "Přebor Olomouckého kraje 2014/15", "text": "Přebor Olomouckého kraje 2014/15\n\nV soubojích 24. ročníku Přeboru Olomouckého kraje 2014/15 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 9. srpna 2014 úvodními čtyřmi zápasy 1. kola a skončil v sobotu 13. června 2015 zbývajícími sedmi zápasy 30. kola.\n\n\nZdroj: \nPoznámky:\n\n"}
{"id": "1253468", "url": "https://cs.wikipedia.org/wiki?curid=1253468", "title": "Přebor Olomouckého kraje 2015/16", "text": "Přebor Olomouckého kraje 2015/16\n\nV soubojích 25. ročníku Přeboru Olomouckého kraje 2015/16 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 8. srpna 2015 úvodními třemi zápasy 1. kola a skončil v neděli 12. června 2016 zbývajícím zápasem 30. kola (TJ Sokol Velké Losiny – 1. HFK Olomouc „B“ 1:2).\n\n\nZdroj: \nPoznámky:\n\n"}
{"id": "1253469", "url": "https://cs.wikipedia.org/wiki?curid=1253469", "title": "Přebor Olomouckého kraje 2016/17", "text": "Přebor Olomouckého kraje 2016/17\n\nV soubojích 26. ročníku Přeboru Olomouckého kraje 2016/17 (jedna ze skupin 5. fotbalové ligy) se utkalo 15 týmů každý s každým dvoukolovým systémem podzim–jaro. Tento ročník začal v sobotu 6. srpna 2016 úvodními třemi zápasy 1. kola a skončil v neděli 11. června 2017 zbývajícím zápasem 30. kola a celého ročníku (TJ Sokol Ústí – TJ Jiskra Rapotín 3:0).\n\nMužstvo FK Mohelnice „B“ se před sezonou odhlásilo a soutěže se tak účastnilo 15 mužstev namísto tradičních šestnácti. Vzhledem k lichému počtu účastníků mělo v každém kole jedno mužstvo tzv. volný los, tedy v tomto kole nehrálo. Obdobná situace nastala i v ročnících 1995/96, 2004/05 a 2013/14.\n\n\nNejlepším střelcem ročníku se stal Tomáš Los z TJ Sigma Lutín, který vstřelil 19 branek ve 28 startech.\n\nZdroj: \nPoznámky:\n\n"}
{"id": "1253470", "url": "https://cs.wikipedia.org/wiki?curid=1253470", "title": "Ptolemaiovo zobrazení", "text": "Ptolemaiovo zobrazení\n\nPtolemaiovo zobrazení je druh kuželového mapového zobrazení, které je délkojevné v polednících. Zobrazení navrhl Klaudius Ptolemaios na přelomu našeho letopočtu. Toto zobrazení se nejčastěji používá ve školních atlasech.  \n\nPtolemaiovo zobrazení patří k nejstarším zobrazením vůbec. Jde o kuželové zobrazení v normální poloze. Není znám přesný rok vzniku, ale předpokládá se, že to bylo okolo roku 150. Je ekvidistantní (délkojevné) v polednících a s jednou nezkreslenou (základní, dotykovou) rovnoběžkou φ. Zkreslení přibývá rychleji k pólu než k rovníku. Pól je zobrazen jako část kružnice. Někdy se Ptolemaiovu zobrazení říká jednoduché Bonneovo zobrazení. Je vhodné pro zobrazení celých světadílů. Tvoří až 40 % map ve školních atlasech.\n\nformula_1\n"}
{"id": "1253474", "url": "https://cs.wikipedia.org/wiki?curid=1253474", "title": "Farní sbor Českobratrské církve evangelické v České Třebové", "text": "Farní sbor Českobratrské církve evangelické v České Třebové\n\nFarní sbor Českobratrské církve evangelické v České Třebové je sborem Českobratrské církve evangelické v České Třebové. Sbor spadá pod Chrudimský seniorát.\n\nFarářem sboru je Kamil Vystavěl, kurátorem sboru Pavel Záleský.\n\n\n"}
{"id": "1253475", "url": "https://cs.wikipedia.org/wiki?curid=1253475", "title": "Giacomo Voli", "text": "Giacomo Voli\n\nGiacomo Voli (* 3. listopadu 1985, Mantova, Itálie) je italský hudebník, který v současné době působí jako zpěvák v powermetalové skupině Rhapsody of Fire. Zúčastnil se také Hlasu Itálie v roce 2014 a umístil se na celkovém druhém místě. Ve výběru na slepo zazpíval píseň „Rock and Roll“ od skupiny Led Zeppelin a jeden z porotců se dokonce otočil dříve, než začal Voli zpívat.\n\nOd roku 2015 zpívá ve skupině Teodasia a na podzim roku 2016 byl potvrzen jako nový zpěvák kapely Rhapsody of Fire, kde nahradil jednoho z původních členů této skupiny, Fabia Lioneho.\n\n"}
{"id": "1253479", "url": "https://cs.wikipedia.org/wiki?curid=1253479", "title": "Boston Society of Film Critics Awards za nejlepší filmové obsazení", "text": "Boston Society of Film Critics Awards za nejlepší filmové obsazení\n\nBoston Society of Film Critics Awards za nejlepší filmové obsazení je jedna z kategorií na každoročním předávání cen, které udílí Boston Society of Film Critics.\n"}
{"id": "1253480", "url": "https://cs.wikipedia.org/wiki?curid=1253480", "title": "Dickson (jezero)", "text": "Dickson (jezero)\n\nDickson () je ledovcové jezero nacházející se v jižní Patagonii v oblasti Jihopatagonského ledovcového pole. Svůj název jezero dostalo podle britského kapitána Bertrama Dicksona, který zde v roce 1902 působil jako odborník v kauze urovnání hraničního sporu. Jiné zdroje však tvrdí, že jezero svůj název dostalo podle barona Dicksona a dal mu jej geolog Otto Nordenskjöld.\n\nOd roku 1998 se nachází na území dvou států: Argentiny a Chile. Do té doby se však celé nacházelo v Chile. Důvodem změny je ustupování ledovce Dickson. Voda do jezera přitéhá ze tří ledovců, kromě Dickson ještě Cubo a Frías. Z jezera odtéká řeka Paine do jezera Toro.\n"}
{"id": "1253483", "url": "https://cs.wikipedia.org/wiki?curid=1253483", "title": "Boston Society of Film Critics Awards za nejlepšího režiséra", "text": "Boston Society of Film Critics Awards za nejlepšího režiséra\n\nBoston Society of Film Critics Awards za nejlepšího režiséra je jedna z kategorií na každoročním předávání cen, které udílí Boston Society of Film Critics.\n"}
{"id": "1253485", "url": "https://cs.wikipedia.org/wiki?curid=1253485", "title": "Trpaslík (seriál)", "text": "Trpaslík (seriál)\n\nTrpaslík je komediální seriál České televize. První díl byl dostupný v předpremiéře na webu České televize dne 28. prosince 2016, premiérově byl v televizním vysílání uveden od 2. ledna 2017.\n\n\n\nPondělí 1 186 000 <br>Úterý 955 000 <br>Středa 834 000 <br>Čtvrtek 897 000 <br>Pátek 785 000<br>Sobota\n\n"}
{"id": "1253486", "url": "https://cs.wikipedia.org/wiki?curid=1253486", "title": "Andrew Dorff", "text": "Andrew Dorff\n\nAndrew Dorff (16. prosince 1976 – 19. prosince 2016) byl americký autor písní a zpěvák. V roce 2003 se odstěhoval z Los Angeles, kde do té doby žil, do Nashvillu, kde se věnoval psaní country písní. Napsal několik hitů pro Blaka Sheltona, Kennyho Chesneyho či Huntera Hayese. Jeho otcem byl skladatel Steve Dorff a bratrem herec Stephen Dorff. Zemřel roku 2016 ve věku čtyřiceti let.\n"}
{"id": "1253489", "url": "https://cs.wikipedia.org/wiki?curid=1253489", "title": "Občanský soudní řád", "text": "Občanský soudní řád\n\nObčanský soudní řád (ve zkratce OSŘ nebo o. s. ř., jinak též \"civilní řád soudní\") je základním pramenem občanského práva procesního obsahující jeho hlavní právní úpravu. V českém právu se jedná v současnosti o zákon č. 99/1963 Sb., dříve platné občanské soudní řády pocházely z let 1895 a 1950. Jedná se o předpis práva veřejného a procesního. Hmotněprávní materii upravuje zejména občanský zákoník.\n\nNa území České republiky pod tímto označením bylo vydáno několik právních předpisů:\n\nObčanský soudní řád nadále platný v Česku byl na Slovensku nahrazen v roce 2015:\n\n\n"}
{"id": "1253493", "url": "https://cs.wikipedia.org/wiki?curid=1253493", "title": "Kung Fu Panda 3", "text": "Kung Fu Panda 3\n\nKung Fu Panda 3 je americko-čínský animovaný komediální film z roku 2016, produkovaný DreamWorks Animation a distribuovaný 20th Century Fox. Je třetím filmem série \"Kung Fu Panda\" a sequelem \"Kung Fu Panda 2\". Snímek režírovali Jennifer Yuh Nelson a Alessandro Carloni. Jack Black, Dustin Hoffman, Angelina Jolie, Lucy Liu, Seth Rogen, David Cross, Jackie Chan a James Hong si zopakovali své role z předchozího filmu. K obsazení se připojili Bryan Cranston, J. K. Simmons a Kate Hudson.\n\nV Číně byl film promítán od 23. ledna 2016, ve Spojených státech amerických od 29. ledna a v České republice od 17. března 2016. Snímek získal pozitivní reakce od kritiků a vydělal přes 521 milionů dolarů.\n\nv roce 2010 prezident DreamWorks Animation Jeffrey Katzenberg oznámil, že série \"Kung Fu Panda\" má v plánu šešt filmů. V červenci 2012 byl \"Kung Fu Panda 3\" oficiálně potvrzený Billem Damaschkem. Hudbu k filmu složil Hans Zimmer. Skupina The Vamps pro film nazpívala písničku „Kung Fu Fighting“.\n\nFilm vydělal 143,5 milionů dolarů v Severní Americe a 377,6 milionů dolarů v ostatních oblastech, celkově tak vydělal 521,2 milionů dolarů po celém světě. Rozpočet filmu činil 145 milionů dolarů. V Severní Americe byl oficiálně uveden 29. ledna 2016, společně s filmy \"Do posledního dechu\" a \"Padesát odstínů černé\". Za první promítací den snímek utržil 10,5 milionů dolarů. Mezinárodně film za první víkend vydělal 75,7 milionů dolarů, z toho 58,3 milionů dolarů pocházelo z Číny.\n\nFilm získal pozitivní recenze od kritiků. Na recenzní stránce Rotten Tomatoes získal z 149 započtených recenzí 87 procent s průměrným ratingem 6,8 bodů z deseti. Na serveru Metacritic snímek získal z 34 recenzí 66 bodů ze sta. Na Česko-Slovenské filmové databázi snímek získal 71%.\n"}
{"id": "1253496", "url": "https://cs.wikipedia.org/wiki?curid=1253496", "title": "Justin Raisen", "text": "Justin Raisen\n\nJustin Raisen (* 29. března 1982 Miami) je americký hudební producent. V roce 2013 produkoval spolu s Arielem Rechtshaidem album \"Night Time, My Time\" zpěvačky Sky Ferreiry. Producentská dvojice se zpěvačkou pracuje i na dalším albu, jehož vydání je naplánováno na rok 2019. Během své kariéry spolupracoval s mnoha dalšími hudebníky, mezi něž patří například Charli XCX, Ariel Pink, Angel Olsen a Kylie Minogue. Roku 2016 produkoval píseň „Murdered Out“ hudebnice Kim Gordon. Dále spolupracoval s Johnem Calem na jeho připravovaném studiovém albu.\n\n"}
{"id": "1253499", "url": "https://cs.wikipedia.org/wiki?curid=1253499", "title": "Vlakem", "text": "Vlakem\n\nVlakem (2016) je čtvrté sólové album Martina Evžena Kyšperského. Obsahuje 12 autorských písniček, jejichž texty Kyšperský složil během jedné cesty vlakem z Prahy do Brna na jaře roku 2016 mezi stanicemi Praha hlavní nádraží a Bezpráví. Při nahrávání alba se zavázal, že se obejde bez strunných nástrojů a živých bicích či perkusí.\n\nAlbum bylo oceněno Andělem v kategorii alternativní hudba.\n\n\n\n"}
{"id": "1253500", "url": "https://cs.wikipedia.org/wiki?curid=1253500", "title": "Viktorie della Rovere", "text": "Viktorie della Rovere\n\nViktorie della Rovere (7. února 1622 – 5. března 1694) byla sňatkem (26. září 1633) se svým bratrancem Ferdinandem II. Medicejským (Ferdinandův pradědeček z otcovy strany Cosimo I. a dědeček Ferdinand I. byli jejími pradědečkem a dědečkem z matčiny strany), toskánskou velkovévodkyní. Svému manželovi porodila čtyři děti, z nichž se jen dvě dožily dospělostiː nejdéle vládnoucí toskánský panovník Cosimo III. Medicejský a kníže církve František Maria. Po smrti svého dědečka Františka Maria II. della Rovere Viktorie zdědila vévodství Rovere a Montefeltro, které po její smrti připadlo mladšímu synovi Františkovi Maria. Viktorie byla později pověřena péčí o svá vnoučata. Manželstvím přinesla Medicejským velké množství pokladů, které mohou být k vidění ještě dnes v Paláci Pitti a Gallerii degli Uffizi ve Florencii.\n\n\n"}
{"id": "1253501", "url": "https://cs.wikipedia.org/wiki?curid=1253501", "title": "Vislice", "text": "Vislice\n\nVislice (, ) je vesnice v jižním Polsku ve Slezském vojvodství v okrese Těšín v gmině Skočov. Leží na území Těšínského Slezska asi dva kilometry na sever od centra Skočova. Ke dni 25. 3. 2016 zde žilo 764 osob, rozloha obce činí 3,57 km².\n\nPrvní zmínka o Vislici pochází z roku 1447. Patřila těšínskému knížectví a mezi lety 1573 až 1594 z něj vydělenému skočovsko-strumeňskému stavovskému panství. V roce 1920 byla rozhodnutím Konference velvyslanců spolu s celým východním Těšínskem připojena k Polsku.\n\nCentrum vesnice se nachází na kopci tyčícím se nad údolím Visly, jimž probíhá čtyřpruhová státní silnice č. 81 spojující Katovice se Skočovem a Vislou. Zalesněný a prudce spadající k řece západní svah kopce je známý pod názvem \"Skarpa Wiślicka\" (\"Vislická stráň\") a představuje přírodně velmi cennou lokalitu. Kvůli ochraně zdejšího bukového a jasanového porostu, a také největšího na Těšínsku seskupení jilmů horských, byla v roce 1996 vyhlášena stejnojmenná přírodní rezervace. Les je také součástí chráněné oblasti Natura 2000 s názvem \"Těšínské tufové prameny\".\n\n"}
{"id": "1253502", "url": "https://cs.wikipedia.org/wiki?curid=1253502", "title": "Wiślica", "text": "Wiślica\n\nWiślica může být:\n"}
{"id": "1253503", "url": "https://cs.wikipedia.org/wiki?curid=1253503", "title": "Volovecké sedlo", "text": "Volovecké sedlo\n\nVolovecké sedlo, též Beskydský průsmyk (), je průsmyk na pomezí Zakarpatské a Lvovské oblasti Ukrajiny, spojující údolí Dněstru s údolím Tisy. Leží v nadmořské výšce 974 metry.\n\nSedlem prochází silnice, která pro špatný stav není pro osobní auta sjídná.\n\nPod průsmykem byl roku 1886 vyražen 1747 m dlouhý jednokolejný Beskydský tunel na železniční trati Lvov – Stryj – Čop, která je součástí 5. mezinárodního dopravního koridoru.\n\nV lednu 2016 byl pod sedlem proražen druhý tubus dlouhý 1822 m o vnitřní výšce 8,5 m a šířce 10,5 m. Oba tubusy mají být spojeny třemi štolami, přičemž původní jednokolejný tubus má sloužit jako nouzová úniková cesta. Zprovoznění nového tubusu je plánováno na rok 2018.\n"}
{"id": "1253505", "url": "https://cs.wikipedia.org/wiki?curid=1253505", "title": "Kozákovice", "text": "Kozákovice\n\nKozákovice (, ) jsou obec (starostenství) v jižním Polsku ve Slezském vojvodství v okrese Těšín v gmině Holešov. Leží na území Těšínského Slezska ve Slezském podhůří na řekách Kozakůvce a Radoni. Ke dni 31. 3. 2014 zde žily 702 osoby, rozloha obce činí 3,94 km².\n\nStarostenství Kozákovice se skládá se dvou vesnic: menší (264 obyvatel v roce 2008) Dolní Kozákovice (\"Kozakowice Dolne\") na severu a větší (406 obyvatel v roce 2008) Horní Kozákovice (\"Kozakowice Górne\") na jihu. První zmínka o \"Goschegowitz\" pochází z listiny vratislavského biskupa Jindřicha I. z Vrbna z doby kolem roku 1305. Rozdělení na Dolní a Horní Kozákovice, zvané také „Malými“ a „Velkými“, pochází ze 17. století, přičemž současné hranice byly určeny až v roce 1900.\n\nV Horních Kozákovicích se narodil Andrzej Cinciała (1825–1898), etnograf, vydavatel a polský národní buditel na Těšínsku.\n\n"}
{"id": "1253509", "url": "https://cs.wikipedia.org/wiki?curid=1253509", "title": "Night Time, My Time", "text": "Night Time, My Time\n\nNight Time, My Time je první studiové album americké zpěvačky Sky Ferreiry. Vydáno bylo dne 29. října 2013 společností Capitol Records. Producenty alba byli Ariel Rechtshaid a Justin Raisen. V hitparádě Billboard 200 se umístilo na 45. příčce. Na obalu alba se nachází fotografie nahé Sky Ferreiry ve sprše. Fotografie byla pořízena v pařížském hotelu Amour a jejím autorem je argentinský režisér Gaspar Noé. Jde o reakci na radu vydavatelství, které zpěvačce doporučovalo, aby na obal dala svou konvenční fotografii. Vydavatelství přesto vydalo i upravenou verzi obalu určenou pro obchody typu iTunes Store, na níž byla odříznuta její původně viditelná bradavka. Sama zpěvačku prohlásila, že to pro ní byla „jen fotografie“ a původně ji nenapadlo, že tolik lidí urazí.\n\n"}
{"id": "1253512", "url": "https://cs.wikipedia.org/wiki?curid=1253512", "title": "Richard Grenville, 3. vévoda z Buckinghamu a Chandosu", "text": "Richard Grenville, 3. vévoda z Buckinghamu a Chandosu\n\nRichard Plantagenet Grenville, 3. vévoda z Buckinghamu a Chandosu (respektive Richard Plantagenet Temple-Nugent-Brydges-Chandos-Grenville) (\"Richard Plantagenet Temple-Nugent-Brydges-Chandos-Grenville, 3 Duke of Buckingham and Chandos, 6\" \"Earl Temple, 7 Viscount Cobham, 10 Lord Kinloss\") (10. září 1823 – 26. března 1889) byl britský státník z významného rodu Grenvillů, v britské historii poslední nositel titulu vévody z Buckinghamu. V několika funkcích byl členem vlády a nakonec guvernérem v Madrasu. Jeho úmrtím vymřel rod Grenvillů, vévodský titul zanikl, další šlechtické tituly přešly na několik spřízněných rodin.\n\nByl jediným synem 2. vévody z Buckinghamu a Chandosu a jako otcův dědic užíval v mládí titul markýze z Chandosu. Nedokončil studia v Oxfordu a krátce sloužil v armádě, v letech 1846–1857 byl poslancem Dolní sněmovny za Konzervativní stranu, patřil k osobním přátelům pozdějšího premiéra B. Disraeliho. V konzervativní vládě 14. hraběte z Derby byl krátce mladším lordem pokladu (1852). Ve volbách v roce 1857 nekandidoval, ale v roce 1859 se pokusil získat mandát za prestižní volební obvod oxfordské univerzity. Zde byl jeho protikandidátem významný liberální politik W. Gladstone, který jej porazil.\n\nV roce 1861 zdědil otcův majetek a tituly a jako 3. vévoda z Buckinghamu a Chandosu vstoupil do Sněmovny lordů. V další vládě 14. hraběte z Derby byl lordem-prezidentem Tajné rady (1866–1867) a státním sekretářem kolonií (1867-1868). Od roku 1868 do smrti byl lordem-místodržitelem v hrabství Buckinghamshire, kde zároveň zastával čestné důstojnické hodnosti v domobraně. Ve Sněmovně lordů předsedal také řadě komisí.\n\nPo dalším vítězství konzervativců byl jmenován guvernérem v Madrasu (1875–1880). V této funkci musel čelit důsledkům hladomoru v letech 1877-1878, v Anglii se mu ale podařilo získat finanční podporu ve výši půl miliónu liber. Dalším problémem bylo povstání domorodých kmenů v roce 1879 vyvolané nátlakovou finanční politikou ze strany britských úřadů. Po návratu do Británie byl vévoda z Buckinghamu nadále aktivní ve Sněmovně lordů, kromě toho se mu podařilo konsolidovat rodinné finance.\n\nJeho manželkou byla Caroline Harvey (1828–1874) z bohaté statkářské rodiny z Buckinghamshire a z jejich manželství se narodily tři dcery. Nejstarší dcera Mary (1852-1942), provdaná Morganová, byla dědičkou hlavního rodového sídla Stowe House a z rodové titulatury převzala titul baronky z Kinlossu.\n\n\nBECKETT, J. V.: The Rise and Fall of the Grenvilles: Dukes of Buckingham and Chandos 1710-1921; Manchester, 1994 ISBN 9780719037566\n"}
{"id": "1253513", "url": "https://cs.wikipedia.org/wiki?curid=1253513", "title": "Richard Grenville, 1. vévoda z Buckinghamu a Chandosu", "text": "Richard Grenville, 1. vévoda z Buckinghamu a Chandosu\n\nRichard Grenville, 1. vévoda z Buckinghamu a Chandosu (resp. \"Richard Temple-Nugent-Brydges-Chandos-Grenville\") (\"Richard\" \"Grenville, 1 Duke of Buckingham, 2 Marquess of Buckingham, 4 Earl Temple, 5 Viscount Cobham\") (20. března 1776 Londýn – 17. ledna 1839 Stowe House, Buckinghamshire, Anglie) byl britský politik z významného rodu Grenvillů. Dvakrát byl členem vlády a společenský vzestup rodu završil získáním titulu vévody (1822).\n\nNarodil se jako jediný syn 1. markýze z Buckinghamu a jeho manželky Mary Nugent (1756–1812). Studoval v Oxfordu a v letech 1797–1813 byl poslancem Dolní sněmovny za stranu whigů, zároveň začal zastávat čestné posty ve správě hrabství Buckingham. Krátce byl komisařem kontrolního úřadu Východoindické společnosti (1800–1801), ve vládě svého strýce Williama Wyndhama Grenville zastával funkci generálního intendanta armády a viceprezidenta úřadu pro obchod (1806–1807), zároveň byl od roku 1806 členem Tajné rady. Poté přešel se svými strýci do opozice a patřil k uskupení \"The Grenvilles\". V roce 1820 byl jmenován rytířem Podvazkového řádu a na důkaz usmíření konzervativní vlády s whigistickou opozicí obdržel v roce 1822 titul vévody z Buckinghamu a Chandosu. V roce 1830 byl ve Wellingtonově vládě krátce lordem nejvyšším hofmistrem, dále získal čestný doktorát v Cambridge a byl členem Královské společnosti starožitností.\n\nV roce 1796 se oženil s Anne Brydges (1776–1836), jedinou dcerou a dědičkou 3. vévody z Chandosu, sňatek byl oběma rodinami dohodnut již deset let předtím. Na základě sňatku pak Richard v roce 1799 přijal ke svým dosavadním příjmením i jména Brydges-Chandos. Součástí dědictví po rodu Brydgesů byl zámek \"Avington Park\" v hrabství Hampshire, který se stal jedním z hlavních rodových sídel. Grenvillové však nadále pobývali hlavně na zámku Stowe House v hrabství Buckinghamshire, kde také 1. vévoda z Buckinghamu a Chandosu v roce 1839 zemřel.\n\n\nStowe House\n"}
{"id": "1253514", "url": "https://cs.wikipedia.org/wiki?curid=1253514", "title": "Thomas Grenville", "text": "Thomas Grenville\n\nSir Thomas Grenville (31. prosince 1755 – 17. prosince 1846) byl britský politik a diplomat z významného rodu Grenvillů. Přes třicet let byl poslancem Dolní sněmovny, dvakrát byl ministrem. Mimo jiné proslul jako bibliofil a jeho početnou sbírku knih dnes spravuje Britská knihovna. Byl synem premiéra George Grenvilla (1712–1770) a starším bratrem premiéra Williama Wyndhama Grenvilla (1759–1834).\n\nByl druhorozeným synem premiéra George Grenvilla (1712–1770) a jeho manželky Elizabeth Wyndham (1719–1769). Studoval v Oxfordu a krátce sloužil v armádě, v roce 1779 byl poprvé zvolen do Dolní sněmovny, kde stejně jako další členové rodu zastupoval hrabství Buckinghamshire a patřil ke straně whigů. V roce 1782 byl jedním z hlavních britských vyjednavačů při sjednání mírové smlouvy se Spojenými státy (ukončení války amerických kolonií za nezávislost), později s hrabětem Spencerem vykonal diplomatickou cestu do Vídně (1794). V roce 1798 byl jmenován členem Tajné rady, téhož roku odmítl post státního sekretáře pro Irsko. V roce 1799 diplomaticky působil v Berlíně, kde pomáhal vyjednat koalici proti Francii.\n\nVe vládě svého mladšího bratra Williama Wyndhama Grenvilla získal funkci prezidenta kontrolního úřadu Východoindické společnosti (1806), poté byl prvním lordem admirality (1806-1807). Spolu s dalšími členy rodu pak přešel do opozice a patřil ke skupině \"The Grenvilles\". Na politické dění již neměl vliv a v roce 1818 opustil Dolní sněmovnu.\n\nOd mládí sbíral knihy a nakonec jeho sbírka dosáhla počtu přes 20 000 svazků. Sbírka zahrnuje rukopisy i vzácné tisky, například jednu kopii Gutenbergovy bible, kterou koupil v roce 1817 v Paříži za 6 000 franků. Od roku 1830 byl kurátorem Britského muzea a tomu také svou knihovnu odkázal. Dnes je součástí sbírek Britské knihovny a označuje se jako \"Grenville Library\".\n\n"}
{"id": "1253515", "url": "https://cs.wikipedia.org/wiki?curid=1253515", "title": "George Grenville, 1. markýz z Buckinghamu", "text": "George Grenville, 1. markýz z Buckinghamu\n\nGeorge Grenville, 1. markýz z Buckinghamu (respektive \"George Nugent-Temple-Grenville\") (\"George Grenville, 1 Marquess\" \"of Buckingham, 3 Earl Temple, 4 Viscount Cobham\") (17. června 1753 – 11. února 1813) byl britský státník z rodu Grenvillů, dvakrát byl místokrálem v Irsku. Jeho mladším bratrem byl premiér William Wyndham Grenville.\n\nNarodil se jako nejstarší syn premiéra Georga Grenvilla a jeho manželky Elizabeth Wyndham (1719–1769). Po studiích v Etonu se zapsal na oxfordskou univerzitu, studium ale nedokončil. V roce 1774 podnikl kavalírskou cestu po Itálii a habsburské monarchii, téhož roku byl zvolen do Dolní sněmovny (1774–1779). Po strýci zdědil v roce 1779 peerské tituly a vstoupil do Sněmovny lordů, zároveň přijal jméno \"Temple\"-\"Grenville\" (od roku 1784 užíval jméno \"Nugent-Temple-Grenville\"). V letech 1782-1783 místokrál v Irsku (ve svých 29 letech byl nejmladším místokrálem v novodobé historii). V této funkci dokázal prosadit určitou legislativní nezávislost Irska na londýnské vládě, stal se také prvním velmistrem nově založeného Řádu sv. Patrika.\n\nPo odvolání lorda Northa a Ch. J. Foxe byl jmenován ministrem vnitra a zahraničí, oba úřady ale zastával jen čtyři dny (v prosinci 1783). V roce 1784 povýšen na markýze z Buckinghamu, v roce 1786 obdržel Podvazkový řád a v letech 1787-1789 byl znovu místokrálem v Irsku. Ve věku 36 let ukončil politickou kariéru, částečně ze zdravotních důvodů, roli sehrály ale i osobní vlastnosti. I když byl politikem nepochybných schopností, jeho kariéře škodilo povýšené chování se sklony urážet okolí, k jeho osobě měl výhrady i král Jiří III. Až do smrti zastával již jen méně významný post lorda-místodržitele v hrabství Buckingham, v roce 1810 získal čestný doktorát v Oxfordu.\n\nJeho manželkou byla Mary Elizabeth Nugent (1756–1812), pro niž byl v roce 1800 obnoven titul baronky z Nugentu, zaniklý úmrtím jejího otce (1788). Dědicem titulu barona Nugenta byl mladší syn George Grenville (1789–1850), starší syn Richard (1776–1839) byl pokračovatelem linie markýzů a následně vévodů z Buckinghamu.\n\n"}
{"id": "1253516", "url": "https://cs.wikipedia.org/wiki?curid=1253516", "title": "Richard Grenville, 2. hrabě Temple", "text": "Richard Grenville, 2. hrabě Temple\n\nRichard Grenville, 2. hrabě Temple, 3. vikomt Cobham (\"Richard Temple-Grenville, 2 Earl Temple, 3 Viscount Cobham\") (26. září 1711 Wotton House, Buckinghamshire, Anglie – 12. září 1779 Londýn) byl britský státník z rodu Grenvillů. Ve dvou funkcích byl členem britské vlády, proslul především nákladnými úpravami rodového sídla Stowe House. Jeho mladším bratrem byl britský premiér Sir George Grenville.\n\nByl synem poslance Richarda Grenvilla (1678–1727) a jeho manželky Hester Temple (1690–1752), sestry a dědičky polního maršála 1. vikomta Cobhama. Studoval v Etonu a v letech 1729–1733 podnikl kavalírskou cestu po Francii, Itálii a Švýcarsku. Po návratu byl zvolen do Dolní sněmovny (1734), kde spolu s W. Pittem starším patřil k vnitrostranické opozici proti premiéru R. Walpolovi. V roce 1752 po matce zdědil titul hraběte z Temple a přešel do Sněmovny lordů, zároveň přijal jméno \"Temple-Grenville\".\n\nZlomem v jeho kariéře byl rok 1754, kdy se jeho sestra Hester (1720-1803) provdala za Williama Pitta. Spolu s ním pak v roce 1756 vstoupil do vlády vévody z Devonshire, v níž zastával úřad prvního lorda admirality, zároveň se stal členem Tajné rady. Z postu prvního lorda admirality byl odvolán po kritice námořních operací na počátku sedmileté války, na protest proti jeho odvolání odstoupil z funkce ministra vnitra jeho švagr W. Pitt, načež padla celá vláda. Hned v následujícím kabinetu vévody z Newcastle nicméně přijal úřad lorda strážce tajné pečeti (1757-1761). V letech 1758–1763 byl také lordem-místodržitelem v hrabství Buckinghamshire a v roce 1760 obdržel Podvazkový řád.\n\nI po odchodu z vlády patřil k předním osobnostem především z pozice člena Sněmovny lordů, spolu s Pittem ale odmítl účast ve vládě svého mladšího bratra (1763). Později se naopak s bratrem smířil a kritizoval poslední politické kroky W. Pitta. Po bratrově smrti odešel do ústraní (1770). Podle dobových svědectví byl schopnějším politikem než jeho mladší bratr, premiér George Grenville, v kariéře mu ale bránila pověst nevyzpytatelného intrikána.\n\nJeho manželkou byla Anne Chambers (1709-1777), která pocházela z rodiny značně zbohatlé v koloniích a do manželství přinesla věno ve výši 350 000 liber. Tyto finance umožnily Richardovi četné úpravy zámku Stowe House v hrabství Buckingham a přilehlého parku. Jeho původním majetkem byl zámek \"Wotton House\" (taktéž v Buckinghamshire), dědictví po otci. Jediná dcera Elizabeth zemřela v dětství, dědicem majetku a šlechtických titulů se stal synovec George (1753–1813).\n\nStowe House\n\n"}
{"id": "1253517", "url": "https://cs.wikipedia.org/wiki?curid=1253517", "title": "Grenvillové", "text": "Grenvillové\n\nGrenvillové byli starý anglický šlechtický rod. Z původně nevýznamné statkářské rodiny v hrabství Buckinghamshire se v 18. století stala významná politická dynastie, z níž pocházeli dva britští premiéři (George Grenville, William Wyndham Grenville). Díky společenskému vzestupu a spříznění se starobylými rody postoupili mezi nejvýznamnější britskou aristokracii, nakonec dosáhli i titulu vévody (1822). Vlastnili několik paláců v Londýně a honosná sídla na venkově, která dnes patří k předním turistickým atrakcím v Británii (Stowe House). Rod vymřel v roce 1889.\n\nVzestup rodu\n\nPodle některých zdrojů se historie rodu datuje až do doby Viléma Dobyvatele, s nímž údajně přišli z Francie. Prokazatelná historie začíná ale až v 16. století, kdy se jejich sídlem stal zámek \"Wotton House\" v hrabství Buckinghamshire. Poslanec Dolní sněmovny Richard Grenville (1678–1727) měl za manželku Hester Temple (1690–1752), sestru maršála vikomta Cobhama, která byla v roce 1749 povýšena na hraběnku z Temple. Jejich pět synů zastávalo vysoké úřady ve vládě, u dvora, koloniích a diplomacii, druhorozený George Grenville (1712–1770) byl britským premiérem. Významnou osobností veřejného života byla i jejich sestra Hester Grenville, hraběnka z Chathamu (1720–1803), manželka premiéra W. Pitta staršího. Podobně to bylo i v následující generaci, kdy opět několik Grenvillů dosáhlo vysokých funkcích v různých sférách a William Wyndham Grenville (1759–1834) byl taktéž britským předsedou vlády. Jeho starší bratr George (1753–1813), irský místokrál, byl povýšen na markýze z Buckinghamu (1784).\n\nV letech 1806-1807 ovládli britský kabinet, kdy ve vládě zasedli tři Grenvillové a devět jejich příbuzných. I když bylo personální složení této vlády ovlivněno příbuzenskými vztahy, zároveň šlo o nadané politiky a kabinet je dodnes označován výrazem \"Vláda všech talentů\" (\"Ministry of All the Talents\"). Naopak po roce 1807 přešli Grenvillové do opozice proti následujícím toryovským vládám a se svými přívrženci vytvořili vlivnou politickou skupinu \"The Grenville Whigs\". Ke smíření se stranou toryů došlo až v roce 1822, kdy tehdejší premiér lord Liverpool zajistil Grenvillům vévodský titul. Titulem vévodů z Buckinghamu a Chandosu byl završen hierarchický vzestup Grenvillů. Souběžně s dědictvím po různých rodech se rozšiřovalo i jméno Grenvillů. Od roku 1752 užívali příjmení Temple-Grenville, od roku 1788 Temple-Nugent-Grenville. Složité rodové příjmení se nakonec v roce 1799 na základě dědictví po rodu Brydges ustálilo v podobě \"Temple-Nugent-Brydges-Chandos-Grenville.\"\n\nFinanční úpadek a vymření rodu\n\nJeště v 19. století patřili Grenvillové k politické elitě Velké Británie, jejich prestiž ale utrpěla v polovině 19. století, kdy vyvrcholilo rodové zadlužení. Nákladný společenský život, údržba četných rodových sídel, nákupy dalších pozemků na dluh i bohatá charitativní činnost skončily tím, že v roce 1847 byly dluhy 2. vévody z Buckinghamu a Chandosu vyčísleny na půldruhého miliónu liber (přepočteno na dnešní hodnotu přibližně 200 miliónů eur). Vévoda z Buckinghamu před věřiteli uprchl do Evropy a v roce 1848 došlo k rozsáhlému prodeji jeho majetku v dražbě. Prodány byly statky o rozloze 15 000 hektarů v pěti hrabstvích, ztraceno bylo i jedno z hlavních rodových sídel \"Avington Park\". Vydražena byla i část hodnotných uměleckých sbírek (některá umělecká díla jsou dnes v muzeích v USA), ze sklepů zámku Stowe House bylo prodáno například i 21 000 lahví vína.\n\nPosledním členem rodu byl 3. vévoda z Buckinghamu a Chandosu, který zemřel 24. března 1889 v rodovém paláci \"Chandos House\" v Londýně. Jeho úmrtím zanikly tituly vévody z Buckinghamu a markýze z Chandosu, další tituly přešly na příbuzenstvo. Vikomtem z Cobhamu se stal jeho bratranec Charles Lyttleton (1842–1922), synovec William Stephen Gore-Langton (1847–1902) zdědil titul hraběte Temple, zároveň přijal i příjmení Temple. Ze tří dcer posledního vévody z Buckinghamu jenom nejstarší Mary Elizabeth (1852–1944) převzala část rodové titulatury, stala se 11. baronkou z Kinlossu a zdědila také hlavní rodové sídlo Stowe House.\n\nStowe House\n\nNejvýznamnější památkou spojenou s rodem Grenville je zámek Stowe House v hrabství Buckinghamshire. Původní zámek nechal postavit v 17. století Sir Richard Temple, novou podobu mu pak dal polní maršál Richard Temple, 1. vikomt Cobham (1679–1749), který angažoval slavného architekta Johna Vanbrugha. Po smrti vikomta Cobhama přešel Stowe House do majetku jeho synovce Richarda Grenvilla, který pokračoval v dalších úpravách. V širokém okolí zámku vznikl během 18. století rozsáhlý park doplněný řadou drobných staveb, altánů, soch a vodních prvků, dodnes je označován za průkopníka tzv. anglického parku a patří k největším svého druhu v celoevropském měřítku. Po smrti 3. vévody z Buckinghamu a Chandosu zdědila zámek jeho dcera Mary Morgan-Grenville (1852–1944). Ta se kvůli nákladné údržbě snažila zámek prodat, ale za požadovanou cenu 200 000 liber nenašla kupce. V majetku její rodiny zůstal opuštěný zámek až do roku 1921, kdy se jej nakonec podařilo prodat za pouhých 50 000 liber. Dodnes je zde umístěna škola, jako památka první kategorie byl ve správě National Trust, nyní jej vlastní organizace Stowe House Preservation Trust, která na rekonstrukce a opravy vynakládá částky v řádech miliónů liber.\n\nWotton House\n\nPrvním významnějším sídlem rodu byl zámek \"Wotton House\" v Buckinghamshire, který nechal po roce 1704 postavit Richard Grenville (1646–1719). Grenvillové zde nesídlili dlouho, protože již krátce nato získali dědictvím další honosnější zámky a Wotton House již koncem 18. století značně zchátral. V roce 1820 vyhořel a tehdejší majitel 1. vévoda z Buckinghamu a Chandosu přistoupil k jeho přestavbě, jejíž výsledkem byl dům v menších rozměrech. Po vymření Grenvillů (1889) zámek často střídal majitele, po druhé světové válce zde byla chlapecká internátní škola, jeden čas se uvažovalo i o demolici zámku. Nyní je soukromým majetkem a částečně zrekonstruován, příležitostně bývá otevřen pro veřejnost. Součástí komplexu budov Wotton House jsou mimo jiné bývalé stáje, nyní označované jako \"South Pavilion\". Tento dům koupil v roce 2008 za 4 milióny liber britský premiér Tony Blair.\n\nDalší rodová sídla\n\nV roce 1789 získali Grenvillové majetek vymřelého rodu vévodů z Chandosu zahrnující mimo jiné zámek \"Avington Park\" v Hampshire a londýnský palác \"Chandos House\". Zámek Avington Park se stal jedním z hlavních rodových sídel, zatímco palác Chandos House byl často pronajímán, po roce 1815 zde dlouhodobě sídlilo rakouské velvyslanectví. Zámek Avington Park padl za oběť obrovského zadlužení rodu a v roce 1848 byl prodán rodu Shelley.\n\nV hrabství Buckinghamshire se nachází také venkovské sídlo \"Dropmore Park\", které nechal v 90. letech 18. století postavit William Wyndham Grenville, pozdější premiér. Po jeho smrti (1834) zámek ještě mnohokrát změnil majitele, i dnes je soukromým majetkem a pro veřejnost je uzavřen, několikrát jeho exteriéry ale využili filmaři.\n\n\n\n\n\n\n\n\n\n\n\nStowe House\n\nBECKET, J. V.: The Rise and Fall of the Grenvilles: Dukes of Buckingham and Chandos 1710-1921; Manchester, 1994 ISBN 9780719037566\n"}
{"id": "1253526", "url": "https://cs.wikipedia.org/wiki?curid=1253526", "title": "Mpande", "text": "Mpande\n\nMpande (1798–1872) byl vládce Zulů mezi lety 1840 až 1872, což ho učinilo nejdéle vládnoucím panovníkem Zulského království. Byl to nevlastní bratr Sigujana, Shaka a Dinganea, kteří byli všichni také krály Zulů. Sám Mpande se dostal k moci po svržení svého bratra Dinganea v roce 1840.\n\nI když jeho panování bylo dlouhé, v druhé části jeho vlády byl králem jen \"de iure\". Jeho syn Cetshwayo ho nahradil \"de facto\" už v roce 1856. \n\nMpande se narodil v Babanangu v Zululandu jako syn Senzangakhona kaJamaa (1762-1816) a jeho deváté ženy Songiy kaNgotsha Hlabisy. Byl považován za slabého ve srovnání s jeho současníky. Mpande očividně nejevil zájem o politiku Zulů.\n\nKdyž Dingane utrpěl drtivou porážku v Bitvě u Krvavé řeky v prosinci roku 1838, jeho porážka s Búry vedla k nepokojům, které se Dingane pokusil zastavit tím, že odstranil potenciální nástupce jako např. Mpandeho. V září 1839 se vzepřel svému bratrovi, který požadoval jeho podporu ve válce proti Swaziům. Ze strachu, že by byl zabit, kvůli podpoře Dinganea, Mpande vedl tisíce Zulů do Búrské republiky Natalia. Búrové v čele Andriesem Pretoriusem a Gertem Rudolphem se rozhodli podpořit Mpandeho, doufajíce se, že získají ústupky, pokud by vyhnali Dinganeho. V lednu 1840 armáda vedená Nongalazem porazila Dinganeho v Bitvě u Maqongqa. Poté byl Mpande prohlášen králem.\n\nV roce 1843 Mpande nařídil smrt jeho bratra Gqugqu, který byl nařčen ze spiknutí s cílem zabít krále. \n\nV 50. letech 19. století, Mpande začal zpočátku útočit na oblasti v okolí království Zulů. Tyto kroky vyústily v invazi do Svazijska v roce 1852. Swaziové byli pod vazalstvím se Zululandem, ale fakticky byli nezávislí pod králem Mswatim II. Podle historika Filipa Bonnera, Mpande chtěl Svazijsko pod jeho kontrolou, protože se obával expanze Búrů z Natalu.\n\nMpandeho vláda bývá hodnocena jako velmi pasivní, ačkoliv měl pozitivní pověst mezi křesťanskými misionáři. Dovolil Johnu Colensovi kodifikovat gramatiku v jazyce Zulu a vyrábět překlady Bible v jazyce Zulů.\n\nV románu \"Child of Storm\" (česky \"Dcera bouře\", autor Henry Rider Haggard, 1913) je také vyobrazen jako velmi pasivní vládce.\n\n"}
{"id": "1253534", "url": "https://cs.wikipedia.org/wiki?curid=1253534", "title": "Ariel Rechtshaid", "text": "Ariel Rechtshaid\n\nAriel Rechtshaid (* 23. března 1979 Los Angeles) je americký hudební producent. Narodil se do rodiny izraelských přistěhovalců. Byl členem skupin The Hippos a později Foreign Born. Následně se věnoval převážně produkci alb jiných interpretů, mezi něž patří například Sky Ferreira, Brandon Flowers, Vampire Weekend, Cass McCombs a Solange Knowles.\n\n"}
{"id": "1253535", "url": "https://cs.wikipedia.org/wiki?curid=1253535", "title": "Kristus pokoušen ďáblem (Lucas van Leyden)", "text": "Kristus pokoušen ďáblem (Lucas van Leyden)\n\nMědiryt Kristus pokoušen ďáblem (1518) patří ke grafickým listům Lucase van Leyden z jeho vrcholného období. Sbírka grafiky a kresby Národní galerie v Praze vlastní velmi kvalitní raný otisk z původní neopotřebené desky.\n\nMědiryt, I. stav, velikost 173 x 133 mm. Značeno vlevo monogramem L a dole letopočtem 1518. Získáno převodem z Národního muzea v Praze roku 1949. Inv. č. R84923.\n\nDílo patří do vrcholného období tvorby Lucase van Leyden po roce 1510. Používal velmi jemnou techniku, při níž byly tenké linie ryty jen mělce a zachovaly se pouze na otiscích z čerstvě vyryté desky. Pomocí paralelních a křížených linií dokázal vystihnout celou škálu od bílé, přes různé stupně šedé až po černou. Kvalitní rané otisky si zachovaly jasné kontrasty mezi světly a stíny a plně plasticky modelované objemy. Na pozdějších otiscích z opotřebované desky, která byla poničena šrámy a vrypy, už tyto jemné detaily schází a jsou zachovány pouze hlavní obrysové linie. Přesto i takové listy byly sběratelsky cenné.\n\nPříběh pochází z evangelia sv. Matouše (Mt 4), kde je popsána první scéna s proměňováním chlebů na poušti. Ježíš se čtyřicet dní postil, když k němu přistoupil Ďábel jako pokušitel. Má lidskou podobu a oděv, ale prozrazuje ho dračí pařát místo nohy a cíp kapuce zakončený hlavou hada. Ten odkazuje na hada, který svedl Evu v ráji k prvnímu hříchu. Podává Ježíšovi kámen a žádá ho, aby kámen proměnil v chléb a prokázal tak svůj božský původ. Ježíšovo odmítavé gesto je odkazem na větu evangelia: ‚Nejenom chlebem bude člověk živ, ale každým slovem, které vychází z Božích úst‘“. \n\nV pozadí jsou zachyceny i další scény pokoušení. Ve druhé Ďábel na vrcholu jeruzalémského chrámu přemlouval Krista: „Jsi-li Syn Boží, vrhni se dolů; vždyť je psáno: ‚Svým andělům dá příkaz a na ruce tě vezmou, abys nenarazil nohou na kámen‘!“ ale ten odpověděl. „Nebudeš pokoušet Hospodina, Boha svého!“. (Mt 6-7) Ve třetí Ďábel vzal Krista na vysokou horu, ukázal mu všechna království světa i jejich slávu a řekl mu: „Toto všechno ti dám, padneš-li přede mnou a budeš se mi klanět.“ Kristus odpověděl: „Jdi z cesty, satane; neboť je psáno: ‚Hospodinu, Bohu svému, se budeš klanět a jeho jediného uctívat.“ (Mt 8-11)\n\nV umění bylo Pokoušení Krista námětem např. k dílům Duccia di Buoninsegna (1308–1311), Sandra Botticelliho \"Prove di Cristo\" (1481–1482), Juana de Flandes (1500–1504).\n"}
{"id": "1253546", "url": "https://cs.wikipedia.org/wiki?curid=1253546", "title": "Vilémovice (Polsko)", "text": "Vilémovice (Polsko)\n\nVilémovice nebo Vilamovice () je vesnice v jižním Polsku ve Slezském vojvodství v okrese Těšín v gmině Skočov. Leží na území Těšínského Slezska na svazích Vilémovické hůrky (\"Górka Wilamowicka\", 388 m n. m.), zhruba dva kilometry na západ od centra Skočova. Ke dni 25. 3. 2016 zde žilo 543 obyvatel, rozloha obce činí 2,78 km².\n\nObec se skládá se dvou částí: vlastních Vilémovic a ležících přímo u hranic se Skočovem a na zástavbu města navazujících Jankovic (Jankowice). Přes Jankovice vede okresní silnice Skočov – Těšín, a také se tam nachází skočovský židovský hřbitov.\n\nPrvní zmínka o Vilémovicích pochází z roku 1331. V roce 1559 těšínský kníže Václav III. Adam prodal vesnici Janovi Skočovskému z Kojkovic. Dalšími jejími majiteli, než se roku 1803 dostala zpátky do rukou Těšínské komory, byli Gurečtí z Kornic, Larischové a Radočtí z Radocze. Místní památkou je renesanční zámek postavený původně Janem Skočovským mezi lety 1565 až 1566. Roku 1920 byly Vilémovice spolu s celým východním Těšínskem rozhodnutím Konference velvyslanců připojeny k Polsku.\n\n"}
{"id": "1253547", "url": "https://cs.wikipedia.org/wiki?curid=1253547", "title": "Dobrá kočka která nemlsá (Václav Hollar)", "text": "Dobrá kočka která nemlsá (Václav Hollar)\n\nLept s názvem Dobrá kočka která nemlsá (\"Dobrá kočzka, která nemlsá / Dass ist eine gutte Klatz, die nicht nascht\") vytvořil Václav Hollar roku 1646. Vznik souvisel s kolekcí leptů rukávníků, se kterými je Dobrá kočka spojena jemným provedením kožešiny. Hollar vytvořil tři „kočičí hlavy“. V hollarovských katalozích je Dobrá kočka označován jako Střední hlava kočky (P2109), ze stejného roku pochází i Malá hlava kočky (P2108), podstatně novější je Velká hlava kočky (P2110, s popisem „Le vray portrait du chat du grand Duc de Moscouie“), která pochází až z roku 1663.\n\nGrafický list s vyobrazením hlavy kočky a pořekadlem v českém a německém jazyce, který Václav Hollar vytvořil nejprve ve dvou menších variantách během svého pobytu v Antverpách roku 1646, patří mezi jeho nejznámější a také ikonograficky nejzáhadnější díla. \n\nHollar ve stejné době kreslil předlohy k leptům žen oblečených v kožešinách a celkem osm zátiší s kožešinovými doplňky (Rukávníky a doplňky, 1640-1647). Jeho technika, při které užíval různých druhů rýtek a jehel a opakovaného leptání desky, byla v rámci dobového grafického umění výjimečná. Díky nesmírné pečlivosti a jemnosti valérů při znázornění stínů a světel ho tyto listy proslavily již v době jeho života.\n\nPřipojený dvojjazyčný nápis „Dobrá kočzka, která nemlſá/ Dass ist eine gutte Klatz, die nicht naſcht“ budí zdání, že se jedná o české lidové rčení, ale tento text je znám pouze z Hollarova leptu. Pořekadlo se může vztahovat k německé oblasti, odkud pocházela rytcova matka Margareta či jej mohl Hollar zachytit během svých cest po Německu. Pokud se přece jen úsloví vztahuje k českému prostředí, mohlo by se interpretovat slovy \"Dobře slouží ten, kdo slouží poctivě.\"\n\nPředlohou velké varianty z roku 1663 byla kresba podle živého modelu – kočky moskevského velkoknížete, která se zachovala a oproti leptu je zrcadlově obrácená. Tento lept je označen francouzským nápisem „Le vray portrait du chat du grand Duc de Moscouie“. Autor ojediněle ztvárnil barvu, hustotu a směr zvířecí srsti i kresbu kočičích očí.\n\nRichard Pennington vedle hlavního tisku Dobré kočky (P2109) shledal ještě tři kopie. Jedna kopie obsahuje pouze hlavu bez jakýchkoliv popisů (a), druhá je v popisech zcela totožná s P2109, pouze s odchylkou v českém popisu (b), konečné třetí kopie obsahuje místo českého popisu anglické „It is a good Catt, That Steales not“ (c).\n\nLept 196 x 144 mm, do uměleckých sbírek Památníku národního písemnictví získán z fondu J. Krecara, Inv. č. KG 840/60 – 804.\n\n\n"}
{"id": "1253549", "url": "https://cs.wikipedia.org/wiki?curid=1253549", "title": "Kyselov", "text": "Kyselov\n\nKyselov (, ) je vesnice v jižním Polsku ve Slezském vojvodství v okrese Těšín v gmině Holešov. Leží na území Těšínského Slezska v kopcovité krajině Slezského podhůří. Ke dni 31. 3. 2014 zde žilo 698 obyvatel, rozloha obce činí 3,37 km².\n\nPrvní zmínka o Kyselově pochází z roku 1434. Od té doby až do roku 1793 a prodeje Těšínské komoře Karlem Václavem Celestou se jednalo o šlechtickou vesnici, která vystřídala řadu majitelů, mj. od roku 1704 Celesty z Celestinu. V roce 1920 byla spolu s celým východním Těšínskem rozhodnutím Konference velvyslanců připojena k Polsku.\n\nMístní zajímavosti jsou dva kostely a hřbitovy – katolický a evangelický – přímo vedle sebe. Hřbitovy byly založeny společným úsilím katolické a protestantské komunity v roce 1909. O pět let později vznikla evangelická kaple. O něco větší katolický kostel Nanebevzetí Panny Marie byl dokončen roku 1934, stojí však na místě dřevěného ze 17. století, který vyhořel v roce 1907.\n\nPřes Kyselov vede okresní silnice spojující Skočov s Holešovem.\n\n"}
{"id": "1253551", "url": "https://cs.wikipedia.org/wiki?curid=1253551", "title": "Reževići", "text": "Reževići\n\nReževići (v srbské cyrilici Режевићи) jsou vesnice na černohorském pobřeží Jaderského moře, mezi městy Budva a Petrovac. Původně malá vesnice, která se nachází na jižním svahu pohoří, dnes slouží převážně jako turistické letovisko. V samotných Reževićích potom žije cca 45 stálých obyvatel. Administrativně spadají pod opštinu Budva.\n\nVe vesnici se nachází středověký klášter z 13. století. Dožil zde také jugoslávský partyzán Svetozar Vukmanović. Severně od vesnice prochází hlavní silnice, která spojuje všechna města na černohorském pobřeží.\n\nJižně od vesnice se nachází oblázková pláž \"Perazića do\" o délce 200 m.\n"}
{"id": "1253554", "url": "https://cs.wikipedia.org/wiki?curid=1253554", "title": "Korsické království (1736)", "text": "Korsické království (1736)\n\nKorsické království (italsky \"Regno di Corsica\") byl krátkodobý státní útvar na ostrově Korsice. Byl vytvořen po korunovaci ostrovany německého dobrodruha Theodora Freiherra von Stephan Neuhoffa králem Korsiky.\n\nV Janově se Neuhoff seznámil s některými korsickými povstalci a uprchlíky a přesvědčil je, že by je mohl osvobodit od janovské tyranie, pokud ho korunují králem ostrova. Ještě v listopadu téhož roku Neuhoff ostrov opustil.\n\nV roce 1738 byla Korsika dobyta zpět Janovany.\n\nJediným králem tohoto království byl Theodor I. Korsický.\n\n\n\n"}
{"id": "1253555", "url": "https://cs.wikipedia.org/wiki?curid=1253555", "title": "Hodišov", "text": "Hodišov\n\nHodišov (, ) je vesnice v jižním Polsku ve Slezském vojvodství v okrese Těšín v gmině Holešov. Leží na území Těšínského Slezska v kopcovité krajině Slezského podhůří. Ke dni 31. 3. 2014 zde žily 604 osoby, rozloha obce činí 5,60 km².\n\nKe katastru Hodišova patří celá hora Chełm (464 m n. m.), izolovaná vyvýšenina Slezského podhůří, kterou probíhá rozvodí Odry a Visly. Od 17. století je tento kopec těžištěm vápence. Mezi lety 1934 až 1951 působila na vrcholu Chełmu škola bezmotorového létání. Dnes se na něm nachází penzion \"Markis\" navazující na letecké tradice organizováním paraglidingových kurzů. Vrchol Chełmu je skvělým vyhlídkovým místem, neboť se osamoceně tyčí 150 metrů nad okolní krajinou. Je odsud vidět mj. Ostrava, a za dobrého počasí i Jeseníky.\n\nCentrum Hodišova se nachází na severozápadních svazích Chełmu. Jedná se o ryze zemědělskou vesnici se značným počtem větších statků. Severní a východní hranici obce tvoří řeky Kyselůvka a Radoň. Místní pamárkou je evangelický kostel z roku 1927.\n\nPřes Hodišov vede okresní silnice spojující Skočov z Holešovem, a také železniční trať Katovice – Visla, ovšem bez vlakové zastávky.\n\n"}
{"id": "1253558", "url": "https://cs.wikipedia.org/wiki?curid=1253558", "title": "Lodewijk Aerts", "text": "Lodewijk Aerts\n\nMons. Lodewijk Aerts (* 2. října 1959, Geraardsbergen) je belgický římskokatolický kněz a biskup diecéze Bruggy.\n\nNarodil se 2. října 1959 v Geraardsbergenu. Roku 1977 vstoupil do kněžského semináře v Gentu. Studoval filosofii v Lovani a poté teologii v Gentu. Na kněze byl vysvěcen 7. července 1984. Na Katholieke Universiteit Leuven získal bakalářský titul z filosofie a na Papežské Gregoriánské univerzitě doktorát z dogmatické teologie. V letech 1988-1992 byl profesorem filosofie v semináři v Gentu. Poté profesorem dogmatické teologie a spirituálem semináře, biskupským vikářem pro pastoraci mladých, biskupským vikářem pro povolání, vzdělávání a odbornou přípravu. Roku 2002 se stal kanovníkem katedrály v Gentu a roku 2016 děkanem.\n\nDne 5. října 2016 jej papež František ustanovil diecézním biskupem v Gentu. Biskupské svěcení přijal 4. prosince 2016 z rukou kardinála Jozefa De Kesela a spolusvětitelé byli biskup Arthur Luysterman a biskup Lucas Van Looy.\n\n"}
{"id": "1253559", "url": "https://cs.wikipedia.org/wiki?curid=1253559", "title": "Johan Jozef Bonny", "text": "Johan Jozef Bonny\n\nMons. Johan Jozef Bonny (* 10. července 1955, Oostende) je belgický římskokatolický kněz a biskup diecéze Antverpy.\n\nNarodil se 10. července 1955 v Oostende. Vstoupil do Kněžského semináře v Bruggách. Filosofická studia si dodělal na Katolické univerzitě v Lovani a teologická ve Vyšším semináři v Bruggách. Na Papežské Gregoriánské univerzitě získal licenciát z teologie a roku 1990 doktorát. Na kněze byl vysvěcen 20. července 1980 biskupem Emielem-Jozefem De Smedt. Působil jako profesor ve Vyšším semináři v Bruggách, ředitel stejného semináře a spirituál. Roku 1997 se stal oficiálem Papežské rady pro jednotu křesťanů a rektorem Papežské belgické koleje v Římě.\n\nDne 28. října 2008 jej papež Benedikt XVI. ustanovil diecézním biskupem v Antverpách. Biskupské svěcení přijal 4. ledna 2009 z rukou kardinála Godfrieda Danneelsa a spolusvětitelé byli kardinál Walter Kasper, biskup Paul Van den Berghe, biskup Roger Joseph Vangheluwe a biskup André-Joseph Léonard.\n\nDne 26. ledna 2016 se stal vice-předsedou Belgické biskupské konference.\n\n"}
{"id": "1253563", "url": "https://cs.wikipedia.org/wiki?curid=1253563", "title": "Claude Mellan", "text": "Claude Mellan\n\nClaude Mellan (23. května 1598, Abbeville – 9. září 1688, Paříž) byl francouzský kreslíř, rytec a malíř. Za jeho mistrovské dílo je považována rytina s tváří Krista na Veroničině roušce z roku 1649.\nOtec Claude Mellana, který byl mědikovcem v Abbeville, dbal o jeho dobré vzdělání. Když Claude projevil kreslířský talent, poslal ho studovat do Paříže. Odtud v 16 letech odešel do Říma, kam ho papeži Urbanovi VIII. doporučil astronom Nicolas-Claude Fabri de Peiresc. V Římě krátce studoval u Francesca Villameny a poté kreslení u Simona Voueta. Vytvořil množství rytin podle děl Berniniho a Vouetových obrazů a stal se kreslířem portrétů. \n\nRoku 1630 ho požádal ředitel Galleria Giustiniana Joachim von Sandrar, aby dělal grafické kopie sbírky starožitností, kterou shromáždil markýz Vincenzo Giustiniani.\n\nRoku 1636 se Mellan vrátil do Francie a usadil se v Aix-en-Provence. V době, kdy pobýval na jihu Francie u astronoma Nicolase-Claude Fabri de Peiresca, zhotovil první mapu měsíce ve třech jeho fázích během společného pozorování z vrcholu hory Sainte-Victoire. Mapa je uložena v Abbeville, Musée Boucher de Perthes a jako spolupracovník je uveden astronom Pierre Gassendi.\n\nNásledujícího roku se Mellan přestěhoval do Paříže a oženil se, ale manželství zůstalo bezdětné. Byl jmenován dvorním malířem a rytcem francouzského krále a ubytován v Louvru. Stal se žádaným portrétistou. Své kresby podle živého modelu později převáděl do rytin. O jeho služby také stál anglický král Charles II. Zemřel roku 1688 ve věku 90 let.\nClaude Mellan v Římě zprvu pracoval klasickou metodou rytí. Stínování vytvářel paralelním a síťovým šrafováním. Později si ale osvojil metodu, kde stejného efektu dosahoval různou šířkou jediné ryté čáry. Dosáhl tím měkčího a čistšího účinku, ale pouze u grafických listů s jedinou figurou nebo menším objektem. Metoda nebyla vhodná pro vícefigurové kompozice, kde se efekt zeslabil a grafické listy působily plošně a nehotově. \n\nRoberto Longhi uvádí, že grafické listy Claude Mellana zachycují figury v ostrém světle a jsou tak protějškem k obrazům barokních následovníků Carravaggia. Mellanova Kající se sv.Marie Magdalena byla zřejmě inspirována obrazem Orazio Gentileschiho. \n\nClaude Mellan vytvořil celkem asi 400 rytin a kolem sta portrétů kreslených pastelem a křídou. Řada jeho obrazů je nezvěstná a zachovaly se pouze jejich předlohy nebo grafické reprodukce, které zhotovil sám autor. \n\n"}
{"id": "1253566", "url": "https://cs.wikipedia.org/wiki?curid=1253566", "title": "Germinal (román)", "text": "Germinal (román)\n\nGerminal (1885) je třináctý román francouzského spisovatele Émila Zoly z jeho knižního cyklu \"Rougon-Macquartové\". \n\nOdehrává se v 60. letech 19. století a popisuje boj francouzských horníků za lepší životní podmínky. Název knihy odkazuje na vzestup socialistického a anarchistického hnutí: germinal byl ve francouzském revolučním kalendáři prvním jarním měsícem (z výrazu \"germination\", který znamená „klíčení“, „rašení“).\n\nVětšinou odborníků je považován za jeho pravděpodobně nejlepší dílo. Podle Havelocka Ellise „se zdá, že se jedná o jedinou knihu, která Zolu nakonec přežije“.\n\nZola ho psal mezi dubnem 1884 až lednem 1885, nejdříve byl publikován jako tzv. románový fejeton v časopisech \"Gil Blas\" (listopad 1884 – únor 1885) a \"La Vie populaire\" (duben – červenec 1885), knižně vyšel roku 1885. Podle profesorky literatury Idy-Marie Frandonové se Zola při psaní díla inspiroval románem \"Sans Famille\" od Hectora Malota a znalosti z oblasti hospodářství čerpal z díla \"La Science Économique\" od ekonoma Yvese Guyota. Zcela určitě využíval také informace o hornictví z knihy francouzského inženýra Louise Simonina \"La vie souterraine\".\n\nJedná se o sociálně-kritické dílo, v němž Zola dal najevo, že plně chápe zoufalou situací svých hrdinů – horníků. To vnímali i samotní horníci, a když pak spisovatel zemřel, tak někteří navštívili jeho pohřeb a skandovali tam název tohoto jeho románu. Pomocí živočišných metafor v něm Zola mistrně vykresluje kontrast mezi drsným životem dělníků, který je plný beznaděje a bezstarostností vyšších společenských tříd.\nNa rozdíl od jeho ostatních románů je úvodní část Germinalu klidná, bez dějových zvratů, ke gradaci dochází až zhruba ve čtvrtině děje. Kniha se z pohledu hlavních hrdinů vyznačuje temnou atmosférou, jen její závěr je poměrně optimistický.\n\nFrancie, 60. léta 19. století. Mladý strojník Étienne (Štěpán) Lantier přišel o práci, a tak chodí po kraji a hledá jinou. Nalezne ji v uhelném dolu u města Montsou. Pracuje zde v partě horníka Maheua, u jehož početné rodiny začne časem bydlet. Práce v dole je velice těžká, riskantní a špatně placená. Maheuovým stačí výdělek sotva na jídlo a to mají ještě dluhy. Naproti tomu vlastníci a vedoucí pracovníci velké důlní společnosti si žijí v přepychu a na horníky se někdy dívají přezíravě. Štěpán se časem s Maheuem spřátelí a zalíbí se mu také jeho dcera Kateřina. Než s ní ale stačí navázat bližší vztah, podlehne Kateřina naléhání hrubiánského horníka Chavala. S bídnou situací horníků se Štěpán nedokáže smířit a zajímá se o socialistické a anarchistické myšlenky. Postupně se radikalizuje. O svých myšlenkách také debatuje s ostatními horníky, na které začne mít velký vliv a přesvědčí je, aby založili podpůrnou pokladnu pro případ stávky. \n\nKdyž během hospodářské krize sníží důlní společnost mzdy, je to už pro horníky neúnosné a vypukne stávka. Štěpán se stane hornickým vůdcem. Časem začnou horníci hladovět, ale ani jedna ze stran nechce ustoupit. Vyhladovělí a frustrovaní horníci se rozhodnou zabránit v práci dělníkům, kteří se stávky neúčastní a uchýlí se k násilí. Začnou ničit doly a mlátit horníky, kteří nestávkují. Kamením napadnou i zástupce důlní společnosti. Je povolána armáda. Maheuovým zemře hlady jedno jejich dítě, ale stávka stále pokračuje. Nakonec dojde ke srážce mezi horníky a vojáky, jež chrání důl a dělníky, co se stávky neúčastní. Několik horníků je při tom zastřeleno, jedním z nich je i Maheu. Stávka poté skončí, do práce se vrátí i Štěpán. Důl je ale ve špatném stavu a navíc ho tajně poničí Štěpánův přítel, anarchistický strojník Suvarin. Roubení dolu se zhroutí a jeho chodby jsou zaplaveny. V jedné z nich uvízne Štěpán s Kateřinou, která se předtím rozešla s násilnickým a majetnickým Chavalem. I ten ale s nimi v chodbě zůstane. Když začne Kateřinu obtěžovat, Štěpán ho zabije. Než se k nim po více než devíti dnech prokopají záchranné čety horníků, Kateřina zemře. Poté, co se Štěpán zotaví, vydá se do Paříže, aby mohl pracovat pro dělnické hnutí.\nKniha se dočkala několika filmových a jedné televizní adaptace, naposledy byla zfilmována v režii Clauda Berriho roku 1993. Určitý počet snímků se také pravděpodobně od 30. let 20. století románem pouze inspiroval. Následující seznam obsahuje pouze klasické adaptace románu:\n\n\nPodle hrdiny románu si zvolil původní pseudonym \"Maheu\" český spisovatel Jiří Mahen. Pseudonym \"Mahen\" údajně vzniknul sazečovým omylem, Jiří Mahen si ho však ponechal.\n"}
{"id": "1253571", "url": "https://cs.wikipedia.org/wiki?curid=1253571", "title": "Seznam medailistů na mistrovství Československa a Česka mužů a žen v běhu na 400 m", "text": "Seznam medailistů na mistrovství Československa a Česka mužů a žen v běhu na 400 m\n"}
{"id": "1253573", "url": "https://cs.wikipedia.org/wiki?curid=1253573", "title": "Světový pohár v běhu na lyžích 2016/2017", "text": "Světový pohár v běhu na lyžích 2016/2017\n\nSvětový pohár v běhu na lyžích 2016/17 byl seriálem závodů v běhu na lyžích během zimní sezóny. Organizovala jej Mezinárodní lyžařská federace (FIS). Bylo odjeto celkem 32 závodů (28 individuálních, 4 týmové). Celkovými vítězi se stali Norové Martin Johnsrud Sundby (třetí triumf) a Heidi Wengová (první vítězství).\n\nTabulka ukazuje bodování jednotlivých závodů v sezóně 2016/17. Sprint dvojic a štafeta se započítávají do Poháru národů, nikoliv však do individuálního hodnocení jednotlivých závodníků. Bonusové body mohou být udělovány v závodech s hromadným startem za umístění na předem určených metách v průběhu závodu.\n\nZávody na mistrovství světa či olympijských hrách nejsou součástí Světového poháru a nebodují se.\nVýznamní lyžaři, kteří během sezóny 2016/17 oznámili ukončení kariéry:\n\n"}
{"id": "1253574", "url": "https://cs.wikipedia.org/wiki?curid=1253574", "title": "Pavle Đurišić", "text": "Pavle Đurišić\n\nPavle Đurišić (v srbské cyrilici Павле Ђуришић; 9. července 1909, Podgorica, Černá Hora – 21. dubna 1945, Koncentrační tábor Jasenovac) byl srbsko-černohorský důstojník Jugoslávské armády a bojovník četnické armády.\n\nĐurišić vyrůstal v Černé Hoře. Po smrti svého otce žil v Beranu spolu se svým strýcem, který byl povoláním soudce. Na konci 20. let odešel Đurišić studovat vojenskou akademii do Bělehradu. Poté působil v armádě; nejprve byl umístěn v Sarajevu, a později v Černé Hoře, v Berane a Plavu.\n\nÚčastnil se povstání proti italské okupaci dne 13. července 1941; poté spolupracoval s italskou armádou v boji proti partyzánům. Již v lednu 1941 zformoval četnické oddíly, které mohly úspěšně čelit partyzánskému vojsku.Organizoval různé bojové akce v Bosně a Hercegovině a Černé Hoře (Sandžaku) (Foča, Čajniče, Sarajevo, Pljevlja), včetně útoků na Bosňácké obyvatelstvo. V roce 1943 byl internován Němci v zajateckém táboře na Ukrajině, odkud utekl. Později byl zajat ustašovci, kteří jej popravili v koncentračním táboře Stara Gradiška.\n\nCeněn je mezi četnickými kruhy v Srbsku. Složena o něm byla oslavná píseň \"Đurišiću, mlad majore\".\n"}
{"id": "1253580", "url": "https://cs.wikipedia.org/wiki?curid=1253580", "title": "Perry Como", "text": "Perry Como\n\nPierino Ronald \"Perry\" Como (18. květen 1912, Canonsburg, Pensylvánie, USA – 12. květen 2001, Jupiter, Florida) byl americký zpěvák. Nazpíval hity jako \"Prisoner of Love\" (1946), \"No Other Love\" (1953) a \"Hot Diggity (Dog Ziggity Boom)\" (1956).\n\n\n\n\n\n"}
{"id": "1253581", "url": "https://cs.wikipedia.org/wiki?curid=1253581", "title": "Farní sbor Českobratrské církve evangelické ve Džbánově - Ústí nad Orlicí", "text": "Farní sbor Českobratrské církve evangelické ve Džbánově - Ústí nad Orlicí\n\nFarní sbor Českobratrské církve evangelické v Džbánově - Ústí nad Orlicí je územní sbor Českobratrské církve evangelické ve Džbánově s kazatelskou stanicí v Ústí nad Orlicí. Sbor je jedním ze sborů, které tvoří Chrudimský seniorát.\n\nSbor vznikl roku 1880 osamostatněním od sboru ve Sloupnici, jehož filiálkou byl od roku 1783.\n\nFarářem sboru je Pavel Hejzlar, kurátorkou sboru Anna Jeništová.\n\n\n"}
{"id": "1253582", "url": "https://cs.wikipedia.org/wiki?curid=1253582", "title": "Havárie Tu-154 ruského ministerstva obrany 2016", "text": "Havárie Tu-154 ruského ministerstva obrany 2016\n\nK havárii Tu-154 ruského ministerstva obrany (rusky \"Катастрофа Ту-154 под Сочи\") došlo 25. prosince 2016, kdy letoun ruského ministerstva obrany havaroval krátce po startu z letiště v ruském Soči na syrskou leteckou základnu Hmímím a spadl do Černého moře. Všech 92 osob, které byly na palubě, zahynulo. Většinu cestujících představovali Alexandrovci.\n\nLetadlo Tupolev Tu-154B-2 s registrací RA-85572 patřilo ruskému ministerstvu obrany a provozováno bylo ruskou armádou. Letoun byl vyroben roku 1983 v samarském závodě Aviakor s výrobním číslem 83A-572. Měsíčně nalétal v průměru 27 hodin, povětšinou střední trasy s délkou letu okolo 1,6 hodin. Celkově měl nalétáno 6689 hodin. Na rok 2018 byla naplánovaná rekonstrukce letadla za účelem prodloužení jeho životnosti. Před vzletem stroj prošel všemi kontrolami a nebyly nalezeny žádné závady.\nV souladu s letovou příručkou pro běžný vzlet Tu-154B, ihned po odlepení od země, na výšce kolem 10 m, zatahuje posádka podvozky a zahajuje etapu počátečního stoupání. Během této fáze by měl letoun dosáhnout rychlosti 320-330 km/h a na výšce nejméně 120 m zahájit zatahování vztlakových klapek. To se běžně provádí ve dvou stupních, z 28° na 15° a z 15° na 0°. Během zatahování klapek by měla rychlost narůst na cca 380 km/h. Druhý stupeň je navíc spojen s automatickým návratem sklopných náběžných hran křídla a přestavením horizontálního stabilizátoru..\n\nPokud by došlo k nějaké závadě nebo chybě pilotáže v této kritické fázi letu, mohlo by to vyústit v ztrátu vztlaku a přechod letadla do pádu, který je na tak malé výšce prakticky nezvratný. Kromě toho mají letouny s T ocasními plochami tu nebezpečnou vlastnost, že při pádu (deep stall) se mohou ocitnout ocasní plochy v úplavu za křídlem, kde ztrácejí účinnost a pilot není schopen sklon stroje řídit.\n\nNa palubě bylo 85 cestujících a 8 členů posádky. Mezi cestujícími bylo 64 členů uměleckého souboru Alexandrovci (téměř celý sbor a hráči na bajan a balalajku), osm vojáků včetně uměleckého vedoucího Alexandrovců Valerije Chalilova, devět novinářů (po třech z televizních stanic První kanál, NTV a Zvezda), náčelník kulturního odboru ruského ministerstva obrany Anton Gubanov, šéfka charitativní nadace Spravedlivá pomoc Jelizaveta Glinková, známá jako „doktorka Líza“ a další dva civilní úředníci. Umělecký soubor měl dle několika nezávislých zpráv letět uskutečnit koncert do syrského Aleppa.\n\nLetadlo započalo svůj let na moskevském letišti Čkalovskij, namířeno mělo na ruskou leteckou základnu Hmímím nedaleko syrské Latákíje. Mezipřistání podle plánu vykonalo na sočském letišti, kde dotankovalo palivo.\n\nLetadlo vzlétalo za tmy, z dráhy RWY24, směrem na Černé moře, v běžných povětrnostních podmínkách, se slabým zadním větrem 5m/s (opačný odletový směr 06 se v Soči Adler z důvodu pozemních překážek neužívá). Podle plánu měl letoun sledovat odletový směr BINOL 2A, tedy pokračovat JZ směrem asi 25 km, provést postupný pravý obrat zpět a vrátit se nad pevninu, nad níž měl pokračovat východním směrem ke Kaspickému moři (z důvodu oblétání Turecka, které neposkytovalo souhlas k vojenským přeletům). Stoupání měl prozatím povoleno do hladiny FL100. Před povolením k vzletu obdržel ještě letoun od řídící (dispečerky) standardní informace (meteo, kód odpovídače) a pokyn přeladit po dosažení výšky 300 m na frekvenci pracoviště Soči Podchod (Soči Approach). Na této frekvenci se stroj už neohlásil.\n\nV 5:25 moskevského času (02:25 UTC, 03:25 SEČ) vzlétlo s 92 osobami na palubě z ranveje číslo 20 na mezinárodním letišti v Soči. Ve vzduchu stroj provedl otočku zpět směrem k pobřeží a zmizel z obrazovek radarů dvě minuty po startu., v 05:27 moskevského času (3:27 SEČ). Spadl do Černého moře 1,5 kilometrů od pobřeží směrem k Anapě. 6 km od břehu našli ruští záchranáři ropnou skvrnu, trosky a podvozek letadla. Vrak byl nalezen v hloubce 50–70 metrů.\n\nDva dny po nehodě se v tisku objevily informace, že havárii zřejmě způsobila porucha vztlakových klapek.\n\nAčkoliv oficiální místa o příčině nehody zatím mlčí a vyšetřovatelé preferují verze o selhání motorů, jiné technické závadě (vztlakových klapek), jakož i variantu o chybě pilotů, kteří však byli velmi zkušení, ruský internet se již zabývá pouze alternativou teroristického útoku. Experti poukazují na to, že trosky jsou rozmetány ve velmi velkém okruhu, takže letadlo se muselo rozletět na kusy už ve vzduchu.\n\nPodle expertů může závada vztlakových klapek být pouze nepříjemnou událostí, nikoliv příčinou katastrofy. Nálož pak mohla být uložena v podvozkové šachtě, protože podvozek je velmi poškozen. Letecký expert Vlad Liubin tvrdí, že bomba byla do letadla s největší pravděpodobností vložena již v Moskvě.\n"}
{"id": "1253583", "url": "https://cs.wikipedia.org/wiki?curid=1253583", "title": "Palmární úchopový reflex", "text": "Palmární úchopový reflex\n\nPalmární úchopový reflex (Robinsonův reflex nebo někdy jednoduše nazýván pouze jako úchopový reflex) patří mezi tzv. primární reflexy, což jsou automatické vrozené reakce na prostředí a podněty, které pomáhají přežití novorozence a kojence. Pojmenování \"Robinsonův reflex\" dostal po svém objeviteli, kterým byl Louis Robinson.\n\nLouis Robinson byl anglický lékař a pediatr, který žil v 19. století. Podílel se na rozvoji v té době nově vznikající vědy – pediatrie. Často byl kritizován za své otevřené evoluční názory. V roce 1891, Robinson popsal, že novorozené dítě je schopné unést vlastní hmotnost, když se drží vodorovné tyče. Otestoval více než 60 dětí ve věku asi jednoho měsíce a zjistil, že jsou schopné se udržet přibližně po dobu 10 sekund. Jedno z testovaných dětí se udrželo po dobu 2 minut a 35 sekund. Robinsonův následovník Richter testoval palmární úchopový reflex u pěti opičích mláďat a zjistil, že tento reflex je u opic mnohem silnější. Doba visu se pohybovala v rozmezí od 7 do 33 minut, a to i pouze při držení se jednou paží. Na základě těchto zjištění by palmární úchopový reflex mohl být považován za zárodek fylogenetických funkcí, které byly kdysi nezbytné pro život opičích mláďat v korunách stromů a které však již ztratily svou užitečnost pro život člověka. \n\nObjevuje se v 16. týdnu těhotenství a přetrvává do 5 až 6 měsíců věků dítěte. Vymizení reflexu souvisí se zahájením volního používání horních končetin. Jeho přetrvávání, úplná absence nebo přehnaná reakce na stimul mohou naznačovat nenormální vývoj centrálního nervového systému a motorických oblastí mozku.\nPro vyvolání palmárního úchopového reflexu stačí vložit předmět (například ukazováček) do dlaně dítěte a jemně na dlaň zatlačit. Podstatou reflexu je semknutí novorozencových prstů kolem předmětu. Stisk je velmi silný a zároveň nepředvídatelný. Může být natolik silný, že bychom mohli dítě zvednout až do visu. K uvolnění stisku dochází buď samovolně nebo pošimráním dítěte na hřbetu ruku.\n"}
{"id": "1253584", "url": "https://cs.wikipedia.org/wiki?curid=1253584", "title": "Sirkka Sari", "text": "Sirkka Sari\n\nSirkka Sari, rozená Sirkka Linnea Jahnsson (1. května 1920 — 30. července 1939) byla finská herečka.\n\nRodiče Sirkky Sari se jmenovali Ranger Jahnsson Ernst a Anna Jahnsson. Otec Ranger Jahnsson Ernst byl spisovatel, psal pohádky, povídky a anekdoty.\nSirkka Sari nejprve pracovala v drogerii, kde byli pravidelnými zákazníky divadelní herci, kteří pak Sirkkce nabídli, aby hrála ve filmu.\nJejím prvním filmem byl snímek Niskavuoren naiset, následoval film Sysmäläinen a jejím posledním filmem byl snímek Rikas tyttö. Všechny tři jmenované filmy režíroval finský režisér Valentin Vaala.\n\nV květnu 1938 se zasnoubila s poručíkem Teemu Linnala.\n\nSirkka Sari zemřela po pádu do komína. Oslavovala natočení svého posledního filmu a zřejmě v opilosti vyšplhala na střechu hotelu Aulanko. V domněnce, že vstupuje na balkon vkročila do komína na jehož dně byl vařící kotel, do kterého nešťastně spadla. Smrt byla okamžitá. Lékaři se Sirkku snažili oživit, ale neúspěšně. Byla pohřbena v sobotu 5. srpna na hřbitově Muolaa Perkjärven Karelian Isthmus.\n\n\n"}
{"id": "1253585", "url": "https://cs.wikipedia.org/wiki?curid=1253585", "title": "Jan Jiří Pinsel", "text": "Jan Jiří Pinsel\n\nJan Jiří Pinsel (; ; ? – podzim 1761) byl sochař a řezbář českého nebo německého (Johann Georg Pinsel) původu. Působil převážně v historickém regionu Halič (Bučač, Lvov, dnes Ukrajina).\n\nDne 13. května 1751 v Bučaču se oženil s vdovou, Marianne Elizabeth Majewski. Měli děti – Bernarda (kmotr architekt Bernard Meretyn, kmotra Sosnowska) a Antona.\n\n\n\n\n"}
{"id": "1253586", "url": "https://cs.wikipedia.org/wiki?curid=1253586", "title": "Ismet Popovac", "text": "Ismet Popovac\n\nIsmet Popovac (zahynul 21. srpna 1943 blízko Trebinje, Nezávislý stát Chorvatsko) byl bosňácký bojovník mezi četniky. Spolu s Mustafou Mulalićem patřil k malé skupině bosenských Muslimů, kteří bojovali po boku Dragoljuba Mihajloviće. \n\nPopovac byl původem z oblasti Nevesinje. Vzděláním byl právník a lékař. Politicky podporoval tehdejší meziválečný režim v jugoslávském království. Po jistou dobu také zastával post starosty města Konjic. Byl členem spolku Gajret, který byl znám svými radikálními prosrbskými postoji.\n\nPopovac byl mezi četniky aktivní. Jeho úkolem bylo v oblasti jihu Bosny a Hercegoviny rozšířit aktivitu četnického vojska. Sám Popovac vedl Muslimskou národní vojenskou organizaci. Byl spolu s Mustafou Pašićem sledován ustašovskou tajnou policií. Podařilo se mu do řad četniků naverbovat okolo dvou až osmi tisíc bosenských Muslimů, kteří poté bojovali proti chorvatským fašistům. \n\nZabit byl při střetu s komunistickými partyzány v srpnu 1943. \n"}
{"id": "1253595", "url": "https://cs.wikipedia.org/wiki?curid=1253595", "title": "Letecká základna Hmímím", "text": "Letecká základna Hmímím\n\nLetecká základna Hmímím (, – \"Aerodrom Chmejmim\") je ruská letecká základna vybudovaná v roce 2015 v těsném sousedství mezinárodního letiště Básila al-Asada 20 km jihovýchodně od největšího syrského přístavu Latákie. Má sloužit jako strategické centrum ruské vojenské intervence v Sýrii na podporu režimu Bašára al-Asada. Její provoz byl zahájen 30. září 2015.\n\nV září 2015 základnu napadli syrští povstalci pravděpodobně raketometem BM-21 Grad. Ze základny startoval bombardér Suchoj Su-24, který byl 24. listopadu 2015 sestřelen tureckou stíhačkou. Bombardér dopadl 40 km severovýchodně od základny.\n\nV reakci na to bylo rozhodnuto instalovat protiletadlový systém S-400, který Rusku umožňuje kontrolu nad vzdušným prostorem od jižního Turecka po severní Izrael. Roku 2017 byl systém S-400 umístěn také v blízkosti města Masjaf.\n\n6. března 2018 zde došlo k havárii letadla An-26, při které zemřelo všech 39 osob na palubě.\n"}
{"id": "1253596", "url": "https://cs.wikipedia.org/wiki?curid=1253596", "title": "Supercoppa italiana 2016", "text": "Supercoppa italiana 2016\n\nSupercoppa italiana 2016 byl zápas Supercoppa italiana, tedy italského fotbalového Superpoháru. Střetly se v něm týmy Juventus FC jakožto vítěz Serie A ze sezóny 2015/16, a celek AC Milán, který se ve stejné sezóně stal finalistou italského fotbalového poháru Coppa Italia (ve finále podlehl 0:1 právě Juventusu).\n\nZápas se odehrál 23. prosince 2016 na stadionu Jassim Bin Hamad Stadium v katarském Dauhá. O poločase byl stav 1:1, po prodloužení svítilo na ukazateli stejné skóre, na penalty vyhrál AC Milán 4:3. Bylo to sedmé prvenství AC Milán v soutěži, jejich počtem se dotáhl právě na Juventus.\n\n"}
{"id": "1253599", "url": "https://cs.wikipedia.org/wiki?curid=1253599", "title": "Moric Kraus", "text": "Moric Kraus\n\nMoric Kraus (5. září 1845, Pravonín - 2. června 1903, Praha) byl učitel židovského náboženství, překladatel, duchovní a velký stoupenec českožidovského hnutí. Byl oddaným propagátorem českého jazyka a kultury. Působil také jako duchovní a kazatel ve spolku „Or Tomid“ pro pořádání židovských bohoslužeb v hebrejském a českém jazyce. Jeho nejznámější dílo je česko-hebrejská modlitební knížka \"Sichat Jicchak\", vydaná roku 1903 v Praze na Smíchově, nákladem známeho pražského židovského nakladatelství Samuel Pascheles & syn.\n\nJeho vzdáleným příbuzným byl pražský spisovatel a novinář F. R. Kraus.\n\n\n"}
{"id": "1253603", "url": "https://cs.wikipedia.org/wiki?curid=1253603", "title": "Muhammad VIII. al-Amin", "text": "Muhammad VIII. al-Amin\n\nMuhammad VIII. al-Amin, taktéž nazývaný jako Lamine Bej (4. září 1881 – 30. září 1962) ( الأمين باي بن محمد الحبيب, al-Amīn Bāy bin Muhammad al-Ḥabīb) byl poslední tuniský beg (bej). Vládl od 15. května 1943 do 20. března 1956. Později se stal králem, první hlavou nezávislého Tuniska roku 1956. Sesazen byl v roce 1957. Jeho otcem byl Mohamed VI. al-Habib, taktéž tuniský bej.\n\nMuhammad se stal vládcem po sesazení jeho bratrance Muhammada VII. al-Munsifa Francií kvůli obvinění ze spolupráce s vichisty. Vyhlásil nezávislost Tuniska 20. března 1956 a stal se tuniským králem s titulem jeho Veličenstvo. 25. července byl sesazen a z Tuniska se stala republika. Prezidentem se stal Habíb Burgiba.\n\nNikdy se nevzdal práva na trůn. Zemřel v Tunisu.\n"}
{"id": "1253605", "url": "https://cs.wikipedia.org/wiki?curid=1253605", "title": "Dědičná štola Kašpara Pluha", "text": "Dědičná štola Kašpara Pluha\n\nDědičná štola Kašpara Pluha je historická odvodňovací štola v bývalém důlním revíru v Horním Slavkově a Krásně. Štola odvodňovala především krásenské cínové doly ve Slavkovském lese. Pluhova štola sloužila několik století jako hlavní odvodňovací dílo slavkovského a krásenského revíru a jako hlavní revírní dílo byla udržována v provozuschopném stavu. Zejména byla stále kontrolována a prováděla se výměna výdřevy.\n\nOd roku 1990 je štola chráněna jako technická kulturní památka České republiky.\n\nV místech, kde to dovoloval reliéf terénu, byla rudní ložiska ve Slavkovském lese otevírána a dobývána štolami. V počátcích sloužily štoly k geologickému průzkumu ložiska. Zvláštní význam měly dědičné štoly, které odvodňovaly hlavní doly. O jejich významu svědčí výnosy všech slavkovských báňských úřadů, vydávaných od roku 1507. Písemné doklady o starých štolách chybí a objevují se teprve na počátku 16. století.\n\nVzhledem k postupnému vyčerpávání povrchových partií ložisek bylo nutné těžit ze stále větších hloubek. Na cínových ložiskách v oblasti Horního Slavkova a Krásna probíhala od 13. století stále intenzivněji hlubinná těžba rud. To přinášelo při těžbě řadu problémů, z nichž jedním z nejpodstatnějších bylo odvodnění dolů. V třicátých letech 16. století se ukázalo, že dosavadní štoly nestačí odvodnit především nejvýznamnější ložiska v oblasti Hubského pně (též Huberova pně) do větší hloubky a na většině štol již musela být nasazena čerpadla na vodní pohon k odvodnění dobývek pod jejich úrovní.\n\nNorimberské těžařstvo se rozhodlo za kapitálové účasti Hanse Schnöda, Kašpara Pluha a několika dalších investorů k vyražení nové dědičné štoly v údolí pod Horním Slavkovem. Štola měla podsednout doly v oblasti stříbrných žil a především hlavní cínová ložiska Hubský a Schnödův peň v hloubce okolo 110 metrů. Práce na štole byly zahájeny v roce 1539.\nŠtolu pojmenovali podle Kašpara Pluha a toto jméno jí zůstalo i po konfiskaci pluhovského majetku po stavovském povstání. Pro urychlení ražby jí byla udělena řada mimořádných výsad a daňových úlev, které byly po celé 16. století potvrzovány všemi českými panovníky.\nZprvu byla štola ražena v rule k pásmu stříbrných žil Barbora a Jiří. Odtud byla ražena směrem na Tříkrálovou žílu, později Josefskou, jejíž jámu Dreikönig podsedla v hloubce 62 metrů. V tomto úseku došlo k jejímu propojení s povrchem starou jámou Slazacker. Odtud již byla hlavní větev nasměrována přímo k Hubskému pni. Náklady se zpočátku hradily z výnosů získaných na stříbrných žilách. Po 48 letech nepřetržitých prací dosáhla čelba štoly dne 22. srpna 1587 Hubského pně a štola měla délku 3393 m. V ražbě se pokračovalo a na konci osmdesátých let 16. století byla délka štoly již 5800 metrů, čímž se zařadila mezi nejdelší česká i evropská důlní díla. Následovala ražba směrem k Schnödovu pni, kterého dosáhla roku 1591 a roku 1592 byla propojena se starší Schnödovou štolou. Práce na štole pokračovaly a v polovině 17. století se ještě prodloužila o 700 m dlouhou odbočku, takže v roce 1655 byla celková délka štoly 5920 metrů, včetně odboček, prorážek a sledných chodeb. Její hlavní čelba se nacházela v hloubce 117 metrů pod povrchem. Stará díla podsedla v hloubce zhruba 50 metrů.\nDále byla štola ražena na jih k Tříkrálové žíle. Tato žíla byla dobývána jámou Dreikönig, později Kaiser, kterou štola podsedla v hloubce 62 metrů. S ohledem na opuštění Hubského a Schnödova pně v 18. století bylo těžiště prací přesunuto na žilné pásmo. Proto byla z Pluhovy štoly vyražena přípojka k poměrně nové jámě Vilém (založená roku 1916), později zvané jáma Duriš a přejmenované zpět na původní název Vilém. V roce 1944 byla Pluhova štola z této jámy kontrolována dozorcem Dorschnerem, který ji popsal průchozí až k Hubskému pni.\n\nOdvodňovací štola sloužila ještě ve 20. století pro potřeby odvodnění části dobývaného uranového revíru. V šedesátých letech 20. století byla zcela opuštěna a prakticky ponechána osudu. Bez pravidelné údržby se štola postupně samovolně zavalovala.\n\nŠtola byla ražena pomocí mlátků a želízek v oválném, místy v lichoběžníkovém profilu o světlosti 0,8 x 3 metry. Jeden metr nad počvou byl proveden překlad z dřevěných prken, pod nímž proudila voda. Ještě v roce 1954 z ní vytékalo 3 000 l/min. V roce 1964 však již jen 5-6 l/min, což bylo způsobeno nepropustnými závaly na její trase. První úsek štoly je ražen ve směru jihojihovýchodním v délce 1340 m a je propojen s povrchem čtyřmi světlíky. Na křížení s žílou Jiří sleduje štola v délce 400 m tuto žílu do bezprostřední blízkosti jámy Vierfund. Mezi jámou Slazacker a Vierfund byla ve vzdálenosti 680 m naražena v padesátých letech 20. století chodbami šachty č. 3, jedné z nejdůležitějších šachet bývalých Jáchymovských dolů v Horním Slavkově, které Pluhovu štolu roce 1954 zpřístupnily. Štola podsedá stará díla v hloubce zhruba 50 metrů a směřuje na jih k Tříkrálové žíle. Tato žíla byla dobývána jámou Dreikönig. Deset metrů za touto jámou se rozdvojuje a hlavní větev pokračuje do dobývacího prostoru Krásno, směrem k Hubskému pni. Druhá větev směřuje k Vysokému kameni. Je dlouhá 700 m a pouhých 20 m před očekávanou prorážkou byla ražba roku 1796 zastavena. Další úsek hlavní větve štoly prochází v jihozápadním směru podél Hubského pně a jsou z něj vyraženy přípojky k jámě Altwasser a Kophan. Pak se štola přibližuje ke Schnödovu pni a protíná jej v délce 110 m. Odtud postupuje k dolu Anselm a Kreuz, aby podsedla práce na žilném pásmu Gellnauer. Za dolem Kreuz vyřizuje žílu Marie a Gellnauer a je z ní rozražena řada sledných chodeb po žíle Rudolfově a dalších žílách. Větší odbočka byla vyražena k jámě Vilém.\n\nÚstí štoly je zpevněno kamenným portálem, který pochází z 19. století. Pravděpodobně byl o několik metrů posunut směrem zpět proti toku důlních vod. Portál byl osazen renesanční mramorovou pamětní deskou z roku 1539 a novější deskou s bronzovou rakousko-uherskou orlicí. Deska z 16. století byla z portálu sejmuta pravděpodobně ve dvacátých letech 20. století a umístěna v městském muzeu v Horním Slavkově, jehož sbírky později přešly do správy Okresního muzea Sokolov. Deska s bronzovou rakousko-uherskou orlicí byla po 1. světové válce úmyslně zničena jako památka na mocnářství a později nahrazena kamennou deskou. Roku 1998 renovovala portál štoly firma Diamo a Okresní muzeum Sokolov jej vybavil nově zhotovenou kopií původní mramorové desky z roku 1539. Originál mramorové desky je umístěn v expozici hornoslavkovského muzea.\n\nÚstí štoly se nachází vlevo od silnice ve směru z Horního Slavkova do Lokte, asi tak 1,5 km pod Horním Slavkovem a 20 m od silnice. U silnice v blízkosti potoka Stoka se nachází malé parkoviště s informační tabulí. Vlastní štola je však nepřístupná.\n\n\n"}
{"id": "1253608", "url": "https://cs.wikipedia.org/wiki?curid=1253608", "title": "Maurice Piat", "text": "Maurice Piat\n\nMaurice Piat C.S.Sp. (* 19. července 1941, Moka) je římskokatolický duchovní, biskup mauricijské diecéze Port Louis, kterého dne 19. listopadu 2016 papež František jmenoval kardinálem.\n\n"}
{"id": "1253609", "url": "https://cs.wikipedia.org/wiki?curid=1253609", "title": "Anaga", "text": "Anaga\n\nAnaga je název horského masivu a historického regionu tvořícího severovýchodní cíp ostrova Tenerife. Podstatná část pohoří (144 km²) je chráněna jako tzv. Parque rural de Anaga, od roku 2015 je zároveň biosférickou rezervací UNESCO. \n\nNachází se na území obce Santa Cruz de Tenerife, částečně zasahuje i do obcí San Cristóbal de La Laguna a Tegueste. Nejvyšším bodem je Cruz de Taborno (1 020 m n. m.), dalšími vrcholy jsou mimo jiné Bichuelo, Anambro, Chinobre, Pico Limante, Pico del Inglés a Cruz del Carmen. Odhadované stáří pohoří je 7 až 9 miliónů let, což z něj činí jednu z nejstarších částí ostrova. \n\nZ botanického hlediska se v tomto horském masivu nachází několik rozdílných přírodních habitatů, např. laurisilva či fayal-brezal. V porovnání s jihem ostrova je zdejší klima vlhčí a vegetace bujnější.\n"}
{"id": "1253611", "url": "https://cs.wikipedia.org/wiki?curid=1253611", "title": "Bej", "text": "Bej\n\nBeg, bej nebo bey je původně turecké označení kmenového náčelníka v muslimských zemích, zhruba odpovídající evropskému titulu vévody. Od 19. století se beg chápal jako titul některých panovníků, ale také vysokých důstojníků a úředníků, zejména přednostů okresů, zvaných beglik, bejlik. Správce provincie nebo kraje, jemuž podléhala řada begů, užíval titul begler-begi, bejler-beji. V současném úzu se používá jako zdvořilé oslovení, většinou ve spojení s prvním (rodným) jménem. Ženská forma je bégam, begum, bejim a užívala se jako titul muslimských panovnických vdov, ale také princezen, například v Indii.\n"}
{"id": "1253617", "url": "https://cs.wikipedia.org/wiki?curid=1253617", "title": "Ondřej Štindl", "text": "Ondřej Štindl\n\nOndřej Štindl (* 29. ledna 1966) je český publicista, spisovatel a filmový scenárista. Studoval na Pedagogické fakultě Univerzity Karlovy.\n\nJe monarchista, v roce 1999 byl jedním ze signatářů monarchistického prohlášení \"Na prahu nového milénia\", spisovatele Petra Placáka.\n\nZa scénář k filmu \"Pouta\" (2010) získal Českého lva a Cenu české filmové kritiky. Knižně vydal dva romány.\n\n\n"}
{"id": "1253621", "url": "https://cs.wikipedia.org/wiki?curid=1253621", "title": "Gajret", "text": "Gajret\n\nKulturně vzdělávací podpůrný spolek Gajret (bosensky \"Kulturno-prosvjetno potporno društo „Gajret“\", v cyrilici \"Културно-просвјетно потпорно друшто „Гајрет“\", přičemž \"gajret\" znamená úsilí) byl muslimský podpůrný a kulturní spolek v Bosně a Hercegovině. Založen byl v únoru 1903 na popud liberálněji smýšlejících muslimských intelektuálů, sdružených kolem kulturního časopisu \"Behar\" (Květ), konkrétně učitelů Edhema Mulabdiće, Safvet-bega Bašagiće, Saliha Aličehiće, Hajdara Fazlagiće a dalších s materiální podporou tešanjského obchodníka a mecenáše Adem-agy Mešiće, kteří se zasazovali o hmotnou pomoc muslimským žákům a studentům na středních a vysokých školách. V době královské diktatury v Jugoslávii, konkrétně mezi lety 1929 a 1941, se nazýval Srbsko-muslimský kulturně vzdělávací spolek Gajret (bosensky \"Srpsko-muslimansko kulturno-prosvjetno društvo „Gajret“\", v cyrilici \"Српско-муслиманско културно-просвјетно друштво „Гајрет“.\"\n\nSpolek v polovině roku 1907 ovládla Muslimská národní organizace, politické hnutí konzervativních autonomistů v Rakousko-Uherskem okupované Bosně a Hercegovině, nicméně až do roku 1914 o vedení \"Gajretu\" soupeřilo několik znepřátelených frakcí – autonomisté, pokrokáři (Muslimská pokroková strana a pak Muslimská samostatná strana) a nakonec i protirežimní srbofilové (kolem listu \"Samouprava\", v Sarajevu 1910–1912). Roku 1909, kdy se tajemníkem spolku stal výrazný srbofil Osman Đikić, v něm převládlo prosrbské křídlo, definitivně pak roku 1911 s novým předsedou Ibrahim-ef. Sarićem. To se ostře vymezovalo proti rakousko-uherské okupaci Bosny a Hercegoviny a inklinovalo k jihoslovanské vzájemnosti se srbskými konturami. Po atentátu na rakouského následníka trůnu roku 1914 bylo vedení spolku rozpuštěno a jeho činnost přešla pod správu Islámského společenství v Bosně a Hercegovině, resp. s ním propojený Vakufsko-meárifský sněm.\n\nPodpůrné sdružení obnovilo svou činnost po první světové válce roku 1919, ale stejně jako dříve bylo předmětem mnoha politických třenic. Někteří členové, nespokojení s provládním (prosrbským) vystupováním vedení organizace a převzetím patronátu nad sdružením ze strany krále Alexandra I., následně roku 1923 (formálně až 1924) založila konkurenční spolek \"Narodna uzdanica\" (Lidová opora) napojený na opoziční Jugoslávskou muslimskou organizaci, načež ve vedení \"Gajretu\" trvale převládlo prosrbské smýšlení.\n\nVe 20. letech \"Gajret\" významně rozšířil pole své působnosti. Od materiálně strádajícího Vakufsko-meárifského sněmu Islámského společenství v Bosně a Hercegovině převzal pět chlapeckých studentských internátů (v Sarajevu, Banja Luce, Mostaru, Tuzle a Bihaći, později přibyl ještě ženský v Sarajevu, společně se srbským spolkem \"Prosvjeta\" vedl i chlapecký v Trebinje a krátce i ve Foči, Gacku a Novém Pazaru) a sirotčinec (\"Muslimansko sirotiště\", založen roku 1913 v Sarajevu). Vedle toho pořádat analfabetizační kurzy, korepetice, školy pro hospodyňky (v Sarajevu, Cazinu, Rogatici, Tuzle a Foči), čítárny a učiliště (škola na výrobu koberců v Novém Pazaru aj.). Nadto měl \"Gajret\" svá reprezentativní sídla a současně konvikty v Sarajevu (moderní budova otevřena roku 1936, dnes \"Preporod\" v ulici Branilaca Sarajeva 30) a Bělehradě (moderní budova otevřena roku 1932, dnes \"Studentski dom Vera Blagojević\" v ulici Dalmatinska 37). Bělehradská pobočka \"Gajretu\", jen formálně spojená se sarajevským ústředím, vznikla roku 1923 na podnět zde usedlých muslimů Hasana Rebce a Abduselama Džumhura, kteří pro věc získali podporu srbských intelektuálních kruhů.\n\n\"Gajret\" roku 1929 podpořil zavedení královské diktatury a z jeho řad vzešla celá řada horlivých exponentů nového režimu. V této době se spolek přejmenoval na \"Srbsko-muslimský kulturně-osvětový spolek\" \"Gajret (Srpsko-muslimansko kulturno-prosvjetno društvo Gajret)\", čímž stvrdil svou ideologickou orientaci. Koncem 30. let ale někteří jeho prominentní členové podpořili autonomii Bosny a Hercegoviny, která měla být dle Dohody Cvetković-Maček rozdělena mezi srbské a chorvatské země. Po německé invazi do Jugoslávie v dubnu 1941 byl spolek úředně rozpuštěn fašistickým Nezávislým státem Chorvatsko. Po rozpadu Království Jugoslávie se někteří členové organizace přidali ke komunistickým partyzánům (např. Muhamed Sudžuka, Zaim Šarac, Hasan Brkić, Hamdija Ćemerlić a Murat-beg Zaimović), a jiní zase k srbským nacionalistům, četnikům (Mustafa Pašić, Ismet Popovac aj.).\n\nPo skončení konfliktu organizace již nebyla obnovena a společně se sdružením \"Narodna uzdanica\" vytvořila nový spolek \"Preporod\" (Obrození). Ten fungoval krátce mezi lety 1945 a 1949, načež byl úřady zrušen. \"Preporod\" obnovil svou činnost až roku 1990.\n\nSpolek v bosenskohercegovské metropoli vydával periodikum \"Gajret\" (1907–1914 a 1921–1922 a 1924–1941), které bylo na začátku první i druhé světové války úředně zakázáno. V obou případech na to mělo vliv prosrbské smýšlení členů jeho redakce i samotného vedení sdružení. Články byly tištěny v cyrilici i latince. Vedle toho vycházel i \"Kalendar „Gajret“\" (Kalendář Gajret, 1906, 1907, 1915, 1937, 1938, 1939, 1940, 1941).\n\n\n\n\n\n"}
{"id": "1253624", "url": "https://cs.wikipedia.org/wiki?curid=1253624", "title": "Šeberovský rybník", "text": "Šeberovský rybník\n\nŠeberovský rybník (dle vesnice Šeberov) má více významů:\nRybníky se nachází přibližně 400 metrů od sebe, dělí je nepojmenovaný rybník u Kunratické spojky.\n"}
{"id": "1253630", "url": "https://cs.wikipedia.org/wiki?curid=1253630", "title": "Munsif Marzúkí", "text": "Munsif Marzúkí\n\nMunsif Marzúkí (arabsky: \"Muhammad al-Munṣif al-Marzūqī\", narozen 7. července 1945) je tuniský politik, který byl prezidentem Tuniska od roku 2011 do roku 2014. Během svého života byl lékař a politik. \n\nNarodil se ve městě Grombalia v Tunisku jako syn kádího. Jeho otec byl zastáncem Salaha Ben Youssefa (soupeře Bourguiba).\n\nPrezidentem Tuniské republiky se stal 13. prosince 2011. V březnu roku 2014 zrušil výjimečný stav, který tu platil od vypuknutí revoluce v roce 2011. V srpnu roku 2014 se vzdal dvou třetin svého prezidentského platu, prý, aby byl vzorem pro stát v nepříznivé ekonomické době.\n\nV prezidentských volbách v roce 2014 ho porazil Al-Bádží Qáid as-Sabsí a nahradil ho v úřadě dne 31. prosince 2014\n\nZ prvního manželství má Munsif Marzúkí dvě dcery: Myriam a Nadiu. V prosinci 2011 si vzal Beatrix Rheinovou, francouzskou lékařku.\n\n\n"}
{"id": "1253631", "url": "https://cs.wikipedia.org/wiki?curid=1253631", "title": "Bona z Artois", "text": "Bona z Artois\n\nBona z Artois ( \"Bonne d'Artois\", 1396 – 17. září 1425, Dijon) byla burgundská vévodkyně a hraběnka z Nevers a Rethelu.\n\nNarodila se jako třetí potomek Filipa z Artois, hraběte z Eu a Marie, dcery Jana z Berry. 20. června 1413 byla v Beaumont-en-Artois provdána za ovdovělého Filipa z Nevers. Manželství vnučky Jana z Berry a mladšího bratra Jana Nebojácného mělo být zpečetěním křehkého smíru mezi Armagnaky a Burgunďany. Filip padl na bitevní pláni u Azincourtu na podzim 1415 a starší ze dvou synů Karel se stal jeho následníkem. Bona vládla až do roku 1424 jako regentka a v rozmezí let 1419 až 1423 založila v Decize klášter klarisek reformovaný dle Coletty z Corbie.\n\n30. listopadu 1424 se Bona v Moulins-les-Engelbert provdala za burgundského vévodu Filipa Dobrého, synovce svého prvního manžela. Zemřela 17. září 1425 a během kratičkého manželství nestačila dát Filipovi vytouženého dědice. K poslednímu odpočinuku byla pohřbena v kartuziánském klášteře Champmol, nekropoli burgundských vévodů.\n"}
{"id": "1253632", "url": "https://cs.wikipedia.org/wiki?curid=1253632", "title": "Norberto Murara Neto", "text": "Norberto Murara Neto\n\nNorberto Murara Neto, známý jako Neto (* 19. července 1989, Araxá, Brazílie), je brazilský fotbalový brankář, od roku 2019 hráč Barcelony, kam přestoupil po dvou letech strávených ve Valencii.\n\nS brazilským olympijským výběrem do 23 let získal stříbrnou medaili na Letních olympijských hrách 2012 ve Velké Británii (Brazílie podlehla ve finále Mexiku 1:2).\n\n"}
{"id": "1253633", "url": "https://cs.wikipedia.org/wiki?curid=1253633", "title": "Hřbitovní kaple (Chlumec)", "text": "Hřbitovní kaple (Chlumec)\n\nHřbitovní kaple je jednou z ústředních kaplí chlumecké farnosti a významnou dominantou místního hřbitova.\n\nPrvní doložený hřbitov v Chlumci stál u kostela sv. Gottharda ve středu obce, který však v souvislosti s výstavbou nového svatostánku svatého Havla zanikl. Nový hřbitov za obcí je po prvé doložen v polovině 19. století. Jeho vznik je však starší, neboť se o něm zmiňují i písemné prameny důstojníků z bitvy roku 1813. Uvádí se zde, že po ústupu spojenců od Nakléřovského průsmyku se první střet s francouzským předvojem odehrál právě u chlumeckého hřbitova.\n\nDokladem o starší existenci je i ústřední hřbitovní kříž, který nese dataci 1793.\n\nSamotná budova kaple, která obsahuje i přístavbu pro hrobníka a márnici pochází z roku 1910. Její obnova proběhla v druhé polovině 90. let 20. století na náklady obecního úřadu.\n\nStavba je obdélného tvaru s předsazeným průčelím. Nad vchodem zakončeným lomeným obloukem se nachází štuková výzdoba s květinovým vzorem. Nad ním je umístěna socha žehnajícího Krista, nad kterým se na krakorcích zvedá hranolová kamenná zvonice s jehlancovou střechou a vročením 1910. Ve zvonici je umístěn bílý kamenný kříž.\n\nPříčná loď je plochostropá. Po levé straně kaple se nachází přístavba s bytem hrobníka a po pravé márnice. Ve sklepení pod bytem se nachází nezamrzající studna. Střecha je zakončena sanktusní věžičkou se zvonem.\n\nPravidelné mše se v ní neslouží.\n\n"}
{"id": "1253634", "url": "https://cs.wikipedia.org/wiki?curid=1253634", "title": "Richard Wellesley, 1. markýz Wellesley", "text": "Richard Wellesley, 1. markýz Wellesley\n\nRichard Charles Cowley Wellesley, 1. markýz Wellesley (\"Richard Wellesley, 1 Marquess Wellesley,\" \"2 Earl of Mornington, 3 Baron Mornington\") (20. června 1760 Dangan Castle, Irsko – 26. září 1842 Londýn) byl britský státník ze šlechtického rodu Wellesleyů. Proslul především jako generální guvernér v Indii, za napoleonských válek se uplatnil jako diplomat a byl britským ministrem zahraničí, později zastával dvakrát funkci místokrále v Irsku, kariéru završil v nejvyšších dvorských úřadech. I když patřil k významným osobnostem první poloviny 19. století, nedosáhl věhlasu svého mladšího bratra maršála 1. vévody Wellingtona.\n\nNarodil se v Irsku na rodovém sídle Dangan Castle jako nejstarší syn Garretta Wellesleye, 1. hraběte z Morningtonu (1735–1781), a jeho manželky Anne Hill (1742–1831). Studoval v Etonu a poté na univerzitě v Oxfordu, mezitím byl krátce poslancem irského parlamentu (1780–1781), ale již v roce 1781 zdědil po otci rodové tituly a stal se irským peerem, musel ale prodat část zadlužených statků. V roce 1784 byl jmenován členem irské Tajné rady a v letech 1784-1797 byl poslancem Dolní sněmovny. Zároveň začal zastávat nižší vládní úřady (lord pokladu 1786-1797, vládní komisař Východoindické společnosti 1793-1797), od roku 1793 byl též členem Tajné rady. V parlamentu a vládních funkcích se začal zabývat problematikou kolonií a zahraniční politikou, přičemž razantně podporoval premiéra W. Pitta.\n\nV roce 1797 byl jmenován generálním guvernérem v Indii, kam přijel v dubnu 1798. Následoval své předchůdce, kteří se po ztrátě amerických kolonií snažili zvětšit britské území v Indii. Jako svůj nejdůležitější úkol vnímal potlačení vlivu Francie a jejích indických spojenců, což se mu podařilo dobytím Seringapatamu (1799) a dalšími úspěšnými výboji. Za tyto zásluhy byl v roce 1799 povýšen na markýze. Významně jej zde podporovali i jeho mladší bratři ve vojenské a diplomatické sféře (Arthur a Henry). Věnoval se též jiným oborům a snažil se zrušit některá omezení v obchodu mezi Indií a Británií, založil také akademii Fort William College zaměřenou na výuku indických jazyků pro britské úředníky. Pod heslem, že Indii je nutno řídit z paláce a ne z venkovského domu, nechal v Kalkatě v letech 1799–1803 vystavět monumentální \"Government House.\" Přestože patřil k nejúspěšnějším správcům Britské Indie, nakonec se dostal do sporu s vedením Východoindické společnosti a v roce 1805 byl odvolán z funkce generálního guvernéra.\nPo návratu do Anglie dostal nabídku ke vstupu do vlády vévody z Portlandu, což ale odmítl, protože v té době čelil obžalobě za zpronevěru z doby svého působení v Indii. Obvinění bylo nakonec v roce 1808 velkou většinou zamítnuto oběma sněmovnami a v roce 1809 se stal vyslancem ve Španělsku. V letech 1809–1812 byl státním sekretářem zahraničí, z této funkce nakonec odstoupil kvůli nedostatečné podpoře vlády jeho bratru Arthurovi, který tehdy bojoval na Pyrenejském poloostrově. V roce 1810 byl jmenován rytířem Podvazkového řádu, po odchodu z vlády v roce 1812 byl téměř deset let v opozici.\n\nV letech 1821–1828 byl místokrálem v Irsku, kde se věnoval především otázce emancipace katolíků, v tomto tématu se názorově rozešel se svým bratrem Arthurem, který se v roce 1828 stal premiérem. Wellesley předpokládal, že jej mladší bratr přizve do kabinetu, ten ale prohlásil, že ve vládě není místo pro každého, kdo by chtěl. Wellesley proto téhož roku rezignoval na funkci irského místokrále, zadostiučiněním pro něj ale bylo, že Wellingtonova vláda následně uznala emancipaci katolíků. Následně byl Wellesley lordem nejvyšším hofmistrem (1830–1833) a lordem nejvyšším komořím (1835), mezitím opět krátce místokrálem v Irsku (od září 1833 do 1. ledna 1835).\n\nV roce 1794 uzavřel morganatické manželství s francouzskou herečkou Hyacinthe Roland (1766–1816), která se nikdy nenaučila anglicky a nebyla přijata vyšší společností. Měli spolu pět dětí, které ovšem nemohly převzít otcovy tituly, nejstarší syn Richard Wellesley (1787–1831) se navíc narodil ještě před svatbou rodičů. Přestože byl nemanželským synem francouzské herečky, mohl se stát členem Dolní sněmovny a krátce byl i lordem pokladu. Po smrti matky se ale i se svými sourozenci dostal do sporu s klanem Wellesleyů a následné finanční problémy jej nakonec přivedly k sebevraždě.\n\nMarkýz Wellesley zemřel v Londýně v roce 1842 ve věku 82 let a byl pohřben v kapli školy v Etonu. Jeho úmrtím zanikl markýzát Wellesley, starší rodový titul hrabat z Morningtonu zdědil mladší bratr William.\n\n"}
{"id": "1253635", "url": "https://cs.wikipedia.org/wiki?curid=1253635", "title": "Richard Grenville, 2. vévoda z Buckinghamu a Chandosu", "text": "Richard Grenville, 2. vévoda z Buckinghamu a Chandosu\n\nRichard Plantagenet Grenville, 2. vévoda z Buckinghamu a Chandosu (respektive \"Richard Plantagenet Temple-Nugent-Brydges-Chandos-Grenville\") (\"Richard Plantagenet Temple-Nugent-Brydges-Chandos-Grenville, 2 Duke of Buckingham and Chandos, 5 Earl Temple, 6 Viscount Cobham, 9 Lord Kinloss\") (11. února 1797 Stowe House, Buckinghamshire, Anglie – 29. července 1861 Londýn) byl britský politik z významného rodu Grenvillů. Byl dlouholetým poslancem Dolní sněmovny za stranu toryů, jako peer byl krátce členem vlády. Patřil k nejbohatší britské šlechtě, ale kvůli obrovskému zadlužení musel v roce 1848 vyhlásit bankrot, v jehož důsledku rodina přišla o většinu pozemkového majetku i uměleckých sbírek.\n\nNarodil se v rodovém sídle Stowe House jako jediný syn 1. vévody z Buckinghamu a Chandosu, jeho druhé křestní jméno Plantagenet odkazuje na původ jeho matky Anne Brydges (1779–1836) v někdejší královské rodině. Jako dědic svého otce užíval postupně se vzestupem rodové hierarchie několik jmen, od narození byl označován jako vikomt Cobham, od roku 1813 užíval titul hraběte Temple a jako dědic vévody nakonec vystupoval pod jménem markýze z Chandosu (1822–1839). Starobylý titul lorda Kinlosse spojený se skotským peerstvím zdědil po matce v roce 1836. Studoval v Oxfordu a v letech 1818–1839 byl za stranu toryů poslancem Dolní sněmovny za hrabství Buckinghamshire, v parlamentních debatách proslul obhajobou tzv. obilních zákonů.\n\nPo otci zdědil v roce 1839 titul vévody z Buckinghamu a Chandosu a přešel do Sněmovny lordů, zároveň zastával řadu čestných hodností v hrabství Buckinghamshire, kde se nacházely hlavní rodové statky. Do vlády Roberta Peela byl přizván ve funkci lorda strážce tajné pečeti (1841–1842), zároveň se stal členem Tajné rady (1842). Pro nesouhlas s vládní politikou kabinet opustil po necelém půlroce v únoru 1842, téhož roku ale obdržel Podvazkový řád.\nSnažil se rozšiřovat rodový majetek, nové statky ovšem nakupoval na dluh, zároveň se nevzdával nákladného stylu života, finančně náročná byla i údržba několika honosných rodových sídel. Proslul také svým vysokým sociálním cítěním a působením v charitě, takže na venkově byl velmi oblíben. Díky všem těmto faktorům ale jeho zadlužení přesáhlo výši půldruhého miliónu liber a v roce 1847 před věřiteli uprchl na kontinent. V roce 1848 přišla značná část rodového majetku do aukce, prodáno bylo jedno z rodových sídel \"Avington Park\" (Hampshire), na úhradu dluhů padly rozsáhlé pozemky v sedmi anglických hrabstvích a v Irsku. Vydražena byla i část hodnotných uměleckých sbírek (některá umělecká díla dnes vlastní muzea v USA), mimo jiné bylo v aukční síni prodáno i přes 20 000 lahví vína ze sklepů zámku Stowe House. Po návratu do Anglie žil v ústraní, ale v padesátých letech 19. století využil bohatý rodinný archiv a tiskem vydal četné dokumenty důležité pro anglické dějiny 18. století.\n\nV roce 1819 se oženil se skotskou šlechtičnou Mary Campbell (1795–1862), dcerou 1. markýze z Breadalbane, která se s ním rozvedla v roce 1850 po vyhlášení rodinného bankrotu. Měli spolu dvě děti, syn Richard (1823–1889) byl třetím a posledním vévodou z Buckinghamu a Chandosu. Dcera Anne (1825–1879) se provdala za Williama Gore-Langtona a jejich potomstvo poté převzalo část šlechtické titulatury rodu Grenvillů.\n\nBECKET, J.V.: The Rise and Fall of the Grenvilles: Dukes of Buckingham and Chandos 1710-1921; Manchester, 1994 ISBN 9780719037566\n\nGrenvillové\n\nStowe House\n"}
{"id": "1253642", "url": "https://cs.wikipedia.org/wiki?curid=1253642", "title": "Mario Lemina", "text": "Mario Lemina\n\nMario Lemina (* 1. září 1993, Libreville, Gabon) je francouzsko-gabonský fotbalový záložník. V mládežnických kategoriích reprezentoval Francii, na seniorské úrovni obléká dres Gabonu. V současnosti působí v klubu Southampton FC.\n\n\nNastupoval za francouzské mládežnické reprezentace U20 a U21. S reprezentací do 20 let vyhrál Mistrovství světa U20 2013 v Turecku.\n\nLemina debutoval v A-mužstvu Gabonu v roce 2015.\n\n"}
{"id": "1253643", "url": "https://cs.wikipedia.org/wiki?curid=1253643", "title": "Prosiek", "text": "Prosiek\n\nProsiek je obec na Slovensku, v okrese Liptovský Mikuláš v Žilinském kraji. Obec se nachází na Liptove, v blízkosti vodního díla Liptovská Mara.\n\nPrvní písemná zmínka o obci pochází z roku 1287. V obci je římskokatolický kostel svaté Alžběty ze 14. století. Obec je východiskem pro návštěvu národní přírodní rezervace Prosiecka dolina.\n"}
{"id": "1253645", "url": "https://cs.wikipedia.org/wiki?curid=1253645", "title": "Kongregace Svatého Ducha pod ochranou Neposkvrněného Srdce Panny Marie", "text": "Kongregace Svatého Ducha pod ochranou Neposkvrněného Srdce Panny Marie\n\nKongregace Svatého Ducha pod ochranou Neposkvrněného Srdce Panny Marie (latinsky:\"Congregatio Sancti Spiritus sub tutela Immaculati Cordis Beatissimae Virginis Mariae\") je katolický mužský institut zasvěceného života. Členové tohoto institutu bývají nazýváni spiritáni či otcové Svatého Ducha a používají za jménem zkratku CSSp nebo C.S.Sp.\n\nKongregaci založil mladý klerik renneské diecéze Claude-François Poullart des Places (1679-1709) dne 27. května 1703. Původně se měla věnovat lidovým misiím, ale již v první polovině 18. století se začala orientovat na zahraniční misie. Byla zrušena za francouzské revoluce, dočasně (1804-1809) obnovena za napoleonského režimu, a definitivně v roce 1816. Krátce poté, co v roce 1841 založil konvertita ze židovství François Libermann (1802-1852) novou misionářskou kongregaci Nejsvětějšího Srdce Mariina, rozhodla Kongregace de Propaganda fide o sloučení obou institutů a Libermann se stal novým generálnm představeným (1848).\n\nK 31. prosinci 2005 měla kongregace 717 domů a 3.032 řeholníků s doživotními sliby, z nichž 2.235 bylo kněžími.\n\n\n"}
{"id": "1253652", "url": "https://cs.wikipedia.org/wiki?curid=1253652", "title": "Jan De Bie", "text": "Jan De Bie\n\nMons. Jan De Bie (* 19. dubna 1937, Olen) je belgický římskokatolický kněz a emeritní pomocný biskup arcidiecéze Mechelen-Brusel.\n\nNarodil se 19. dubna 1937 v Olenu. Studoval teologii na Katolické univerzitě v Lovani, kde získal doktorát. Na kněze byl vysvěcen 8. července 1961. V letech 1965-1969 byl ředitelem Collegium Pro America Latina v Lovani. Roku 1970 se stal knězem \"Fidei Donum\" v Brazílii. Zde působil jako profesor teologie na Katolické univerzitě v Salvador-Bahia a jako rektor kněžského semináře. V září roku 1981 byl zvolen vice-předsedou Collegium Pro America Latina.\n\nDne 13. března 1987 jej papež Jan Pavel II. jmenoval titulárním biskupem z Uppenny a pomocným biskupem arcidiecéze Mechelen-Brusel. Biskupské svěcení přijal 19. dubna 1987 z rukou kardinála Godfrieda Danneelse a spolusvětitelé byli arcibiskup José Floriberto Cornelis, biskup Paul Van den Berghe, biskup Albert Houssiau a biskup Paul Lanneau.\n\nDne 3. ledna 2009 přijal papež Benedikt XVI. jeho rezignaci na post pomocného biskupa z důvodu dosažení kanonického věku 75 let.\n\n"}
{"id": "1253653", "url": "https://cs.wikipedia.org/wiki?curid=1253653", "title": "Seznam medailistů na mistrovství Československa a Česka mužů a žen v běhu na 800 m", "text": "Seznam medailistů na mistrovství Československa a Česka mužů a žen v běhu na 800 m\n"}
{"id": "1253654", "url": "https://cs.wikipedia.org/wiki?curid=1253654", "title": "Dieudonné Nzapalainga", "text": "Dieudonné Nzapalainga\n\nDieudonné Nzapalainga C.S.Sp. (* 14. března 1967, Bangassou) je římskokatolický duchovní, biskup arcidiecéze banguiské ve Středoafrické rapublice, kterého dne 19. listopadu 2016 papež František jmenoval kardinálem.\n\n"}
{"id": "1253655", "url": "https://cs.wikipedia.org/wiki?curid=1253655", "title": "Kwadwo Asamoah", "text": "Kwadwo Asamoah\n\nKwadwo Asamoah (* 9. prosince 1988, Accra, Ghana) je ghanský fotbalový záložník a reprezentant. V současnosti působí v klubu Juventus FC.\n\n\nV únoru 2008 debutoval za ghanský národní tým na Africkém poháru národů konaném na domácí půdě.\n\nPředstavil se na MS 2010 v Jihoafrické republice. Zúčastnil se i MS 2014 v Brazílii, kde Ghana skončila se ziskem jediného bodu na posledním čtvrtém místě v základní skupině G.\n\nZúčastnil se také několika Afrických pohárů národů.\n\n"}
{"id": "1253657", "url": "https://cs.wikipedia.org/wiki?curid=1253657", "title": "Liptovské Kľačany", "text": "Liptovské Kľačany\n\nLiptovské Kľačany jsou obec na Slovensku, v okrese Liptovský Mikuláš v Žilinském kraji. Obec se nachází v střední části Liptovskej kotliny pod Nízkými Tatrami v doline Kľačianky.\n\nPrvní písemná zmínka o obci pochází z roku 1256. V obci je římskokatolický kostel svaté Alžběty z roku 1339.\n"}
{"id": "1253659", "url": "https://cs.wikipedia.org/wiki?curid=1253659", "title": "Hochzeitsturm", "text": "Hochzeitsturm\n\nHochzeitsturm \"( )\" je 48,5 m vysoká stavba stojící na výšině Mathildenhöhe. \n\nJe významnou pamětihodností a symbolem města Darmstadtu. \n\nArchitekt Joseph Maria Olbrich postavil v roce 1908 věž z pálených cihel na zakázku města Darmstadt jako dar k připomenutí svatby velkovévody Ernst Ludwiga s princeznou Eleonoreou Solms-Hohensolms-Lich, jež se konala 2. února 1905. Význačným znakem stavby je pět oblouků, ukončujících střechu, které připomínají vztyčenou ruku; proto je také nazývána „Věž pěti prstů“. Věž je postavena ve stylu secese. Náleží ke komplexu tehdy nově vystavěného vodojemu, výstavní haly a společného ateliéru umělecké kolonie.\n\nVe vstupní hale se nacházejí dvě mozaiky od Friedricha Wilhelma Kleukense s názvy \"Polibek\" a \"Věrnost\". Strop představuje noční oblohu. Výtah byl instalován později.\n\nZáklad má omítnuté třístupňové provedení s výškou přibližně 1,5 poschodí.\n\nTělo věže je vyzděno z tmavorudých cihel (v rašelině vypalované klinkery). V jeho spodní části nad vchodem je umístěna pískovcová deska se dvěma erby, nad nimiž jsou vyobrazeny čtyři postavy, které jsou zosobněním čtyř vlastností: Síla, Moudrost, Spravedlnost a Shovívavost.\n\nReliéf byl navržen Heinrichem Jobstem (* 1874 † 1943) a nese nápis:\n\n\"ZUM GEDÄCHTNIS DER VERMÄHLUNG I: I. K.K.H.H. DES GROSZHERZOGS ERNST LUDWIG UND DER GROSZHERZOGIN ELEONORE ERRICHTET VON DER STADT DARMSTADT; ANNO 1907–1908\"\n\n\"V upomínku svatby I:I.K.K.H.H. velkovévody Ernsta Ludviga a velkovévodkyně Eleonory zřídilo město Darmstadt; ANNO 1907-1908\"\n\nVe druhém a třetím poschodí se nachází knihovna.\n\nSluneční hodiny na jižní straně byly navrženy v r. 1914 Friedrichem Wilhelmem Kleukensem a vyhotovila je firma Vereinigten Werkstätten für Mosaik und Glasmalerei Puhl & Wagner – Gottfried Heinersdorff v Berlíně-Neukölln. Jsou rámovány zvířetníkem a obsahují první a poslední – poněkud upravené – sloky básně od Rudolfa G. Bindinga:\n\nVe čtvrtém poschodí s excentricky a do rohů vloženými sekcemi oken (4 a 1) se nalézá pokoj velkovévody, tzv. „Šlechtický pokoj“ dnes kancelář matriky.\n\nV pátém poschodí s excentricky a do rohů vloženými sekcemi oken (4 a 1) leží pokoj velkovévodkyně, tzv. „Svatební pokoj“.\nNa severní straně šestého poschodí se rovněž od roku 1914 nalézají věžní hodiny se symboly víry, zdobené plátkovým zlatem a navržené Albinem Müllerem.\n\nCimbuří ve tvaru pěti prstů je nahoře soudkovitě zaobleno a symetricky uspořádáno do klínovitého tvaru.\n\nNa úzkých stranách těchto prstů jsou využity fialové cihly s úzkou stranou jako pohledovou. Tvoří pět jemných, dovnitř obrácených svazků, které struktuře propůjčuji lehkost. Svazky začínají v pátém poschodí nad žlutým kvadratickým ozdobným reliéfem. Plocha střechy je z měděného plechu.\n\nVyhlídková plošina leží ve výšce přibližně 33,5 m a rozprostírá se nad celým sedmým patrem. Je dosažitelná buď výtahem, nebo po schodišti se 195 schody uspořádanými ve třinácti spirálových stupních.\n\nNa každé z užších stran jsou trojice dělených oken. Na západní straně s pěti dělenými okny jsou dveře vedoucí k malým balkonům. Na východní straně je vpravo i vlevo po jednom děleném oknu a mezi nimi troje dveře s balkony stejně jako na západní straně. Okna a dveře nemohou být návštěvníky otvírány. Přesto nabízí vyhlídková plošina široký panoramatický rozhled.\n\nPůvodní obě místnosti velkovévody a velkovévodkyně jsou využívány matrikou jako svatební síně a připomínají tak vlastně svůj původní účel.\n\n\n"}
{"id": "1253661", "url": "https://cs.wikipedia.org/wiki?curid=1253661", "title": "Šuja (Ivanovská oblast)", "text": "Šuja (Ivanovská oblast)\n\nŠuja () je město v Ivanovské oblasti Ruské federaci. Při sčítání lidu v roce 2010 měla bezmála šedesát tisíc obyvatel.\n\nŠuja leží na řece Těze, levém přítoku Kljazmy v povodí Volhy. Od Ivanova, správního střediska oblasti, je vzdálena přibližně 32 kilometrů jihovýchodně, od Moskvy, hlavního města celé federace, přibližně 300 kilometrů severovýchodně. Nejbližší jiné město je Kochma přibližně dvacet kilometrů severozápadně od Šuji.\n\nZe Šuji vede silnice na severozápad do Ivanova, na jih do Kovrova, na východ do Nižného Novgorodu a na sever přes Rodniki a Vičugu do Kiněšmy.\n\nZe severozápadu z Ivanova vede do Šuji železniční trať, která dále pokračuje na jih do Kameškova.\n\nNejstarší osídlení zde mohli založit již ugrofinské kmeny Čudů a Merjů. První písemná zmínka v souvislosti s městem je ovšem až z roku 1403, kdy je zmíněna rodina šlechtická rodina Šujských. Samo město Šuja je zmíněno až v roce 1539 v Nikonovském letopise jako jedno z měst zničených nájezdem kazaňského chána Safa Geraje.\n\n"}
{"id": "1253662", "url": "https://cs.wikipedia.org/wiki?curid=1253662", "title": "Jean-Pierre Delville", "text": "Jean-Pierre Delville\n\nMons. Jean-Pierre Delville (* 29. dubna 1951, Lutych) je belgický římskokatolický kněz a biskup diecéze Lutych.\n\nNarodil se 29. dubna 1951 v Lutychu. Po studiu na Univerzitě v Lutychu, kde získal licenciát z historie, byl přijat do semináře. Na Katolické univerzitě v Lovani získal licenciát z filosofie. Poté odešel do Říma kde na Papežské Gregoriánské univerzitě získal bakalářský titul z teologie a na Papežském biblickém institutu získal licenciát z biblistiky. Po studiích v Římě dosáhl na Univerzitě v Lovani doktorátu z filosofie a literatury, a biblické filologie. na kněze byl vysvěcen 6. září 1980. Po vysvěcení působil jako farní vikář lutyšské farnosti Saint-Foy, profesor lutyšského semináře, profesor a rektor semináře Saint-Paul v Lovani, profesor teologické fakulty Univerzity v Lovani. Dále jako sekretář a později ředitel Revue d’Histoire ecclesiastique, předseda Institut de recherche Religions, Spiritualités, Cultures, Sociétés, předseda knihovny lutyšského semináře a jako farní vikář Saint-Lambert (Lutych).\n\nDne 31. května 2013 jej papež František ustanovil biskupem diecéze Lutych. Biskupské svěcení přijal 14. července 2013 z rukou arcibiskupa André-Josepha Léonarda a spolusvětitelé byli biskup Aloysius Jousten, arcibiskup Vincenzo Paglia, arcibiskup Giacinto Berloco a biskup Johan Jozef Bonny.\n\n"}
{"id": "1253663", "url": "https://cs.wikipedia.org/wiki?curid=1253663", "title": "Patrick D'Rozario", "text": "Patrick D'Rozario\n\nPatrick D’Rozario C.S.C. (* 1. října 1943, Padrishibpur) je bengálský římskokatolický duchovní, biskup arcidiecéze dhácké v Bangladéši, kterého dne 19. listopadu 2016 papež František jmenoval kardinálem.\n\n"}
{"id": "1253667", "url": "https://cs.wikipedia.org/wiki?curid=1253667", "title": "Afriqiyah Airways", "text": "Afriqiyah Airways\n\nAfriqiyah Airways (arabsky الخطوط الجوية الأفريقية) je libyjská státní letecká společnost. Před vypuknutím občanské války v roce 2011 zajišťovala vnitrostátní dopravu na území Libye a zároveň i mezinárodní lety do 25 destinací v Evropě, Africe a na Blízký východ, hlavní základnu má na Letišti v Tripolis, dále také v Sabhá, Benině (poblíž Benghází) a v Misurátě. V roce 2010 přepravila 2,3 milionu cestujících, roku 2013 to bylo 1,2 milionu.\n\nV říjnu 2016 měly aerolinky v provozu sedm letadel.\n"}
{"id": "1253669", "url": "https://cs.wikipedia.org/wiki?curid=1253669", "title": "Osman Đikić", "text": "Osman Đikić\n\nOsman Đikić (7. ledna 1879 Mostar, Bosna a Hercegovina – 30. března 1912 Mostar, Bosna a Hercegovina), někdy chybně uvádn jako Džikić, byl bosenskohercegovský básník, publicista a politik bosňáckého původu. Sám se považoval za Srba islámské víry.\n\nĐikić se narodil roku 1879 v Mostaru, kde vystudoval modernizovanou islámskou základní školu, ruždii. Poté studoval na vyšším mostarském gymnáziu, odkud byl pro své politické názory vyloučen z patého ročníku. Poté studoval v Istanbulu (gymnázium) a nato i v Bělehradě (obchodní akademii) Ve Vídni pracoval jako bankovní úředník v Länderbank (dnešní Bank Austria). V rakouské metropoli se roku 1905 oženil se srbskou herečkou Zorou Topalovićovou, jež pocházela z Trebinje.\n\nPo návratu do vlasti dostal místo ve spořitelně v Brčku a Bijeljině, nato působil jako úředník v Srbské bance v Mostaru. Roku 1909 byl jmenován šéfredaktorem společensko-politického časopisu \"Gajret\", který vycházel jako tiskový orgán muslimského podpůrného spolku \"Gajret\" (Úsilí). Roku 1910 inicioval vznik politického listu \"Samouprava\" (Samospráva, 1910–1912), který ostře napadal rakousko-uherskou správu v Bosně a Hercegovině a zasazoval se o zlepšení sociálního postavení nejchudších muslimských vrstev.\n\nĐikić kromě mateřského jazyka ovládal také němčinu, turečtinu a francouzštinu.\n\nSvoji literární tvorbu otiskoval v bosenskohercegovských časopisech \"Bosanska vila\", \"Zora\", \"Behar\" a několika dalších. Vydal též několik básnických sbírek, které opěvovaly muslimsko-srbskou vzájemnost a lásku k vlasti. Sbíral též ústní lidovou slovesnost; své materiály však nikdy nezveřejnil a předal je Srbské akademii věd a umění.\n\nZemřel v roce 1912 na tuberkulózu. Stejné nemoci krátce nato podlehla i jeho manželka.\n"}
{"id": "1253670", "url": "https://cs.wikipedia.org/wiki?curid=1253670", "title": "Guy Harpigny", "text": "Guy Harpigny\n\nMons. Guy Harpigny (* 13. dubna 1948, Luttre) je belgický římskokatolický kněz a biskup diecéze Tournai.\n\nNarodil se 13. dubna 1948 v Luttre. Studoval filosofii, teologii v Paříži, Tournai a Lille a islamistiku v Káhiře. Na kněze byl vysvěcen 7. července 1973. Působil jako profesor dogmatiky a islamistiky v Charleroi, Tournai a Lille.\n\nDne 22. května 2003 jej papež Jan Pavel II. ustanovil biskupem diecéze Tournai. Biskupské svěcení přijal 7. září 2003 z rukou kardinála Godfrieda Danneelse, spolusvětitelé byli biskup Paul Schruers a biskup André-Joseph Léonard.\n\nDne 26. ledna 2016 byl zvolen vice-předsedou Belgické biskupské konference.\n\n"}
{"id": "1253672", "url": "https://cs.wikipedia.org/wiki?curid=1253672", "title": "Miloš Mareš", "text": "Miloš Mareš\n\nMiloš Mareš je podnikatelem a autorem četných epigramů, aforismů i poezie. \n\nNarodil se v Písku v roce 1960. Své dětství a mládí prožil\nv jihočeském Milevsku. \nUž od dětství recitoval a účastnil se literárních soutěží.\nPo absolvování ekonomické školy v Písku odešel pracovat do Prahy. Přispíval do Dikobrazu, do Vlasty i do dalších časopisů.\nV roce 1991 začal podnikat a z půjčených deseti tisíc korun postupně vybudoval největší firmu na čištění peří v České republice.\nPřekonal vážnou nemoc a nyní již několik let žije téměř o samotě, vysoko v horách, kde v souznění s přírodou prožívá další etapu svého života.\nChodí po horách, medituje, píše poezii, epigramy i aforismy\na hledá váhu na rovnováhu.\n\nV roce 2016 debutoval triptychem „Než bude ze mě země“, „Co slovo to berla“, „A tak si to seru v protisměru“.\n\n\n"}
{"id": "1253673", "url": "https://cs.wikipedia.org/wiki?curid=1253673", "title": "Primas Germaniae", "text": "Primas Germaniae\n\nPrimas Germaniae (Primas Germánie) je čestný titul, náležející salzburskému arcibiskupovi. Z tohoto titulu nevyplývá žádná jurisdikce, jedná se pouze o přednostní a čestné postavení mezi německými a rakouskými biskupy.\n\nNa základě titulu Legatus natus, mají salzburští arcibiskupové právo od roku 1179 oblékat červenou kleriku a solideo, jako kardinálové (místo standardní biskupské fialové). Jejich biskupský znak rovněž není doplněn zelenými střapci jako v případě (arci)biskupů, ale střapci červené barvy. Jako metropolitní arcibiskupové mají právo na pallium. \n\n"}
{"id": "1253674", "url": "https://cs.wikipedia.org/wiki?curid=1253674", "title": "Zpívej", "text": "Zpívej\n\nZpívej (v anglickém originále Sing) je americký animovaný komediální film z roku 2016, produkovaný Illumination Entertainment a distribuovaný Universal Pictures. Režie a scénáře se ujal Garth Jennings. Své hlasy do filmu propůjčili Matthew McConaughey, Reese Witherspoon, Seth MacFarlane, Scarlett Johanssonová, John C. Reilly, Taron Egerton a Tori Kelly. Do české verze své hlasy propůjčili Libor Bouček, Ewa Farná a Jan Maxián. Původní skladba snímku je písnička „Faith“ od Stevieho Wondera a Ariany Grande. Film měl premiéru 21. prosince 2016 a v českých kinech o den později.\n\nHlavní postavou filmu je koala jménem Buster Moon, který vlastní divadlo. Obliba jeho scény však klesá a naopak dluhy stoupají. Ani jeho přítel - ovce Eddie - pro něj nemá lepší radu než divadlo prostě prodat. Bezradný Buster vše vsadí na jednu kartu a rozhodne se uspořádat velkolepou pěveckou soutěž. Jeho sekretářka - chameleonka mrs. Crawly - však omylem vytiskne na letáky chybnou výši finanční odměny pro vítěze. O zájem je sice postaráno, ale Buster může nabídnout jen pouhý zlomeček slibované ceny a netuší, jak získat zbytek. Jeho příběh se však ještě prolíná s dalšímy osudy jeho pěti soutěžících: Johnnho, Rositiným, Meeniným, Mikovým a Ashiným.\n\nGorila Johnny je teenager, který se nemůže shodnout se svým otcem, proslulým gangsterem, v tom, co by měl v životě dělat. Johnny svou velkou zálibu v hudbě před svým otcem tají a Busterovu soutěž bere jako šanci, konečně nějak zužitkovat svůj talent. Když však kvůli zkoušce vystoupení jeho otce zavřou do vězení, zdá se být neexistující finanční odměna jedinou možností, jak si ho udobřit.\n\nPrase Rosita, je matka pětadvaceti malých, nezbedných selat, o kterou se její manžel Norman zajímá jen když se jí ptá, kde jsou klíče od auta. Rosita je však velmi nadaná zpěvačka a do Bustrovy soutěže se přihlásí, aby konečně mohla dělat to, co má ráda ona. V jeho divadle je přiřazena k vepři Guntrovi, který má za úkol naučit ji tančit a uvolnit se. Co se ale stane, když bude pětadvacet zlobivých dětí nehlídaných?\n\nSlonice Meena je mladá dívka, která nadevše miluje hudbu a nenašla by nikoho, kdo by si nezamiloval její překrásný hlas. Bohužel se s ním jinde než doma neumí předvést. Je ohromně stydlivá. Do Bustrovy soutěže ji pošle její činorodá rodina, která do ní vkládá veškeré naděje. To však Meenu vystresuje ještě víc. Nakonec nikdo v divadle netuší, že se Meena nejen původně chtěla do soutěže přihlásit jako soutěžící, ale i že umí zpívat. Jak Meena ostatní přesvědčí o svém talentu, když před nimi zpívat nedokáže?\n\nMyšák Mike je pouliční jazzový muzikant, hrající na saxsofon. Je sice velmi talentovaný hudebník a zpěvák, ale zároveň také ctižádostivý, zlomyslný a nečestný. Neštítí se skoro ničeho, aby se dostal k penězům. A Bustrovu soutěž bere právě jako příležitost, se k nim dostat. Aby si získal oblibu, slávu, peníze, či přízeň Nancy - myši která se mu líbí, dopustil se podvodu, který může splatit jen dvěma věcmi: buď vlastní kůží, nebo smyšlenou hlavní cenou soutěže.\n\nDikobrazka Ash je náctiletá rockerka, která je v kapele se svým přítelem Lancem. Hudbu má ohromně ráda a za možnost hrát před skutečným publikem by dala cokoliv. Lance ji však stále odstrkuje do stínu, zadupává do země její talent a snaží se strhnout všechnu slávu na sebe. Ash ho má však příliš ráda, než aby to viděla. Bustrovy soutěže se chtěla zúčastnit i s ním a odměnu využít pro ně pro oba. Buster Moon sice v Ash spatří schopnou zpěvačku ale Lance do soutěže přijmout odmítne. Lance a jeho ego si nenechají tuto potupu jen tak líbit a Lance začne Ash podvádět s jinou dívkou - s Becky. Když to divoška Ash zjistí, pozbude všechno své sebevědomí a uzavře se do sebe. Jestliže zjistí, že jí lže i Buster Moon, bude vůbec ochotná ještě někdy hrát?\n\nMalá prasátka namluvili Oscar Jennings, Leo Jennings, Caspar Jennings a Asa Jennings. Režiséři Wes Anderson, Garth Jennings, Chris Renaud a Edgar Wright propůjčili své hlasy různým postavám v cameo rolích.\n\nDalší hlasy poskytli: Pavel Rímský, Zbyšek Horák, Ludvík Král, Petr Neskusil, Jiří Ployhar, Svatopluk Schuller, Šimon Fikar, Terezie Taberyová, Jiří Valšuba, Bohuslav Kalva.\n\nSoundtrackové album bylo vydáno 21. prosince 2016. Filmovou hudbu složil Joby Talbot. Prvním singlem se stala písnička „Faith“ a druhým „Set It All Free“.\nV lednu 2014 bylo oznámeno, že Garth Jennings bude psát scénář a bude režírovat animovanou komedii pro Universal Pictures a Illumination Entertainment o „odvaze, soutěživosti a udržení tónu“.Původně se flm měl jmenovat \"Lunch\" (v české jazyce: \"Oběd\"), později byl přejmenován na \"Sing\" (v českém jazyce: \"Zpívej\"). V lednu 2015 se k projektu připojil Matthew McConaughey, v červnu John C. Reilly a v listopadu zbytek obsazení.\n\n11. září 2016 byl film promítán na Torontském filmovém festivalu. Premiéru ve Spojených státech amerických měl 21. prosince 2016 a v České republice 22. prosince 2016.\n\nZa první tři promítací dny snímek vydělal 33,7 milionů dolarů v Severní Americe a 17 milionů dolarů v ostatních oblastech. Celkové celosvětové tržby činí 634,2 milionů dolarů. Rozpočet filmu činil 75 milionů dolarů. V Severní Americe byl oficiálně uveden 21 . května 2016, společně s filmy \"Pasažéři\" a \"Assassin's Creed\". Za čtvrteční večer snímek vydělal 1,7 milionů dolarů.\n\nNa recenzní stránce Rotten Tomatoes získal ze 102 započtených recenzí 72 procent s průměrným ratingem 6,5 bodů z deseti. Na serveru Metacritic snímek získal z 32 recenzí 60 bodů ze sta. Na Česko-Slovenské filmové databázi snímek získal 78%.\n"}
{"id": "1253677", "url": "https://cs.wikipedia.org/wiki?curid=1253677", "title": "John Ribat", "text": "John Ribat\n\nJohn Ribat M.S.C. (* 1. října 1943, Volavolo, Východní Nová Británie) je papuánský římskokatolický duchovní, biskup arcidiecéze Port Moresby v zemi Papua-Nová Guinea, kterého dne 19. listopadu 2016 papež František jmenoval kardinálem.\n\n"}
{"id": "1253679", "url": "https://cs.wikipedia.org/wiki?curid=1253679", "title": "Mauzoleum Chodži Ahmeda Jásavího", "text": "Mauzoleum Chodži Ahmeda Jásavího\n\nMauzoleum Chodži Ahmeda Jásavího je nedokončené mauzoleum súfijského mystika a basníka Chodži Ahmeda Jásavího v Kazachstánu, nacházející se ve městě Turkestánu v regionu Turkestán.\n\nChodža Ahmed Jásaví byl ve 12. století hlavou regionální školy súfismu, mystického hnutí islámu, zrozeného v 9. století. Narodil se v Ispidjabu (dnešním Sayramu) roku 1093, většinu svého života strávil v Yasi, a tam také v roce 1166 zemřel. Turkickými kmeny a národy ve Střední Asii byl ctěn pro popularizaci súfismu, který trpěla v období mongolské invaze. Chodža vytvořil v Yasi teologickou školu a poutní místo. Byl také vynikající básník, filozof a státník. Původně malé pohřební mauzoleum se stalo poutním místem muslimů brzy po jeho smrti.\n\nToto velké mauzoleum bylo postaveno jako důsledek stoupající Jásavího oslavy z rozkazu středoasijského vojevůdce a dobyvatele Timura v letech 1389–1405. Je největší, nejvýznamnější a nejlépe dochovanou středověkou monumentální cihelnou stavbou ve střední Asii. Proto bylo roku 2003 zapsáno na seznam světových památek UNESCO. Jde o islámský pohřební chrám s hrobkami uctívaných osobností z období od dynastie Timurtidů až po rok 1781, kdy tam jako poslední byl pohřben kazašský panovníkː chán Ablaj-chán. Další mauzoleum s menší kupolí stojí vedle.\n\nDispozice této monumentální architektury se dvěma kupolemi je unikátní. Představuje uzavřený sídelní a votivní komplex, vytvořený pro glorifikaci významného myslitele a duchovního vůdce středověkého islámu. Nedokončený stav, zejména západní vstupní portál a řez interiérem poskytuje dobrou příležitost pro zkoumání konstrukce a jejích detailů. Mauzoleum má pravoúhlý půdorys o rozměrech 45,8 × 62,7 metru a výšku 38,7 metru. Stavba je orientovaná od jihovýchodu k severozápadu. Stavebním materiálem jsou obrovské cihly (prefabrikáty o tloušťce 1, 5 metru) vypálené na vysoký žár, sádra a pálená hlína zpevněná příměsí vláken místních rostlin. Speciální perská stavební technika kombinuje cihly režné a glazované v ornamentálních polích kontrastních barev. Krytina kupole je z barevných glazovaných obkladaček. \n\nÚstřední hala mauzolea se nazývá \"Kazandyk\" (Měděný sál). Její název je odvozen z bronzového obětního kotle. Jasávího hrobka je situována ve střední ose na severozápadě budovy. Sarkofág pod dvojitou klenutou kupolí má výšku 17 metrů vysoký, kupole je vysoká 28 metrů a je pokryta modrými glazovanými obkladačkemi (fajáns) ve zlatém orámování. Interiéry síní rytmizují alabastrové sloupy, zvané \"muqarnas\". Další prostory sloužily jako jídelna, škola, knihovna a mešita. Stěny a klenby vyzdobili perští mozaicisté ze Šírázu mozaikami s islámským geometrickým nebo rostlinným ornamentem. Obkladačky vnějších zdí mauzolea mají kufické a súfijské ornamenty epigrafického charakteru (to znamená s nápisy náboženského - islámského obsahu). Dominantní kupole je obložena krytinou s glazurou tyrkysové barvy. Chybí dva minarety, které byly v původním projektu, ale zůstaly nerealizovány. \n\nStavba tohoto mauzolea byla ovlivněna staršími indickými (mughalskými) a perskými předlohami, například v Isfahánu, sama sloužila za vzor mnoha monumentálním stavbám ve střední Asii, na Hedvábné stezce, například v Samarkandu, Buchaře, Baku či Herátu, ale také v Persii.\n\n\n"}
{"id": "1253680", "url": "https://cs.wikipedia.org/wiki?curid=1253680", "title": "Národní park Tara", "text": "Národní park Tara\n\nNárodní park Tara (srbsky Национални парк Тара/Nacionalni park Tara) se nachází na západě Srbska ve stejnojmenném pohoří. Má rozlohu 19 175 ha a rozkládá se v nejvyšší části pohoří. Vyhlášen byl roku 1981. Jeho území se rozkládá na ploše opštin Bajina Bašta a Užice.\n\nNejvyšším bodem území parku je vrchol Kozji Rid s výškou 1591 m a nejnižší je úroveň Peručackého jezera ve výši 241 m n. m. Pohoří, které je chráněno, je krasové. Řeka Drina, která tvoří jeho přirozenou západní hranici, vytvořila postupem staletí hluboký kaňon.\n\nV blízkosti vesnice Peručac se nachází stećkové pole s názvem Mramorje.\n\nKromě horské vegetace je park znám také díky výskytu smrku omoriky, která se zde nachází již od třetihor. V lesích národního parku žije 53 druhů savců a 153 druhů ptáků. Vyskytují se zde medvěd hnědý (celkem 45), kamzík horský a srnec obecný.\n"}
{"id": "1253681", "url": "https://cs.wikipedia.org/wiki?curid=1253681", "title": "Evangelický kostel (Dúžava)", "text": "Evangelický kostel (Dúžava)\n\nEvangelický kostel v Dúžavě u Rimavské Soboty je jediný dochovaný dřevěný toleranční kostel na Slovensku. Na své dnešní místo byl přistěhován z obce Selce, když se zde roku 1807 farníci rozhodli postavit si nový zděný kostel. Věřící v Dúžavě kostel koupili a rozebraný převezli a postavili; stavbu ještě doplnili malovaným stropem z roku 1747 z kostela v Klenovci.\n"}
{"id": "1253683", "url": "https://cs.wikipedia.org/wiki?curid=1253683", "title": "Pasažéři", "text": "Pasažéři\n\nPasažéři (v anglickém originále Passengers) je americký sci-fi film z roku 2016, režírovaný Mortenem Tyldumem. Hlavní hvězdy hrají Jennifer Lawrence a Chris Pratt. Film měl premiéru ve Spojených státech amerických 21. prosince 2016. \n\nPůvodní skripta pro film \"Pasažéři\" napsal Jon Spaihts v roce 2007. Jednu chvilku měli ve filmu hrát hlavní role Keanu Reeves a Emily Blunt, rozpočet filmu byl velice malý, pouze 35 milionů dolarů. Brian Kirk měl původní film režírovat.5. prosince 2014 bylo oznámeno, že Sony Pictures Entertainment vyhrály práva na film v aukci.Na začátku roku 2015 bylo oznámeno, že Morten Tyldum film bude režírovat. Obsazení filmu bylo oznamováno postupně během února 2015 až ledna 2016. Lawrence si za roli odnesla 20 milionů dolarů a Chris Pratt 12 milionů dolarů. Natáčení začalo v září 2015 v Atlantě v Georgii.\n\nThomas Newman pro film složil hudbu. Spaiths se nechal slyšet, že scénář k filmu napsal při poslouchání Newmanovo instrumentální hudby. Skupina Imagine Dragons nahrála pro film skladbu „Levitate“. Byla vydána 29. listopadu 2016.\n\nRozpočet filmu činil 110 milionů dolarů. V Severní Americe byl oficiálně uveden 21. prosince 2016, společně s filmy \"Zpívej\" a \"Assassin's Creed\". Za úterní promítací večer film získal 1,2 milionů dolarů, 4,1 milionů dolarů získal za první den.\n\nNa recenzní stránce Rotten Tomatoes získal ze 167 započtených recenzí 32 procent s průměrným ratingem 5 bodů z deseti. Na serveru Metacritic snímek získal z 48 recenzí 41 bodů ze sta. Na Česko-Slovenské filmové databázi snímek získal 74%.\n"}
{"id": "1253684", "url": "https://cs.wikipedia.org/wiki?curid=1253684", "title": "Tvář Kristova na roušce Veroničině (Claude Mellan)", "text": "Tvář Kristova na roušce Veroničině (Claude Mellan)\n\nTvář Kristova na roušce Veroničině Claude Mellana z roku 1649 patří k nejznámějším a nejčastěji reprodukovaným grafickým listům 17. století. Je součástí sbírky grafiky a kresby Národní galerie v Praze\n\nMědiryt 444 x 326 mm, značen dole: C.MELLAN G.P.ET F.(=gallus pinxit et fecit) IN AEDIBUS REG.(=v paláci krále). Získáno jako dar rytíře Vojtěcha Lanny 14.6.1884. Inv. č. R 744\n\nTento grafický list je zhotoven liniovou technikou rytí, kterou zavedl Hendrik Goltzius. Claude Mellan si ji osvojil během pobytu v Římě a dovedl ji k mistrovské dokonalosti ještě před návratem do Francie. Celá Kristova tvář je vytvořena souvislou spirálovitou linií, která začíná na špičce nosu, vlní se, rozšiřuje a zase zužuje aniž by se setkala se sousední linií a vytváří tak úplný obraz. Všechny stíny a plastický účinek vznikly zakřivením a rozšířením nebo zeslabením jediné ryté linie, bez příčného šrafování. Z užití této techniky vyplývá, že není nijak definována povrchová plocha - linie i pozadí jsou trvale viditelné a lze je extrapolovat do nekonečna. Obraz tváře je transparentní a vyjadřuje tak dualitu podstaty samotného Krista, která je zároveň konkrétní i abstraktní. \n\nNápis na dolním okraji roušky, jehož autorem byl Mellanův přítel abbé Michel de Marolles: FORMATVR UNICVS VNA, NON ALTER má zvláštní dvojznačnost, která dobře koresponduje s tajemným působením obrazu tváře. Lze ho interpretovat tak, že předmětem zobrazení je jedinečný syn boží, zrozený pannou a nápis NON ALTER znamená že neexistuje nikdo jiný, kdo by se Kristu podobal a zároveň odkazuje na mistrovství rytce, kterého se nikomu nepodaří napodobit. Unicus ale stejně tak odkazuje k tomu, co rytina zobrazuje (Svatá tvář), kterou na Veroničině roušce nevytvořila lidská, ale Boží ruka. Una pak se stejnou dvojznačností poukazuje na ruku Boží i ruku umělce, která byla autorem obrazu. Samotný kruh, do kterého je tvář vyryta, symbolizuje zároveň dokonalost \"Božího geometra\", který stvořil Nebe a Zemi i jistotu umělcovy ruky. Veškerými skrytými významy Mellanova Veraikonu a souvislostmi s konkrétními latinskými texty a biblickými odkazy se velmi podrobně zabývá Irving Lavin. \nSamotné jméno Veronika vzniklo spojením slov \"vera\" (pravá) a \"icon\" (tvář). Pojem Veraikon (tzv. pravá tvář Kristova) a Veroničina rouška - podle církevní legendy látka k otření potu (Sudarium), na kterou se otiskla Kristova tvář při šestém zastavení na cestě s křížem na Golgotu, když mu Veronika podala svoji roušku, bývá užíván ve stejném významu. Příběh Veroniky nepochází z bible. Poprvé se o ní zmiňuje až apokryfní Nikodémovo evangelium z poloviny 4. století. Od 11. století byl příběh dále rozvinut a Veronika byla ztotožněna jako žena, které Kristus věnoval svůj obraz. Teprve roku 1199 se o existenci Veroničiny roušky, chované jako svatý ostatek, zmiňují dva poutníci, kteří navštívili Řím. Od roku 1207 se za papeže Inocence III. v Římě konala procesí s Veroničinou rouškou. Ta byla uložena roku 1297 v chrámu sv. Petra a v následujících dvou staletích se stala nejvzácnější relikvií západního křesťanství.\n\nPřímé spojení roušky s Kristovou cestou na Golgotu se objevilo až ve francouzské bibli Rogera d'Argenteuil ve 13. století. Od 14. století byla Veroničina rouška častým námětem pro díla malířů i sochařů. Dílo Claude Mellana patří mezi nimi k nejčastěji reprodukovaným. \n\nČást článku týkající se Veroničiny roušky byla přeložena z anglické Wikipedie \n"}
{"id": "1253685", "url": "https://cs.wikipedia.org/wiki?curid=1253685", "title": "Sebastian Koto Khoarai", "text": "Sebastian Koto Khoarai\n\nSebastian Koto Khoarai O.M.I. (* 11. září 1929, Koaling, Leribe, Lesotho) je lesothský římskokatolický duchovní, emeritní biskup diecéze Mohale’s Hoek v Lesothu, kterého dne 19. listopadu 2016 papež František jmenoval kardinálem.\n\n"}
{"id": "1253688", "url": "https://cs.wikipedia.org/wiki?curid=1253688", "title": "Ali Shukriu", "text": "Ali Shukriu\n\nAli Shukriu (12. září 1919, Kosovska Mitrovica, Srbsko – 6. ledna 2005, Bělehrad, Srbsko a Černá Hora) byl kosovskoalbánský politik, člen jugoslávské komunistické strany a účastník partyzánského boje. \n\nShukriu se narodil v Kosovské Mitrovici. Před druhou světovou válkou studoval lékařství. Roku 1939 vstoupil do Svazu komunistů Jugoslávie. O rok později byl členem Oblastního výboru Komunistické strany pro Kosovo. \n\nByl jedním z organizátorů povstání proti okupačním vojskům na území Kosova. Zastával funkci sekretáře Místního výboru SKJ pro Kosovskou Mitrovici, byl politický komisař Štábu operativní zóny pro Kosovo a sousední oblasti.\n\nPo skončení války byl ministrem nejprve ve vládě NR Srbsko, později i ve vládě federální. Mezi lety 1963 – 1967 byl předsedou Výkonné rady Autonomní oblasti Kosovo. Od roku 1981 byl předsedou Předsednictva SAO Kosovo. Ve funkci nahradil po demonstracích v březnu téhož roku Xhavita Nimaniho. Demonstrace označil za kontrarevoluci. V roce 1982 jej ve funkci nahradil Kolë Shiroka. \n\nOd 26. června 1984 do 25. června 1985 byl předsedou předsednictva Ústředního výboru Svazu komunistů Jugoslávie. Byl projugoslávsky orientován a ostře odsuzoval protesty albánského obyvatelstva koncem 80. let na území Kosova. Na své politické funkce rezignoval v souvislosti se stávkou ve Starém Trgu v únoru 1989, která vedla k vyhlášení výjimečného stavu. \n"}
{"id": "1253691", "url": "https://cs.wikipedia.org/wiki?curid=1253691", "title": "Ludvig Norman", "text": "Ludvig Norman\n\nLudvig Norman, celým jménem Fredrik Vilhelm Ludvig Norman (28. srpna 1831 Stockholm — 28. března 1885 Stockholm), byl švédský hudební skladatel, dirigent, klavírista a učitel hudby. Spolu s Franzem Berwaldem a Adolfem Fredrikem Lindbladem se řadí mezi nejvýznamnější švédské symfoniky 19. století.\n\nNorman se učil hudbě nejprve u skladatele Adolfa Lindblada a později studoval na Lipské Konzervatoři (1848–1852), kde se také seznámil s Robertem Schumannem. V roce 1857 začal učit na Královské hudební akademii ve Stockholmu. Roku 1860 se stal dirigentem Nya harmoniska sällskapet a následující rok získal post kapelníka v Královské švédské opeře.\n\nRoku 1864 se oženil s houslistkou Vilemínou Nerudovou. Jejich syn Ludwig Norman-Neruda byl slavný horolezec.\n\nJako dirigent se proslavil především premiérou čtvrté symfonie Franze Berwalda, která se uskutečnila 9. dubna 1878.\n\nNěmecký skladatel Woldemar Bargiel, nevlastní bratr Clary Schumannové, mu věnoval svůj Smyčcový oktet c moll.\n\nMezi jeho žáky patřily mimo jiné i švédská varhanistka, dirigentka a skladatelka Elfrida Andrée a skladatelka Helena Munktell.\n\nLudvig Norman zemřel v roce 1885, také ve Stockholmu.\n\nOrchestr\nKomorní hudba\n\n"}
{"id": "1253692", "url": "https://cs.wikipedia.org/wiki?curid=1253692", "title": "Arcidiecéze Bangui", "text": "Arcidiecéze Bangui\n\nArcidiecéze Bangui je metropolitní arcidiecéze ve Středoafrické republice s katedrálou Neposkvrněného Početí Panny Marie v hlavním městě Bangui, v níž papež František zahájil mimořádný Svatý rok Božího milosrdenství, když zde 29. listopadu 2015, během své africké cesty osobně otevřel první Svatou bránu a tak z Bangui učinil \"\"duchovní hlavní město světa\"\". Na závěr tohoto Svatého roku pak jmenoval arcibiskupa Dieudonného Nzapalaingu prvním středoafrickým kardinálem.\n\n\n"}
{"id": "1253693", "url": "https://cs.wikipedia.org/wiki?curid=1253693", "title": "Editio princeps", "text": "Editio princeps\n\nEditio princeps (latinsky první vydání) je termín označující první tištěné vydání díla, které předtím kolovalo pouze v rukopisech (před vynálezem knihtisku). Stránkování tohoto vydání se zejména u filosofických spisů často uvádí i v dalších vydáních a překladech (na okraji stránky), což umožňuje odkazovat na určité místo v textu nezávisle na vydání. Pro první vydání moderních děl (po vynálezu knihtisku) se někdy užívá termín \"editio originalis\" (doslova původní vydání).\n\n"}
{"id": "1253699", "url": "https://cs.wikipedia.org/wiki?curid=1253699", "title": "Římskokatolická farnost Mohelnice", "text": "Římskokatolická farnost Mohelnice\n\nŘímskokatolická farnost Mohelnice je územní společenství římských katolíků v děkanátu Zábřeh s farním kostelem svatého Tomáše z Canterbury.\n\nKostel byl původně zasvěcen Nanebevzetí Panny Marie. První písemný doklad o jeho existenci pochází z roku 1247, kdy byl jmenován v papežské listině, věž kostela se používala jako hláska a patřila městu. Jedná se tedy o nejstarší známou severomoravskou farnost. Jádro stavby je románské z doby před rokem 1247; z té doby se dochovalo zdivo lodi, která byla původně zřejmě plochostropá. V první polovině 14. století bylo přistavěno již v gotickém slohu kněžiště se sakristií a zřejmě i věž. V roce 1275 je u kostela uváděna farní škola, jedním z prvních známých farářů byl kanovník Sander Ranbow (1367–1368). Roku 1480 byl kostel znovu vysvěcen.\n\nKostel byl údajně pobořen v roce 1642; v tomto roce vpadli do Mohelnice Švédové, zapálili mlýn a od něj shořelo celé vnitřní město. Kostel byl poté provizorně upraven (1651 dokončeno zastřešení věže), v roce 1680 ovšem vyhořel znovu. Zásadní oprava začala v roce 1722, přitom byla zbořená stará kaple a na jejím místě v letech 1726–27 vybudována nová kaple sv. Anny s kryptou.\n\nV roce 1907 byl kostel novogoticky upravován – do oken kněžiště byly vloženy nové kružby, upraveno bylo průčelí a zvonicové patro věže, do předsíně byl zasazen novogotický portál.\n\nFarářem byl od prosince 2010 R. D. Mgr. Ing. Petr Šimara. Toho od července 2017 vystřídal R. D. Mgr. Petr Souček.\n\nKaždoročně se ve farnosti koná tříkrálová sbírka, v roce 2016 se při ní vybralo v Mohelnici 120 939 korun.\n\nPro farnost, stejně jako další farnosti děkanátu Zábřeh vychází každý týden Farní informace.\n\n"}
{"id": "1253700", "url": "https://cs.wikipedia.org/wiki?curid=1253700", "title": "Kaple svatého Otce Pia X.", "text": "Kaple svatého Otce Pia X.\n\nKaple svatého Otce Pia X. (případně kostel svatého Otce Pia X.) je filiální kostel resp. kaple v římskokatolické farnosti Biskupice u Hrotovic, nachází se na návsi obce Litovany, nedaleko kostela svatého Otce Pia X. stojí kaple sv. Cyrila a Metoděje. Autorem architektonického řešení kostela je Bohumil Lojda, návrh vznikl v roce 1969. Kostel byl postaven jako jeden z mála nových kostelních staveb v době komunistické vlády v Československu. Kostel je bílou stavbou, má sedlovou střechu, podhledy ve stropě, jež slouží jako světlíky a také presbytář s prosklenými sloupy, které také osvětlují prostor.\n\nKostel byl postaven podle návrhu Bohumila Lojdy v letech 1969 a 1970, byl jednou z mála církevních staveb, které byly postaveny v 70. letech. Kostel je dokladem toho, že církevní stavby musely být velmi nenápadné. Stavba byla vysvěcena v roce 1970. Budova byla postavena za podpory farníků v obci, kdy bylo nutné odhodlání všech podporovatelů. \n\n\n"}
{"id": "1253701", "url": "https://cs.wikipedia.org/wiki?curid=1253701", "title": "Katolická církev ve Středoafrické republice", "text": "Katolická církev ve Středoafrické republice\n\nKatolická církev ve Středoafrické republice je křesťanské společenství. Hlásí se k ní asi 37% obyvatel této země, v roce 2014 bylo v zemi 1.724.000 katolíků. Je v jednotě s papežem. Má 1 metropolitní arcidiecézi a 8 sufragánních diecézí.\n\nStředoafrická republika má jednu církevní provincii, jejíž diecéze slouží liturgii v latinském ritu.\n\nEpiskopát vytváří vlastní Středoafrickou biskupskou konferenci, (Conférence Episcopale Centrafricaine, CECA), ustanovenou v roce 1970.\n\nSvatý Stolec je reprezentován apoštolským nunciem.\n\n"}
{"id": "1253703", "url": "https://cs.wikipedia.org/wiki?curid=1253703", "title": "Římskokatolická farnost Studená Loučka", "text": "Římskokatolická farnost Studená Loučka\n\nŘímskokatolická farnost Studená Loučka je územní společenství římských katolíků v děkanátu Zábřeh s farním kostelem svaté Maří Magdalény.\n\nJiž v první zmínce o obci z roku 1381 se mluví o místním kostelu. Později je zmiňován až za třicetileté války filiální kostel k faře v Maletíně. v roce 1750 byl postaven kostel nový, při němž byla zřízena v roce 1784 kuracie, v roce 1857 povýšená na faru. Po roce 1859 byl na místě staršího kostela vybudován současný.\nAdministrátorem excurrendo byl k prosinci 2016 R. D. Mgr. Ing. Petr Šimara. Toho od července 2017 vystřídal R. D. Petr Souček.\n\nKaždoročně se ve farnosti koná tříkrálová sbírka, v roce 2016 se při ní vybralo ve Studené Loučce 6 561 korun.\n\nPro farnost, stejně jako další farnosti děkanátu Zábřeh vychází každý týden Farní informace.\n\n"}
{"id": "1253704", "url": "https://cs.wikipedia.org/wiki?curid=1253704", "title": "Ladislav Kochánek", "text": "Ladislav Kochánek\n\nLadislav Kochánek (17. března 1926 – 2. března 1996 Slaný) byl český publicista a sběratel rekordů a kuriozit. Nasbíral více než třicet tisíc zmínek o českých rekordech.\n\nKochánek navštěvoval základní školu i posléze obchodní akademii ve Slaném. Během druhé světové války ovšem musel studium akademie přerušit a po dobu přibližně půldruhého roku pracoval v Klecanech. Po válce pak školu dokončil. Roku 1948 narukoval na základní vojenskou službu a po návratu z vojny začal pracovat v učilišti strojírenského podniku ČKD.\n\nBěhem zaměstnání pokračoval ve svém koníčku sbírání zajímavostí a kuriozit, se kterým začal již za svých středoškolských studií. Protože v zaměstnání kuriozity sbíral i mezi kolegy, všimli si jeho záliby také Kochánkovi nadřízení a nabídli mu místo v propagaci podniku, kde mohl sesbírané materiály využít. Spolu s kolegou Stanislavem Berkovcem připravovali výstavy a pořady prezentující jejich zaměstnavatele. Roku 1964 například vytvořili projekt Exponata, který zaznamenal úspěch na brněnském Mezinárodním strojírenském veletrhu.\n\nPosléze začal v časopise Mladý svět spolupracovat se spisovatelem Rudolfem Křesťanem, objevoval se i v rozhlase a televizi. Roku 1976 mu vydalo nakladatelství Olympia publikaci nazvanou \"1000 československých rekordů\". Ta se následně dočkala několika dalších vydání i rozšíření. Když roku 1974 vznikalo v Pelhřimově tamní Muzeum rekordů a kuriozit, věnoval této instituci obří lízátko vyrobené trnavskou firmou Figaro a obuv, kterou nosil největší československý občan toho roku. Spoluzakládal také pelhřimovský Festival rekordů a kuriozit.\n\nKochánek zemřel roku 1996 ve věku nedožitých sedmdesáti let. O osm let později (2004) mu bylo in memoriam uděleno ocenění za celoživotní práci a současně se stal členem Rekordmanské síně slávy České republiky.\n\nV roce 1950 se Kochánek oženil s manželkou Hanou (* 20. května 1930 v Kvíčku), vyučenou dámskou krejčovou, která ovšem pracovala s dětmi. Působila též na pozici vedoucí dětského domova a vystudovala proto v Brandýse nad Labem Pedagogickou fakultu Univerzity Karlovy. Do manželství se narodila dcera Jitka.\n\n\n"}
{"id": "1253708", "url": "https://cs.wikipedia.org/wiki?curid=1253708", "title": "Zdeněk Stropek", "text": "Zdeněk Stropek\n\nZdeněk Stropek (* 12. července 1958) je český akademický malíř a tatér. Je majitelem tetovacího studia UZI, které patří k nejstarším v České republice.\n\nMožnosti tetováže poznával na počátku devadesátých let 20. století do zahraničí, například do Spojených států amerických (1991), do Nizozemska či Německa nebo Spojeného království. V Londýně pak pořídil vybavení, které zde pak také zkoušel na svých zákaznících. K rozšíření svých znalostí též navštěvoval tetovací festivaly. Stropek patřil mezi respondenty televizního dokumentu \"Jak se žije tetovaným\", který roku 1998 natočil Jan Hřebejk.\n\nStropkův salón využívají již od Zimních olympijských her 1994 (Lillehammer) čeští bobisté, kteří si vždy před odjezdem na olympiádu nechávají na své tělo vytvořit tetování. Před ZOH 2014 v Soči vytvořil Stropek obrazec na pravé paži Jana Vrby. Stropkův výtvor na svém těle nosí také stavební inženýrka a soudní znalkyně Miloslava Pošvářová.\n\n"}
{"id": "1253717", "url": "https://cs.wikipedia.org/wiki?curid=1253717", "title": "Sojčí rokle", "text": "Sojčí rokle\n\nSojčí rokle je přírodní památka u obce Janská v okrese Děčín. Nachází se podél bezejmenného pravostranného přítoku řeky Kamenice na území CHKO Labské pískovce mezi Janskou a Filipovem. Důvodem ochrany je existence pískovcové rokle, ve které roste vzácná kapradina vláskatec tajemný (\"Trichomanes speciosum\") a přírodě blízký dubohabrový a suťový les.\n\n"}
{"id": "1253720", "url": "https://cs.wikipedia.org/wiki?curid=1253720", "title": "Kostrčany (zámek)", "text": "Kostrčany (zámek)\n\nKostrčany jsou zámek ve stejnojmenné vesnici u Valče v okrese Karlovy Vary. Od roku 2001 je chráněn jako kulturní památka ČR.\n\nPrvní písemná zmínka o kostrčanské tvrzi pochází z roku 1360, kdy patřila bratrům Buškovi a Jordánovi. Jejich potomci zde sídlili až do konce patnáctého století. Později byla vesnice rozdělena na dva díly. Jeden z nich koupil v roce 1521 Asman ze Štampachu. Roku 1571 získal Kostrčany s tvrzí a poplužním dvorem Arnošt Hasištejnský z Lobkovic, ale již o dva roky později je postoupil Vítovi z Hartenberka. Po něm je zdědil jeho syn Petr, ale za účast na stavovském povstání z let 1618–1620 mu byly zabaveny, a roku 1623 je koupil sekretář české dvorské kanceláře Jan Hegner z Rösselfeldu za 1378 kop míšeňských grošů. Za něj tvrz zřejmě zanikla, protože v písemných pramenech se již neobjevuje.\n\nV osmnáctém století byla původní renesanční tvrz nahrazena barokním zámkem, který je však zmiňován až v roce 1847. Stalo se tak nejspíše v před rokem 1725, ze kterého pochází označení zdejšího panského sídla jako . František Karel Clary-Aldringen tehdy koupil za 31 tisíc zlatých zadlužené kostrčanské panství od Karla Maxmiliána Lamotte von Frintrop. On nebo jeho potomek Karel Ignác se také zadlužili. V roce 1755 pak panství složené z Kostrčan, Libkovic a jedné další vesnice získal Adam František Hartig. V držení se dále vystřídali Ludvík Hartig, Antonín Josef Clement a od roku 1772 Karl von Nikelsberg, kterému se konečně podařilo vyvést statek z dluhů. V roce 1793 ho prodal Ignáci Schreitterovi, po kterém se vystřídala řada majitelů. Posledními soukromými majiteli se stali Epsteinovi, kterým byl po skončení druhé světové války zámek zabaven a převeden do majetku státního statku, který ho využíval jako správní budovu. Teprve po roce 1990 zámek koupil nový soukromý majitel a zrekonstruoval ho do původní podoby.\n\nMísto, kde stála původní panská sídla, neznáme, ale předpokládá se, že to bylo na místě dochovaného zámku. Jednopatrová budova s mansardovou střechou má obdélný půdorys s rozměry 18 × 11 metrů a v přízemí se zachovala jedna místnost s valenou klenbou. Fasády východního a severního průčelí jsou členěné plochými lizénami a bosáží a okna v přízemí mají nadokenní římsy. Malý přístavek u západního průčelí pochází z úprav na počátku dvacátého století, kdy byl v západní zdi otevřen nový vstup.\n\nVeřejnosti nepřístupný zámek stojí na okraji zemědělského dvora. Okolo vede silnice, po které je značená cyklotrasa č. 2152 z Blatna přes Lubenec do Valče.\n\n\n"}
{"id": "1253721", "url": "https://cs.wikipedia.org/wiki?curid=1253721", "title": "Marcus Pretzell", "text": "Marcus Pretzell\n\nMarcus Pretzell (* 16. července 1973 Rinteln) je německý politik za Alternativu pro Německo (AfD), od roku 2014 zemský předseda strany v Severním Porýní-Vestfálsku a od voleb ve stejném roce také poslanec Evropského parlamentu. V něm byl původně členem euroskeptické skupiny Evropští konzervativci a reformisté, po vyloučení v dubnu 2016 přešel rovněž k euroskeptické a vyhraněnější skupině Evropa národů a svobody.\nMarcus Pretzell se narodil v Rintelnu v Dolním Sasku, vyrůstal ve Wiesbadenu a v letech 1994–2000 vystudoval právo na Heidelberské univerzitě. V letech 2002 až 2009 vykonával profesi advokáta, přičemž se zabýval především nemovitostmi. V letech 2004 až 2009 byl členem Svobodné demokratické strany (FDP), členem AfD je od roku 2013.\n\nZ prvního manželství má čtyři děti. V prosinci 2016 si vzal za druhou manželku tehdejší spolkovou předsedkyni strany Alternativa pro Německo (AfD) Frauke Petryovou. Manželé mají jedno společné dítě narozené v roce 2017.\n\nJako politik zastával Pretzell až do září 2017 výrazně protimigrační postoje. 12. dubna 2016 byl \nvyloučen ze skupiny Evropského parlamentu Evropští konzervativci a reformisté za výroky ve smyslu, že migrantům má být zabráněno v nelegálním překračování hranic, v případě nutnosti střelnou zbraní. Jeho kolegyně Beatrix von Storchová, která měla být vyloučena spolu s ním, sama před hlasováním ze skupiny vystoupila. \n\nV prosinci 2016 se po útoku na vánočních trzích v Berlíně vyjádřil, že za oběti je zodpovědná kancléřka Angela Merkelová.\n\nPři volbách do Spolkového sněmu Pretzell nekandidoval. Koncem září 2017 se přidal k Frauke Petryové při její oponentuře vůči novému vedení AfD a 2. října 2017 ze strany vystoupil. Své poslanecké mandáty si však ponechal.\n\n"}
{"id": "1253723", "url": "https://cs.wikipedia.org/wiki?curid=1253723", "title": "Ferdinand Czeiczner", "text": "Ferdinand Czeiczner\n\nFerdinand Czeiczner, křtěný Ferdinand Karl (8. října 1850 Nový Jičín – 24. dubna 1932 Nový Jičín) byl německý průmyslník a komunální politik v Novém Jičíně, kde byl mimo jiné starostou. Pro svou rodinu nechal postavit honosnou vilu v Husově ulici, kde dnes sídlí Městská knihovna.\n\nPocházel ze starobylé rodiny z Nového Jičína, byl synem soukenického místra Johanna Czeicznera. Po reálce v Novém Jičíně vystudoval textilní školu v Brně, poté sbíral zkušenosti v textilním provozu svého strýce, v roce 1875 převzal firmu svého otce. Z podniku vybudoval prosperující továrnu na vlněné zboží, přikoupil několik budov, zmodernizoval výrobu, zavedl nové metody při manipulaci s prádlem a koncem 19. století převzal i továrnu Heinricha Hosche. \n\nJeho manželkou byla Rosa Seibertová (1856–1927), která pocházela taktéž z novojičínské továrnické rodiny a angažovala se v německém spolkovém životě v Novém Jičíně. Měli spolu tři dcery, jejichž manželé však nejevili zájem o pokračování tradice v textilním podnikání (jedním z nich byl poslanec Moravského zemského sněmu Maximilian Preisenhammer). Ferdinand Czeiczner proto v roce 1909 prodal svou továrnu švagrovi Karlu Steinbacherovi. \n\nOd roku 1882 byl členem městského zastupitelstva v Novém Jičíně, kde pracoval převážně ve stavební komisi. Jeho hlavní zásluhou bylo vybudování městského vodovodu, na jehož výstavbu osobně dohlížel, s jeho jménem je spojen i vznik spolkového domu (dnešní Beskydské divadlo), školy v Tyršově ulici nebo městských jatek. Několikrát byl zvolen starostou, funkci ale přijal jen na krátké období v letech 1905–1908. Již v roce 1892 obdržel v Novém Jičíně čestné občanství a práce v městském zastupitelstvu se účastnil až do roku 1918. Byl též členem Obchodní a živnostenské komory v Olomouci.\n\nZa první republiky žil v soukromí ve své vile v dnešní Husově ulici, kterou nechal postavit v roce 1909. Svou závětí určil vilu pro kulturní účely, k naplnění odkazu ale došlo až po roce 2001, kdy byla vila adaptována pro potřeby Městské knihovny.\n\n"}
{"id": "1253724", "url": "https://cs.wikipedia.org/wiki?curid=1253724", "title": "Vila Ferdinanda Czeicznera", "text": "Vila Ferdinanda Czeicznera\n\nVila továrníka Ferdinanda Czeicznera na adrese Husova 1151/2 v Novém Jičíně pochází z počátku 20. století. Areál vily doplňují vedlejší stavby garáží a domku vrátného, celý komplex je kromě hlavního vstupu z Husovy ulice obklopen zahradou s kašnou. Czeicznerova vila je od 30. listopadu 1995 zapsána na seznamu kulturních památek. Od roku 2001 zde sídlí městská knihovna.\n\nPostupnou likvidací městských hradeb od poloviny 19. století získal Nový Jičín prostor pro rozšíření města, významným zásahem do podoby města byl vznik Divadelní ulice (\"Bürgergasse\") lemované reprezentativními budovami (krajský soud, gymnázium, spolkový dům). Jižně od Divadelní ulice pak koncem 19. století začala vznikat rezidenční čtvrť s honosnou vilovou zástavbou podél ulic Jiráskova (\"Ruzickagasse\") a Husova (\"Vereinshausgasse\"). \n\nNa začátku Husovy ulice si rodinnou vilu nechal postavit významný průmyslník Ferdinand Czeiczner (1850–1932), přední výrobce textilního zboží a také bývalý starosta Nového Jičína. Ten v roce 1909 prodejem své továrny získal značné finanční prostředky, které mu umožnily výstavbu domu podle vlastních představ. Projektem pověřil architekta Josefa Bluma (1851–1914), s nímž se znal již z dřívější doby z práce na veřejných zakázkách. Blum pojal stavbu jako dvoupatrový novoklasicistní palác na půdorysu písmene U s bohatě zdobenou fasádou. Severní průčelí vily bylo zakončeno zimní zahradou, odkud z prvního patra vedlo schodiště do zahrady. Komplex doplňovaly přízemní budovy garáží a domku vrátného. Výstavba byla dokončena v roce 1910 a v době před první světovou válkou se jednalo o největší soukromý obytný dům v Novém Jičíně. \nFerdinand Czeiczner zemřel v roce 1932 a vilu odkázal městu s přáním, aby zde sídlila nějaká kulturní instituce, například muzeum. V době hospodářské krize to ale město odmítlo a vilu převzala rodina jednoho z Czeicznerových zeťů Hanse Hückela mladšího (1879–1933), který patřil také k jedné ze zámožných továrnických rodin v Novém Jičíně. V roce 1945 byla vila jako německý majetek zkonfiskována a dlouhodobě zde byly umístěny dětské jesle. Czeicznerův odkaz byl naplněn až v letech 2000-2001, kdy byla vila adaptována pro potřeby Městské knihovny, která zde sídlí dodnes. Další rekonstrukce proběhla v roce 2016, kdy byly obnoveny fasády. \n\n"}
{"id": "1253725", "url": "https://cs.wikipedia.org/wiki?curid=1253725", "title": "Bražec (tvrz)", "text": "Bražec (tvrz)\n\nBražec je zaniklá tvrz u stejnojmenné obce v okrese Karlovy Vary. Stávala na návrší nad zaniklou vesnicí Kostelní Hůrka () na kótě s nadmořskou výškou 793 metrů. Dochovalo se po ní tvrziště, které je od roku 1964 chráněno jako kulturní památka. V sousedství tvrze stával také zaniklý kostel svatého Bartoloměje.\n\nPodle výsledků archeologického výzkumu provedeného v letech 1986–1989 vznikla bražecká tvrz v první polovině třináctého století. Nejstarším známým majitelem byl zřejmě zeman Beneda z Bražce uvedený jako svědek na listině z roku 1289. První písemná zmínka o tvrzi pochází až z roku 1316. V roce 1410 Bražec patřil Janu Svinovcovi ze Svinavy a od něj přešel na jeho potomky. Archeologické stopy dokládají, že někdy v první polovině patnáctého století tvrz vyhořela a zanikla.\n\nNa konci patnáctého století byl majitelem Jindřich III. z Plavna, v roce 1510 panství koupil Jiří Plick z Plickensteina a později je zdědili Zedtwitzové. Od nich panství zahrnující tvrz, dvůr a vsi Bražec a Javornou koupila Anna Karolina Colonna, rozená Šliková, a připojila je k panství hradu Andělská Hora. V roce 1622 bylo Černíny z Chudenic panství převedeno k zámku Stružná.\n\nDochované tvrziště má elipsovitý půdorys s delší osou dlouhou 35 metrů. Na povrchu se zachoval pouze val a příkop, ale archeologické sondy odkryly 170 centimetrů širokou hradbu provázanou s čtverhrannou věží o rozměrech 5,5 × 5,5 metrů. Její zdi byly silné 120 centimetrů. Byly odkryty také pozůstatky stavby z mladší stavební fáze.\n\nVe stavbě tvrze bylo významným stavebním materiálem dřevo. Na základě datace archeologických nálezů lze bražecké tvrziště považovat za pozůstatky malého hradu nebo jedné z nejstarších tvrzí v Čechách.\n\nTvrziště se nachází na volně přístupném návrší v těsné blízkosti hranice Vojenského újezdu Hradiště. U Bražce odbočuje ze silnice, po které je vedena cyklotrasa č. 2249, polní cesta. Po ní lze dojít k východnímu úpatí kopce se zbytky tvrze.\n\n"}
{"id": "1253726", "url": "https://cs.wikipedia.org/wiki?curid=1253726", "title": "CANSA FC.20", "text": "CANSA FC.20\n\nCANSA FC.20 byl italský dvoumotorový víceúčelový vojenský dolnoplošník s dvojitou SOP a zatahovacím podvozkem ostruhového typu. Byl určen k plnění rolí bitevního, taktického bombardovacího, průzkumného a záchytného stíhacího letounu.\n\nVývojová konstrukce společnosti Costruzioni Aeronautiche Novaresi S. A. v Cameri zahájila práci na bojovém letounu FC.20 v roce 1940. Byl koncipován jako víceúčelový pro lehké taktické bombardování, dálkové a přepadové stíhací akce a pro bitevní nálety na pancéřované pozemní cíle i lodě. Typ měl mít stále stejný drak i motory, avšak v dokončovací fázi výroby by se stavěl s různým řešením přídě trupu podle bojového určení.\n\nPrvní prototyp FC.20 (sériové číslo MM.403) vzlétl ke zkušebnímu letu 12. dubna 1941 jako dvoumístný průzkumný a lehký bombardovací stroj. Pohon zajišťovaly dva hvězdicové motory Fiat A-74 RC-38 s výkonem po 617 kW. Pozorovatel měl pracoviště v zasklené příďové kabině.\n\nDruhý prototyp FC.20bis (MM.404) měl kratší nezasklenou příď s pilotním prostorem posunutým dozadu. V přídi byl instalován kanón Breda ráže 37 mm. V kořenech křídla u trupu byly vestavěny dva pevné kulomety Breda-SAFAT ráže 12,7 mm. Za pilotním prostorem měl kabinu střelec ovládající plochou polozatažitelnou střeleckou věž Scotti s pohyblivým kulometem 12,7 mm. Stroj mohl nést dvě pumy po 125 kg na vnějších závěsech, nebo 126 malých dvoukilových pumiček proti živým cílům, uložených v pouzdrech v pumovnici.\n\nTovárna CANSA postavila ověřovací sérii deseti kusů FC.20bis (MM.75566 až MM.75576), které byly předány mezi květnem a srpnem 1943. První prototyp byl přestavěn na verzi FC.20ter s vestavěným kanónem Breda ráže 37 mm v přídi a věží Scotti za pilotní kabinou. Zvýšenou hmotnost kompenzovaly pohonné jednotky Fiat A-80 RC-41 po 735 kW. Letové zkoušky nebyly dokončeny, stejně jako program zalétání FC.20quater. Byl to přestavěný letoun MM.75571 z ověřovací série poháněný dvěma řadovými motory Daimler-Benz DB 601A po 919 kW. Křídlové kulomety nahradily kanóny Mauser MG 151 ráže 20 mm.\n\nPrototyp FC.20bis byl v roce 1943 během testů na letišti v Guidonii pokusně nasazen proti americkým bombardérům Consolidated B-24 Liberator. Zkoušky prokázaly nízkou rychlost, značnou nestabilitu, sklony k pádu do vývrtky a pomalou stoupavost. Druhý neúspěšný pokus o nasazení proti B-24 provedl pilot Ricci v dubnu 1943.\n\nTři exempláře z ověřovací série sloužily do italské kapitulace na letišti Cerveteri u 173. strategické průzkumné eskadry.\n\nÚdaje platí pro FC.20bis\n\n\n"}
{"id": "1253727", "url": "https://cs.wikipedia.org/wiki?curid=1253727", "title": "Seznam medailistů na mistrovství Československa a Česka mužů a žen v běhu na 1 500 m", "text": "Seznam medailistů na mistrovství Československa a Česka mužů a žen v běhu na 1 500 m\n"}
{"id": "1253728", "url": "https://cs.wikipedia.org/wiki?curid=1253728", "title": "Laktam", "text": "Laktam\n\nLaktamy jsou vnitřní amidy, vznikají zahříváním aminokyselin s aminoskupinou na čtvrtém nebo vzdálenějším uhlíku (γ, δ, atd.). Příkladem je ε-kaprolaktam, organická cyklická sloučenina používaná při výrobě silonu. Je to vnitřní amid kyseliny ε-aminokapronové (6-aminohexanové). Laktam je vnitřní amid (amidy vznikají obvykle reakcí mezi aminoskupinou a karboxylovou skupinou dvou molekul, zde je to v rámci jedné molekuly, proto vnitřní). Podobně vzniká lakton, což je vnitřní ester – sloučenina vzniklá esterifikací – reakcí mezi alkoholickou skupinou a karboxylovou skupinou.\n"}
{"id": "1253729", "url": "https://cs.wikipedia.org/wiki?curid=1253729", "title": "Stružná (zámek)", "text": "Stružná (zámek)\n\nStružná je zámek ve stejnojmenné obci v okrese Karlovy Vary. Postaven byl na konci šestnáctého století, ale dochovaná podoba pochází až z novorenesanční přestavby v devatenáctém století. Od roku 1964 je chráněn jako kulturní památka.\n\nPředchůdcem zámku ve Stružné byla tvrz z patnáctého století, jejíž zbytky se dochovaly v severní části vesnice. Renesanční zámek zde založil někdy před rokem 1598 tehdejší majitel panství hradu Andělská Hora Linhart Colonna z Felsu, který patřil k hlavním vůdcům stavovského povstání, za což mu byl v roce 1621 zabaven majetek. Stružnou koupil generál Heřman Černín z Chudenic. Jeho potomci nechali zámek upravit v barokní slohu. Na úpravách se podíleli architekti M. Ceresola v roce 1666, Francesco Caratti (1675–1676) a Giovanni Battista Alliprandi v letech 1700–1701. Černínům zámek patřil až do roku 1734, kdy jej prodali hraběti Leopoldu Hartigovi, který se svým synem zámek rozšířil a vybavil vnitřním zařízením. Dalšími majiteli se stali v roce 1794 hrabě Jan Stiebar z Buttenhaimu, od roku 1810 malostranský měšťan Antonín Hladík, za kterého zámek roku 1811 vyhořel, od roku 1829 hrabě Vilém z Neuberku a v roce 1863 hrabata Černínové-Morzinové. Posledním majitelem, kterému zámek zůstal až do roku 1945, byl Leopold Šternberk.\n\nTři zámecká křídla obklopují nádvoří, na kterém se dochovala renesanční kašna se sochou Neptuna nesenou medvědy. Východní křídlo s šestibokou věží v nároží má fasády zdobené bosováním, vlysem s loveckými výjevy a černínským znakem. Zbylá dvě křídla s velkou hranolovou věží jsou vybavena arkádovým ochozem a novogotickou kaplí. V průčelí se nachází portál s lodžií, balkonem a štítem.\n\nZámek ani přilehlý park nejsou volně přístupné. Okolo vede zeleně značená turistická trasa z Andělské Hory do Horních Tašovic a nedaleko je po silnici třetí třídy značená cyklotrasa č. 2249 podél jižního okraje Doupovský hor.\n\n\n"}
{"id": "1253730", "url": "https://cs.wikipedia.org/wiki?curid=1253730", "title": "Alex Sandro", "text": "Alex Sandro\n\nAlex Sandro Lobo Silva (* 26. ledna 1991, Catanduva, Brazílie) je brazilský fotbalový obránce, od roku 2015 hráč italského klubu Juventus FC. Hraje na postu levého beka.\n\nS brazilskou reprezentací U20 vyhrál Mistrovství světa hráčů do 20 let 2011 konané v Kolumbii.\n\nS brazilským olympijským výběrem do 23 let získal stříbrnou medaili na Letních olympijských hrách 2012 ve Velké Británii (Brazílie podlehla ve finále Mexiku 1:2).\n\n"}
{"id": "1253732", "url": "https://cs.wikipedia.org/wiki?curid=1253732", "title": "Budov (zámek)", "text": "Budov (zámek)\n\nBudov je komplex malého zámku a hospodářského dvora ve stejnojmenné vesnici u Verušiček v okrese Karlovy Vary. Areál se nachází ve východní části vesnice. Tvoří ho zřícenina starého zámku, chátrající budovy dvora a nového zámku.\n\nPrvní panské sídlo v Budově vzniklo pravděpodobně na konci čtrnáctého století, ale o jeho poloze nic nevíme. První písemná zmínka o vesnici pochází z roku 1390, kdy patřila Lvovi z Budova. O devět let později je zmiňován Purkart z Budova považovaný za předka rodu Budovců z Budova. Podle Jiřího Úlovce však oba zmiňovaní patřili k jinému rodu a prvním prokazatelným příslušníkem Budovců je až Jan z Budova uváděný poprvé v roce 1452. Jeho nástupci se stali bratři Purkart a Václav. Budovcové zde žili nejméně do roku 1496, po kterém se odstěhovali na jiná panství. Z roku 1530 pochází zpráva, podle které Jan Čichalovec z Čichalova prodal mlýn pod Budovem Jindřichovi z Údrče. Po roce 1542 se Jindřichovi synové rozdělili o majetek, a Budov připadl Jiřímu z Údrče. Jeho syn Felix panství prodal v roce 1589 Bernartovi Cukrovi z Tamfeldu, který je však vlastnil jen krátce, ale přesto stihl panství zadlužit. Roku 1592 od něj statek koupil Baltazar Sekerka ze Sedčic. Sekerkům patřil s krátkou přestávkou až do roku 1698.\n\nV šestnáctém století si snad již Údrčtí z Údrče nechali postavit novou renesanční tvrz, o které se předpokládá, že stála v poplužním dvoře. Zpráva z roku 1631 dokládá, že byla poškozena během třicetileté války, ale do roku 1647 proběhla její oprava. Baltazar Ladislav Sekerka nebo jeho syn Felix nechali dvůr výrazně přestavět v barokním slohu. Nejlépe zachovanou stavbou z tohoto období je sýpka v severozápadním nároží a pozůstatky starého zámku v jihozápadním nároží.\n\nV roce 1698 koupil budovské panství Petr Jáchym Campanus z Rösselfeldu za šestnáct tisíc rýnských zlatých. Po jeho synovi Adamu Antonínovi panství v roce 1725 přešlo na Vojtěcha Putze z Breitenbachu. Ten již o rok později zemřel a majetek zdědila vdova a tři děti. Roku 1727 se rozdělili a Budov získal mladší syn František Antonín, ale později ho prodal bratrovi Václavu Leopoldovi, který jej připojil ke svému panství zámku v Lukách. Se svým synem Františkem Xaverem rozšířili panství o Chyši, Verušičky a další vesnice. Roku 1774 však František Xaver prodal Verušičky, Luka a Budov Františku Antonínu Nosticovi za částku přesahující 115 tisíc zlatých. Nosticům panství patřilo až do roku 1798. Potom se v držení vystřídali Kašpar Fridriech Josef von Overschie a jeho dědicové, kteří je vyměnili s Karlem de Thysebaert za pozemky v Belgii a Nizozemsku. Od jeho syna koupil zadlužený majetek malostranský měšťan Jan Antonín Hladík, který v roce 1838 Budov prodal Antonii z Neubergu. Za Neubergů se Budov stal po dlouhé době opět panským sídlem. Na východní straně dvora si nechali postavit tzv. nový zámek a na protilehlé straně vznikla kaple. Od roku 1863 se majitelé rychle střídali. Patřili k nim manželé Heliodor a Klementina Heidlerovi, František Wilhelm, chomutovský obchodník August Gutt a další. Po roce 1945 areál dvora připadl státnímu statku, který jej využíval až do konce dvacátého století.\n\nPůvodní dvůr měl nepravidelný půdorys a dvě křídla. Jižní stranu tvořilo jediné dlouhé křídlo, zatímco na severní straně stojí několik budov. Východní a západní strany byly otevřené, ale v devatenáctém století v nich byl postaven nový zámek s kaplí.\n\nStarý zámek stál v jihozápadním nároží na okraji terénního zlomu, který způsoboval statické poruchy, a proto byla stavba postupně zpevněna třemi opěrnými pilíři. Původně byl jako patrový postaven na trojdílném půdorysu, ale na počátku 21. století z něj zůstalo jen přízemí východní a střední části. Patro a západní část stavby byly sneseny snad již za Putzů z Breitenbachu v osmnáctém století. Dochovaný zbytek má půdorys 15 × 12 metrů s obvodovými zdmi silnými 1,3 metru. Původně se v něm nacházely tři místnosti zaklenuté valenými klenbami.\n\nNový zámek byl postaven po roce 1841. Má jedno patro, valbovou střechu a půdorys 15,5 × 11 metrů. Nároží a středy kratších stran v přízemí jsou zdobené bosáží provedenou v omítce. Podoba prvního patra pochází ze secesních úprav z doby okolo roku 1900. Většina oken získala nadokenní římsy, v nárožích se objevily pilastry. Východní průčelí je zdůrazněné plochým rizalitem, na kterém vznikl stupňovitý štít s medailonem a trojúhelným tympanonem.\n\nAreál poškozeného dvora se nachází přímo u silnice. Přes vesnici ani její blízké okolí nevede žádná turisticky značená trasa nebo cyklotrasa.\n\n\n\n"}
{"id": "1253738", "url": "https://cs.wikipedia.org/wiki?curid=1253738", "title": "Pravý rytíř", "text": "Pravý rytíř\n\nPravý rytíř je český televizní pohádkový film režiséra Martina Dolenského z roku 2016. Premiérově byl vysílán 24. prosince 2016 na stanici ČT1 jako štědrovečerní pohádka České televize. Průměrná sledovanost činila 2,7 milionu diváků.\n\nSnímek byl natáčen na hradě Roštejně, v Jindřichově Hradci, na Landštejně, v Dolském mlýně u Hřenska, v brdských lesích a ve skalách u Tisé na Ústecku.\n\n"}
{"id": "1253739", "url": "https://cs.wikipedia.org/wiki?curid=1253739", "title": "Jacopo Melani", "text": "Jacopo Melani\n\nJacopo Melani (6. července 1623 Pistoia – 18. srpna 1676 tamtéž) byl italský zpěvák, varhaník a hudební skladatel.\n\nNarodil se 6. července 1623 v Pistoii jako nejstarší syn Domenica a Camilly Giovannelli do rodiny významných hudebníků. Měl šest bratrů, kteří se všichni zabývali hudbou. Kromě Jacopa se proslavili zejména bratři skladatel Alessandro Melani a zpěvák Atto Melani. Zprvu byl znám zejména jako zpěvák. V letech 1644–1645 působil spolu se svým bratrem v Paříži u dvora kardinála Mazariniho. Po návratu do Pistoie se stal varhaníkem a později i kapelníkem v katedrále sv. Zena (Cattedrale di San Zeno).\n\n\n"}
{"id": "1253743", "url": "https://cs.wikipedia.org/wiki?curid=1253743", "title": "Aleksander Douglas de Faria", "text": "Aleksander Douglas de Faria\n\nAleksander Douglas de Faria známý zkráceně jako Aleks nebo Aleksander (20. února 1991, Curitiba, Brazílie) je brazilský fotbalový brankář, od roku 2016 hráč klubu Mirassol FC.\n\n\nByl členem kádru brazilské reprezentace U20 na Mistrovství světa hráčů do 20 let 2011 v Kolumbii, kde Brazílie získala titul po finálové výhře 3:2 v prodloužení nad Portugalskem.\n\n"}
{"id": "1253746", "url": "https://cs.wikipedia.org/wiki?curid=1253746", "title": "Václav Kafka", "text": "Václav Kafka\n\nVáclav Kafka (22. září 1920 v Terezín – 23. října 1978 v Hodoníně) byl český skladatel a multiinstrumentalista.\nVyrůstal v rodině lékaře. Studoval na Pražské konzervatoři hru na klavír, působil v Operním divadle v Ústí nad Labem, byl jeho dirigentem. Později krátce působil v Brně.\nV roce 1951 přišel do Hodonína jako učitel hudební školy, kde učil hru na klavír a začal organizovat místní hudební dění.\nSpolečně s Janem Noskem a Jaroslavem Šamánkem založili v březnu roku 1955 smyčcový orchestr, který se postupně rozrůstal a dotvářel do dnešní podoby velkého symfonického orchestru.\nDnešní Hodonínský symfonický orchestr byl založen 31. března 1955 a Václav Kafka byl jeho prvním dirigentem. Byl aktivní varhaník Svatováclavského sboru a orchestru v Dolních Bojanovicích (i jeho zásluhou byly pořízeny v roce 1963 nové varhany).\nSložil mši \"Misssa in Honorem sancti Venceslavii\", psanou latinsky. Mše má šest částí: Kyrie, Gloria, Credo, Sanctus, Benedictus, Agnus. Hrává se v dvouletých obdobích o hodech.\nV Dolních Bojanovicích založil a vedl jako dirigent dechovou hudbu Bojané.\nMěl tři dcery – Jitka, Milada a Markéta a syna Jana.\n"}
{"id": "1253748", "url": "https://cs.wikipedia.org/wiki?curid=1253748", "title": ".400 Cor-Bon", "text": ".400 Cor-Bon\n\nNáboj .400 Cor-Bon vychází z americké pistolové ráže 45. Auto. Náboj pochází z USA, zkonstruován byl roku 1996, konstruktérem je Peter Pi. Jedná se o vysoce výkonný a moderní náboj, uplatnění nalézá v krátkých ručních zbraních, převážně určených k sebeobraně, žádaný je také u speciálních útvaru policie apod. Pistole komorované na náboj .45 Auto je možné patřičným způsobem upravit pro použití náboje .400 Cor-Bon.\n"}
{"id": "1253749", "url": "https://cs.wikipedia.org/wiki?curid=1253749", "title": "U Kříže (Libeň)", "text": "U Kříže (Libeň)\n\nU Kříže je místní název křižovatky v Praze 8 Libni. Z ulice Zenklova odtud východním směrem vychází ulice Prosecká, směrem na západ ulice Kandertova. Na jihu je místo ohraničeno železničním mostem Holešovické přeložky spojujícím Masarykovo nádraží a Nádraží Holešovice. Severně od křižovatky se nachází zastávka tramvaje \"U Kříže\".\n\nMísto je nazvané podle kříže, který zde stál v místech jižně od dolního konce ulice Prosecká u bývalého Libušina vrchu. Kříž sem byl přemístěn z Karlína (bývalého Špitálska) z místa, kde roku 1775 na šibenici popravili konšela odsouzeného za selského povstání. Později byl na místě šibenice vztyčen kříž. Stál poblíž jedné z kaplí poutní cesty u břehu Vltavy na poli. Když zchátral, dal roku 1845 na jeho místě mlynář Ronz z Libně postavit nový dubový kříž. Při stavbě továrny Rustonky bylo pole s křížem odkoupeno a připojeno k továrně. Nástupce Ronzův, mlynář Josef Hála, nechal kříž nabarvit a přemístil jej do Libně k cestě na Prosek v místech u Libušina vrchu.\n\nKříž později zanikl. Roku 2015 byl na betonovém soklu bývalého elektrického osvětlení na rohu ulic Zenklova a Prosecká vztyčen litinový kříž, který v květnu 2016 požehnal libeňský farář Václav Sochor.\n\nNa Libušák od roku 1896 vedla od Palmovky odbočka elektrické tramvaje z trati Florenc-Balabenka postavená Františkem Křižíkem. Jednalo se o třetí pražskou trať, která byla uvedena do provozu 4. října 1896 jako jednokolejná s výhybnami. Koncový úsek trati na Libušáku odbočoval do ulice Prosecké, roku 1908 bylo toto odbočení zrušeno a trať byla napřímena do ulice Zenklovy. V letech 1932 - 1968 byla v těchto místech bloková smyčka. V budoucnu zde má vzniknout železniční stanice Praha-U Kříže.\n\n\n"}
{"id": "1253750", "url": "https://cs.wikipedia.org/wiki?curid=1253750", "title": "Patrick Hoogmartens", "text": "Patrick Hoogmartens\n\nMons. Patrick Hoogmartens (* 19. května 1952, Tongeren) je belgický římskokatolický kněz a biskup diecéze Hasselt.\n\nNarodil se 19. května 1952 v Tongerenu. Navštěvoval základní a střední školu O.-L.-Vrouwcollege ve svém rodném městě. Na Katolické univerzitě v Lovani získal licenciát z práva a filosofie. Ve Vyšším semináři Sint-Truiden studoval teologii. Na kněze byl vysvěcen 4. července 1982. Poté odešel do Říma, kde na Alfonsianum získal licenciát z teologie. Později působil jako kaplan farnosti svatého Huberta v Runkst-Hasselt. Roku 1989 byl jmenován ředitelem Vyššího semináře a vedoucím trvalých jáhnů v diecézi. Roku 1993 se stal biskupským vikářem pro pastoraci mládeže.\n\nDne 8. července 1997 jej papež Jan Pavel II. jmenoval biskupem koadjutorem diecéze Hasselt. Biskupské svěcení přijal 26. října 1997 z rukou biskupa Paula Schruerse. Spolusvětiteli byli kardinál Godfried Danneels, biskup Albert Houssiau, biskup Eugeen Laridon, Alexis Habiyambere.\n\nDne 25. října 2004 přijal papež Jan Pavel II. rezignaci biskupa Paula Schruerse na post diecézního biskupa z důvodu dosažení kanonického věku 75 let a ve stejném dnu nastoupil na jeho místo Patrick Hoogmartens.\n\n"}
{"id": "1253752", "url": "https://cs.wikipedia.org/wiki?curid=1253752", "title": "U Kříže", "text": "U Kříže\n\nU Kříže může být:\n\n"}
{"id": "1253753", "url": "https://cs.wikipedia.org/wiki?curid=1253753", "title": "Farní sbor Českobratrské církve evangelické v Lanškrouně", "text": "Farní sbor Českobratrské církve evangelické v Lanškrouně\n\nFarní sbor Českobratrské církve evangelické v Lanškrouně je sborem Českobratrské církve evangelické v Lanškrouně. Sbor spadá pod Chrudimský seniorát.\n\nFarářem sboru je Daniel Tomeš, kurátorem sboru Jan Marek.\n\n\n"}
{"id": "1253754", "url": "https://cs.wikipedia.org/wiki?curid=1253754", "title": "Albert Houssiau", "text": "Albert Houssiau\n\nMons. Albert Jean Charles Ghislain Houssiau [\"albér úsijó\"] (* 2. listopadu 1924, Halle (Belgie)) je belgický římskokatolický kněz a emeritní biskup diecéze Lutych.\n\nNarodil se 2. listopadu 1924 v Halle v Belgii. Střední vzdělání získal na Institutu Notre-Dame v Cureghemu. Poté byl přijat do kněžského semináře arcidiecéze Mechelen-Brusel. Na Katolické univerzitě v Lovani studoval tomistickou teologii. Na kněze byl vysvěcen 6. února 1949. Po vysvěcení působil jako farní vikář ve Forestu. Byl také profesorem teologie v Lovani. Roku 1965 byl jmenován kanovníkem katedrály Saint-Rombaut.\n\nDne 17. března 1986 jej papež Jan Pavel II. jmenoval biskupem diecéze Lutych. Biskupské svěcení přijal 18. května 1986 z rukou kardinála Godfrieda Danneelse a spolusvětitelé byli biskup Guillaume Marie van Zuylen, biskup Robert-Joseph Mathen, biskup Jozef-Maria Heuschen a biskup Paul Van den Berghe.\n\nDne 9. května 2001 přijal papež Jan Pavel II. jeho rezignaci na post diecézního biskupa z důvodu dosažení kanonického věku 75 let.\n\n"}
{"id": "1253758", "url": "https://cs.wikipedia.org/wiki?curid=1253758", "title": "Fyzická intimita", "text": "Fyzická intimita\n\nFyzická intimita je jakýkoliv fyzický kontakt od blízkosti až po sexualitu. Dotýkání se je důležité pro sociální a emocionální vazby lidí a výrazně ovlivňuje vnímání ostatních lidí.\n\nPřijatelnost doteků na různých částech těla je závislá na dané lidské kultuře a zásadně pak na vztahu konkrétních osob od zcela cizí až po příslušníky nejbližší rodiny. Běžně chápanou normou je, že čím je člověk bližší, tím klesá oblast těla protějšku, která je pro něj tabu. Dalším faktorem, který určuje přijatelnost, je citlivost partií – čím větší uspokojení způsobuje dotýkání se dané partie, tím méně je dovolováno se jí dotýkat ostatními. Jediný vztah, v kterém v západní kultuře takřka nejsou žádná tabuizovaná místa na těle protějšku, je vztah partnerský. Uvnitř západní kultury jsou mezi jednotlivými místními kulturami rozdíly ve vnímání dotyků relativně malé.\n\nNejčastějším vyjádřením lásky k partnerovi je láskyplný fyzický kontakt o různé intenzitě od láskyplných něžností po pohlavní styk. Nedostatek fyzické intimity například při vztazích na dálku vede ke kompenzaci zařazením prostředků ke zvýšení intimity do komunikace partnerů. Tím může být například větší důvěrnost v rozhovoru nebo pozitivní a méně konfliktní nálada. Tyto prostředky potom můžou vyvolávat podobně pozitivní účinek na vztah a komunikaci partnerů, jako fyzická intimita.\n\n"}
{"id": "1253759", "url": "https://cs.wikipedia.org/wiki?curid=1253759", "title": "Ota Benga", "text": "Ota Benga\n\nOta Benga (cca 1883 – 20. března 1916) byl Konžan, pygmej z kmene Mbuti, známý pro svoji účast na Louisianské prodejní výstavě v St. Louis, Missouri v roce 1904 a tím, že byl vystaven v expozici lidské zoo v roce 1906 v Bronxské Zoo. Benga byl Samuelem Phillipsem Vernerem – výzkumníkem a podnikatelem v oblasti lovení afrických otroků do výstav, zakoupen od afrických otrokářů. Benga s Vernerem odcestoval do Spojených států. V Bronxské Zoo měl Benga zaručen volný pohyb předtím a potom, než byl vystaven v pavilonu \"Monkey House\" (česky \"opičí dům\"). Kromě krátké návštěvy Afriky společně s Vernerem po tom, co skončila výstava v St. Louis, Benga žil po zbytek života ve Spojených státech, převážně ve Virginii. \n\nZobrazování člověka jiné než bílé rasy jako příkladu „dřívějších vývojových stádií“ lidské evoluce bylo na počátku 20. století poměrně obvyklé. Rasové teorie se často prolínaly s koncepty evoluční biologie. Afroamerické noviny po celých státech ostře protestovaly proti Bengově uvěznění. Doktor R. S. MacArthur, mluvčí delegace černošských církví, zaslal petici za propuštění Bengy z Bronxské zoo k rukou newyorského starosty.\n\nStarosta propustil Bengu pod ochranu reverenda Jamese M. Gordona, ten dohlížel na sirotčinec \"Howard Colored\" v Brooklynu. V tomtéž roce Gordon poslal Bengu do Virginie, kde pro něj zakoupil americké oblečení a zařídil to, aby jeho zuby byly pokryty korunkami a on byl tak lépe připraven pro život v místní komunitě. Benga se naučil anglicky a začal pracovat, o několik let později, po vypuknutí první světové války byla zastavena osobní lodní doprava a to zabránilo jeho návratu do Afriky. Toto, stejně jako nelidské zacházení, kterému byl vystaven po většinu svého života, vedlo Bengu k pádu do depresí. V roce 1916 ve věku 32 let spáchal sebevraždu zastřelením se.\n\nJako člen kmene Mbuti, Ota Benga žil v rovníkových lesích v blízkosti řeky Kasai v tehdejším Belgickém Kongu. Kmen Mbutiů byl vyvražděn vojenskou jednotkou \"Force Publique,\" zřízenou králem Leopoldem II. Belgickým na domobranu a kontrolu domorodců v rámci práce a ve snaze využít velké zásoby kaučuku v Kongu. Benga ztratil ženu a dvě děti, přežil pouze proto, že byl na lovu, když jednotky \"Force Publique\" napadly jeho vesnici. Později byl zajat otrokáři.\n\nPodobnosti v případech vystavování byly pozorovány mezi péčí o Otu Bengu a Išiho. Ten byl posledním členem indiánského kmene Yahi a byl vystaven v Kalifornii zhruba ve stejném období. Iši zemřel dne 25. března 1916, pět dní po Otovi.\n\n"}
{"id": "1253760", "url": "https://cs.wikipedia.org/wiki?curid=1253760", "title": "Dotek", "text": "Dotek\n\nDotek či dotyk může mít tyto významy:\n\n\n\n\n\n\n\n"}
{"id": "1253764", "url": "https://cs.wikipedia.org/wiki?curid=1253764", "title": "8 × 22 mm Nambu", "text": "8 × 22 mm Nambu\n\n8 × 22 mm Nambu je náboj s bezokrajovou nábojnicí lahvovitého tvaru. \n\nJedná se o náboj vyvíjený a vytvořený v Japonsku, je primárně určen pro pistol Nambu typ 1, kterou zkonstruoval japonský plukovník Kijiro Nambu. Zbraň byla i s nábojem zavedena do Japonské armády v roce 1914. Do konce druhé světové války byla výroba tohoto náboje značně omezená, vyráběl se pouze v Japonsku. Po válce byla ve firmě B and B. Cartridge Company zavedena výroba tohoto náboje. 8 × 22 mm Nambu je poměrně slabý náboj, s energií zhruba 280 J je svým výkonem srovnatelný s nábojem 9mm Browning.\n"}
{"id": "1253765", "url": "https://cs.wikipedia.org/wiki?curid=1253765", "title": "Somatizace", "text": "Somatizace\n\nSomatizace (z řec. \"sóma\", tělo) je projev duševních pochodů v oblasti tělesné. Jedná se tedy o mechanismus vyjadřující nezpracované emoční prožitky prostřednictvím tělesných symptomů. Pacient, u kterého k tomuto jevu dochází, využívá oblastí svého těla k odvedení psychického napětí, se kterým není schopen se vyrovnat. Mezi typické projevy somatizace patří například chronické bolesti a únava, neurologické problémy, zažívací potíže či třeba nespavost. Všechny tyto tělesné symptomy se ale projevují bez adekvátního organického patologického podkladu či patofyziologického mechanismu, který by je vysvětloval. Pro samotného pacienta jsou pak tyto projevy obtěžující a nejsou pod jeho volní a vědomou kontrolou.\n\nTerminologie, která se používá pro vysvětlení poruch vznikajících procesem somatizace, se vyvíjela již od počátků moderní psychiatrie, přestože pojem somatoformních poruch se v oblasti duševních onemocnění objevil až v roce 1992. Na počátku samotné definice pojmu somatizace stál Zbigniew Lipowski, který se zabýval behaviorální a psychosomatickou medicínou a který formuloval podstatu somatizace jako sklon prožívat a sdělovat tělesnou nepohodu a tělesné příznaky nepodložené patologickými nálezy, připisovat je tělesné nemoci a vyhledávat kvůli nim lékařskou pomoc. V současné době se ve spojení se somatizaci mluví zejména o tzv. „medically unexplained symptoms“ – v překladu medicínsky nevysvětlitelné symptomy. V praxi je těmto symptomům ale třeba rozumět spíše jako organicky nevysvětlitelným symptomům.\n\nV rámci funkční medicíny, psychiatrie, psychologie a moderní neurovědy se však objevují způsoby, kterými je obvykle možné tyto symptomy vysvětlit.\n\nJe všeobecně uznaným faktem, že velká část všech tělesných obtíží je způsobena psychikou. Psychické potíže, které vyvolávají somatizaci, mohou být velmi různorodé. Převážně se ale jedná o dlouhodobé vystavení stresu nebo o prožití nějaké bolestné události, jako je například potlačovaný strach ze ztráty zaměstnání, trvalý výskyt stresových situací, rozpad partnerského vztahu nebo třeba úzkost ze ztráty blízkého člověka. Tyto situace se člověk snaží odbourat prostřednictvím obranných mechanismů, mezi které nejčastěji patří potlačení, popření nebo vytěsnění oné situace. V takových případech se člověk dostává do stavu, kdy duše volá o pomoc. Člověk se potýká s vnitřním trápením a stresem natolik velkým, že se s ním tělo nedokáže vyrovnat jinak, než že odstartuje nějaký tělesný problém, aby odvedlo pozornost jinam.\n\nHlavním rysem je opakovaná stížnost na obvykle velmi nejasné, mnohočetné a proměnlivé tělesné symptomy, které jsou často medicínsky natolik významné, že nedovolí lékaři se jimi nezabývat. V rámci následné lékařské péče poukazuje pacient na krátkodobý nebo velmi malý efekt léčby, vyžaduje další lékařská vyšetřování a to i přes opakované negativní nálezy a ujišťování lékaře‚ že obtíže nemají fyzickou podstatu. Pokud nějaká tělesná nemoc přesto existuje‚ pak nevysvětluje rozsah a podstatu potíží nebo příznaků.\n\nSomatoformní poruchu lze od poruchy tělesné odlišit pomocí absence charakteristických laboratorních nálezů. Začátek a chronický průběh obvykle probíhají bez rozvoje strukturálních abnormalit. Často si také pacienti stěžují na obtíže s mnohočetnými orgánovými systémy. Dalšími příznaky bývají efektivní poruchy (poruchy spánku, libida, ztráta chutě k jídlu), panické poruchy (bušení srdce, bolesti na hrudi, závratě, nepřiměřené pocení) nebo schizofrenie.\n\nMezi somatoformní poruchy patří například:\n\nSomatizační porucha, jinak také zvaná Briquetův syndrom, je neurotické onemocnění, které je charakteristické přítomností mnoha somatických (tělesných) příznaků, trvá alespoň dva roky a neexistuje pro něj odpovídající tělesná příčina. Důležité je, že pacient odmítá tento fakt přijmout a neustále se dožaduje dalších vyšetření.\n\nJedná se o poruchu, při které je pacient přehnaně intenzivně zaměřený na svůj zdravotní stav, který se projevuje ničím nepodloženým přesvědčením o vážném onemocnění.\n\nToto onemocnění bývá často řazeno k hypochondrii. Pacient je přesvědčen, že některá část jeho těl je moc velká nebo naopak příliš malá nebo se mu nelíbí z jiného důvod a na tuto „nedokonalost“ svádí své neúspěchy.\n\nTato porucha je velmi podobná předchozím, ale pacienti si stěžují především na fungování orgánů s inervovaným vegetativním nervstvem. Mezi často postižené soustavy patří srdce a kardiovaskulární systém, respirační systém, urogenitální systém, dolní a horní GIT.\n\nTato porucha se projevuje nevysvětlitelnými velmi intenzivními bolestmi, které přetrvávají po dobu alespoň šesti měsíců.\n\nPro léčbu somatizace je klíčový psychosomatický přístup. Tento medicínský přístup říká, že se biologická anamnéza spolu s psychikou vzájemně dobře doplňují. Člověk je brán jako jeden celek, ve kterém se nachází jak tělo (sóma), tak i duše (psyché). Využívá se především v případě, kdy zdravotní problémy přetrvávají i přes intenzivní léčbu, případně když se příznaky onemocnění stále vrací.\n\nMezi nejčastěji používané metody léčby patří především farmakoterapie a psychoterapie. Bývá ale také používána psychodynamická a kognitivně behaviorální terapie.\n\nV případě, že pacient již užívá léky, bývá spolupráce s ním komplikovaná. Obzvlášť, pokud se jedná o léky psychiatrické. Psychofarmaka mají během terapie hlavně podpůrnou roli.\n\nNejčastěji se zde předepisují antidepresiva a neuroleptika. Není však doporučeno pacientům předepisovat analgetika nebo benzodiazepiny. Tyto léky pro pacienty nemají účinek a je zde riziko vzniku závislosti či jejich zneužívání.\n\nJeště před psychoterapií je doporučeno, aby pacient své příznaky konzultoval se somatickým lékařem nebo se psychosomaticky orientovaným lékařem. Lékař poté posoudí, zda pacient potřebuje psychoterapii či nikoliv. Psychoterapie v některých případech může být nevhodná nebo neefektivní. Je zde však potřeba citlivá interakce s pacientem, aby jeho následné odeslání k psychiatrovi nebylo pro něho osobně zahanbující.\n\nPři léčbě somatizace se hlavně osvědčuje terapie behaviorálně kognitivního typu.\n\nZaměřuje se na pacientův životní styl. Terapeut zprvu zaujímá roli experta a postupem času průběh terapie “řídí” pacient. Je zde důležitá spolupráce mezi pacientem a terapeutem.\n\nJedná se o teorii, kde somatizace znamená obranný ego-mechanismus, který umožňuje vyjádření úzkosti tělesným příznakem. \n\nIssy Pilowski formuloval ve své knize somatoformní poruchy jako tzv. abnormní chování v nemoci, což má vyjadřovat pro pacienty typickou zvýšenou pozornost tělesným pocitům a to, že tělesné pocity jsou vykládány v rozporu s lékařským poučením jako známky tělesné nemoci.\n\nV jiných pramenech bývají somatoformní poruchy popisovány jako tzv. „porucha atribuce“. Atribucí se rozumí výklad příčiny obtíží. Pacienti své tělesné pocity chybně přičítají domnělé orgánové poruše.\n\nNeurofyziologický model somatizace předpokládá poruchu, která vychází především ze zvýšené interakce mezi normálním klidovým nastavením organismu. Signály bolesti, frustrace, nebezpečí, neznámé podněty a některé endogenní podněty vedou činností behaviorálního inhibičního systému (systém a mechanismus umožňující vyhnout se nebezpečí, které detekuje a např. zastavuje probíhající aktivity) k zastavení dosavadních aktivit. Dochází tak ke spuštění poplachové fáze stresu, která má za úkol připravit organismus na útok nebo útěk. Z tělesných projevů se pak dají pozorovat nejčastěji palpitace, bušení srdce nebo zrychlený pulz, pocení, chvění nebo třes, pocity zkrácení dechu nebo dušení, pocity zalykání se, bolesti nebo nepříjemné pocity na hrudníku.\n\nV neurofyziologickém modelu somatizace hraje roli i tzv. sekundární neurotizace nepříjemnými prožitky. Kromě snížení hladiny uvědomění vystupují do popředí i nové symptomy emočních stavů.\n\n\n\n"}
{"id": "1253766", "url": "https://cs.wikipedia.org/wiki?curid=1253766", "title": "Seznam medailistů na mistrovství Československa a Česka žen v běhu na 3 000 m", "text": "Seznam medailistů na mistrovství Československa a Česka žen v běhu na 3 000 m\n"}
{"id": "1253771", "url": "https://cs.wikipedia.org/wiki?curid=1253771", "title": "Jiří Smetana", "text": "Jiří Smetana\n\nJiří Smetana (16. prosince 1945 Praha – 24. prosince 2016) byl český muzikant, skladatel a hudební producent. V Česku je známý především jako autor textu k písni „Slunečný hrob“ od kapely Blue Effect. Od roku 1972 žil ve Francii. V pařížském rockovém klubu \"Gibus\" pracoval jako diskžokej, od roku 1979 tam působil jako umělecký ředitel. Na hudební scénu uvedl řadu světových popových hvězd – spolupracoval např. se Stingem a skupinou The Police. Byl také manažerem zpěvačky Věry Bílé a její skupiny Kale. Od roku 2014 trpěl zdravotními problémy – prodělal operaci slinivky, později upadl do kómatu, ve kterém byl 1,5 roku a ze kterého už se neprobudil. Zemřel v nemocnici 24. prosince 2016.\n\n"}
{"id": "1253773", "url": "https://cs.wikipedia.org/wiki?curid=1253773", "title": "Deportivo Maldonado", "text": "Deportivo Maldonado\n\nClub Deportivo Maldonado je uruguayský fotbalový klub z města Maldonado, který působí k roku 2016 v uruguayské Segunda División (2. liga). Klub byl založen v roce 1928 a svá domácí utkání hraje na stadionu Estadio Domingo Burgueño Miguel s kapacitou 28 000 diváků.\nKlubové barvy jsou červená a zelená.\n\nDeportivo Maldonado bylo v roce 2009 prodáno skupině investorů. Vyšetřováním společnosti Bloomberg vyšlo najevo, že majiteli se stali Malcolm Caine a právník Graham Shear (oba Angličané). Klub plní funkci zprostředkovatele, začal fungovat jako přestupní stanice pro jihoamerické hráče, kteří směřují do Evropy, přičemž tito v Deportivu Maldonado neodehrají ani jediný zápas. Defacto jde o využívání vlastnictví přestupových práv hráče třetí stranou (Third-party ownership – tyto aktivity se snaží FIFA omezit). Mezi známé hráče, kteří absolvovali takový transfer, patří např. Jonathan Calleri, Gerónimo Rulli, Hernán Toledo, Alex Sandro a Marcelo Estigarribia.\n\n"}
{"id": "1253782", "url": "https://cs.wikipedia.org/wiki?curid=1253782", "title": "Výpočetní složitost matematických operací", "text": "Výpočetní složitost matematických operací\n\nNásledující tabulky uvádějí časovou složitost matematických operací. S ohledem na to, že efektivita značné části složitějších operací závisí na efektivitě implementace násobení, kterou používají, je v patřičných vzorcích použito formula_1 pro naznačení této skutečnosti.\n\nElementární funkce je možné zkonstruovat skládáním aritmetických operací, jedná se o exponenciální funkci (exp), přirozený logaritmus (log) a o goniometrické funkce a funkce k nim (částečně) inverzní. Složitost elementárních funkcí je rovna složitosti funkcí k nim inverzních, protože všechny elementární funkce jsou analytické a tedy invertovatelné newtonovou metodou. Zejména platí, že je-li exponenciální funkce nebo logaritimická funkce vyčíslitelná s nějakou složitostí, jsou se stejnou složitostí vyčíslitelné i ostatní elementární funkce. \n\nV tabulce níže se proměnnou \"n\" označuje požadovaný počet číslic přesnosti.\n\nNení známo, zda O(log \"n\" \"M\"(\"n\")) představuje optimální složitost výpočtu elementárních funkcí. Největší známý dolní odhad je Ω(\"M\"(\"n\")).\n\nTabulka níže shrnuje výpočetní složitost úlohy získat hodnotu dané konstanty s přesností \"n\" číslic.\nSložitosti výpočtů z teorie čísel se věnuje výpočtová teorie čísel.\n\nHodnoty v následující tabulce jsou za platné za předpokládu, že maticové prvky lze násobit v konstantním čase.\n"}
{"id": "1253783", "url": "https://cs.wikipedia.org/wiki?curid=1253783", "title": "Mullerova rohatka", "text": "Mullerova rohatka\n\nMullerova rohatka je teorie, která v evoluční genetice vysvětluje proces, kterým se při nepohlavním rozmnožování v genomu hromadí škodlivé mutace. S tímto vysvětlením výhodnosti pohlavního rozmnožování přišel americký genetik Hermann Joseph Muller, přičemž rohatka byla použita jako analogie – rohatka je mechanické zařízení, které se otáčí pouze na jednu stranu. Škodlivé mutace se hromadí v důsledku chybějící rekombinace – u živých forem, které se sice rozmnožují nepohlavně, ale vyskytuje se u nich nějaká jiná forma výměny genů, se rohatka točit nemusí. Naopak její efekt lze pozorovat i u pohlavně rozmnožujících se organismů a to v těch částech genomu, které nepodléhají rekombinaci.\n\nPři nepohlavním rozmnožování se genomy přenášejí z rodiče na potomka jako nedělitelné celky. Jakmile se v genomu objeví škodlivá mutace, vždy přechází na další generaci. Jediný způsob, jak se může organismus škodlivé mutace zbavit, je zpětná mutace. Tím se v genomu škodlivé mutace postupně hromadí – je nepravděpodobné, že v genomu potomků je méně škodlivých mutací než v genomu rodičů. Nahromadění škodlivých mutací se označuje jako genetická zátěž. Teoreticky se může genetická zátěž zvýšit až na úroveň, která způsobí vyhynutí populace. Během pohlavního rozmnožování naproti tomu vznikají nové kombinace genů: genomy potomků jsou odlišné od genomů rodičů. Rekombinace genů umožňuje, aby potomek nesl méně škodlivých mutací tím, že může dojít ke spárování těch méně mutacemi zatížených chromozomů pocházejících od rodičů.\n\nMezi protisty a prokaryotními organismy je nepohlavní rozmnožování velmi časté. Tyto organismy si ale vyměňují genetickou informaci pomocí mnoha jiných mechanismů. Naproti tomu genomy mitochondrií a chloroplastů žádné metody rekombinace nemají a Mullerova rohatka by způsobila jejich degeneraci, kdyby nebyly velmi malé. Rychlost hromadění mutací totiž záleží na rychlosti jejich vzniku, a ta je přímo úměrná velikosti genomu (nebo přesněji řečeno počtu bází aktivních genů). Zmenšování genomu u parazitů a symbiotických organismů ale nemusí být jen důsledek působení Mullerovi rohatky, ale také selekčního tlaku na odstranění genů, které již daný organismus nepotřebuje.\n\nU pohlavně rozmnožujících se organismů existují chromozomy nebo jejich úseky, které nepodléhají rekombinaci, například savčí chromozom Y, a i tyto části DNA podléhají účinku Mullerovy rohatky. Tyto úseky se časem rychle zmenšují a taky rychle hromadí mutace.\n\nProtože Mullerovu rohatku pohání genetický drift, v malých populacích se točí rychleji a pravděpodobně limituje maximální velikost genomu nepohlavně rozmnožujících se organismů a dobu, po kterou se populace těchto organismů udrží. Nicméně některé nepohlavně rozmnožující se organismy se udržely velmi dlouho, například drobní vířníci pijavenky se výhradně nepohlavně rozmnožují minimálně posledních 40 milionů let. Pijavenky ale mají ve svém genomu značné množství cizí genetické informace, kterou získávají horizontálním přenosem genetické informace.\n"}
{"id": "1253784", "url": "https://cs.wikipedia.org/wiki?curid=1253784", "title": "10 mm Auto", "text": "10 mm Auto\n\n10mm Auto je americký pistolový náboj vyvinutý Jeffem Cooperem a představený roku 1983.\n\nCílem návrhu byla potřeba určitého výkonnostního kompromisu mezi náboji .38 Super Auto a .45 ACP. Společně se zavedením tohoto náboje byla zavedena i pistole na něj komorovaná, Bren Ten od firmy Dornaus and Dixon. Sériová výroba tohoto náboje byla zahájena firmou Norma ve Švédsku.\n\n\nNěkolik zbraní v ráži 10 mm Auto:\n\n"}
{"id": "1253785", "url": "https://cs.wikipedia.org/wiki?curid=1253785", "title": "Žizdra (město)", "text": "Žizdra (město)\n\nŽizdra () je město v Kalužské oblasti v Ruské federaci. Při sčítání lidu v roce 2010 měla přibližně 5,5 tisíce obyvatel.\n\nŽizdra leží na stejnojmenné řece, levém přítoku Oky v povodí Volhy. Od Kalugy, správního střediska oblasti, je vzdálena přibližně 180 kilometrů jihozápadně.\n\nDeset kilometrů východně od města leží železniční stanice \"Zikejevo\" na trati z Moskvy přes Brjansk do Kyjeva uvedené do provozu v roce 1899. Rovněž východně od města vede dálnice M3 spojující stejná města.\n\nMěstem je Žizdra od roku 1777.\n\nZa druhé světové války byla Žizdra 5. října 1941 obsazena německou armádou a 16. srpna 1943 dobyta zpět jednotkami Západního frontu Rudé armády v rámci operace Kutuzov. Během druhé světové války byla mimo jiné zničena železniční odbočka ze Zikejeva do města, která už nebyla obnovena.\n\n"}
{"id": "1253786", "url": "https://cs.wikipedia.org/wiki?curid=1253786", "title": "Kostel svatého Václava (Nahořečice)", "text": "Kostel svatého Václava (Nahořečice)\n\nKostel svatého Václava je římskokatolický filiální kostel v Nahořečicích v okrese Karlovy Vary. Stojí na nepoužívaném hřbitově obehnaném zdí uprostřed vesnice. Od roku 1964 je chráněn jako kulturní památka.\n\nPrvní písemná zmínka o kostele v Nahořečicích je z roku 1359. Dochovaná podoba pochází z barokní přestavby provedené v období 1681–1698. Během ní byl kostel rozšířen. Přestavbu platil nejprve hrabě František Augustin z Valdštejna a po něm v ní pokračoval hrabě Jan Jiří Clary-Aldringen. Menší opravy probíhaly také v devatenáctém a první polovině dvacátého století. Po druhé světové válce nebyl kostel udržován. Budova velmi zchátrala a vnitřní vybavení bylo z velké části rozkradeno. Celková rekonstrukce proběhla až po roce 2000.\n\nJednolodní kostel má trojboce zakončený presbytář, k jehož severní straně přiléhá sakristie. Po stranách lodi stojí mělké kaplové výklenky a v západním průčelí hranolová věž. Fasády jsou členěné pouze pilastry. Presbytář je zaklenutý valenou klenbou.\n\nV kostele bývaly tři oltáře. Hlavní oltář s akantovým rámem zdobily sochy svatého Jana Nepomuckého a svatého Antonína. Doplňovaly ho boční oltáře zasvěcené svaté Barboře a Panně Marii.\n"}
{"id": "1253787", "url": "https://cs.wikipedia.org/wiki?curid=1253787", "title": "Beta Monocerotis", "text": "Beta Monocerotis\n\nBeta Monocerotis je nejjasnější hvězda v souhvězdí Jednorožce. Jedná se o trojhvězdný systém skládající se z hvězd hlavní posloupnosti spektrální třídy B. Nedaleko od nich se nachází další hvězda, která pravděpodoně není součástí systému.\n\nBeta Monocerotis A je hvězda o 7 hmotnostech Slunce a zářivém výkonu 3 200krát větším než sluneční zářivost.\n\nBeta Monocerotis B je hvězda o 6,2 hmotnostech Slunce a zářivém výkonu 1 600krát větším než má Slunce.\n\nBeta Monocerotis C je hvězda o 6 hmotnostech Slunce a zářivém výkonu 1 300krát větším než má Slunce.\n"}
{"id": "1253798", "url": "https://cs.wikipedia.org/wiki?curid=1253798", "title": "Borsukov vrch", "text": "Borsukov vrch\n\nBorsukov vrch je přírodní rezervace v oblasti Poloniny.\n\nNachází se v katastrálním území obcí Nová Sedlica a Zboj v okrese Snina v Prešovském kraji. Území bylo vyhlášeno v roce 2015 na rozloze 146,79 ha. Ochranné pásmo nebylo stanoveno.\n\n"}
{"id": "1253802", "url": "https://cs.wikipedia.org/wiki?curid=1253802", "title": "374 (číslo)", "text": "374 (číslo)\n\nTři sta sedmdesát čtyři je přirozené číslo, které následuje po čísle tři sta sedmdesát tři a předchází číslu tři sta sedmdesát pět. Římskými číslicemi se zapisuje CCCLXXIV.\n\n\nSilnice II/374 je česká silnice II. třídy vedoucí na trase Jevíčko – Šebetov – Boskovice – Rájec-Jestřebí – Blansko – přerušení – Adamov – Brno\n\n\n"}
{"id": "1253804", "url": "https://cs.wikipedia.org/wiki?curid=1253804", "title": "Seznam dílů seriálu To je vražda, napsala", "text": "Seznam dílů seriálu To je vražda, napsala\n\nToto je \"'seznam dílů seriálu \"To je vražda, napsala\".\n\n<onlyinclude>\n</onlyinclude>\n\n"}
{"id": "1253810", "url": "https://cs.wikipedia.org/wiki?curid=1253810", "title": "CF Sparta Selemet", "text": "CF Sparta Selemet\n\nCF Sparta Selemet je moldavský fotbalový klub z obce Selemet. Byl založen roku 2011, hřištěm klubu je stadion s názvem Stadionul \"CF Sparta\" Selemet s kapacitou 1 000 diváků. K roku 2017 působí ve druhé moldavské lize Divizia A.\n\nPo založení v roce 2011 hrál klub 4 sezóny ve třetí moldavské lize Divizia B.\n\n"}
{"id": "1253814", "url": "https://cs.wikipedia.org/wiki?curid=1253814", "title": "Agelmund", "text": "Agelmund\n\nAgelmund (4. století – 5. století) byl langobardský král na konci 4. a počátku 5. století. Podle legendy byl jeho otcem Aion (Ajon), který byl spolu se svým bratrem Iborem prvními mýtickými panovníky Langobardů.\n\nLangobardi v období stěhování národů migrovali podél řeky Labe od Baltu na jih, na území, které nazvali \"Scatenauge\" a později proti proudu řeky Labe na území \"Patespruna\". Území obýval germánský kmen Sasů s nimiž Langobardi vedli neustálé boje, nakonec se někteří Sasové k nim připojili a společně s Langobardy zvolili za svého vůdce Agelmunda, který je prvním historický doloženým králem Langobardů. Jeho jmenováním nastal mezi Langobardy rozvoj monarchistické instituce, aniž by zanikla autonomie různých langobardských božstev. Po volbě Agelmunda pokračovali Langobardi pod jeho vedením podél řeky Labe na území Čech a poté jižní Moravy a Vídeňské pánve.\n\nAgelmund byl zavražděn či padl v boji s Huny (Bulhary), jeho jediná dcera byla zajatá a odvedena do otroctví. Jeho nástupcem se stal král Lamicho, který byl podle některých pramenů jeho nevlastní syn. Agelmund podle pověsti vládl Langobardům 33 let.\n\n"}
{"id": "1253815", "url": "https://cs.wikipedia.org/wiki?curid=1253815", "title": "Společnost Božského Spasitele", "text": "Společnost Božského Spasitele\n\nSpolečnost Božského Spasitele (lat. \"Societas Divini Salvatoris\", řeholní zkratka \"SDS\"), hovorově \"salvatoriáni\", je římskokatolická řeholní společnost, založená ve druhé půli 19. století. Církevní schválení obdržela v roce 1885.\n\nŘeholní společnost založil německý kněz Jan Křtitel Jordan, řeholním jménem František Maria od Kříže Jordan. Nemělo jít o kongregaci specializovanou na konkrétní cílovou skupinu věřících. Typickým rysem měla být univerzalita. \n\nOd roku 1890 se salvatoriáni začali šířit do světa. Kromě Německa začali působit v USA, Indii, Rakousku, Ekvádoru a od roku 1895 také v Čechách a na Moravě.\nNa území Čech, Moravy a Slezska působili salvatoriáni na těchto místech. Jejich působení v roce 1950 ukončila Akce K, která postihla všechny mužské řehole v Československu.\n\nČinnost salvatoriánů byla v Československu oficiálně obnovena až v roce 1990. Tehdy byl obnoven řeholní dům v Prostějově, ze kterého se stalo sídlo provinciála. Salvatoriáni se začali soustředit na duchovní službu ve farnostech, přičemž své působení omezili pouze na olomouckou arcidiecézi a diecézi ostravsko-opavskou. Vedle Prostějova existovaly malé komunity v Jeseníku a v Javorníku ve Slezsku, jednotliví kněží pak působili samostatně ve farnostech v okolí Prostějova.\n\nPo roce 2000 nastal postupný úbytek členů provincie, ta byla posléze zrušena a podřízena jako fundace provincii polské. Farnost v Jeseníku byla v roce 2012 předána zpět ostravsko-opavské diecézi. V roce 2016 měla česká fundace salvatoriánů celkem osm členů - sedm kněží a jednoho bohoslovce.\n\n"}
{"id": "1253818", "url": "https://cs.wikipedia.org/wiki?curid=1253818", "title": "Dálnice Struma", "text": "Dálnice Struma\n\nDálnice Struma ( \"Автомагистрала Струма\") je dálnice v jihozápadním Bulharsku. Nese označení A3. Má spojovat dálnici Ljulin s Řeckem a vede po ní evropská silnice E79. Z plánovaných 150 km je v provozu zhruba 87 km a je součástí panevropského dopravního koridoru 4.\n\nDálnice nese jméno po řece Struma, podél jejíhož toku vede.\n\nDálnice začíná v nadmořské výšce 742 m na silničním uzlu Daskalovo, kde plynule přechází z dálnice Ljulin na jejím staničení km 19,135 ≡ km 287,365. Po celé své trase sleduje státní silnici I-1, kterou dopravně nahrazuje. Od svého začátku mírně stoupá po úbočí údolí Strumy až do svého nejvyššího místa poblíž vodní nádrže Studena (zhruba 920 m n. m.), odtud pozvolna klesá na výšku okolo 670 m. Kolem vodní nádrže Ďakovo probíhá po hřebeni ve výškách mezi 680 a 720 m a znovu postupně klesá, a to až na 350 m (zhruba na km 351). Odtud opět stoupá, přičemž ve výšce přes 400 m překonává západní výběžky Rily, a poté klesá ke svému dočasnému konci na odbočce k Blagoevgradu (zhruba 330 m n. m.).\n\nOd svého dočasného začátku poblíž města Sandanski ve výšce zhruba 125 m dálnice stoupá do výšky téměř 200 m a překonává jihozápadní výběžky Pirinu. Dálnice končí v nadmořské výšce cca 80 m před celnicí Kulata a až k hraničnímu přechodu má charakter dálniční přípojky. Za hraničním přechodem pokračuje dálnice jako řecká dálnice A25 do Soluně.\n\nDálnice má průjezdný profil 29 m, v každém směru 11,5 m se dvěma jízdními pruhy a odstavným pruhem.\n\n31. ledna byl zprovozněn první úsek mezi silničním uzlem Daskalovo a dědinou Dolna Dikaňa o délce 19 km. Šlo o tzv. \"nultý díl\" (лот). Původní náklady tohoto dílu byly 32 miliónů leva, ale do roku 2011 narostly na 98 miliónů, přičemž v té době měl ještě právní vady – dílo nebylo zkolaudováno, a povolená rychlost byla tudíž jen 90 km/h (zvýšena na 120 km/h byla až po zprovoznění navazujícího úseku), poloha dálnice byla zakreslena do katastrálních map s odchylkou dosahující až 20 m a bylo nutno dořešit formality výkupu pozemků.\n\n\n\n\n\n\n\nPoslední, nedokončený třetí díl dálnice z Blagoevgradu (km 359,000) ke sjezdu Sandanski (km 423,800) o délce 64,8 km je rozdělen na tři úseky:\n\nNa prvním dílu stojí 5 mostů, 2 podjezdy a nadjezd polních cest a propustky. Dále bylo nutno rekonstruovat dálková elektrická a telefonní vedení, zavlažovací a odvodňovací systémy, upravit koryto řeky a několika potoků a postavit další drobné stavby.\n\nNa čtvrtém dílu stojí 4 mosty, 4 podjezdy a 6 nadjezdů, propustky a další drobné stavby. Dále bylo nutno v úseku General Todorov – Marino Pole přeložit železniční trať Sofie–Kulata.\n\n"}
{"id": "1253821", "url": "https://cs.wikipedia.org/wiki?curid=1253821", "title": ".32 S&amp;W", "text": ".32 S&amp;W\n\nNáboj .32 S&W ráže 0,32 in (= 8,128 mm) byl zaveden v USA kolem roku 1878 pro nový revolver Smith & Wesson. Získal si velkou popularitu a stal se jedním z nejpoužívanějších revolverových nábojů na světě. Komorováno na tento náboj bylo velké množství revolverů. Náboj .32 S&W je použit i např. pistole Reifgraber. Od roku 1940 byl plněn bezdýmným střelným prachem. Ze začátku náplň tvořily různé variace černého prachu.\n\n"}
{"id": "1253826", "url": "https://cs.wikipedia.org/wiki?curid=1253826", "title": "Christian Alexander Oedtl", "text": "Christian Alexander Oedtl\n\nChristian Alexander Oedtl (1655 Paznaun, Tyrolsko – 6. ledna 1731 Vídeň) byl rakouský barokní architekt a stavitel. Byl činný převážně v Dolních Rakousích a na Moravě. \n\nOedtl působil ve Vídni jako stavitel pro císařský dvůr. V roce 1699 se zapojil do návrhu vídeňského paláce Questenberg-Kaunitzů. Počátkem 18. století byl jedním z největších vídeňských stavitelů a realizoval projekty architektů Johanna Bernharda Fischera z Erlachu a Johanna Lucase von Hildebrandt. Později Oedtl začal vytvářet i vlastní návrhy.\n\nNa přání knížete Ditrichštejna vytvořil návrh přestavby mikulovského zámku, roku 1719 poničeného požárem. Posléze vybudoval nové třípodlažní jižní a západní křídlo zámku. Podle projektu Matthiase Steinla postavil Oedtl vídeňský Alserkirche. Vedl též stavbu farního kostela v Laxenburgu, podle návrhu Johanna Wiesera. Podle posledních poznatků je Oedtl považován za architekta vídeňského paláce Windisch-Graetzů, vybudovaného roku 1703.\n\nPodle Oedtlových návrhů proběhla mezi lety 1750 až 1760 přestavba zámku Prštice. Spolu s Jakobem Prandtauerem vytvořil Oedtl plány pro Prandtauer-Hof ve Vídni.\n\nOedtl zanechal katalog svých realizací z let 1683 až 1726, které jsou situovány převážně v Dolních Rakousích. \n\n\n\n"}
{"id": "1253829", "url": "https://cs.wikipedia.org/wiki?curid=1253829", "title": "Adorace Ježíška se sv. Lucií (Giulio Campi)", "text": "Adorace Ježíška se sv. Lucií (Giulio Campi)\n\nKresba Adorace Ježíška se sv. Lucií (1535 – 1540), jejímž autorem je Giulio Campi, byla předlohou kompozice oltářního obrazu. Je součástí sbírky grafiky a kresby Národní galerie v Praze.\n\nKresba perem v hnědém tónu na papíře, lavírovaná štětcem. Velikost 315 x 192 mm. Inv. č. K 54786 \n\nTato podrobná kresba zřejmě sloužila jako předloha pro oltářní obraz neznámého místa určení. Postava křesťanské mučednice sv. Lucie, která stojí na levé straně se svým atributem (oči na talíři), naznačuje že mohlo jít o kostel sv. Lucie v Cremoně (chiesa di Santa Lucia), který uchovává její relikvie. Jméno Lucie může také ukazovat na donátorku obrazu, která klečí na levé straně. Berla ležící před ní na zemi ukazuje, že se jednalo o představenou některého ženského kláštera. Na pravé straně klečí Marie a za ní stojí Josef s hlavou podepřenou rukou. Scéna je zasazena do prostého chléva s oslem a volem, v průhledu je výjev s andělem zvěstujícím narození Ježíše pastýřům.\n\nKlečící ženské figury jsou blízké starším dílům Giulia Campiho, sv. Lucie odpovídá manýristickým typům postav z jeho fresek v cremonských kostelech sv. Agáty a sv. Zikmunda, kde pracoval v letech 1537-1557. \n\nTéma \"Svaté rodiny se sv. Lucií\" bylo častým námětem obrazů. Jsou známy oltářní obrazy např. od žáka Giulia Campiho, Bernardina Campiho, současníka Giulia Campiho Bonifazia Veronese (1487-1553)nebo Fabrizia Santafede (1560-1633)\n\n"}
{"id": "1253834", "url": "https://cs.wikipedia.org/wiki?curid=1253834", "title": "Partizánska jaskyňa", "text": "Partizánska jaskyňa\n\nPartizánska jaskyňa je přírodní památka v oblasti Strážovské vrchy.\n\nNachází se v katastrálním území města Považská Bystrica v okrese Považská Bystrica v Trenčínském kraji. Území bylo vyhlášeno v roce 1994 a novelizováno v roce 2015. Ochranné pásmo nebylo stanoveno.\n\n"}
{"id": "1253837", "url": "https://cs.wikipedia.org/wiki?curid=1253837", "title": "Cementárna Maloměřice", "text": "Cementárna Maloměřice\n\nCementárna Maloměřice se nacházela v Brně-Maloměřicích, na jižním okraji Moravského krasu a byla součástí společnosti Českomoravský cement, a.s. Do roku 1998 byla Maloměřická cementárna součástí akciové společnosti Cementárny a vápenky Mokrá.\n\nV roce 1906 dala obec Maloměřice do nájmu pozemky firmě Leo Czech a spol, která zahájila v roce 1907 výstavbu cementárny a v roce 1908 byl zahájen provoz. Projekt a výstavbu provedla dánská firma F. L. Smidth & Co., Kodaň. Výroba slínku činila až 100 tun denně s 150 dělníky. Pohon strojů zabezpečoval dvouválcový parní stroj s výkonem 1000 HP. V roce 1911 byla cementárna modernizována a rozšířená o dvě rotační pece, kolové mlýny drtič vápence a pro uskladnění cementu postaveno pět železobetonových sil. Výroba se zvýšila na 320 tun vypáleného slínku denně při 320 zaměstnancích (z toho 110 pracovalo v lomu). V roce 1928 byla zahájená výstavba dalších 24 železobetonových sil na 430 tun (každé) cementu a postavena balírna cementu firmou Bates Wien. V roce 1925 byla zahájená výstavba páté rotační pece, tří kotlů na odpadní teplo s odprašovacím zařízením firmy Oski, nového komína (75 m vysoký) a strojovny pro parní turbíny. V roce 1929 byla uvedena do provozu šestá rotační pec. Výrobu cementu zajišťovalo na 450 dělníků a 50 techniků.\n\nV roce 1939 byla firma zrušena, majetek zkonfiskován a uvalena nucená zpráva německými okupačními úřady. V roce 1941 byla zřízená nová firma \"Zement und Kalkwerke Malmeritz, A. G.., Brünn - Malmeritz\". Německá firma závod začala rozšiřovat. V roce 1945 po ukončení druhé světové války byla ustanovena národní rada a dne 1. ledna 1946 vytvořen národní podnik Moravskoslezské cementárny a vápenice. Dne 9. července 1949 byl zřízen národní podnik \"Maloměřická cementárna a vápenice\" se sídlem v Brně - Maloměřicích, který zahrnoval mimo jiné vápenky a vápenice v okolí Brna. V roce 1958 pro výpal slínku na všech pecích byl používán zemní plyn. Národní podnik \"Maloměřická cementárna a vápenice\" byl zrušen 31. prosince 1978. dnem 1. ledna 1980 vznikl koncernový podnik Cementárny a vápenky Mokrá, který se stal v lednu 1990 státním podnikem. Dne 1. ledna 1991 byl státní podnik přeměněn na akciovou společnost a dnem 19. prosince 1991 privatizován s majoritním podílem belgické společnosti CBR. V roce 1990 byla zahájená demolice expedice cementu a další objektů závodu. V roce 1998 Cement Bohemia Praha, a.s. se sloučila se společností Cementárny a vápenky Mokrá, a.s. a vytvořily nový podnik Českomoravský cement, a.s. Ke dni 31. prosince 1998 byla výroba cementu v maloměřické cementárně zastavena.\nZe stanice Brno-Obřany byla zavedena vlečka do cementárny Maloměřice. K rozvozu vagónů byla používána parní lokomotiva a k posunu jednotlivého vagonu k vykládce nebo nakládce spilové zařízení a posuvna vagonů. V současné době obsluhuje teplárnu v Brně-Maloměřicích. Provoz vlečky je řízen ze stanice Brno-Maloměřice.\n\nVápenec pro výrobu cementu byl zabezpečován z lomu \"Džungle,\" nacházel se na západní straně \"Hádů\". Pro jeho přepravu byla postavena lanová dráha. Vápenec byl těžen ručně asi devadesáti dělníky, od roku 1911 byly zavedeny pneumatické vrtačky. V roce 1928 byla v lomu postavena drtírna dodána firmou První brněnská strojírna. V roce 1929 byla zrušena lanová dráha. V roce 1966 byla v lomu postavena nová drtírna a v roce 1984 byla modernizována. V roce 1996 byl lom uzavřen a provedena rekultivace. Je zde provozováno \"Lamacentrum Hády\", kde funguje ekocentrum a infocentrum ČSOP a minizoo s chovem lam alpak, ovcí a zakrslých koz.\n\nbyl otevřen v roce 1925, těžba byla prováděna pneumatickými kladivy firmy Vítkovice. Doprava vápence byla zabezpečena úzkokolejnou dráhou. Mezi lomy Džungle a Růženín byly proraženy dva tunely.\n\nV blízkosti Velké Klajdovky po ukončení druhé světové války byl otevřen lom pro těžbu vysokoprocentního vápence. Surovina byla dovážená do \"Růženína lomu\" auty k dalšímu zpracování. Z důvodů vysokých nákladů na dopravu byl lom uzavřen a těžba převedena do \"Lesního lomu\".\n\nLesní lom v Líšni zabezpečoval vysokokvalitní vápenec. Jeho dopravu zabezpečovala lanovka firmy Bleichert Trasportanlagen Leipzig o výkonu 100 tun za hodinu, postavena v roce 1947. V roce 1966 byly stará lanová dráha nahrazena novou o výkonu 150 tun za hodinu dodanou firmou Transport Chrudim. v roce1970 byl uveden do provozu rozrývač Caterpillar a nakladač téže firmy. V roce 1984 Byla lanová dráha zrušena. Těžený vápenec byl na lom \"Džungle\" dopravován velkotonážními auty.\n\nV lomech byla k dopravě vápence od stěn k drtičům zajišťována úzkokolejnými dráhami, nakládání bylo prováděno elektrickými rypadly. V šedesátých letech 20. století byla kolejová doprava nahrazena automobilovou. Byly používána automobily Tatra, Belaz 540, dumpery atd.\n\n\n\n"}
{"id": "1253838", "url": "https://cs.wikipedia.org/wiki?curid=1253838", "title": "Vlastní podobizna (Arcimboldo)", "text": "Vlastní podobizna (Arcimboldo)\n\nVlastní podobizna Giuseppe Arcimbolda, který působil jako dvorní malíř císařů Ferdinanda I., Maxmiliána II. a Rudolfa II., je jedinou známou realistickou kresbou, kde zachytil svou podobu. Chybí u ní datace a různí autoři ji řadí do druhé poloviny 60. až do 70. let 16. století. Je součástí sbírky grafiky a kresby Národní galerie v Praze a patrně nejčastěji reprodukovaným dílem Arcimbolda ve Wikipedii.\n\nKresba perem na papíře, modře lavírovaná, rozměry 230 x 157 mm. V levém horním rohu podepsána: \"Joseffi Arcimboldi imago\". Od roku 1820 se kresba nacházela ve sbírce Daniela Böhma, v roce 1918 byla vydražena na aukci Dorotheum a přešla do sbírky Jindřicha Waldese, odkud ji získala Národní galerie v Praze. Inv.č. K 5338.\n\nTento autoportrét zřejmě nebyl pouhou přípravnou studií k olejomalbě, ale skutečným pečlivě propracovaným portrétem, který komunikuje s divákem a vyjadřuje něco z umělcova nitra. \nNaplňuje dokonale představu dvořana, jako uhlazeného a vzdělaného muže, renesančního knížete umělců či filosofů. Zachycuje umělcovu hlavu v malířském baretu s tradičním krajkovým stojacím límcem. Oválná tvář s pečlivě zastřiženým vousem, pronikavý a soustředěný pohled, orlí nos a tenké rty vypovídají o jeho povaze. \n\nStárnoucí malíř nakreslil roku 1587 ještě jednou svůj portrét z poloprofilu jako hříčku - \"Muž z papíru\" (Palazzo Rosso, Janov). Kresba perem a štětcem je kombinována s inkoustem, modrou rozmývanou barvou a dokreslena tužkou. Arcimboldo se zde představuje jako šlechtic a humanista ve vybraném oděvu. Podle Thomase DaCosta Kaufmanna existoval i olejový autoportrét Arcimbolda, ale není známo kde se nachází a lze ho považovat za ztracený. \n\nGiuseppe Arcimboldo portrétoval některé Habsburky (dcery Ferdinanda I. a Maxmiliána II., Maxmilián II. s rodinou, arcivévodkyně Johanna), ale je znám především jako tvůrce olejomaleb alegorických hlav, sestavených z různých přírodnin. Kromě autoportrétu se z jeho díla nezachoval žádný jiný kresebný portrét.\n\nBěhem pobytu v Praze se Arcimboldo věnoval přípravám nejrůznějších dvorních slavností a turnajů, pro které navrhoval kostýmy, masky nebo také např. koňské postroje a saně. Celkem 148 těchto kreseb, které byly většinou zhotoveny k oslavám svatby arcivévody Karla Štýrského a Marie Bavorské roku 1571, předal svázané v safiánových deskách a s osobním věnováním císaři Rudolfu II.. Kresby jsou nyní ve sbírce Galerie Uffizi ve Florencii. \n\n"}
{"id": "1253840", "url": "https://cs.wikipedia.org/wiki?curid=1253840", "title": "Elektrická plachetnice", "text": "Elektrická plachetnice\n\nElektrická plachetnice (nazývaná také jako elektrická sluneční větrná plachta nebo E-plachta) je navrhovaný nový způsob pohonu pro kosmické lodě, který využívá dynamický tlak slunečního větru jako zdroj energie. Plachtu by měly tvořit malé vodiče vytvářející elektrické pole, které odchyluje protony slunečního větru a získává od nich energii. Tento nový způsob pohonu vynalezl Pekka Janhunen v roce 2006 ve Finském meteorologickém institutu.\n\nElektrická plachetnice se skládá:\n\nDynamický tlak slunečního větru se liší, ale v průměru se pohybuje kolem 2nPa k vzdálenosti od slunce k zemi. Vzhledem k tomu, že jediný polovodičový hliníkový drát může měřit až 20 kilometrů a vážit pouze 100 gramů, vzniká tím možnost vytvořit jedno veliké elektrické pole, které je vysoce efektivní a má velmi malou hmotnost. Kosmická loď může disponovat několika takovýmito kovovými dráty(1-100). Tento vodič(tenký kovový drát) se pak snadno navine do malého navijáku, který se v prostoru rozvine a pak se připojí k elektronovému dělu se zdrojem vysokého napětí (20 kV). Kosmickou loď je pak třeba roztočit kolem své osy pomocí přídavného pohonu a pak s pomocí drátů pod vysokým napětím vznikne elektrické pole, které tvoří virtuální elektrickou sluneční větrnou plachtu neboli E-plachtu. Tato E-plachta se pak rozprostírá na několika km² a dokáže vyprodukovat až 10 mN síly ze slunečního větru. Například kosmická loď o váze 1000 kilogramů s několika dráty by dokázala akcelerovat okolo 1 mm/s², to by znamenalo, že za rok při neustálém zrychlování by tato elektrická plachetnice dosáhla rychlosti až 30 km/s. \n\nElektrická plachetnice není efektivní pod vlivem magnetického pole naší země, protože magnetické pole odráží sluneční vítr, aby ochránilo naší planetu před škodlivým slunečním zářením a tímto tak znemožňuje plachtění E-plachty. Řešení je jednoduché, E-plachtu je možné vyslat na oběžnou dráhu měsíce kde je možné E-plachtu vyzkoušet, protože magnetické pole země je v těchto místech velmi slabé.\n\nUběhlo už několik desetiletí od doby kdy jsme vyslali první družici Sputnik na oběžnou dráhu a během této doby jsme vyslaly mnoho a mnoho dalších družic nebo jiných technologií. Družice, které jsou dnes nefunkční, se staly tak prvním kosmickým smetím a toto smetí každým rokem neustále roste. Elektrická plachta by mohla nabídnout levné a jednoduché řešení jak toto kosmické smetí odstranit. Systém elektrické plachetnice se dá využít teoreticky i obráceně. Z důvodů omezení zemského magnetického pole vzniká možnost elektrickou plachetnici využít jako plazmatickou brzdu. Plazmatická brzda se zakládá na interakci mezi ionosférou a kovovým drátem – vodičem, který má negativní náboj. Tímto způsobem, elektrická plachta dokáže sama sebe zpomalit na nízké oběžné dráze a pokud dokážeme rychlost snížit pod únikovou rychlost gravitace země, pak elektrickou plachtu můžeme nasměrovat tak aby shořela sama v atmosféře. Když elektrickou plachetnici přípojíme na nefunkční satelit tak máme novou možnost, jak tento satelit neboli kosmické smetí odstranit z oběžné dráhy relativně levným způsobem. \n\nPro zkoumání E-plachty, byl vyslán první Estonský satelit ESTCube-1 v 17. března 2015. Tento satelit byl vybaven 10 metrovým kovovým drátem, který měl prokázat že teorie o plazmatické brzdě je správná. Bohůžel tento experiment se nezdařil, protože drát se nepodařilo vysunout. Mechanika se poškodila při průletu atmosférou.\n\nDalší satelit s E-plachtou je vytvořený finskou univerzitou Aalto, ktera plánuje poslat satelit Aalto-1 na oběžnou dráhu začátkem roku 2017 a pak je chce následovat\nESTCube-1 tým který chce uskutečnit misi ESTCube-2 ke konci roku 2018 and ESTcube-3 ke konci roku 2019.\n\n\n"}
{"id": "1253844", "url": "https://cs.wikipedia.org/wiki?curid=1253844", "title": "Vilma Bardauskienė", "text": "Vilma Bardauskienė\n\nVilma Bardauskienė (15. června 1953 Pakruojis) je bývalá sovětská atletka litevské národnosti, mistryně Evropy ve skoku dalekém z roku 1978.\n\nByla první světovou atletkou, která ve skoku do dálky překonala hranici sedmi metrů – 18. srpna 1978 v Kišiněvě vytvořila nový světový rekord výkonem 707 cm. O jedenáct dní později v kvalifikaci na mistrovství Evropy v Praze ho zlepšila na 709 cm. Ve finálovém závodě na evropském šampionátu v Praze pak zvítězila výkonem 688 cm.\n\n"}
{"id": "1253845", "url": "https://cs.wikipedia.org/wiki?curid=1253845", "title": "Lakeside", "text": "Lakeside\n\nLakeside je americká funková hudební skupina, založená v roce 1969, ve městě Dayton ve státě Ohio. Jejich největšími hity jsou \"Fantastic Voyage\", \"Raid\", \"Outrageous\". \n\n\n"}
{"id": "1253851", "url": "https://cs.wikipedia.org/wiki?curid=1253851", "title": "Morganit", "text": "Morganit\n\nMorganit, chemický vzorec BeAl(SiO) – křemičitan diberylnato-trihlinitý, patří stejně jako smaragd a akvamarín mezi beryly. Poprvé byl identifikován v roce 1910 a v následujícím roce byl Georgem F. Kunzem pojmenován po známém finančníkovi, bankéři a vášnivém sběrateli drahokamů J. P. Morganovi.\n\nBarevně variuje od růžové po purpurovo-růžovou, proto se mu také někdy říká růžový smaragd. Mezi obvyklé odstíny patří bledě růžová, fialová, lososová nebo broskvová. Růžové zbarvení způsobuje přítomnost manganových nebo cesiových kationtů.\n\n\nMorganit se využívá především ve špekařském průmyslu, kde se hledí na jeho barvu, čistotu, brus a karátovou hmotnost. Nejpopulárnější jsou růžové a růžovofialové morganity. Oblíbené jsou ale i ty broskvové a lososové, neboť mnozí šperkaři považují neupravené kameny v těchto barvách za cennější než ty, jejichž dokonalá barva vznikla umělou úpravou. Skoro všechny morganity vynikají jemnými pastelovými barvami. Větší drahokamy se vyznačují výraznějšími a sytějšími odstíny. K nejžádanějším barvám patří čistě růžová a zřídka se objevují i fialovorůžové madagaskarské morganity, které patří k nejvzácnějším, neboť jejich ložiska jsou už vytěžená. Morganit zpravidla nemá pouhým okem viditelné inkluze a zaujme jedinečnou čistotou. Inkluze jsou proto vzácné, většinou tekuté nebo dvoufázové. Inkluze u morganitu připomínají buď duté, nebo tekutinou naplněné jehly nebo otisky prstů. Vzhledem k řídké přítomnosti viditelných inkluzí neztrácí morganity „zdobené“ drobnými jehličkami, které evokují surové hedvábí, na hodnotě a sběratelé i zlatníci je často vyhledávají. Ne zcela průsvitné drahokamy se často vyřezávají nebo brousí jako kabošony. Morganit vyniká zřetelným pleochroismem – od bledých po syté modrorůžové odstíny – a musí se proto při brusu pečlivě orientovat. Výrazné barvy nejsou pro tento kámen typické, proto je třeba mít drahokamy poměrně velké, aby klenotníci při broušení dosáhli nejlepšího vzhledu kamene. Morganit se brousí do všech standardních tvarů (především jako oval, cushion, emerald, pear a marquise), ale objevují se i unikátní a neobvyklé designy.\n\nMorganit se po svém objevení na konci 19. století začal těžit na Madagaskaru a odtamtud pochází především růžově zbarvené kameny. Výzamná naleziště se nachází v Brazílii, která vyváží především do broskvova zbarvené drahokamy. Doly jsou rovněž v Číně, Mosambiku, Afghánistánu, Rusku, Zimbabwe a Spojených státech (Kalifornie a Maine). Broušením pastelově zbarvených morganitů proslulo především Thajsko.\n\nMorganit patří do významné skupiny berylů. Bazzit a pezzottait jsou s morganitem vzhledově zaměnitelné, ale gemologicky se přímo mezi beryly neřadí.\n\n"}
{"id": "1253854", "url": "https://cs.wikipedia.org/wiki?curid=1253854", "title": "Ilona Bruzsenyáková", "text": "Ilona Bruzsenyáková\n\nIlona Bruzsenyáková (* 14. září 1950) je bývalá maďarská atletka, mistryně Evropy ve skoku dalekém z roku 1974.\n\nNa mistrovství Evropy v roce 1971 byla členkou maďarské štafety na 4x100 metrů, která skončila pátá. O rok později se na olympiádě v Mnichově umístila desátá ve finále dálkařek a osmá v soutěži v pětiboji. Největším úspěchem se pro ni stal titul mistryně Evropy ve skoku dalekém v roce 1974 - v Římě ho vybojovala v novém osobním rekordu 665 cm.\n\n"}
{"id": "1253855", "url": "https://cs.wikipedia.org/wiki?curid=1253855", "title": "Giacomo Bonaventura", "text": "Giacomo Bonaventura\n\nGiacomo Bonaventura (* 22. srpna 1989, San Severino Marche, Itálie) je italský fotbalový záložník v současnosti hrající za AC Milán a italskou reprezentaci.\n\n\nFotbal začal hrát ve \"Virtus Castelvecchio\", pak se stěhoval do Tolentina a pak si jej všimli skauti s klubu Atalanta BC. Svůj první zápas v prvním týmu a v lize odehrál 4. května 2008 ve věku 18 let, proti Livornu. Poté byl odesílán po hostováních. Od sezony 2010/11 je klíčovým hráčem Atalanty.\n\nV létě 2014 jej koupil AC Milán a stal se i zde klíčovým hráčem. 23. prosince 2016 vyhrál svou první profesionální trofej, italský superpohár.\n\nByl stálí reprezentantem v mládežnických týmech do 19 let a do 20 let. Velkým úspěchem bylo druhé místo na ME U19 v roce 2008. Také se zúčastnil MS U20 2009\n\n28. srpna 2010 obdržel pozvánku reprezentace Itálie U21 na kvalifikační zápasy. Za italskou reprezentaci si poprvé zahrál 31. května 2013, ve věku 23 let, v přátelském zápase proti San Marinu .\n\n\n\n\n"}
{"id": "1253856", "url": "https://cs.wikipedia.org/wiki?curid=1253856", "title": "Seznam medailistů na mistrovství Československa a Česka mužů a žen v běhu na 5 000 m", "text": "Seznam medailistů na mistrovství Československa a Česka mužů a žen v běhu na 5 000 m\n"}
{"id": "1253857", "url": "https://cs.wikipedia.org/wiki?curid=1253857", "title": "Katolická církev v Lesothu", "text": "Katolická církev v Lesothu\n\nKatolická církev v Lesothu je křesťanské společenství v jednotě s papežem. Hlásí se k ní asi 51% obyvatel této země, v roce 2004 bylo v zemi 965.608 katolíků a je tak nejsilnější náboženskou skupinou v zemi. Má 1 metropolitní arcidiecézi a 3 sufragánní diecéze.\n\nKatolicismus do Lesotha pronikl v 19. století díky misionářům oblátům a zejména díky působení bl. Josepha Gérarda (1831-1914). Již v roce 1839 byla zřízena apoštolská prefektura v Basutolandu, z níž se stal v roce 1909 apoštolský vikariát. V roce 1931 byl vysvěcen první domorodý kněz, v roce 1945 založena Univerzitní kolej Pia XII., roku 1961 vznikla samostatná církevní provincie . Zemi navštívil v roce 1988 papež Jan Pavel II., roku 2016 byl jmenován první lesothský kardinál Sebastian Koto Khoarai.\n\nLesotho má od roku 1961 jednu církevní provincii latinského ritu, liturgickým jazykem je angličtina. Je tvořena následujícími diecézemi:\n\nEpiskopát vytváří vlastní Konferenci katolických biskupů Lesotha, (\"Lesotho Catholic Bishops' Conference\"), ustanovenou v roce 1972. Biskupská konference je členem afrického sdružení biskupských konferencí Sympozium biskupských konferencí Afriky a Magadaskaru (\"Symposium of Episcopal Conferences of Africa and Madagascar\", SECAM, nebo \"Symposium des Conférences Episcopales d’Afrique et de Madagascar\", SCEAM) a Interregionálního shromáždění jihoafrických biskupů (\"Inter-Regional Meeting of Bishops of Southern Africa, IMBISA\").\n\nSvatý stolec je od roku 1967 reprezentován apoštolským nunciem, který sídlí v Pretorii a zastupuje Svatý stolec v Botswaně, Jihoafrické republice, Lesothu a Namibii. Aktuálně je apoštolským nunciem Peter Bryan Wells.\n"}
{"id": "1253858", "url": "https://cs.wikipedia.org/wiki?curid=1253858", "title": "Jean-Luc Hudsyn", "text": "Jean-Luc Hudsyn\n\nMons. Jean-Luc Hudsyn (* 26. února 1947, Uccle) je belgický římskokatolický kněz a pomocný biskup arcidiecéze Mechelen-Brusel.\n\nNarodil se 26. února 1947 v Uccle. Studoval filosofii a teologii ve Vyšším semináři v Bruselu. Na Katolické univerzitě v Lovani se stal kandidátem filosofie a literatury a získal licenciát z teologie. Na kněze byl vysvěcen 24. června 1972. Po vysvěcení působil jako farní vikář v Bruselu, kaplan bruselských studentů. Měl na starost trvalé jáhny vikariátu Valonský Brabant a později byl jeho biskupským vikářem. Mimo jiné administrátorem katolického rádia RCF. Roku 1992 byl jmenován titulárním kanovníkem.\n\nDne 22. února 2011 jej papež Benedikt XVI. jmenoval titulárním biskupem z Aptu a pomocným biskupem Mechelen-Brusel. Biskupské svěcení přijal 3. dubna 2011 z rukou arcibiskupa André-Josepha Léonarda a spolusvětitelé byli kardinál Godfried Danneels a arcibiskup Giacinto Berloco.\n\n"}
{"id": "1253860", "url": "https://cs.wikipedia.org/wiki?curid=1253860", "title": "Possovět", "text": "Possovět\n\nPossovět či passavět (zkráceně v cyrilici п/с; rusky Поселковый совет, поссовет; bělorusky Пасялковы савет, пассавет) je orgán místní samosprávy nebo administrativně-územní celek v některých zemích bývalého Sovětského svazu.\n\nV subjektech Ruské federace zpravidla possvěty mají pod svou správou jedno nebo více sídel městského typu, kterému je administrativně podřízeno jedno nebo více sídel. V některých subjektech Ruské federace (Chakasie, Brjanská oblast, Orenburská oblast) mají possověty stejné pravomoci jako selsověty.\n\nPassavět se nacházely pod správou rajónů a administrativním centrem bylo městečko (sídlo městského typu). Správním orgánem byla Rada lidových představitelů (Савет народных дэпутатаў). V Bělorusku bylo 1. ledna 2003 celkem 71 passovětů, přičemž nejvyšší počet passovětů se nacházel v Dzjatlaŭském, Mjadzelském a Puchavickém rajónu. Dne 1. ledna 2011 bylo v Bělorusku 54 passovětů. \n\nDne 7. ledna 2012 byly provedeny změny a dodatky v běloruském zákoně o administrativně-územním uspořádání, které termín „passavět“ zrušily. V souladu se změnami byly v průběhu roku 2013 všechny passavěty zrušeny a většina z nich byla přejmenována na selsověty. \n"}
{"id": "1253868", "url": "https://cs.wikipedia.org/wiki?curid=1253868", "title": "Anna d'Este", "text": "Anna d'Este\n\nAnna d'Este (16. listopadu 1531 - 17. května 1607) byla významnou princeznou se značným vlivem u francouzského dvora a ústřední postavou náboženských válek. Prvním manželstvím se stala vévodkyní z Aumale a de Guise, druhým sňatkem pak vévodkyní z Nemours a Genevois.\n\nAnna d'Este se narodila 16. listopadu 1531 jako nejstarší dcera ferrarského vévody Herkula II. (syn Lucrezie Borgia a vnuk papeže Alexandra VI.) a Renaty Francouzské (dcera Ludvíka XII.) Vyrůstala ve Ferraře, kde se jí dostalo vynikajícího vzdělání. Budoucí spisovatelka a učenka Olympia Fulvia Morata byla vybrána za jednu z jejích společnic.\n\nV roce 1548, po dlouhých a obtížných jednáních, byla zasnoubena s francouzským vévodou z Aumale Františkem, synem vévody de Guise. Smlouva byla podepsána 28. září ve Ferraře a samotné manželství uzavřeno v Saint-Germain-en-Laye poblíž Paříže 16. prosince. Princezna se do Itálie nikdy nevrátila. Anna byla vnučkou Ludvíka XII., a tedy sestřenkou Jindřicha II. Francouzského.\n\nSňatkem se stala členkou mocného rodu Guisů a díky svým italským kořenům měla obzvláště úzké vztahy s královnou a později královnou - matkou, Kateřinou Medicejskou. Z těchto důvodů měla u dvora význačné postavení. Po smrti svého tchána v roce 1550 spravovala rodinný majetek a obrovské bohatství Guisů s pomocí své tchyně, Antoinette Bourbonské. Anna působila jménem svého otce jako prostředník mezi francouzským a ferrarským dvorem. Porodila sedm dětí, z nichž se čtyři dožily dospělosti.\n\nV únoru 1563 byl František de Guise zavražděn. Zatímco byl vrah chycen a ihned usmrcen, Anna udělala všechny potřebné kroky, aby mohla zažalovat vůdce francouzských hugenotů, Gasparda de Coligny, kterého z vraždy vinila. Během následujících tří let vyvíjela vdova svými žádostmi tlak na krále a jeho dvořany, ale v lednu 1566 prohlásila králova rada admirála Colignyho za nevinného a uložila věčné mlčení v této věci. Většina jejích současníků vinila vévodkyni vdovu de Guise odpovědnou za výstřel na Colignyho z 22. srpna 1572, který byl signálem pro začátek Bartolomějské noci.\n\n29. dubna 1566 se Anna provdala za Jakuba z Nemours. Od té doby trávila princezna většinu času v Annecy nebo na cestě mezi jejím vévodstvím Genevois a francouzským dvorem. V politicky obtížných situacích působila jako prostředník mezi svým manželem a savojským vévodou. Anna podporovala kariéru svých synů, pomohla svým klientům k získání živobytí a nárokovala si přední místo při oficiálních dvorních ceremoniích. Po smrti svého druhého manžela v roce 1585 žila Anna v Paříži, v Hôtel de Nemours. S vytvořením Katolické ligy, v níž hráli její synové důležitou roli, její význam značně vzrostl.\n\nV prosinci 1588 nechal Jindřich III. Francouzský zavraždit dva její syny a ji uvěznit. I když nám prameny nic neříkají o vévodkyniných činech po jejím propuštění, někteří současníci ji považovali za zodpovědnou za královo zavraždění. Během obléhání Paříže Jindřichem IV. byla Anna prohlášena za \"královnu - matku\" ligy, ale po Bourbonově konverzi zpět ke katolictví ho uznala za krále a snažila se přesvědčit své syny ke stejnému kroku. V roce 1594 Anna odcestovala do Paříže, aby vzdala hold Jindřichu IV. Poslední roky strávila ve vysoce úctyhodném postavení \"superintendante de la maison\" královny Marie Medicejské. Také se však zadlužovala a starala se o finanční situaci svých dětí i vnoučat.\n\nKdyž 17. května 1607 zemřela, hodnota jejích movitých věcí přišla na o něco více než 4000 livrů. Vnitřnosti a srdce vévodkyně bylo pohřbeno v Paříži a v Joinvillu, zatímco její tělo bylo přeneseno do Annecy, kde bylo pohřbeno vedle jejího druhého manžela. Hroby se nedochovaly.\n\nDěti z prvního manželství s Františkem de Guiseː\n\n\nDěti z druhého manželství s Jakubem z Nemoursː\n\n"}
{"id": "1253871", "url": "https://cs.wikipedia.org/wiki?curid=1253871", "title": "Leopold Antonín Salm-Reifferscheidt", "text": "Leopold Antonín Salm-Reifferscheidt\n\nLeopold Antonín Vilém starohrabě Salm-Reifferscheidt-Hainspach (21. června 1699, Lipová – 16. ledna 1769, Lipová) byl majitel severočeského panství Lipová, zakladatel samostatné rodové větve Salm-Reifferscheidt-Hainspach. Od mládí se věnoval vojenské kariéře, první úspěchy zaznamenal v bitvách u Petrovaradína (1716) a u Bělehradu (1717). V císařské armádě dosáhl hodnosti polního podmaršálka. Na rozdíl od svých rodičů sídlil přímo v Lipové, odkud podporoval hospodářský rozvoj panství a také jeho umělecký život. Financoval mnoho staveb, z nichž k nejvýznamnějším patří zámek Lipová, kostel Nanebevzetí Panny Marie ve Vilémově a kostel svatého Mikuláše v Mikulášovicích. Byl třikrát ženatý, dědice Jana Františka Václava (1747–1802) přivedl na svět se svou třetí manželkou Marií Karolínou Ditrichštejnovou (1722–1790). Leopold zemřel ve věku nedožitých 70 let. Pohřben byl v rodinné hrobce ve vilémovském kostele, kde má od roku 1774 bohatě zdobený náhrobek.\n\nLeopold Antonín Salm-Reifferscheidt pocházel ze starobylého německého rodu Salm-Reifferscheidtů, jehož příslušníci jako jediní ve Svaté říši římské používali titul starohrabě (). Jeho otec František Vilém Salm-Reifferscheidt (1672–1734) žil převážně ve Vídni. Během svého života zastával několik úřadů: byl dědičným maršálkem kolínského kurfiřství, nejvyšším štolbou císařovny Amálie Vilemíny (1673–1742), hejtmanem císařovy osobní gardy a také císařským velvyslancem v Dánsku. Leopoldova matka Marie Anežka Agáta Slavatová z Chlumu a Košumberka (1674–1718) odkoupila roku 1696 od své matky Markéty za částku 220 000 zlatých severočeské panství Lipová, kterému však ze vzdálené Vídně nemohla věnovat tolik pozornosti. František Vilém měl s Marií Anežkou šest potomků, čtyři chlapce a dvě dívky. Po smrti Marie Anežky se František Vilém znovu oženil s Marií Annou Lichtenštejnovou (1694–1735) a společně přivedli na svět jednoho syna.\n\nHrabě Leopold se narodil 21. června 1699 na starém zámku v Lipové jako nejmladší ze šesti dětí. Většinu dětství prožil na lipovském panství, ke kterému tak získal vřelý vztah. Podle rodinné tradice se dal na vojenskou dráhu, kterou u vídeňského dvora podpořili vlivní příbuzní, zejména otec. Výrazných úspěchů dosáhl již v mládí ve válkách proti Osmanské říši pod velením prince Evžena Savojského (1663–1736), jenž mu byl celoživotním vzorem. V bitvě u Petrovaradína dne 5. srpna 1716 a při dobývání Bělehradu 16. srpna 1717 velel v hodnosti kapitána dragounům württemberského pluku generála Karla Alexandera Württemberského (1684–1737). U Petrovaradína, kde porazila rakouská armáda téměř trojnásobnou tureckou přesilu, tvořil württemberský pluk levé křídlo. Před Bělehradem stáli württemberští v hlavním šiku. V husté ranní mlze zde byl Leopold raněn na levé ruce. Ze zranění a morové nákazy se léčil v otcově vídeňském sídle. V císařské armádě dosáhl roku 1734 hodnosti generála-polního strážmistra a po dvaceti letech služby byl povýšen na polního podmaršálka. Aktivně se účastnil další války proti Turkům v letech 1737–1739, která však neskončila pro císařskou stranu úspěšně. Do následujících válek o rakouské dědictví nezasáhl. Neobvyklým suvenýrem z bojů s Turky byl sultánův stan, který si přivezl do Lipové. Vojenskou kariéru ukončil Leopold až během sedmileté války (1756–1763).\nV roce 1718 zemřela Leopoldova matka Marie Anežka. Podle závěti připadla nejmladšímu synovi polovina lipovského panství. V roce 1736 bylo panství oceněno na 500 000 zlatých. Leopold na konci 30. let 18. století postupně vyplatil ostatní dědice a stal se tak jediným majitelem panství a zároveň zakladatelem nové rodové linie Salm-Reifferscheidt-Hainspach. Na rozdíl od svých rodičů sídlil Leopold přímo v Lipové, odkud spravoval svá středočeská panství Štiřín, Kostelec a Čejetice. Osobně dohlížel na správu panství, dobře se znal s řadou poddaných a s mnohými se i přátelil. Kromě talentu vojenského oplýval také podnikatelským duchem. Protože poplužní dvory nebyly již příliš efektivní, rozparceloval vrchnostenské statky a jednotlivé díly pronajímal domkářům. Dosáhl tak vyššího výtěžku ze svého panství. Výrazné podpory se dočkali také řemeslníci. Po roce 1748 zřídil na svém panství deset cechů, jejichž cechovní pokladny sídlily v tzv. Mistrovském domě čp. 63 v Lipové. V neposlední řadě byl Leopold velkým podporovatelem kultury, zejména hudby, a zakladatelem mnoha staveb. Roku 1723 potvrdil Leopoldovi císař Karel VI. (1711–1740) ojedinělý titul starohrabě. Na listinách se přesto nejčastěji podepisoval jako (Leopold hrabě ze Salmu).\nHrabě Leopold byl během svého života třikrát ženatý. Manželství s první ženou Marií Annou Althannovou (1700–1737), kterou si bral v roce 1735, zůstalo bezdětné, Marie Anna však měla čtyři děti z předchozího manželství. Partnerství Leopolda a Marie Anny připomíná alianční znak v průčelí lipovského zámku. Roku 1739 se oženil podruhé a nová manželka Marie Anna Auerspergová (1719–1743) mu porodila dceru Marii Josefínu (1743–1796). Až se třetí ženou Marií Karolínou Ditrichštejnovou (1722–1790) přivedl na svět dědice, syna Jana Františka Václava (1747–1802) a dvě dcery Anežku (1750–1798) a Marii Kristýnu (1751–1820). Sňatek se konal v roce 1744 a Marie Karolína svého muže přežila o 21 let. Na jejich manželství upomíná alianční znak v průčelí kostela svatého Mikuláše v Mikulášovicích. Všechny tři Leopoldovy sňatky proběhly vždy v únoru.\n\nStarohrabě Leopold Antonín Salm-Reifferscheidt zemřel 16. ledna 1769 ve věku nedožitých 70 let. Pohřben byl ve vilémovském kostele Nanebevzetí Panny Marie do rodinné hrobky, kterou dal postavit. Roku 1774 mu jeho syn nechal zhotovit monumentální náhrobek. Na podstavci stojící rakev zdobí ležící socha boha Chrona. Pylon za sochou nese jedenáctiřádkový nápis a portrét zesnulého v oválném medailonu. Náhrobek ze stran zdobí šest zlacených medailonů a vojenské trofeje z pozlaceného bílého mramoru. Medailony zobrazují šest výjevů ze života hraběte, kdy vyvázl z různých nebezpečenství. Vlevo je obléhání Bělehradu, ztroskotání lodi a morová nákaza, vpravo výbuch pušky, napadení medvědem a nehoda kočáru na mostě. Nápis na pylonu oznamuje: \"„Jeho Excelence, Vysoce urozený pán, pán Leopold Antonín Svaté říše římské starohrabě v Salmu a Reifferscheidtu, pán panství Lipová, Štiřín, Kostelec a Čejetice atd. a vysoce vznešeného arcibiskupství a kurfiřtství kolínského dědičný maršálek, Řádu sv. Michala velkokřížník, Jejich císařského a královského majestátu skutečný tajný rada, komoří a generál polní podmaršálek, narozen 21. června 1699, zemřel 16. ledna 1769.“\"\n\nV letech 1718–1769 vyrostla z Leopoldova popudu na lipovském panství řada dodnes dochovaných staveb, na něž si nejednou zapůjčil finance, mimo jiné i od svých poddaných. Největším stavebním počinem se stala výstavba nového barokního zámku, která začala roku 1737. Stavbu vedl Zacharias Hoffmann (1678–1754), dvorní stavitel lipovského panství a zároveň Leopoldův osobní přítel. Právě jemu hrabě svěřoval všechny větší stavební projekty. Hoffmann dále průběžně opravoval starý zámek s přilehlým pivovarem a sladovnou, roku 1720 dokončil v Lipové faru a o dva roky později špitál. V letech 1728–1731 postavil vilémovský kostel Nanebevzetí Panny Marie s rodinnou hrobkou Salm-Reifferscheidtů a roku 1742 kapli Nejsvětější Trojice v Mikulášovicích. Jejich poslední společnou prací byl mikulášovický kostel svatého Mikuláše dokončený roku 1751. Zvláštní pozornost věnoval Leopold novému lipovskému zámku a vilémovskému kostelu, které propojil nově vysazenou lipovou alejí. Zámek se stal reprezentativním šlechtickým sídlem odpovídajícím potřebám 18. století. Jeho úpravy postupně pokračovaly až do roku 1756. K vilémovskému kostelu měl Leopold velmi osobní vztah. Dal jej postavit jako poděkování za to, že na místě přežil v roce 1724 střetnutí s medvědem. Ke kostelu a starší studánce s malou kaplí postupně přibyla ve 30. a 40. letech 18. století sochařská výzdoba a mezi roky 1765 a 1767 ještě křížová cesta s kaplí Božího hrobu. Z roku 1750 pochází pískovcový hraniční kámen zvaný Třípanský kámen, u kterého se střetávalo lipovské panství s vesnicemi Wehrsdorf (ve vlastnictví svatopetrského kláštera v Budyšíně) a Sohland. Na jedné straně je salmovský znak s nápisem \"L : G : Z : S : 1750\". Za Leopoldova života bylo založeno na lipovském panství několik nových vesnic, které svým pojmenováním připomínají členy jeho rodu. Matka Marie Anežka založila Salmov (, 1714) a Staré Hraběcí (, 1715). Leopold po sobě pojmenoval nově založenou Leopoldku (, 1720), vesnice Karlín (, 1755) nese jméno jeho třetí manželky a Janovka (, 1755) zase jméno jediného syna. Při silnici spojující Lipovou, Mikulášovice a přístav Bad Schandau dal v letech 1723–1724 v lokalitě postavit hostinec (pozdější čp. 3), u kterého v roce 1735 vyrostla malá vesnice Tomášov (, původně ).\n\n\n"}
{"id": "1253879", "url": "https://cs.wikipedia.org/wiki?curid=1253879", "title": "Nic nás nerozdělí", "text": "Nic nás nerozdělí\n\nNic nás nerozdělí (v originále ) je španělský film o rodině Bennettových, která přežila tsunami v roce 2004. Film byl natočen v roce 2012 režisérem J. A. Bayonem podle skutečné události.\n\n"}
{"id": "1253880", "url": "https://cs.wikipedia.org/wiki?curid=1253880", "title": "Krošynský selsovět", "text": "Krošynský selsovět\n\nKrošynský selsovět ( , ) je administrativně-územní jednotka, která se nachází pod správou Baranavického rajónu v Brestské oblasti. Administrativním centrem je obec Krošyn.\n\nDne 26. června 2013 byly k selsovětu (vesnické radě) připojeny sídla zrušeného Pětkavického selsovětu a také část sídel zrušeného Kaŭpěnického selsovětu s obcemi Adachaŭščyna, Hirava, Dubava, Zabroddze, Laŭrynavičy, Jakimavičy.\n"}
{"id": "1253881", "url": "https://cs.wikipedia.org/wiki?curid=1253881", "title": "Martin Nečas", "text": "Martin Nečas\n\nMartin Nečas (* 15. ledna 1999 Nové Město na Moravě) je český hokejový útočník působící v týmu Carolina Hurricanes v NHL.\n\nRodák z Nového Města na Moravě začal hrát hokej na profesionální úrovni za SKLH Žďár nad Sázavou. Za žďárský tým hrál do sezony 2014/15. V průběhu tohoto ročníku se přesunul do extraligového klubu HC Kometa Brno. Sezonu 2014/15 ukončil jako nejproduktivnější hráč nejvyšší soutěže mladšího dorostu, značnou část odehrál ještě za Žďár. Klubový úspěch s Kometou nastal o rok později, se starším dorostem vyhráli soutěž. \n\nV létě 2016 byl vybrán v draftu ruské KHL hned v prvním kole týmem Traktor Čeljabinsk z desátého místa. Za skvělé výkony v naší nejvyšší mládežnické soutěži byl nominován do různých turnajů za českou reprezentaci. V kategorii do 18 let byl zvolen kapitánem mužstva. Jako kapitán mužstva do 18 let dovedl reprezentaci v turnaji Memoriál Ivana Hlinky 2016 k historickému prvnímu zlatu. Premiéru mezi seniory v nejvyšší soutěži uskutečnil hned v prvním kole, 9. září 2016 proti PSG Zlín odehrál šestnáct minut v útočné formaci Martin Erat – Martin Nečas – Marek Kvapil. O čtyři dny později v zápase proti BK Mladá Boleslav si připsal svůj první bod v ČHL. V 6. kole nejvyšší domácí soutěže vstřelil v zápase proti HC Energie Karlovy Vary svou premiérovou branku. Zápas skončil vítězstvím 4:2. V základní sestavě Komety Brno zůstal do konce sezony. \n\nPo skončení základní části WSM ligy odešel na výpomoc nedalekému moravskému týmu SK Horácká Slavia Třebíč, který odehrával čtvrtfinále playoff s pražským celkem HC Slavia Praha. Za Třebíč nastoupil pouze v jednom zápase, druhý zápas mezi Třebíčí a Slávií měl stejný hrací den s Kometou Brno, ve kterém nastoupil. V Třebíči nastoupil ve třetí útočné formaci Tomáš Havránek – Martin Nečas – Ondřej Malec. Další zápasy za Horáckou Slavii Třebíč nepřidal, protože Třebíč podlehla 0:4 na zápasy v sérii se Slavií Praha. \n\nPro nadcházející vstupní draft NHL byl kandidátem na umístění v prvním kole. V playoff nastoupil za Kometu Brno v deseti zápasech; po postupu do finálové části, ve které hráli o titul s Bílými Tygry Liberec, ale nenastoupil. Místo toho byl povolán hlavním trenérem reprezentační osmnáctky Václavem Varaďou. Po skončení sezony se stala Kometa Brno mistrem české ligy, Martin Nečas získal medaili až později. Při vyhlašování cen v české nejvyšší soutěži byl zvolen nováčkem sezony. \n\nDne 24. června 2017 proběhlo první kolo draftu NHL, Martina Nečase si vybrali z 12. místa manažeři týmu Carolina Hurricanes. Byl tak prvním z českých hráčů, který byl vybrán v draftu NHL v tomto roce, v prvním kole draftu se z Čechů dočkal ještě Filip Chytil z PSG Zlín. Při přebírání dresu Carolina Hurricanes obdržel první pozdravy od bývalého českého hokejisty a skauta Roberta Krona.\n\n\n\n\n"}
{"id": "1253882", "url": "https://cs.wikipedia.org/wiki?curid=1253882", "title": "Adam Musil", "text": "Adam Musil\n\nAdam Musil (* 26. března 1997 Delta, Britská Kolumbie, Kanada) je česko-kanadský hokejový útočník působící v týmu San Antonio Rampage v AHL. Pochází z hokejové rodiny; jeho otcem je František Musil a matkou bývalá tenistka Andrea Holíková. Dědečkem je Jaroslav Holík a strýcem Bobby Holík. Jeho bratrem je David Musil.\n"}
{"id": "1253884", "url": "https://cs.wikipedia.org/wiki?curid=1253884", "title": "Daniel Krenželok", "text": "Daniel Krenželok\n\nDaniel Krenželok (* 29. července 1997 Dolní Lutyně) je český hokejový obránce působící v týmu HC Vítkovice v extralize ledního hokeje.\n\n"}
{"id": "1253885", "url": "https://cs.wikipedia.org/wiki?curid=1253885", "title": "Apoteóza Umění (Jan Harmensz. Muller)", "text": "Apoteóza Umění (Jan Harmensz. Muller)\n\nFáma uvádí Uměny na Olymp (Apoteóza umění) je mědiryt, který zhotovil roku 1597 nizozemský rytec Jan Harmensz. Muller podle předlohy Bartholomea Sprangera. Grafický list je součástí sbírky grafiky a kresby Národní galerie v Praze.\n\nMědiryt, soutisk ze dvou desek, III. stav. Horní část: deska 330 x 495 mm (papír 334x502 mm), dolní část: deska 343 x 497 mm (papír 357x502 mm). Nad rámečkem s dedikačním nápisem je uveden autor předlohy (B. Sprangers inven(tit)), v rámečku dole uveden rytec (Joannes Mullerus sculpsit). Pochází ze sbírek Dietrichsteinů na zámku Libochovice, inv. č. R 170750, R 170751.\n\nJan Harmensz. Muller, považovaný svými současníky za jednoho z nejlepších evropských grafiků, spolupracoval s umělci, kteří pracovali na dvoře císaře Rudolfa II. v Praze. Jak uvádí latinsky psaná dedikace, Bartholomaeus Spranger tuto rytinu, zhotovenou podle jeho vlastní předlohy, věnoval senátorům a konzulům Antverp jako dík za podporu umění a z vděčnosti k vlasti.\n\nSamotná manýristická kompozice obrazu má několik vrstev děje a reaguje na bezprostřední ohrožení monarchie ze strany Osmanské říše. Ve středu obrazu tři Nymfy, představitelky \"Malířství\", \"Sochařství\" a \"Architektury\", pozdvihuje vzhůru do oblaku na nebeský Olymp bohyně slávy Fáma a zdola přispívá dechem bůh západního větru Zefyros (vítr symbolizují jarní květy). Ohrožují je střely tureckých vojáků, kteří jsou zobrazeni vpravo. Na oblačném Olympu očekává Nymfy vládce bohů Zeus, s jehož pomocí mají být nepřátelé poraženi, aby se \"Umění\" mohlo vrátit do opuštěných království. Mezi olympskými bohy po Diově pravici stojí jako ochránkyně umění Pallas Athéna a vedle ní Poseidón, po jeho levici božský posel Merkur, který byl velmi populární na dvoře Rudolfa II. (bývá zobrazován jako vynálezce Umění, někdy s malířskou paletou). Vlevo dole zástup pozemských vládců s prapory a znaky papeže, císaře, evropských zemí a měst hledí na malíře (Sprangera?), který maluje bohyni vítězství Níké s vavřínovým věncem a palmou vítězství v rukou. Také Amor, zobrazený ve středu obrazu, má v jedné ruce vavřínový věnec a druhou se opírá o štít s císařskou orlicí a dvojicí herkulovských sloupů. Nositelé poselství Níké a Amor tím sdělují, že císař a Umění nakonec společně porazí tureckou hrozbu.\n\n"}
{"id": "1253886", "url": "https://cs.wikipedia.org/wiki?curid=1253886", "title": "Zázračný nos", "text": "Zázračný nos\n\nZázračný nos je slovenská televizní filmová pohádka z voňavkářského prostředí natáčená v koprodukci s Českou televizí. Premiéru v Česku měla na svatého Štěpána na Vánoce 2016, na Slovensku na Štědrý den.\n\nPrinceznu Dianu tlačí její otec do sňatku s vévodou Filipem, ale jí se tahle možnost nelíbí. I přes jeho nadbíhání pochybuje, že je jeho láska upřímná. Přijme proto nabídku kouzelníka a ten ji elixírem přivodí velký nos. Princezna pak ze zámku uteče kvůli navrácení své skutečné podoby a během cesty pozná pravou lásku.\nV recenzi Aktuálně.cz dostala pohádka hodnocení 45 %. Pohádka podle recenze vyniká propracovaností režie a příběhu. Ve srovnání s pohádkami Slíbená princezna a Pravý rytíř, které byly v České televizi premiérově uvedeny těsně před Zázračným nosem, se o ní dá mluvit skoro jako o svébytném filmu. Má z těchto filmů nejbohatší výpravu co do zaplněnosti obrazu. Interiéry i exteriéry vypadají jako skutečná lokace a stylizace nejméně propadá kýči pohádek. Propracovaný scénář nepodřizuje postavy stereotypům, což je pozitivní, na druhou stranu je ale příběh příliš rozvinutý, což je největší problém pohádky. Příliš komplikované postavy s vlastní osobností, kterých není v pohádce málo, způsobují, že je velmi obtížné se v nich zorientovat a příběh je nepřehledný. Kromě princezny a parfumérského zloducha není možné postavy třídit na dobré a zlé, což je také pro diváka problém. Český dabing filmu nepadl. Pohádka tak podle recenze dokázala, že pohádka v českém či slovenském pojetí nedokáže být plnohodnotným filmem a že česká klasická pohádka už dnešní době nestačí.\n\nRecenze serveru Eurozprávy.cz také srovnává film s ostatními dvěma pohádkami uvedenými v roce 2016, které podle ní Zázračný nos hravě překonává. Celkové hodnocení serveru je 50 %. Vytýká filmu ale řadu nedostatků. Film je jednotvárný, bez akce a svým způsobem nudný. Snímek je natočen vcelku obstojně, kvalitu mu ale sráží suché dialogy a nepovedený český dabing. Ten způsobuje, že film pro českého diváka vypadá uměle a nepřirozeně. Pozitivně ale zaujme komplexnost charakterů, která sice není vhodná pro dětského diváka, ale dospělý milovník pohádek se může probíjet matoucími, nicméně smysluplnými scénami a vzorci chování postav. Velmi se povedla kamera a kulisy a divák se kochá například jen záběry scenérie. Celkově přinesla pohádka hloubku a komplexnost, na druhou stranu nepřinesla energii, vtip a příjemný dojem.\n"}
{"id": "1253887", "url": "https://cs.wikipedia.org/wiki?curid=1253887", "title": "Kaple svaté Kateřiny (Želetava)", "text": "Kaple svaté Kateřiny (Želetava)\n\nKaple svaté Kateřiny (případně kostel svaté Kateřiny či případně kostel svaté Kateřiny Alexandrijské) je hřbitovní kostel resp. kaple v římskokatolické farnosti Želetava, nachází se na návrší v jihovýchodní části obce na uprostřed hřbitova v obci Želetava. Kostel je jednolodní pozdně renesanční stavbou s následnými úpravami, kostel má polygonální závěr a v průčelí čtyřbokou hranolovou věž s jehlanovou střechou. Kostel je chráněn jako kulturní památka České republiky.\n\nNa místě hřbitovního kostela dříve snad stával malý hrad se dvorcem.\n\nKostel byl postaven přibližně v polovině 14. století (jinde též uváděn rok vzniku 1583), později byl v osmnáctém (postavena barokní kostnice a rozšířena výbava kostela) i v devatenáctém (nejvíce oprav proběhlo mezi lety 1888 a 1889, kdy byl upraven kostel i okolí kostela a rozšířen a upraven přilehlý hřbitov) století přestavěn a získal dnešní podobu. Věž byla postavena v roce 1809. Ve dvacátém století byl kostel opět upraven, resp. došlo k úpravám střechy věže. Od roku 1991 již není využíván a je v nevyhovujícím stavu, od roku 1998 byl kostel částečně opraven, k usazení šindelové střechy došlo v roce 2000 a byla zrekonstruována střecha, aby nedošlo k nevratnému poškození a v roce 2003 byl pak na věž kostela usazen kříž. Kostel se v roce 2011 stal opakovaně terčem útoků neznámých vandalů.\n\n\n"}
{"id": "1253896", "url": "https://cs.wikipedia.org/wiki?curid=1253896", "title": "Polar Park", "text": "Polar Park\n\nPolar Park je nejseverněji položený park se zvířaty, nacházející se v norské obci Bardu, 12 km od Národního parku Rohkunborri. Založen byl 18. června 1994 a jeho filozofií je zejména ochrana a zajištění co nejlepších podmínek severským zvířatům.\n\nZvířata zde mají prostorné výběhy na 46 hektarech norské divočiny. Nachází se zde všechna typická zvířata Norska. Ve dvanácti výbězích jsou k vidění predátoři, jako jsou medvědi, vlci (celkem tři smečky), polární lišky a rysi. Z býložravců se zde chovají sobi, losi, jeleni a pižmoni. Park nabízí možnost malým skupinkám lidí setkat se přímo osobně se smečkou vlků, jít na fotografické safari a nebo se projít s průvodcem po celém parku. Dále se v parku nachází Wolflodge, ve kterém je možno se ubytovat a strávit tak noc v domě obklopeném vlky.\n\nhttps://web.archive.org/web/20161228123754/http://polarpark.no/Hjem\n"}
{"id": "1253901", "url": "https://cs.wikipedia.org/wiki?curid=1253901", "title": "Supercoppa italiana 2015", "text": "Supercoppa italiana 2015\n\nSupercoppa italiana 2015 byl zápas Supercoppa italiana, tedy italského fotbalového Superpoháru. Střetly se v něm týmy Juventus FC jakožto vítěz Serie A ze sezóny 2014/15, a Lazio Řím, který se ve stejné sezóně stal finalistou italského fotbalového poháru Coppa Italia (ve finále podlehl 1:2 právě Juventusu).\n\nZápas se odehrál 8. srpna 2015 na stadionu Shanghai Stadium v čínské Šanghaji. O poločase byl stav 0:0, Juventus ve druhé půli dvakrát skóroval a zvítězil 2:0. Znamenalo to sedmé prvenství Juventusu v soutěži.\n\n"}
{"id": "1253902", "url": "https://cs.wikipedia.org/wiki?curid=1253902", "title": "František Průša", "text": "František Průša\n\nFrantišek Průša (20. března 1892 Dolní Záhoří – 19. června 1957 Strakonice) byl český architekt, sochař, medailér a učitel.\n\nVystudoval architekturu na Vysoké škole umělecokoprůmyslové v Praze v ateliéru Jože Plečnika. Oženil se s Terezií Caisovou z Caisova mlýna ve Vojníkově. Nedaleko mlýna u řeky Otavy si vystavěli dům a Průša svou sochařskou dílnu. Průša působil jako učitel na průmyslové škole ve Volyni. Ve svých návrzích se věnoval dekorativismu a funkcionalismu. Jako sochař pracoval hlavně s cementem. Jeho dílem jsou některé pomníky padlým v okolních vesnicích včetně samotného Vojníkova.\n\n\n\n"}
{"id": "1253903", "url": "https://cs.wikipedia.org/wiki?curid=1253903", "title": "Staré Hutě (Horní Planá)", "text": "Staré Hutě (Horní Planá)\n\nStaré Hutě či Stará Huť ( ) je zaniklá osada v okrese Český Krumlov, 5 km severně od města Horní Planá. Nachází se na jihovýchodním svahu Špičáku (1221 m) v nadmořské výšce 920 m. Do vzniku vojenského újezdu Boletice spadala administrativně pod tehdejší obec Hodňov. Nyní je součástí katastrálního území Maňávka u Českého Krumlova.\n\nPrvní zmínka o osadě pochází z roku 1445. V roce 1910 zde stálo 8 domů se 74 obyvateli (všichni německé národnosti).\n\nBývalá osada leží na katastrálním území Maňávka u Českého Krumlova, které bylo k 1. lednu 2016 vyňato z vojenského újezdu Boletice a přiřazeno k území města Horní Planá.\n\nJediným pozůstatkem zničené vesnice návesního půdorysu je kaple z let 1870 – 71, která byla v roce 1992 rekonstruována. Od 15. října 1993 je kaple chráněna jako kulturní památka České republiky.\n\n"}
{"id": "1253908", "url": "https://cs.wikipedia.org/wiki?curid=1253908", "title": "Rotunda svatého Václava (Štěpkov)", "text": "Rotunda svatého Václava (Štěpkov)\n\nRotunda svatého Václava (případně kaple svatého Václava) je rotunda resp. kaple v římskokatolické farnosti Domamil, nachází se v na návrší v ohrazeném areálu v severní části obce Štěpkov. Rotunda je raně středověkou románskou stavbou z přelomu 12. a 13. století, kaple (rotunda) byla později barokně upravena, je kruhového půdorysu s půlkruhodovu apsidou. Kostel je chráněn jako kulturní památka České republiky.\n\nSoučástí stavby je oltář svatého Václava, kaple je zbudována z lomového kamene, barokní nástavba z cihel. V nadpraží stavby je umístěna římsa a nad ní cihla s erbem a emblémem svatého Václava, v rotundě pak dále jsou socha svatého Václava, korouhev (zřejmě z doby po roce 1863) a oltář s obrazem svatého Václava. Kartuš s písmenem W odkazuje na rod Wallisů. V druhém patře pod střechou bylo umístěno okno směrem na západ, přístupno bylo po schodišti v severní zdi, v současné době je přístupno po žebříku uprostřed stavby. V patře je umístěn zvon. Fasáda rotundy je hladká, byla prolomena okna a na jižní straně se nacházel portál, který byl zazděn.\n\nRotunda je příbuzná rotundám ve Znojmě a v Podolí u Jemnice.\n\nRotunda byla postavena pravděpodobně ve 12. století z lomového kamene, hlavní oltář byl do rotundy zabudován na přelomu 17. a 18. století a byl zasvěcen svatému Václavovi. Dříve stavba sloužila i jako opevněné útočiště. V 17. století se součástí kaple stala barokní kupole. V 70. letech 20. století byla rotunda opravena, byla svépomocí opravena fasáda stavby.\n\n\n"}
{"id": "1253912", "url": "https://cs.wikipedia.org/wiki?curid=1253912", "title": "Seznam dílů seriálu Temný případ", "text": "Seznam dílů seriálu Temný případ\n\nToto je seznam dílů seriálu \"Temný případ\". Americký detektivní televizní seriál \"Temný případ\" vysílala americká stanice HBO.\n\n<onlyinclude></onlyinclude>\n\n"}
{"id": "1253914", "url": "https://cs.wikipedia.org/wiki?curid=1253914", "title": "Velichov (zámek)", "text": "Velichov (zámek)\n\nVelichov je zámek ve stejnojmenné obci v okrese Karlovy Vary. Vznikl přestavbou starší tvrze z počátku šestnáctého století, ale dochovaná podoba je výsledkem četných úprav z devatenáctého století. Zámek je chráněn jako kulturní památka.\n\nNejstarším panským sídlem ve Velichově byla stará tvrz, po které se dochovalo tvrziště na jižním okraji vesnice. Na počátku šestnáctého století ji nahradila pozdně gotická vodní tvrz na pravém břehu Petrovského potoka. První písemná zmínka o ní pochází z roku 1528, kdy si ji pronajal Burian Šlik. V šestnáctém století se v jejím držení vystřídali Lorenz Langner, Jošt Traugott z Mangoltu a jeho syn Adam Traugott z Mangoltu. V té době zaniklo již jen formální manství a roku 1578 velichovské panství koupila Lukrécie Šliková, rozená ze Salmu. Po tomto roce byla tvrz přestavěna v renesančním slohu. S výjimkou let 1588–1599, kdy byl majitelem panství Thomas Thüssel z Daltic, patřilo panství až do roku 1651 Šlikům. Na počátku třicetileté války byla v roce 1621 tvrz vypálena císařským vojskem.\n\nNovým majitelem se roku 1651 stal Oliver z Wallisu, který byl ve vojenských službách císaře Ferdinanda II. V roce 1711 panství získal hrabě Jan Kryštof Kager ze Štampachu, který však sídlil na zámku ve Valči. Velichovská tvrz tak přestala být panským sídlem a postupně chátrala i za dalších majitelů. Teprve roku 1747 ji koupil císařský rada a důlní podnikatel Johann Franz Hessler, který nechal do roku 1755 tvrz přestavit na pozdně barokní zámek. Z dalších majitelů byl pro zámek významný zejména karlovarský lékař a lázeňský podnikatel Josef Löschner, který roku 1870 zahájil pseudoklasicistní přestavbu. Po něm se na zámku vystřídali hrabě Franz von Ledebur-Wicheln a vdova Leopoldina Ledebur-Wicheln, rozená z Thun-Hohensteinu. Roku 1924 zámek koupil hrabě Eugen Czernin, který v něm v roce 1935 otevřel lesnickou a zahradnickou školu s internátem. Během druhé světové války byla škola zrušena a nahrazena dětskou zotavovnou. Po válce byl zámek 1. října 1945 hraběnce Josefině Czerninové zabaven a o tři roky později v něm byl otevřen dětský domov pro děti z Řecka a od roku 1954 běžný dětský domov. Pro jeho potřeby byla v letech 1976–1977 provedena adaptace interiéru. V roce 2012 byl zámek, předtím zapsaný v majetku Karlovarského kraje, vydán v rámci restitucí Eugenu Czerninovi. Státní pozemkový úřad ČR však v roce 2015 z moci úřední nechal obnovit řízení, takže o vlastnictví zámku ani do roku 2018 nebylo definitivně rozhodnuto a objekt chátral.\n\nPodle popisu z roku 1651 měla vysokými zdmi opevněná tvrz čtverhranný půdorys s okrouhlými baštami v rozích. Stavbu obepínal vodní příkop s valem. Po barokní přestavbě měl zámek dvě jednopatrová křídla obdélníkového půdorysu. Průčelí hlavního křídla zdůrazňovaly válcové rizality v obou nárožích. V protějším severním průčelí se nachází vchod do zahrady doplněný atikovým balkonem neseným šesti sloupy. Nad balkonem se zdvihá mohutný trojúhelný štít. Na hlavní budovu navazuje přízemní přístavba spojená otevřenou arkádovou chodbou se zasklenými oblouky.\n\nNepřístupný zámek se nachází uprostřed vesnice. Kolem vede červeně značená turistická trasa údolím řeky Ohře a přímo u zámku se kříží cyklotrasa č. 6 vedená údolím Ohře a č. 2198, která spojuje Velichov s Ostrovem.\n\n\n"}
{"id": "1253916", "url": "https://cs.wikipedia.org/wiki?curid=1253916", "title": "Mistrovství světa v rallycrossu 2017", "text": "Mistrovství světa v rallycrossu 2017\n\nMistrovství světa v rallycrossu 2017 (2017 FIA World Rallycross Championship presented by Monster Energy) je čtvrtý ročník mistrovství světa v rallycrossu. Sezóna se skládá ze 12 závodů, začne 1. dubna v Barceloně a skončí 12. listopadu na Killarney Motor Racing Complexu v Jihoafrickém Kapském městě.\n\nKalendář obsahuje 12 závodů, poslední závod v Argentině byl nahrazen závodem v Jihoafrické republice.Některé závody doprovázela série RX2, dřív RX Lites.\n! Pořadí závodu\n! Závod\n! Datum\n! Místo\n! Třída\n! Vítěz\n! Tým\n! 1\n! 2\n! 3\n\n"}
{"id": "1253918", "url": "https://cs.wikipedia.org/wiki?curid=1253918", "title": "Oia (obecní jednotka)", "text": "Oia (obecní jednotka)\n\nOia () je řecká obecní jednotka na ostrovech Théra a Thirasia v Egejském moři v souostroví Kyklady. Do roku 2011 byla obcí. Nachází se v severní části ostrova Théra a zahrnuje také ostrov Thirasia. Na jihu sousedí s obecní jednotkou Théra. Je jednou ze dvou obecních jednotek na ostrově.\n\nObecní jednotka Oia () se skládá ze 2 komunit. V závorkách je uveden počet obyvatel komunit a sídel.\n"}
{"id": "1253919", "url": "https://cs.wikipedia.org/wiki?curid=1253919", "title": "Oia", "text": "Oia\n\nOia () je komunita a město na ostrově Théra v Řecku. Náleží do obecní jednotky Oia v obci Théra. Je jednou ze dvou komunit v obecní jednotce a jednou ze třinácti na ostrově.\n\nKomunita Oia je tvořena šesti sídly.\n"}
{"id": "1253922", "url": "https://cs.wikipedia.org/wiki?curid=1253922", "title": "Isabegův hamam (Novi Pazar)", "text": "Isabegův hamam (Novi Pazar)\n\nIsabegův hamam () jsou turecké lázně původem z 15. století. Nachází se ve městě Novi Pazar na jihozápadě Srbska. Jsou chráněny jako kulturní památka. Lázně nechal zbudovat Isa-beg Ishaković po dobytí území dnešního Sandžaku osmanským vojskem.\n\nLázně byly rozděleny na mužskou a ženskou část; obě části byly navrženy jako stejné. Oddělovala je kamenná stěna. Jedna část budovy sloužila také jako čekárna, a v další byla ohřívána voda ke koupání. Místnosti pro koupání s fontánami byly v lázních celkem tři.\n\nStřechu lázní tvořilo 11 kamenných kupolí různých velikostí se šestiúhlými otvory. Kupole zakončovaly každý větší prostor. \n"}
{"id": "1253925", "url": "https://cs.wikipedia.org/wiki?curid=1253925", "title": "Londýnská zoologická společnost", "text": "Londýnská zoologická společnost\n\nLondýnská zoologická společnost (anglicky \"Zoological Society of London\"; zkratka \"ZSL\") je původně londýnská učená společnost, založená v roce 1826 Sirem Thomasem Stamfordem Rafflesem, Sirem Humphrym Davym, Josephem Sabinem, Nicholasem Aylwardem Vigorsem a dalšími významnými vědci.  \n\nSpolečnost se aktivně vyjadřuje k otázkám ochrany přírody a provozuje také Londýnskou zoologickou zahradu a Whipsnade Wild Animal Park. V roce 2016 např. uveřejnila spolu se Světovým fondem na ochranu přírody zprávu, ze které vyplývá, že od roku 1970 poklesl počet druhů ve světě o více než polovinu.\n\n"}
{"id": "1253933", "url": "https://cs.wikipedia.org/wiki?curid=1253933", "title": ".454 Casull", "text": ".454 Casull\n\n.454 Casull je vysoce výkonný náboj, vytvořený v roku 1957 americkými konstruktéry \"J. Fulmerem\" a \"D. Cassulem\", podle něhož byl nakonec pojmenován. Náboj vychází z ráže .45 Colt, nábojnice byla ovšem prodloužena o 2,5 mm , aby se zamezilo použití .454 Casull do revolverů komorovaných na ráži .45 Colt, což by mohlo nepříznivě ovlivnit životnost zbraně, v horším případě by tato záměna mohla způsobit roztržení komory. Nejznámějším revolverem komorovaným na .454 Casull je C\"asull Single Action\".\n\n\n"}
{"id": "1253935", "url": "https://cs.wikipedia.org/wiki?curid=1253935", "title": "Aloysius Jousten", "text": "Aloysius Jousten\n\nMons. Aloysius Jousten (* 2. listopadu 1937, Sankt Vith) je belgický římskokatolický kněz a emeritní biskup diecéze Lutych.\n\nNarodil se 2. listopadu 1937 v Sankt Vith. Po střední škole odešel do Kněžského semináře v Lutychu a na Katolické univerzitě v Lovani získal doktorát z teologie a filosofie. Na kněze byl vysvěcen 8. července 1962. Po vysvěcení působil jako profesor kněžského semináře či jako kaplan v Amelu. Roku 1985 se stal děkanem Sankt Vith a biskupským vikářem Německojazyčného společenství Belgie a roku 1990 děkanem v Eupenu.\n\nDne 9. května 2001 jej papež Jan Pavel II. jmenoval biskupem diecéze Lutych. Biskupské svěcení přijal 3. června 2001 z rukou kardinála Godfrieda Danneelse a spolusvětitelé byli arcibiskup Pier Luigi Celata, biskup Albert Houssiau, biskup Guillaume Marie van Zuylen a biskup Paul Schruers.\n\nDne 31. května 2013 přijal papež František jeho rezignaci na post diecézního biskupa z důvodu dosažení kanonického věku 75 let.\n\n"}
{"id": "1253941", "url": "https://cs.wikipedia.org/wiki?curid=1253941", "title": "Øystein Kvaal Østerbø", "text": "Øystein Kvaal Østerbø\n\nØystein Kvaal Østerbø (* 7. červenec 1981 Trondheim, Norsko) je norský reprezentant v orientačním běhu. Mezi jeho největší úspěchy patří dvě stříbrné medaile ze štafet a mix štafet na mistrovství světa 2015 ve skotském Inverness a 3. místo v celkovém hodnocení SP za rok 2004. V současnosti (2016) žije ve Stockholmu a reprezentuje švédský klub \"IFK Lidingö\" a norský \"Bækkelagets SK\".\n\n"}
{"id": "1253949", "url": "https://cs.wikipedia.org/wiki?curid=1253949", "title": "Velichov (tvrz)", "text": "Velichov (tvrz)\n\nVelichov je zaniklá tvrz u stejnojmenné obce v okrese Karlovy Vary. Stávala pravděpodobně na jižním okraji vesnice. Od roku 1964 je tvrziště chráněno jako kulturní památka.\n\nPrvní písemná zmínka o Velichovu pochází z roku 1142, kdy patřil klášteru v Doksanech. Od něj vesnici získal král Jan Lucemburský a učinil z ní manský statek blízkého hradu Hauenštejn. V roce 1359 jsou zmiňováni manové bratři Oldřich a Erhart z Rugeheusenštejna, ale další písemné zprávy se vztahují až k mladší tvrzi postavené na místě velichovského zámku.\n\nPředpokládané tvrziště se nachází na nevýrazné ostrožně porostlé lesem. Má oválný půdorys obehnaný příkopem. Jediným pozůstatkem staveb je kamenný objekt nejasného stáří. Místo je porušené množstvím mladších zásahů a bez archeologického výzkumu nelze existenci tvrziště jednoznačně potvrdit.\n\nMísto, kde tvrz údajně stávala, je volně přístupné, ale nevede k němu žádná turisticky značená trasa. Nachází se jižně od objektu lesní správy.\n"}
{"id": "1253950", "url": "https://cs.wikipedia.org/wiki?curid=1253950", "title": "Ricochet (software)", "text": "Ricochet (software)\n\nRicochet nebo Ricochet IM je open source, multiplatformní, instant messaging softwarový projekt původně vyvinutý firmou Johna Brookse později přijat jako oficiální IM klient projektu skupiny Invisible.im. Cílem skupiny Invisible.im je pomoci lidem udržet soukromí tím, že vyvine „metadata free“ instant messaging klienta.\n\nPůvodní Torsion IM, byl přejmenován v červnu 2014 na Ricohcet. Je moderní alternativou k TorChat, který nebyl několika let aktualizován, a Tor Messenger, která je stále ve vývoji dne 17. září 2014 bylo oznámeno, že skupina Invisible.im bude pracovat s Brooksem na dalším vývoj ricochetu Zetter také napsal, že do budoucna plánuje úpravu protokolu, redesign a možnost přenosu souborů. Úprava protokolu byla realizována v dubnu 2015.\n\nV únoru 2016, vývojáři ricochet zveřejnil bezpečnostní prověrku, který byla sponzorována Open Technology Fund a provedla NCC Group v listopadu 2015. výsledky auditu „byly rozumně pozitivní“ audit zjistil „mnoha oblastí zlepšování“ a jednu zranitelnosti, které by mohly být použita k deanonymizaci uživatele Podle Brookse, byla zranitelnost v nejnovější verzi vyřešena.\n\nRicochet je decentralizovaný instant messenger, což znamená, že klient není připojen na server se kterým by sdílel medtadata Dále, pomocí sítě Tor, Ricochet vytvoří na počítači uživatele lokální Tor hidden service a ti mohou komunikovat pouze s ostatními uživateli, kteří také mají své vlastní Tor hidden service vytvořené ricochetem. Tímto způsobem komunikace Ricochetu nikdy neopouští síť Tor. Uživatelská screen name (příklad: ) je automaticky generované při prvním spuštění ricochetu. První polovina názvu je slovo „ricochet“, přičemž druhá polovina je adresa Tor hidden service. Před tím než mohou dva uživatelé Ricochetu komunikovat, alespoň jeden z nich musí soukromě nebo veřejně sdílet své jedinečné uživatelské jméno („screen name“).\n\n\n\n"}
{"id": "1253951", "url": "https://cs.wikipedia.org/wiki?curid=1253951", "title": "Velichov (hradiště)", "text": "Velichov (hradiště)\n\nVelichov (též \"Liščí vrch\" nebo \"Thebisberg\") je pravěké a snad i raně středověké hradiště na Liščím vrchu u Velichova v okrese Karlovy Vary. Od roku 1964 je chráněno jako kulturní památka.\n\nPodle archeologických nálezů získaných povrchovým sběrem byla nejstarší fáze opevnění datována do období chebské skupiny kultury popelnicových polí z mladší doby bronzové. Na základě výskytu slovanské keramiky se předpokládá také existence hradiště v raném středověku v průběhu desátého a jedenáctého století.\n\nHradiště zaujalo vrcholovou plošinu ostrožny chráněné na jihu a na západě strmými svahy. Akropole je dlouhá asi 200 metrů a její šířka se pohybuje mezi čtyřiceti až padesáti metry. Od vstupní šíje, kde se pravděpodobně nacházelo předhradí, ji odděluje obloukovitě vedený val vysoký čtyři metry a široký až sedm metrů. Přístup od severu chránil deset metrů široký a tři metry hluboký příkop.\n\n\n"}
{"id": "1253952", "url": "https://cs.wikipedia.org/wiki?curid=1253952", "title": ".45 Colt", "text": ".45 Colt\n\n.45 Colt (metrické označení: 11.48×33mmR) je náboj do ručních zbraní vyvíjený od roku 1871. Zavedení náboje .45 Colt bylo v roce 1873 v \"americkém jezdectvu\". S tímto nábojem byl zároveň zaveden revolver Colt Single Action Army. V americkém jezdectvu ovšem nebyl používán dlouho, již v roce 1873 byl vytlačen .45 Smith & Wesson Schofield. Náboj se stal navzdory tomu vcelku populární, a dodnes je ve vcelku velkém množství vyráběn v USA i v Evropě.\n\n"}
{"id": "1253955", "url": "https://cs.wikipedia.org/wiki?curid=1253955", "title": "Ceny hráčů", "text": "Ceny hráčů\n\nCeny hráčů je každoročně pořádaná anketa navazující na anketu Booom. První ročník se konal v roce 2014. \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1253963", "url": "https://cs.wikipedia.org/wiki?curid=1253963", "title": "Roberto Pereyra", "text": "Roberto Pereyra\n\nRoberto Maximiliano Pereyra (* 7. ledna 1991, San Miguel de Tucumán, Argentina) je argentinský fotbalový záložník a reprezentant, v současnosti působí v klubu Watford FC.\n\n\nZúčastnil se Mistrovství světa hráčů do 20 let 2011 v Kolumbii, kde Argentina vypadla ve čtvrtfinále s Portugalskem v penaltovém rozstřelu po výsledku 4:5 (po prodloužení byl stav 0:0).\n\nOd roku 2014 je členem reprezentačního A-mužstva Argentiny.\n\n"}
{"id": "1253970", "url": "https://cs.wikipedia.org/wiki?curid=1253970", "title": "Světový pohár ve skocích na lyžích 2016/2017", "text": "Světový pohár ve skocích na lyžích 2016/2017\n\nSvětový pohár ve skocích na lyžích 2016/17 je 38. ročníkem závodů nejvyšší úrovně ve skocích na lyžích. Jeho mužská část byla zahájena 26. listopadu 2016 ve finské Ruce a poslední závod je naplánován na 26. března 2017 ve slovinské Planici. Ženská část začala 2. prosince 2016 v norském Lillehammeru a ukončena bude 10. března 2017 v Oslo. Vítězství z ročníku 2015/16 obhajují Peter Prevc a Sara Takanaši.\n\n"}
{"id": "1253972", "url": "https://cs.wikipedia.org/wiki?curid=1253972", "title": "Svět pod hlavou", "text": "Svět pod hlavou\n\nSvět pod hlavou (2017) je seriál České televize v režii Radima Špačka a Marka Najbrta inspirovaný britským seriálem \"Life on Mars\" (2006). Pojednává o současném policistovi Filipu Marvanovi, kterého srazí auto a on v kómatu prožívá rok 1982. Zde potkává své rodiče a kromě obvyklé policejní práce rozplétá záhadu kolem své rodiny a hledá, jak by se mohl opět probudit ve své době.\n\nNajbrt natočil šest dílů, Špaček čtyři.\n\nNázev seriálu je odvozen z písně \"V stínu kapradiny\" Jany Kratochvílové, dobová hudba má v seriálu svoji roli. Kupř. třetí díl se odehrává během Festivalu politické písně; v roli svazácké zábavové kapely zde vystupuje skupina Květy s písněmi \"Sólo má dobrá nálada\" a \"Láska je zboží tuzexový\". Další narážkou je zde poté skupina \"Sloky\", která není ničím jiným než parodií na skupinu Kroky Františka Janečka. Nahrávky přímo této kapely se v seriálu objevují také.\n\n\nSeriál pojednává o policistovi pracujícím v policejním týmu pro odhalování organizovaného zločinu. Při přípravě domovní prohlídky jednoho pražského mafiána jej však zničehonic kontaktuje jeho mladší bratr, který má problémy. Po příjezdu domů v Ústí nad Labem zjistí o co jde – jeho bratr dluží horentní sumu zdejšímu podnikateli a mafiánovi Šejbovi. Ten je však ochoten celý dluh prominout, když mu Filip z chystané domovní prohlídky donese zápisník uložený v sejfu. Filip tak po dlouhém váhání uskuteční krádež notesu při prohlídce a předá ho Šejbovi, při odchodu z klubu Krystal ho však srazí auto a on se probere až v nemocnici v roce 1982. \n\nZjišťuje, že jeho totožnost je stále Filip Marvan, ale že je příslušníkem nikoli policie, ale Sboru národní bezpečnosti. Do jeho nové služby ho zasvětí zdejší „buzerující tvrďák“ Martin Plachý (Ivan Trojan), ze kterého se ale nakonec vyklube charakterní policajt na téměř bezpáteřním oddělení straníků a zasloužilých pracovníků, kteří mnohdy kladou závěry před vyšetřování. \n\nNa oddělení se tak poznává majorem Špalkem (Václav Kopta), lehce více-méně nechápajícím Slávkem Brouskem (Tomáš Jeřábek) nebo stranickým kádrem Klementem Kratěnou (Jan Budař). Poměrně záhy se dostane do kontaktu i se svými rodiči (matkou dcerou ředitele kulturáku a otcem v té době příslušníkem problémových „mániček“), kteří si teprve postupně uvědomují, že čekají dítě, kterým bude právě Filip. Filip se dlouho nemůže srovnat s nevyřešenými vztahy v rodině a nezodpovězenými otázkami. Jeho otec se totiž z jeho pohledu bezdůvodně oběsil v době, kdy mu bylo deset a matka je poté musela vychovávat sama. Průvodkyní a jedinou záchytným bodem v komunistické šedi je pro něj slovenská doktorka Kristýna Čáslavová, se kterou ho poutá silný přátelský vztah, který následně přeroste v lásku. \n\nČím víc si Filip uvědomuje, proč je v kómatu, ze kterého se není schopen probrat, ale zároveň někde jinde, tím víc je v nebezpečí. Je to nejdříve vědomí, že na otcově zradě a doživotních depresích má lví podíl právě Klement Kratěna, který ho a jeho kamarády dostal do vězení za pokus překročit státní hranici. Kratěna však není tolik nebezpečný jako právě funkcionář Šejba a jeho syn předseda SSM „Šejbič“ Šejba – mladší já mafiána Šejby, kvůli kterému se zde octnul. Vše tak postupně graduje do jedné velké pasti, kterou nad ním rozevírá StB a ze které není téměř úniku. Následně se dostane i do psychiatrické léčebny,odkud se mu podaří uprchnout. Pak se úspěšně pokusí o přechod státní hranice, kde však zahyne postřelený jeho průvodce „světem pod hlavou“ Martin Plachý. Za železnou oponou ulehne do listí a probere se v reálném čase z kómatu. Na základě prožitého vyřeší svůj původní případ, pochopí souvislosti nejen svého života a smíří se s bratrem.\n\n \n\n\n"}
{"id": "1253977", "url": "https://cs.wikipedia.org/wiki?curid=1253977", "title": "Return (programování)", "text": "Return (programování)\n\nReturn je v informatice název klíčového slova, které v programování slouží pro návrat z podprogramu, ve kterém bylo použito. Po návratu pokračuje hlavní program ve vykonávání původním kódu za příkazem, který způsobil odskok na zmíněný podprogram. V některých programovacích jazycích může příkaz codice_1 „vrátit“ jakýkoliv druh datového typu, podle toho jak je příslušný podprogram deklarován. Podprogram, který vrací hodnotu, může být nazýván „funkce“ (v OOP pak metoda).\n\nV programovacím jazyku Java je příkaz codice_2 (kde codice_3 je hodnota, objekt nebo datový typ) používán v metodách. Pokud je metoda deklarovaná s návratovým typem void, může být příkaz codice_1 použit bez parametru. V tom případě je vykonávání podprogramu přerušeno (viz též break) a řízení je předáno do nadřízeného kódu, který metodu „zavolal“.\n\nV uvedeném příkladu je použito navrácení datového typu Integer. Hlavní program zavolá např. codice_5. V té chvíli se deklaruje MIN jako Integer a provádí se metoda \"minimumFce\", která porovná codice_6 a codice_7, což jsou v tomto případě codice_6 = 3 a codice_7 = 4. Do deklarovaného codice_10 je uložena větší hodnota, kterou metoda vypočítá a codice_11 způsobí návrat z metody a předá do nadřízeného kódu hodnotu do codice_12. Tudíž se do codice_13 uloží 4.\n\nV případě, že by příkaz codice_1 měl navrátit datový typ String, avšak v metodě by bylo deklarováno (codice_15 a v jejímž obsahu by žádný String nebyl, tak je vyvolána chyba. \n\nPříkaz codice_16 může navrátit hodnotu codice_17, pokud by metoda byla deklarována jako codice_18 nebo když se mění proměnné v jiném podprogramu.\n\nPříkaz codice_1 může být používán mnoha způsoby, v tabulce jsou uvedeny příklady:\n\nV některých JSA je používán tvar „RTS“ (ReTurn from Subroutine).\n\n"}
{"id": "1253978", "url": "https://cs.wikipedia.org/wiki?curid=1253978", "title": "Zdeněk Kudělka", "text": "Zdeněk Kudělka\n\nJméno a příjmení Zdeněk Kudělka nosí více osobností:\n\n"}
{"id": "1253980", "url": "https://cs.wikipedia.org/wiki?curid=1253980", "title": "Seznam medailistů na mistrovství Československa a Česka mužů a žen v běhu na 10 000 m", "text": "Seznam medailistů na mistrovství Československa a Česka mužů a žen v běhu na 10 000 m\n"}
{"id": "1253982", "url": "https://cs.wikipedia.org/wiki?curid=1253982", "title": ".356 TSW", "text": ".356 TSW\n\n.356 TSW (356 Team Smith & Wesson) je americký náboj pro samonabíjecí pistole, představený v roce 1992 firmou Smith & Wesson. Označení TSW vychází ze zkrácení slov Team Smith & Wesson. Náboj je prakticky totožný s nábojem 9 mm Luger, rozdíl je v prodloužení nábojnice a to o 21,60 mm. Byl vyvinut zejména pro sportovní střelbu. Díky zachování průměru náboje odpovídající ráže 9mm Luger, je možné pro něj využít předností moderních pistolí s vysokokapacitními dvojřadovými zásobníky. Náboj vyrábí jen firma Federal, střela je \"celoplášťová\" se špičkou tvaru komolého kužele. Projektil je o hmotnosti 9,50 g ze 125 mm dlouhé hlavně dokáže vyvinout počáteční rychlost 372 m.s\n\n"}
{"id": "1253984", "url": "https://cs.wikipedia.org/wiki?curid=1253984", "title": "O-Ringen", "text": "O-Ringen\n\nO-Ringen (dříve nazývaná jako \"švédských 5 dní\") je mezinárodní soutěž v orientačním běhu, která se každoročně koná v různých oblastech Švédska. Pro orientační běžce je O-Ringen jejich Mekka. Tento závod přitahuje značnou pozornost sdělovacích prostředků ve Švédsku a vyhrát O-Ringen je často považováno za druhý nejvyšší (po mistrovství světa) možný úspěch v kariéře orientačního běžce, kterého kdy může dosáhnout. Soutěž probíhá v červenci, a koná se v úseku 5 dní, kdy každý aktivní den je jedna z etap soutěže. Soutěžícím jsou přiřazeny startovací časy pouze v prvních čtyřech fázích závodu, na páté a poslední etapě se využívá \"intervalový start\". V intervalovém závodě se na trať vydá nejprve nejlepší závodník z předchozích etap a za ním podle ztrát, které na něj nabrali v průběhu etap vyrazí ostatní. To znamená, že první běžec, který proběhne cílovou čarou je vítěz.\n\nO-Ringen byl poprvé zorganizován v roce 1965 v Dánsku, kterého se zúčastnilo 156 účastníků. Od té doby se zájem o tyto závody stupňuje. Až do dnes drží rekord v počtu účastníků O-Ringen 1985, kde do Falunu dorazilo na 25 021 běžců.\n\nO-Ringen byl zařazen do seriálu světového poháru v OB v roce 1998, 2007 a 2008.\n\nV roce 2009 byly odměny pro vítěze v hlavní kategorii u mužů a žen v celkové výši půl milionu korun. Konečný výsledek v juniorské elitních skupin se započítávají do Silva Junior Cupu.\n\n"}
{"id": "1253987", "url": "https://cs.wikipedia.org/wiki?curid=1253987", "title": "Sarjarka – stepi a jezera severního Kazachstánu", "text": "Sarjarka – stepi a jezera severního Kazachstánu\n\nSarjarka - stepi a jezera severního Kazachstánu je územně rozsáhlá a významná přírodní rezervace ve střední Asii, od roku 2008 zapsaná na seznam světového dědictví UNESCO.\n\nÚzemí o rozloze přes 450 tisíc ha zahrnuje dvě chráněné oblasti v regionu Kazašské pahorkatiny, státní přírodní rezervace okolo jezer Kurgaldžin a Naurzum. Jsou to území významná pro migraci vodního ptactva globálního významu pro celou střední Asii. Zdejší mokřiny slouží jako zastávky pro 15 až 16 milionů migrujících ptáků z Evropy, Afriky a jižní Asie, včetně řady ohrožených druhů. Růžoví plameňáci jsou velkou atrakcí jezera Kurgaldžin. Oblast je také domovem společenství volně žijících živočichů kazašských stepí, mezi něž patří svišťové, vlci i ohrožené antilopy rodu saiga.\n"}
{"id": "1253992", "url": "https://cs.wikipedia.org/wiki?curid=1253992", "title": "Abioglyf", "text": "Abioglyf\n\nAbioglyf je sedimentární textura, druh nerovnosti na vrstevnatých plochách břidlic či jiných sedimentárních hornin anorganického původu. Může vzniknout mechanickou cestou zejména v důsledku činnosti vody (tzv. \"mechanoglyf\") nebo při diagenezi. Většinou vzniká jako stopa po vlečení materiálu po dně, proudová stopa, stopa po vtlačování sedimentu, čeřina a podobně. Opakem abioglyfů jsou bioglyfy, které vznikly v důsledku činnosti organismů.\n\nRozlišují se:\n"}
{"id": "1253995", "url": "https://cs.wikipedia.org/wiki?curid=1253995", "title": "Kubánské podmořské město", "text": "Kubánské podmořské město\n\nKubánské podmořské město odkazuje na místo, které někteří pokládají za potopený žulový stavební komplex u pobřeží poloostrova Guanahacabibes v provincii Pinar del Río na nejzápadnějším výběžku ostrova Kuby.\n\nNa fotografických snímcích jsou symetrické a geometrické kamenné struktury připomínající městský komplex, které byly poprvé zaznamenány počátkem roku 2001. Objev oznámila Paulina Zalitzki (oceánografka) a její manžel Paul Weinzweig; oba dva jsou majitelé kanadské společnosti \"Advanced Digital Communications\", a pracují na průzkumu a průzkumných misích ve spojení s kubánskou vládou. Tým se vrátil na místo podruhé s podvodním robotem, který natáčel sonarové obrázky interpretované jako různé pyramidy a kruhové struktury vyrobené z masivních, hladkých kamenných bloků, které se podobají otesané žule. Zalitzki řekla, že \"je to úžasná stavba, která opravdu vypadá, jako by to mohlo být velké městské centrum. Nicméně, bylo by naprosto nezodpovědné to tvrdit dříve, než budeme mít důkazy.\" \n\nBývalý redaktor National Geographic John Echave po prostudování obrázků řekl: \"Jsou tam zajímavé anomálie, ale to je asi tak vše, co můžeme říct. Nejsem žádný expert na sonar a dokud nebudeme schopní tam jít a kouknout na ně, bude velice obtížné je charakterizovat.\" \nProfessor oceánografie Robert Ballard řekl: \"To je moc hluboko, byl bych překvapený kdyby to opravdu udělal člověk. Musíte se zeptat sami sebe, jak se to tam dostalo? V životě jsem již koukal na spoustu obrázků ze sonaru, a může to být něco jako inkoustová skvrna -- lidé dokáží někdy vidět to, co chtějí vidět. Já budu jenom čekat na více dat.\"\n\nMořský geolog Manuel Iturralde odhaduje, že by trvalo 50 000 let, aby se takovéto struktury potopily takto hluboko, ale žádná ze známých kultur žijících tak dávno neměla schopnost budovat takové struktury. Specialista na podmořskou archeologii na Florida State University dodal, \"To by bylo skvělé, kdyby měli pravdu, ale bylo by to také skutečně pokročilé na to, co bychom mohli vidět ve světě v tomto časovém období. Tyto struktury jsou mimo čas a mimo místo.\"\n\nGrenville Draper z Florida International University pokládá za vysoce nepravděpodobné, že by něco takového postavil člověk před takovou dobou. A říká, že nálezy z takové hloubky nejsou známy ani ze Středomoří. \n\n \n"}
{"id": "1253996", "url": "https://cs.wikipedia.org/wiki?curid=1253996", "title": "Rigobert Song", "text": "Rigobert Song\n\nRigobert Song Bahanag (* 1. července 1976, Nkenglicock, Kamerun) je bývalý kamerunský fotbalový obránce a reprezentant. Mimo Kamerun působil na klubové úrovni v dalších pěti zemích, Francii, Itálii, Anglii, Německu a Turecku. \nPozději se stal fotbalovým trenérem.\nJeho příbuzným je fotbalista Alexandre Song.\n\nV říjnu 2016 utrpěl mozkovou mrtvici, ze které se zotavil.\n\n\nV A-týmu Kamerunu debutoval 22. 9. 1993 v přátelském utkání v Los Angeles (USA) proti Mexiku (prohra 0:1).\n\nZúčastnil se MS 1994 v USA, MS 1998 ve Francii, MS 2002 v Japonsku a Jižní Koreji a MS 2010 v Jihoafrické republice.\nZúčastnil se také několika afrických šampionátů, na nichž v letech 2000 a 2002 slavil s kamerunskými lvy (přezdívka kamerunského národního týmu) titul. Celkem odehrál v letech 1993–2010 za kamerunský národní tým 137 zápasů a vstřelil 4 branky.\n\nPo ukončení hráčské kariéry se dal na trenérskou dráhu. Na podzim 2015 se o něm v médiích psalo jako o možném hlavním trenérovi čadské fotbalové reprezentace, nicméně jednání nedopadla úspěšně. V únoru 2016 se stal trenérem kamerunské reprezentace složené z hráčů z domácí ligy.\n\n"}
{"id": "1253998", "url": "https://cs.wikipedia.org/wiki?curid=1253998", "title": "Petr Vančura", "text": "Petr Vančura\n\nPetr Vančura (* 8. září 1984 Praha) je český filmový a divadelní herec a moderátor. Je členem pražského alternativního divadla Alfred ve dvoře.\n\nPetr Vančura vystudoval nejdříve střední pedagogickou školu Evropská a poté herectví na katedře alternativního a loutkového divadla Divadelní fakulty AMU, kde získal roku 2010 titul MgA.\n\nNa televizních obrazovkách je jeho doposud nejvýraznějším působením satirický seriál České televize Kosmo, kde ztvárnil roli druhého pilota Petra Chromého, ale epizodní role si zahrál i v jiných českých seriálech, jako je např. Doktor Martin, Čtvrtá hvězda nebo Základka.\nMimo tvorby seriálů se věnuje i tvorbě filmové např. v dramatu Hořící keř nebo komedii Láska je láska.\n\nVětšina jeho divadelních představení je v rámci alternativní divadelní scény, ale má také široký záběr v moderátorské sféře a účastní se akcí souvisejících s LGBT komunitou (např. 15. Queer festival nebo Prague Pride 2013).. \n\nKromě těchto aktivit se také věnuje svým autorským projektům. Je autorem svých performance za výlohou, neexistujícího žánru Spectacular Shit, PopUpShows, které jsou jakousi scénickou koláží, street performance, které divák sleduje se sluchátky na uších. \n\nNa svém Instagramovém profilu vyráběl krátká motivační videa #Hulákmotivák.\n\nOd roku 2006 je jeho partnerem Jan Cina s kterým i často vystupuje v divadelních představeních, jako je například Romeo a Julie nebo Podivný případ se psem.\n\n\n\n"}
{"id": "1254003", "url": "https://cs.wikipedia.org/wiki?curid=1254003", "title": "Giovanni Battista Pescetti", "text": "Giovanni Battista Pescetti\n\nGiovanni Battista Pescetti (1704 Benátky – 2. března 1766 tamtéž) byl italský varhaník a hudební skladatel.\n\nNarodil se v Benátkách okolo roku 1704. Studoval na konzervatoři \"Ospedale degli Incurabili\", kde byl jeho učitele Antonio Lotti. V roce 1725 měla v benátském divadle San Salvatore premiéru jeho první opera \"Nerone detronato\". Poté v krátkém sledu zkomponoval několik dalších oper uváděných v Benátkách a okolí. Často spolupracoval se svým přítelem Baldassarem Galuppim.\n\nV roce 1736 odešel do Londýna jako cembalista a záhy vystřídal Nicolu Porpora ve funkci ředitele operní společnosti „Opera of the Nobility“, která měla konkurovat obdobné operní společnosti G. F. Händela. Kromě několika oper komponoval v Londýně i samostatné árie pro pasticcia, která byla v té době velmi oblíbená.\n\nItalská opera přestala být v Londýně populární. Hudební scénu zcela ovládl Georg Friedrich Händel. V roce 1745 se proto Pescetti vrátil do Benátek a stal se druhým varhaníkem v Bazilice svatého Marka. Proslul rovněž jako učitel kompozice. Mezi jeho žáky byli např. Josef Mysliveček (1737-1781) a Antonio Salieri (1750-1825). Kromě oper Pescetti komponoval zejména skladby pro cembalo a pro varhany. Zemřel v Benátkách 2. března 1766.\n\n\n\n\n"}
{"id": "1254004", "url": "https://cs.wikipedia.org/wiki?curid=1254004", "title": "Foliace (geologie)", "text": "Foliace (geologie)\n\nFoliace v geologii je popisné (negenetické) označení rovnoběžných strukturních ploch, které prostupují celou horninou (jsou penetrativní). Zahrnují několik typů nehomogenit způsobených prioritní orientací minerálů, většinou fylosilikátů.\n\nTímto termínem mohou být popisovány i primárně foliované horniny jako jsou jílovité břidlice, proto se obvykle označuje jako břidličnatost ( ). Foliace těchto hornin vznikla po usazení nebo většinou při diagenezi (nejvíce ve facii zelených břidlic)..\n\nSekundární foliace, většinou označovaná jako kliváž, vzniká při metamorfóze (tzv. S-tektonity). Nejčastěji se vyskytuje v regionálně přeměněných horninách jako jsou fylity, svory, je běžná v orogenních pásmech. Metamorfní foliace se vztahuje k hrubozrnnějším horninám, kde jsou minerály viditelné pouhým okem.\n"}
{"id": "1254007", "url": "https://cs.wikipedia.org/wiki?curid=1254007", "title": "375 (číslo)", "text": "375 (číslo)\n\nTři sta sedmdesát pět je přirozené číslo, které následuje po čísle tři sta sedmdesát čtyři a předchází číslu tři sta sedmdesát šest. Římskými číslicemi se zapisuje CCCLXXV.\n\n\nSilnice II/375 je česká silnice II. třídy vedoucí na trase Jimramov – Nyklovice\n\n\n"}
{"id": "1254008", "url": "https://cs.wikipedia.org/wiki?curid=1254008", "title": "376 (číslo)", "text": "376 (číslo)\n\nTři sta sedmdesát šest je přirozené číslo, které následuje po čísle tři sta sedmdesát pět a předchází číslu tři sta sedmdesát sedm. Římskými číslicemi se zapisuje CCCLXXVI.\n\n\nSilnice II/376 je česká silnice II. třídy vedoucí na trase Kunštát – Drnovice – Lysice – Bořitov\n\n\n"}
{"id": "1254009", "url": "https://cs.wikipedia.org/wiki?curid=1254009", "title": "Ștefan Radu", "text": "Ștefan Radu\n\nȘtefan Daniel Radu [štefan radu] (* 22. října 1986, Bukurešť, Rumunsko) je rumunský fotbalový obránce a bývalý reprezentant, od roku 2008 hráč klubu SS Lazio. Hraje na levé straně obrany.\n\n\nȘtefan Radu reprezentoval Rumunsko v mládežnické kategorii U21.\n\nV rumunském A-mužstvu debutoval 15. 11. 2006 v přátelském zápase ve městě Cádiz proti reprezentaci Španělska (prohra 0:1). Celkem odehrál v letech 2006–2013 za rumunský národní tým 14 zápasů, branku nevstřelil.\n\nZúčastnil se EURA 2008 v Rakousku a Švýcarsku.\n\n\n"}
{"id": "1254010", "url": "https://cs.wikipedia.org/wiki?curid=1254010", "title": "Seznam medailistů na mistrovství Československa a Česka mužů a žen v maratonském běhu", "text": "Seznam medailistů na mistrovství Československa a Česka mužů a žen v maratonském běhu\n"}
{"id": "1254011", "url": "https://cs.wikipedia.org/wiki?curid=1254011", "title": "Petrovac", "text": "Petrovac\n\nPetrovac (v srbské cyrilici Петровац, italsky Castellastua), celým názvem Petrovac na moru (v srbské cyrilici Петровац на мору) je sídlo na jihu Černé Hory, na břehu Jaderského moře. V roce 2003 měl 1485 obyvatel. Administrativně spadá pod opštinu Budva.\n\nPetrovac je významnou silniční křižovatkou pro turisty, kteří směřují k jaderskému pobřeží. Probíhá tudy hlavní silnice, spojující všechna města na pobřeží Černé Hory. V blízkosti města se také nachází jižní ústí tunelu Sozina. Natáčel se zde také film Casino Royale.\n\nNa místě dřívějšího římského osídlení vznikla v průběhu staletí slovanská vesnice. Až do začátku 20. století neslo město název \"Kaštel Lastva\". Tento název se dochoval dodnes v italštině. Současný název získal Petrovac dle krále Petra I., který vládl Jugoslávii až do roku 1934. Po druhé světové válce nebyl název města změněn.\n\nMěsto také známé jako turistická destinace. Jako cíl pro rekreaci jej zpropagoval v roce 1923 bělehradský architekt Đorđe Jovanović. Tehdy měl Petrovac okolo 300 obyvatel. Byla zde také nalezena římská mozaika s bohsem slunce Hipsem.\n\nBěhem druhé světové války se v blízkosti Petrovace vylodili zástupci britské armády ve snaze navázat kontakt s partyzánskou armádou.\n\nMístní pláž má délku okolo 600 metrů. V blízkosti Petrovace se také nachází dva ostrovy, Katič a Sveta neđela.\n"}
{"id": "1254013", "url": "https://cs.wikipedia.org/wiki?curid=1254013", "title": "Jílovitá břidlice", "text": "Jílovitá břidlice\n\nJílovitá břidlice je jemnozrnná usazená hornina, která vznikla zpevněním jílovitých sedimentů. Při postupném narůstání míry diageneze vzniká postupně řada jíl-jílovec-jílovitá břidlice. Patří mezi nejběžnější usazené horniny.\n\nJílovité břidlice obsahují kromě základní jílovité hmoty klasty muskovitu, křemene a v menší míře i živců. Jílové minerály představují zejména illit a kaolinit. V případě, že hornina obsahuje větší množství příměsi písku, označuje se jako písčitá břidlice. Pokud obsahuje zvýšený obsah kalcitu, je to vápnitá břidlice. Uhelné nebo bitumenózní břidlice obsahují větší objem uhlíku nebo organických látek. I běžné břidlice často obsahují 1 % organických látek, to spolu s jejich jemnozrnnou strukturou, která zabraňuje jejich volnému úniku, způsobuje, že mohou být mateřskou horninou nebo dobrou pastí, v jejímž podloží se nachází ložisko surovin.\n\nJílovité břidlice mají typické poznávací znaky, které lze určit i makroskopicky. Hornina je typická tenkou laminací, rozvrstvená, má nepravidelný až jehličkovitý rozpad, většinou rovnoběžný se směrem břidličnatosti. Jednotlivé vrstvy nemívá tlustší než 10 cm. Barva břidlic vyjadřuje chemické a minerální složení. Červenou, fialovou až hnědou barvu způsobují ionty Fe. Zelené břidlice obsahují Fe. Příměsi pyritu a grafitu způsobují tmavé zbarvení.\n\nDíky jemným částicím mohou být v jílových sedimentech, které byly později zpevněny na břidlice, dobře zachovány různé textury jako stopy živočichů, či přímo jejich fosilie.\n\nJílovité břidlice vznikají při pokračování procesu kompakce jílovců. Jejich podstatnou část tvoří nejmenší částice velikosti řádově několik mikrometrů, které zůstávají ve vodě delší dobu i poté, co se usadí těžší složky. Usazují se nejčastěji tam, kde je energie transportních proudů nejnižší. Jsou proto časté v jezerech, lagunách, říčních deltách, záplavových vějířích a při mořském pobřeží. Usazují se také na klidném šelfu v hlubší a klidné vodě. Jílovce a jílovité břidlice tvoří tenké mezivrstvy ve flyši. Představují období klidné sedimentace v hlubokovodním prostředí, mezi dvěma podmořskými sesuvy.\n\nTmavé břidlice vznikají v anoxickém, redukčním prostředí, kde je jen slabé proudění vody. Jsou bohaté na nezoxidovaný uhlík. Někdy se v nich proto zachovává pyrit nebo minerály mědi.\n\nPokud jsou břidlice dále vystaveny vyššímu tlaku a teplotě, vznikají z nich přeměněné horniny označované jako krystalické břidlice.\n\nBřidlice jsou jedny z nejběžnějších hornin. V ČR se hojně vyskytují např. v Nízkém Jeseníku a Barrandienu. Na Slovensku jsou typické ve všech oblastech. Významné jsou například spodnětriasové verfénské břidlice s vylouhovaným vápencem (rauwack) na bázi fatrika. Také břidlice karpatského keupru, které se usazovaly během dočasné změny klimatu v noriku. V hroniku jsou typické břidlice flyšoidních lunzských vrstev středního karnu, které rozdělují dolomitové formace Chočského příkrovu na spodní ramsauský a svrchní hauptdolomit. Jurské (toark) tzv. mariatálské břidlice v Malých Karpatech byly kdysi dobývány u Bratislavy jako pokrývačské břidlice. Na některých místech v nich bylo zaznamenáno i manganové zrudnění.\n\nNěkteré pevné a dobře štípatelné jílovité břidlice se používají jako obkladový materiál ve stavebnictví. Břidlice se v minulosti používaly jako střešní krytina (tzv. pokrývačské břidlice). V současnosti je toto využití omezeno na opravy historických staveb nebo specifické oblasti výstavby, kde se břidlice používala jako tradiční pokrývačský materiál (např. Bretaň ve Francii a některé oblasti Belgie). Z břidlic se také v minulosti vyráběly tabulky na psaní. Používaly se ve školách, psalo se na ně křídou. Z břidlic se vyrábí i desky pro kulečníkové stoly.\n\nBřidlice také mohou být zdrojovou horninou zemního plynu.\n\n"}
{"id": "1254015", "url": "https://cs.wikipedia.org/wiki?curid=1254015", "title": "Adachaŭščyna (Baranavický rajón)", "text": "Adachaŭščyna (Baranavický rajón)\n\nAdachaŭščyna (bělorusky \"Адахаўшчына\", rusky \"Адаховщина\") je obec v Baranavickém rajónu v Brestské oblasti v Bělorusku. Je součástí Krošynského selsovětu. Nachází se 10 kilometrů severně od města Baranavičy, poblíž řeky Ščara.\n\nVesnice Adachaŭščyna se nachází na pravém břehu řeky Ščara 10 km východně od centra Baranavičy a 4 km od jeho východního konce. Na západ od obce leží vesnice Laŭrynavičy a na východě teče Ščara, která zde tvoří hranici s Ljachavickým rajónem.\n\nNa protějším břehu řeky leží stejnojmenná obec, ve které se dochovaly pozůstatky honosnho panském sídla. Vesnicí prochází silnice ve směru Baranavičy – Ňasviž.\n\nPrvní písemná zmínka o Ilinském pravoslavném kostele v Adachaŭščyně sahá až do 16. století. Nová dřevěná budova kostela byla postavena v roce 1866. V 19. a počátku 20. století patřila obec k Navahrudského ujezdu Minské gubernie.\n\nV roce 1909 obec patřila pod správu Daraŭské volosti Navahrudského povětu Minské gubernie. Od roku 1921 byla Adachaŭščyna součástí Polska na území Daraŭské gminy Baranavického povětu Navahrudského vojvodsví.\n\nOd roku 1939 byla součástí BSSR. Od 15. ledna 1940 byla pod správou Navamyšského rajónu Baranavické, od 8. ledna 1954 Brestské oblasti, od 8. dubna 1957 byla pod správou Baranavického rajónu.\n\nBěhem Velké vlastenecké války od června 1941 do července 1944 byla Adachaŭščyna obsazena německými fašistickými okupanty, kteří v roce 1944 vesnici vypálili a věechny její obyvatele povraždili. Na frontě zahynulo 11 rodáků obce.\n\nV roce 1970 se spojila se sousedními vesnicemi Adachaŭščyna 2. a Adachaŭščyna 3. Do 26. června 2013 byla obec součástí Kaŭpěnického selsovětu. V současnosti obec spravuje Krošynský selsovět.\n\n19. století\n\n20. století\n\n21. století\n\n"}
{"id": "1254020", "url": "https://cs.wikipedia.org/wiki?curid=1254020", "title": "Železniční tunel Sozina", "text": "Železniční tunel Sozina\n\nŽelezniční tunel Sozina se nachází v Černé Hoře na trati Bělehrad–Bar. Je nejdelším tunelem v Černé Hoře i na trati, která spojuje srbskou metropoli s Jaderským mořem. Dlouhý je 6170 m a je jednokolejný. \n\nTunel pomáhá překonat horský hřeben stejného jména, který odděluje Jaderské moře od Skaderského jezera. Na severu ústí v blízkosti vesnice Limljani a na jihu k městu Sutomore. \n\nTunel byl budován v 50. letech 20. století. Přípravné práce na jeho výstavbu byly zahájeny roku 1952 a slavnostně byl otevřen roku 1959. Tehdy však železniční trať spojovala pouze města Bar a Podgorici (resp. \"Titograd\"). \n"}
{"id": "1254024", "url": "https://cs.wikipedia.org/wiki?curid=1254024", "title": "Železniční trať Tirana–Drač", "text": "Železniční trať Tirana–Drač\n\nŽelezniční trať Tirana–Drač (albánsky Hekurudha Tiranë–Durrës) se nachází v střední Albánii a zajišťuje spojení metropole země s nedalekým přístavem. Jednokolejná trať o rozchodu kolejí 1435 mm byla uvedena do provozu v roce 1949 v rámci socialistické výstavby. Dlouhá je 38 km.\n\nAž do konce druhé světové války neexistovala v Albánii železniční síť. Fašistická Itálie plánovala výstavbu první železniční trati z Drače do Elbasanu v roce 1940, nicméně plán nebyl realizován. První železniční trať měla vést z Drače, z místního přístavu přes Tiranu do Elbasanu. Trať měly vybudovat čtyři italské společnosti a na výstavbě mělo být nasazeno 6000 lidí. Trať měla za cíl především zajistit dopravu nerostných surovin do přístavu v Drači.\n\nKdyž se komunisté dostali v roce 1944 v Albánii k moci, rozhodli se zemi zprůmyslnit, což vyžadovalo zajistit i vhodnou dopravní infrastrukturu. Trať mezi dvěma velkými albánskými městy byla vybrána k výstavbě jako první. Vzhledem k nedostatku mechanizace vyžadovala výstavba značné množství lidské síly, která byla zajištěna prostřednictvím dobrovolnických brigád. Výstavba trati trvala pouhý rok. Jednalo se ve své době již o druhou trať v Albánii (první postavená spojovala města Drač a Peqin). \n\nNa stavbu trati bylo povoláno 29 000 mladých lidí a 1400 techniků. Slavnostně byly stavební práce zahájeny dne 11. dubna 1948. Kromě tisíců studentů však na stavbě pracovali také dobrovolníci z Bulharska a Jugoslávie. Vzhledem k zhoršení vzájemných vztahů se severním sousedem však pomoc, kterou Jugoslávie zaslala, odešla. Jugoslávští inženýři byli obviněni krátce po rozkolu ze sabotáže. Trať pomohli dobudovat technici, které poskytl Sovětský svaz. Trať byla slavnostně otevřena dne 23. února 1949 k 31. výročí vzniku Rudé armády přesně podle plánu.\n\nTrať musela překonat několik přírodních překážek. Nachází se na ní tunel Rrashbull o délce 212 m a most Erzen v délce 91 m. Druhý uveden byl slavnostně dokončen dne 16. října 1948 na narozeniny albánského komunistického vůdce Envera Hodži. Na stavbě tunelu se podílely především pracovní brigády z Bulharska.\n\nNa počátku 21. století procházelo nádraží v Tiraně kompletní přestavbou a železniční doprava tak byla na trati zkrácena do města Vorë. \n\n"}
{"id": "1254025", "url": "https://cs.wikipedia.org/wiki?curid=1254025", "title": "Alberto Braglia", "text": "Alberto Braglia\n\nAlberto Braglia (23. března 1883 Campogalliano – 5. února 1954 Modena) byl italský sportovní gymnasta, zvaný „fakír z Modeny“, trojnásobný olympijský vítěz.\n\nOd dětství cvičil v klubu Società del Panaro Modena. Na Athénských olympijských mezihrách v roce 1906 získal dvě stříbrné medaile: v pětiboji a šestiboji. Součástí obou soutěží, které se v takové podobě objevily pouze na těchto hrách, byl kromě gymnastických disciplín také skok vysoký a skok daleký. Medaile z meziher však Mezinárodní olympijský výbor nepovažuje za oficiální. \n\nNa Letních olympijských hrách 1908 vyhrál Braglia víceboj jednotlivců. V roce 1909 získal s italským mužstvem bronzovou medaili na mistrovství světa ve sportovní gymnastice. Původně pracoval v továrně na tabák, po olympiádě se začal živit jako cirkusový akrobat a ztratil tím amatérský status, který si ale stačil obnovit před olympiádou 1912, kde vyhrál víceboj jednotlivců i družstev. Byl prvním, kdo obhájil olympijský titul v individuálním víceboji, po něm to dokázali jen Viktor Čukarin, Sawao Kató a Kóhei Učimura. Na hrách 1912 byl také vlajkonošem italské výpravy.\n\nBojoval v první světové válce, působil jako artista a provozoval malou restauraci. Na olympiádě 1932 byl trenérem italského gymnastického týmu, který vyhrál soutěž družstev a získal tři individuální prvenství. O svou restauraci přišel při bombardování za druhé světové války a v závěru života byl závislý na rentě, kterou pobíral od Italského olympijského výboru. Zemřel v roce 1954 na arterosklerózu, v roce 1958 byl na jeho počest sportovní stadion v Modeně pojmenován Stadio Alberto Braglia.\n\n"}
{"id": "1254033", "url": "https://cs.wikipedia.org/wiki?curid=1254033", "title": "Tyranny", "text": "Tyranny\n\nTyranny je izometrická RPG videohra. Vyvinulo ji studio Obsidian Entertainment a vydala společnost Paradox Interactive dne 10. listopadu 2016.\n\nHra byla oficiálně lokalizována do 6 jazyků: angličtiny, francouzštiny, němčiny, španělštiny, polštiny a ruštiny.\n\nHráč se ujímá role Fatebindera, služebníka svrchované vládkyně Kyros a jejího archóna Tunona. Fatebinderovi byl svěřen úkol vyhlásit edikt, mocný magický zákon, nad rebelským údolím Vendrien's Well v nedávno obsazeném území zvaném Tiers. Na potlačení povstání byly vyslány obě Kyrosiny dobyvatelské armády – Disfavored (\"Zbaveni přízně\") a Scarlet Chorus (\"Šarlatový chór\") – avšak kvůli značné nevraživosti mezi nimi panující nebylo dosaženo pokroku. Proto výše zmíněný edikt magicky uzavřel údolí a dal všem přítomným 8 dní na to, aby byla dobyta povstalecká citadela, jinak všichni v údolí zemřou. Fatebinder se postavil do čela ofenzívy, pomohl oběma armádám vybojovat předpolí, avšak nakonec byl nucen určit pouze jednu armádu do čela finální ofenzívy. Druhá armáda však v nespokojenosti vyhlásí občanskou válku. Během těchto událostí se však také mohl tajně přidat na stranu rebelů. Citadela tedy buď padla či byla ubráněna (podle strany, na kterou se hráč přidá) a Fatebinder zrušil edikt. Stal se tak prvním v historii, který zároveň vyhlásil a ukončil jeden a ten samý edikt. Při tom se mu podařilo probudit magickou věž, kolem které byla citadela zbudována a nárokovat si ji pro sebe.\n\nV Tiers se rozpoutá občanská válka mezi Disfavored (\"Zbaveni přízně\"), Scarlet Chorus (\"Šarlatový chór\") a rebely. Hráč se může postavit na stranu jedné z armád a pomoci jí získat a pacifikovat území bývalých království v Tiers. Při tom se třikrát naskytne příležitost ukončit další tři Kyrosiny edikty a zabrat další čtyři magické věže. Když jedna strana získá výrazně navrch, vydá se armáda tísněné strany přímo proti Fatebinderově základně ve Vendrien's Well. Fatebinder se přesile nemůže postavit, s pomocí magické síly věže však vyhlásí svůj vlastní edikt a nepřítele zažene. Tím však zcela změní rozložení sil, neboť právě schopnost vydávat edikty patřila dosud pouze Kyros. Kyros vyhlásí Fatebindera nových archónem a vydá příkaz, aby z archónů přítomných v Tiers jakýmkoliv způsobem (zabitím či podrobením ostatních) získal vládu pouze jeden. Vyšle také proti Tiers armádu vedenou archónem Pox. Fatebinderovi se povede stát se vládcem Tiers a odvrátit hrozbu Poxiny invaze tím, že vyhlásí edikt proti Kyrosině panství. Tímto aktem otevřené vzpoury končí Kyrosina tyranie nad Tiers a také celá hra.\nHráč může ovládat skupinu čtyř postav. Souboje lze kdykoliv zapauzovat a rozdat svým postavám nové rozkazy. Vylepšování jednotlivých dovedností postav neprobíhá za pomocí přerozdělování bodů po zlepšení postavy o úroveň výše, ale jejich používáním. Systém magie funguje odlišně od podobných her. Hráč si kouzla sám vytváří. Nejprve si vybere základ kouzla (ohnivé, mrazivé, bleskové, léčivé, iluzi atd.), poté jeho účinek (na dotyk, na dálku, v linii, v kuželu, na ploše, na zbraň) a následně může v třetí fázi vylepšit jeho statistiky (sílu, dosah, rychlost obnovy, přesnost atd.).\n\nSystém reputace nehraje roli jen při rozhovorech s NPC, ale také poskytuje nové schopnosti.\n\nHra byla oznámena v březnu 2016.\n\n\n\n\nDne 7. září 2017 vyšlo ke hře stahovatelné rozšíření s názvem \"Bastard’s Wound\", které do hry přidalo novou lokaci.\n\nVojta Dřevíkovský na webu \"Hrej.cz\" ohodnotil \"Tyranny\" maximálním hodnocením 5/5. Ondřej Zeman ve své recenzi na webu \"Zing.cz\" udělil hodnocení 9/10 a hru hodnotil slovy: \"„Tyranny je velmi vydařené RPG, které hráčům nabízí neotřelý příběh, povedený vývoj postav, pestrou škálu atmosférických lokací, pohotově reagující AI a osobitý audiovizuál. Kritizovat je na tomto celku možné jen problematický pohyb postav, který vám dokáže nejednou pořádně zavařit. Zbytek prvků je na velmi vysoké úrovni.”\" Aleš Smutný na webu \"Games.cz\" dal hře 8 bodů z 10: \"„Vynikající příběhové RPG, které exceluje scénářem, temným podáním světa a odmítnutím tradičních prvků herní fantastiky.“\"\n"}
{"id": "1254034", "url": "https://cs.wikipedia.org/wiki?curid=1254034", "title": "Železniční trať Drač–Peqin", "text": "Železniční trať Drač–Peqin\n\nŽelezniční trať Drač–Peqin se nachází ve střední Albánii. Spojuje přístav Drač s městem Rrogozhinë a končí ve městě Peqin. Vybudována byla jako vůbec první železniční trať v zemi. Dlouhá je 43 km.\n\nVýstavbu vůbec první železniční trati v zemi umožnila hospodářská pomoc se sousední Jugoslávií. Trať byla zbudována společným albánsko-jugoslávským podnikem a z Bělehradu byli vybráni i technici, kteří pomohli s náročnějšími částmi stavby a dále vozový park. Jugoslávští zeměměřiči trať vytyčili; koleje a pražce měly být sice původně dovezeny z Itálie, nakonec však i ty byly zajištěny prostřednictvím jugoslávských dodávek. Kolejnice byly odlity ve slévárnách v Zenici v dnešní Bosně a Hercegovině. \n\nNa vyjednávání s Jugoslávci a získání potřebných dodávek pracoval Nako Spiru, budoucí člen albánského komunistického politbyra.\n\nVýstavba trati byla zahájena dne 1. května 1947. Při výstavbě trati bylo nezbytné překonat některé přírodní překážky; byl zde vyražen tunel o délce 390 m. Nachází se před cílovou stanicí u města Rrogozhinë. Na stavbě pracovalo z počátku 5 000, a nakonec až 30 000 lidí, oficiálně dobrovolníků. Pracovní síla neměla k dispozici téměř žádné stroje (s výjimkou jednoduchých lopat a krumpáčů) a pracovala někdy až 16 hodin denně. Slavnostní otevření trati se uskutečnilo dne 7. listopadu 1947 na výročí Říjnové revoluce za přítomnosti samotného komunistického vůdce země Envera Hodži. \n\n"}
{"id": "1254035", "url": "https://cs.wikipedia.org/wiki?curid=1254035", "title": "AgustaWestland AW159 Wildcat", "text": "AgustaWestland AW159 Wildcat\n\nAgustaWestland AW159 Wildcat (dříve znám též jako Future Lynx a Lynx Wildcat) je víceúčelový bojový vrtulník vyvinutý společností AgustaWestland (nyní Leonardo-Finmeccanica). Vrtulník slouží mimo jiné k ničení lodí a ponorek, nebo misím SAR. Stroj je komplexně modernizovanou verzí námořního vrtulníku Super Lynx. Právě vrtulníky Lynx nový typ nahrazuje v řadách britského námořnictva a armádního letectva. Dalšími uživateli typu jsou Korejská republika a Filipíny.\n\nDo výzbroje britských vrtulníku Wildcat jsou integrovány perspektivní protilodní střely Sea Venom.\n\n\n\n"}
{"id": "1254036", "url": "https://cs.wikipedia.org/wiki?curid=1254036", "title": "Çesk Zadeja", "text": "Çesk Zadeja\n\nÇesk Zadeja (8. června 1927 Skadar - 15. srpna 1997 Řím) byl albánský hudební skladatel. Studoval v Moskvě a výrazně se podílel na rozvoji umění v Tiraně. Je také znám jako „Otec albánské hudby“.\n\n\n"}
{"id": "1254042", "url": "https://cs.wikipedia.org/wiki?curid=1254042", "title": "Železniční trať Peqin–Elbasan", "text": "Železniční trať Peqin–Elbasan\n\nŽelezniční trať Peqin–Elbasan (albánsky Hekurudha Peqin–Elbasan) se nachází ve střední Albánii. Je součástí širšího železničního tahu, který spojuje město Pogradec u Ochridského jezera na východě země s přístavem Drač. Trať je dlouhá 33 km a je jednokolejná, neelektrizovaná.\n\nVe srovnání s tratí Drač–Peqin, která byla budována o tři roky dříve, neměla Albánie již během výstavby trati do Elbasanu k dispozici jugoslávskou pomoc, a to jak v podobě peněz, nebo odborníků. Trať byla navíc vedena náročnějším terénem. Probíhá sice v údolí řeky Shkumbin a nikoliv horskými hřebeny, i na ní však musely být vyraženy hned 4 tunely, z nichž nejdelší měří 727 metrů. Řeku Shkumbin překonává 7 mostů, z nichž nejdelší měří 190 metrů. \n\nTrať, která vznikala v souladu s prvním pětiletým plánem, měla zajistit především lepší obsluhu budovaných továren v Cerriku a Elbasanu. Na výstavbě jednotlivých tunelů se podíleli především vězni, pro které byl v blízkosti obce Bishqem zřízen pracovní tábor. V otřesných podmínkách s minimálním vybavením jich na trati pracovalo 700. \n\nTrať byla otevřena dne 21. prosince 1950 na narozeniny Josifa Stalina. Ze stanice \"Paper\" byla později vybudována odbočka do ropné rafinerie v Cerriku. \n\n"}
{"id": "1254043", "url": "https://cs.wikipedia.org/wiki?curid=1254043", "title": "Karel Myslbek", "text": "Karel Myslbek\n\nKarel Myslbek (24. července 1874 Praha-Nové Město - 21. srpna 1915 Krakov ), byl český akademický malíř a středoškolský profesor.\n\nNarodil se v Praze na Novám Městě. Jeho otec byl významný sochař Josef Václav Myslbek. Studoval zprvu krátce práva a poté němčinu a francouzštinu na Karlově universitě. Zároveň se tajně přihlásil pod jménem \"František Voves\" na akademii výtvarných umění. Jeho slavný otec však byl proti tomuto uměleckému studiu. Na akademii studoval zprvu ve večerních kurzech u prof. M.Pirnera a od roku 1886 již v řádném studiu u prof. V.Hynaise. Obě studia ukončil současně v roce 1899. Od roku 1902 pak působil až do mobilizace jako středoškolský profesor na reálce v Písku a v Praze na Žižkově. Karel Myslbek se stal členem Spolku výtvarných umělců Mánes a v témže roce vystavoval v Krakově, pak v Záhřebu a ve Vídni. Na členských výstavách spolku Mánes vystavoval však až do roku 1904 pod jménem \"František Voves\". V roce 1903 cestoval za uměleckou inspirací do Francie a do Španělska. V roce 1908 měl v Praze první samostatnou výstavu. V roce 1914 narukoval do první světové války jako záložní důstojník. V roce 1915 spáchal sebevraždu v Krakově, cestou na frontu. Pohřben byl na vojenském hřbitově v Krakově.\n\n"}
{"id": "1254044", "url": "https://cs.wikipedia.org/wiki?curid=1254044", "title": "Josef Myslbek ml.", "text": "Josef Myslbek ml.\n\nJosef Myslbek ml. (22. března 1884 Praha-Staré Město – 15. dubna 1963 Praha) byl český akademický malíř a kreslíř.\n\nJosef Myslbek se narodil v Praze v rodině sochaře Josefa Václava Myslbeka. Studoval na pražské akademii výtvarných umění u prof. Vojtěcha Hynaise a Rudolfa Ottenfelda. V dalším studiu pokračoval v letech 1907-1908 na malířské akademii v Mnichově u prof. Karla Rauppa. V letech 1922 a 1924 vystavoval v Rubešově galerii a v roce 1932 v Krasoumné jednotě v Praze. Další výstava se konala v roce 1941 v \"\"Baufortově síni\"\" v Jungmanově ulici v Praze a roku 1937 na Zbraslavi, kde umělec žil. Rád kreslil, maloval často krajiny a věnoval se technice akvarelu.\n\n"}
{"id": "1254045", "url": "https://cs.wikipedia.org/wiki?curid=1254045", "title": "Železniční trať Rrogozhinë–Fier", "text": "Železniční trať Rrogozhinë–Fier\n\nŽelezniční trať Rrogozhinë–Fier (albánsky Hekurudha Rrogozhinë–Fier) se nachází na rozmezí střední a jižní Albánie. Dlouhá je 53 km, je jednokolejná a neelektrizovaná. \n\nRozšíření albánské železniční sítě směrem na jih z města Rrogozhinë, kam byla železnice zavedena roku 1947, si vynutila potřeba rozvoje průmyslu. Jižně od řeky Shkumbin se totiž nacházela ropná pole, a v blízkosti města Elbasan potom i rafinérie na její zpracování. V roce 1957 bylo v blízkosti města Fier odhaleno i naleziště zemního plynu. V roce 1968 byla ve Fieru zbudována rafinerie; roku 1978 byl v Ballshi otevřen závod na zpracování ropy.\n\nVýstavba tratě byla zorganizována novou státní společností, která sídlila ve městě Lushnjë. Stavební práce začaly dne 3. února 1967 na prvních třech úsecích tratě. Od února 1968 pak probíhala výstavba po celé její délce. Albánský stát vybudoval trať vlastními silami, na stavební práce použil mládežnické brigády. Vozový park zajistila Čínská lidová republika, se kterou měla Albánie v dané době velmi dobré vzájemné vztahy.\n\nSlavnostní otevření trati se uskutečnilo dne 12. října 1968. Místy vedla hornatým terénem; některé její úseky mají sklon až 9 promile. Na trati se nachází jeden tunel v blízkosti vesnice Koshovicë a značný počet mostů. Nejdelší z nich (Seman) má délku 179 m.\n\n"}
{"id": "1254046", "url": "https://cs.wikipedia.org/wiki?curid=1254046", "title": "Anna Gonzagová", "text": "Anna Gonzagová\n\nAnna Gonzagová (1616 – 6. července 1684) byla italsko francouzská šlechtična a salonistka. Nejmladší dcera mantovského a montferratského vévody Karla I. Gonzagy a Kateřiny Lotrinské (dcera Karla z Mayenne), se provdala za Eduarda Falckého, syna Fridricha Falckého a Alžběty Stuartovny, vnuka Jakuba I. Stuarta a strýce Jiřího I. Eduardovi porodila tři dcery. Kdyby Anna nepřesvědčila Eduarda ke konverzi ke katolictví, anglický trůn mohli zdědit jejich potomci.\n\nAnna Marie Gonzagová se narodila v Paříži do vedlejší francouzské větve vévodského rodu Gonzaga, který vládl Mantově v severní Itálii. Vypuknutím války o dědictví mantovské vyvolalo částečné nároky jejího v Paříži narozeného otce na vévodství Mantova a Montferrat. S přislíbenou podporou francouzské koruny, která přirozeně dávala přednost jako italskému vládci francouzskému pairovi, dorazil Karel v lednu 1628 do Mantovy a prohlásil se panovníkem.\n\nPřes své jméno a patrilinearitu (Anne Gonzague de Clèves-Nevers) byla Anna Mantovankou, narodila se však a žila převážně ve Francii. Nejspíš zůstala ve Francii i po otcově rekultivaci rodového města Mantova.\n\nAnna se narodila jako nejmladší ze šest dětí mantovského vévodského páru. Měla tři bratry, včetně Karla II. Gonzagy, a dvě starší sestry, včetně polské královny Ludoviky Marie Gonzaga. Její matka Kateřina de Mayenne zemřela v roce 1618, když byly Anně dva roky. Původně její rodina plánovala, že se Anna stane jeptiškou, po otcově smrti roku 1637 však byla Anna této povinnosti zbavena a následně vedla dobrodružný život.\n\nAnna se vášnivě zamilovala do svého bratrance z matčiny strany, Jindřicha II. de Guise a později prohlašovala, že s ním v roce 1639 uzavřela tajný sňatek; on to však popřel. V roce 1640 se Anna přestrojila za muže a připojila se k němu v Sedanu, on ji však již v následujícím roce 1641 odhalil. Podala proti němu žalobu, jíž se domáhala toho, aby ji uznal za svou manželku.\n\n24. dubna 1645 se v Paříži bez velkého nadšení provdala za Eduarda Falckého, devatenáctiletého bezzemka a nemajetného německého šlechtice, který byl o devět let mladší než ona. Měla s ním tři dceryː\n\n"}
{"id": "1254047", "url": "https://cs.wikipedia.org/wiki?curid=1254047", "title": "Železniční trať Baťovo – Korolevo", "text": "Železniční trať Baťovo – Korolevo\n\nŽelezniční trať Baťovo – Korolevo se nachází na území Ukrajinské republiky a vede z Baťova do uzlové stanice Korolevo (v období ČSR též \"Královo nad Tisou\"), kde navazuje na trať do rumunského města Sighetu Marmației a Ivano-Frankivska.\n\nJednokolejná neelektrizovaná trať je postavena jako tříkolejnicová kolejová splítka normálního (1435 mm) a širokého ruského rozchodu (1520 mm), aby nedošlo k narušení nákladního provozu mezi Slovenskem a Rumunskem.\n\nProvoz zajišťují ukrajinské železnice Ukrzaliznycja, případně Lvovská dráha ().\n\nJízdní řád 2018/2019 uvádí dva páry dálkových spojů (Solotvyno – Lvov a Solotvyno – Kyjev) a několik párů příměstských spojů.\n"}
{"id": "1254048", "url": "https://cs.wikipedia.org/wiki?curid=1254048", "title": "Kovále", "text": "Kovále\n\nKovále nebo Kovály (, ) jsou vesnice v jižním Polsku ve Slezském vojvodství v okrese Těšín v gmině Skočov. Leží na území Těšínského Slezska asi 4 kilometry severovýchodně od Skočova a patří k rybníkářské oblasti zvané \"Žabí kraj\". Ke dni 25. 3. 2016 zde žilo 688 obyvatel, rozloha obce činí 3,49 km².\n\nPrvní zmínka o vesnici pochází z roku 1592. Patřila těšínskému knížectví a její název napovídá, že se jednalo o vesnici, jejíž obyvatelé poskytovali knížecímu dvoru kovářské služby. Roku 1920 byly Kováře spolu s celým východním Těšínskem rozhodnutím Konference velvyslanců připojeny k Polsku.\n\nOd roku 1927 žil v Koválích v domě č.p. 9 Józef Rogala – zakladatel polské větve náboženského hnutí Adventistů sedmého dne Třetí části. V obci se dnes nachází jediná v Polsku farnost a kaple této malé církve.\n\n"}
{"id": "1254051", "url": "https://cs.wikipedia.org/wiki?curid=1254051", "title": "Dwight Gayle", "text": "Dwight Gayle\n\nDwight Devon Boyd Gayle (* 17. října 1989 Walthamstow) je anglický profesionální fotbalový hráč, hrající na pozici útočníka.\n\nV roce 2009 se Gayle, poté co byl odmítnut v mládežnické akademii Arsenalu, připojil k Stanstedu FC.\n\nPřed začátkem sezóny 2011/12 se Gayle připojil k tomuto klubu z EFL League Two. Sezónu ovšem strávil na hostování. Svůj debut v klubu si odbyl 18. 8. 2012 proti klubu Cheltenham Town. Poté odešel na další hostování do Peterborough United FC, kam se také v polovině sezóny odstěhoval natrvalo.\n\nPrvní zápas (ještě na hostování) za Peterborough odehrál 24. listopadu v 53. minutě. Svůj první gól za Blackpoolu Peterboroughdal dne 1. 12. 2012 proti Blackpool FC. Tenhle gól ovšem jeho tým nezachránil od porážky 1:4.\n\n3. července 2013 Gayle podepsal čtyřletý kontrakt z čerstvým nováčkem Premier League Crystal Palace FC. Jeho dres měl číslo 16. Svůj debut za Palace (a v Premier League zároveň) odehrál 18.8.2013 proti Spurs, když nastoupil v základní sestavě a odehrál celý zápas. Palace zápas prohrál 0:1. První gól za Palace dal z penalty proti Sunderlandu. Dne 5. 5. 2014 skóroval dva góly proti Liverpoolu (na 3:2 a 3:3) při comebacku a definitivně tím zničil šance Liverpoolu na titul. Sezónu ukončil jako nejlepší střelec týmu. 26. 8. 2014 Gayle dal svůj první hat-trick za Palace proti Wallsallu v druhém kole Fotball League Cupu. Gayle opět skončil jako nejlepší střelec týmu nejen v lize, ale i ve všech ostatních soutěžích. 7. 5. 2016 dal Gayle dva góly proti Stoke City, aby skóre 2:1 udrželo Palace v Premier League i v následující sezóně. Gayle opět skončil jako nejlepší střelec ve všech soutěžích za Palace.\n\n1. 7. 2016 se Gayle připojil k čerstvě sestoupenému klubu z Premier League Newcastlu United. Gayle za krátkou dobu působení v tomto klubu již dal 20 branek a má vysokou pravděpodobnost být nejlepším střelcem Championshipu.\n"}
{"id": "1254052", "url": "https://cs.wikipedia.org/wiki?curid=1254052", "title": "Liptovské Beharovce", "text": "Liptovské Beharovce\n\nLiptovské Beharovce jsou obec na Slovensku, v okrese Liptovský Mikuláš v Žilinském kraji. Obec se nachází v západní části Liptovské kotliny na úpatí Západních Tater.\n\nPrvní písemná zmínka o obci pochází z roku 1231.\n"}
{"id": "1254054", "url": "https://cs.wikipedia.org/wiki?curid=1254054", "title": "Hans Canon ml.", "text": "Hans Canon ml.\n\nHans Canon ml. (17. dubna 1883 Vídeň - 15. října 1960 Esslingen am Neckar) byl německo-český malíř, přírodovědec a muzeolog.\n\nHans Canon se narodil ve Vídni v rodině slavného rakouského malíře Johanna von Straschiripky (také Hans Canon st.). V roce 1889 se po otcově smrti odstěhoval s matkou do Jihlavy. Zde absolvoval základní vzdělání a následně absolvoval námořní akademii v Rijece. Po čtyřleté službě odešel do civilu a v letech 1905-1908 studoval na pražské malířské akademii u prof. Hanuše Schwaigra. Po absolutoriu na pražské akademii pokračoval v letech 1909-1914 ve studiu na malířské akademii v Karlsruhe u prof. Wilhelma Trübnera. Po první světové válce žil v Jihlavě a krom malování se věnoval stále více zkoumání přírody. V roce 1928 se stal kustodem \"Městského muzea\" v Jihlavě, kde pracoval až do 1935. V roce 1936 se vzdal funkce a věnoval se již jen vědecké práci. V roce 1939 byl však opět jmenován kustodem a v roce 1943 ředitelem jihlavského muzea. V roce 1945 byl odsunut do Německa, kde v roce 1960 v Esslingenu zemřel.\n\n"}
{"id": "1254057", "url": "https://cs.wikipedia.org/wiki?curid=1254057", "title": "Rubljovka", "text": "Rubljovka\n\nRubljovka ( \"Рублёвка\") je neoficiální označení pro oblast na západním okraji Moskvy, kde mají své residence prominentní Rusové. Prochází jí Rubljovsko-uspenská silnice A106, podle níž je pojmenována. Na území Rubljovky se nacházejí vesnice Barvicha, Usovo, Žukovka a Gorki-10, administrativně náleží k Odincovskému rajónu Moskevské oblasti a Kuncevskému rajónu Moskvy.\n\nLesy okolo cesty z Moskvy do Zvenigorodu byly oblíbeným výletním místem ruské šlechty už za dob Ivana Hrozného. V roce 1925 byl zřízen v lokalitě Nikolina Gora rekreační areál pro významné sovětské vědce a umělce, od roku 1934 obýval daču nedaleko Kunceva Josif Vissarionovič Stalin. Do oblasti se díky čerstvému vzduchu i bezpečnému prostředí (přístupové cesty střežila policie) začali stěhovat představitelé sovětského režimu i zahraniční diplomaté. Po rozpadu Sovětského svazu se obydlí v Rubljovce stalo prestižním symbolem, o který usilovali novodobí oligarchové i představitelé showbyznysu. Vznikly zde první gated community s okázalými vilami i nákupní centrum Barvicha Luxury Village, silnice z Moskvy byla rozšířena a opatřena kamerovým systémem. Zámek Meyendorff je víkendovým sídlem ruského prezidenta, probíhají zde různé mezinárodní konference. Stavební pozemky v Rubljovce jsou nejdražší v Rusku a jedny z nejdražších na světě.\n\nOd začátku ekonomické krize začínají boháči z Rubljovky odcházet. Jako důvody se uvádí nárůst životních nákladů i snižující se kvalita života, způsobená přílivem nových osadníků, kterému místní infrastruktura přestává stačit.\n\nNěmecká režisérka Irene Langemannová popsala zdejší život v dokumentárním filmu \"Rubljovka – Cesta k blaženosti\" (2007). \n\n \n"}
{"id": "1254059", "url": "https://cs.wikipedia.org/wiki?curid=1254059", "title": "Anna Henrietta Bavorská", "text": "Anna Henrietta Bavorská\n\nAnna Falcká, známá ve Francii jako Anna Henrietta Bavorská (13. března 1648 – 23. února 1723) byla rodem falckou princeznou a simmernskou falckraběnkou a manželkou Henriho Julese, nejstaršího syna \"Ludvíka, Grand Condé\".\n\nAnna se narodila v Paříži jako druhá ze tří dcer Eduarda Falckého a známé pařížské salonistky Anny Gonzagové, sestry polské královny Ludoviky Marie Gonzagové.\n\nV patnácti letech byla zasnoubena s enghienským vévodou Henri Julesem, jediným přeživším potomkem známého vojenského velitele \"Ludvíka, Grand Condé\". Grand Condé byl nejstarším \"princem královské krve\" u francouzského dvora a měl vysoce prestižní postavení \"Prvního prince\". Henri Jules byl jeho dědic a před svým nástupem a získáním titulu kníže, byl vévodou z Enghienu a oslovovali ho \"Monsieur le Duc.\" Svatební obřad se uskutečnil v Palais du Louvre 11. prosince 1663 před dvorem za přítomnosti Ludvíka XIV. i celé královské rodiny. Anna se tak stala \"Madame la Duchesse\", vévodkyní z Enghienu. Tento titul držela až do smrti svého tchána v roce 1686, kdy se stala \"Madame la Princesse.\"\n\nJejí manžel, trpící klinickou lykantropií, byl svou manželkou velmi podporován. Měli spolu deset dětí. Anna byla popisována jako velmi zbožná, velkorysá a laskavá, u mnoha dvorů byla chválena pro podporu, jakou dávala manželovi. Přesto, že byl její manžel náchylný k velkému vzteku, byl často poražen svou klidnou ženou, a to i v přítomnosti jiných dvořanů.\n\nJejí matka byla nápomocná při uzavření sňatku mezi Alžbětou Šarlotou Falckou a královým bratrem. Alžběta Šarlota byla Anninou sestřenicí, jejich otcové byli bratři. V roce 1708 zemřel poslední mantovský vévoda, Annin bratranec, Karel IV. Gonzaga a ona se stala kněžnou z Arches. 1. dubna 1709 zemřel v Paříži Annin manžel a její syn Ludvík se stal knížetem z Condé.\n\nO rok později Ludvík zemřel a jeho syn Louis Henri de Bourbon-Condé se stal novým nositelem titulu. Sama Anna zemřela 23. února 1723 v Paříži a byla pohřbena v karmelitánském klášteře v Paříži.\n\n\n"}
{"id": "1254060", "url": "https://cs.wikipedia.org/wiki?curid=1254060", "title": "Liptovská Kokava", "text": "Liptovská Kokava\n\nLiptovská Kokava je obec na Slovensku, v okrese Liptovský Mikuláš v Žilinském kraji. Obec se nachází ve východní části Liptovské kotliny.\n\nPrvní písemná zmínka o obci pochází z roku 1469. V obci je římskokatolický kostel svatého Šimona a Judy z roku 1830. V letech 1926-1929 byl v obci postaven evangelický kostel. V katastru obce se nachází přírodní rezervace Machy.\n"}
{"id": "1254061", "url": "https://cs.wikipedia.org/wiki?curid=1254061", "title": "Alsevičy (Baranavický rajón)", "text": "Alsevičy (Baranavický rajón)\n\nAlsevičy (běloruština \"Альсевічы\", rusky \"Ольсевичи\") je obec v Baranavickém rajónu v Brestské oblasti v Bělorusku. Je součástí Krošynského selsovětu. Nachází se 13 km severovýchodně od města Baranavičy.\n\nV roce 80. letech 19. století byl obec Alsevičy pod správou Stalovické volosti Navahrudského povětu Minské gubernie. V roce 1897 zde byl postaven hostinec. Od roku 1921 byla Adachaŭščyna součástí Polska na území Stalovické gminy Baranavického povětu Navahrudského vojvodství.\n\nOd roku 1939 byla součástí BSSR. Od 15. ledna 1940 byla pod správou Haradziščanského rajónu Baranavické, od 8. ledna 1954 Brestské oblasti a od 25. prosince 1962 byla pod správou Baranavického rajónu. Během Velké vlastenecké války od června 1941 do července 1944 byla Adachaŭščyna obsazena německými fašistickými okupanty.\n\n19. století\n\n20. století\n\n20. století\n"}
{"id": "1254062", "url": "https://cs.wikipedia.org/wiki?curid=1254062", "title": "Muž na balkóně", "text": "Muž na balkóně\n\nMuž na balkóně () je třetím dílem z desetidílné série \"Románů o zločinu\" s hlavním hrdinou, policejním komisařem Martinem Beckem od švédské autorské dvojice Maj Sjöwallová – Per Wahlöö. Ve Švédsku byla kniha vydána v roce 1967, český překlad vyšel poprvé v roce 1974, a dále v letech 1987 a 2007. Poprvé v celé sérii se setkáváme s policisty Gunvaldem Larssonem a Einarem Rönnem, kteří se následně objevují i ve všech dalších dílech.\n\nHlavní hrdina románu, kterým je stejně jako všech dalších dílech série komisař Martin Beck ze stockholmské kriminálky, odjíždí do Motaly navštívit svého přítele a též policistu Ahlberga, se kterým před třemi lety vyšetřovali brutální vraždu mladé Američanky. Návštěva má sice naoko pracovní charakter, ale hlavním důvodem je setkání a posezení s kamarádem, s kterým si Martin Beck velmi rozumí.\nPo návratu ho ovšem čekají opět pracovní povinnosti, a ne zrovna příjemné. Gunvald Larsson, drsný policista hřmotné postavy, pátrá po mimořádně rafinovaném lupiči, který přepadává lidi v městských parcích. V parku, ve kterém došlo k poslednímu přepadení, je nalezena zavražděná a znásilněná devítiletá dívka, na místě činu nebyly nalezeny její kalhotky, které si vrah nejspíš odnesl. Policista zvažují možnost, že oba zločiny, loupež i vraždu, mohl spáchat stejný člověk, protože k nim došlo takřka ve stejnou dobu. Ale zároveň je možné, že jde o dva rozdílné pachatele, což se vyšetřovatelům jeví jako pravděpodobnější varianta. V každém případě je nutné rychle najít lupiče, protože i kdyby nebyl vrahem, mohl by policii poskytnout cenné svědectví. Brzy poté se na policii se přihlásí mladá žena a vypoví, že měla s údajným lupičem náhodný poměr. Nic už tedy nebrání jeho dopadení. Skutečně se ukáže, že lupič s vraždou nemá nic společného. To, že se oba činy staly takřka ve stejnou dobu v jednom parku je pouhá náhoda. Lupič, ač sám drsný chlapík, je tak konsternován zločinem vraždy malé dívky, že s policií ochotně spolupracuje. Po dlouhém výslechu vyjde najevo, že pravděpodobně pachatele skutečně viděl a podá polici jeho popis.\n\nPatrání se přesto zasekne na mrtvém bodě, a když jsou později postupně nalezeny další mrtvé dívky s chybějícími kalhotkami, tak si policisté musejí přiznat, že jsou bezradní.\n\nMezitím se čtenář seznamuje s mužem, který dnem i nocí sedí na svém balkóně a pozoruje lidi na rušné Sveině třídě. Tato podivná skutečnost neunikne ženě, která bydlí naproti. Zavolá na polici, aby oznámila toto podezřelé chování. Hovor přijme Gunvald Larsson a ženu odbyde, protože sedět na svém vlastním balkóně není protizákonné. Přesto si zapíše jeho popis. A právě tento telefonát nakonec celý případ pomůže rozřešit. Popis je totiž naprosto shodný s lupičovým popisem muže z parku. Může jít o náhodu, ale přesto se policisté rozhodnou tuto skutečnost prověřit. Vniknou do bytu a při důkladné prohlídce naleznou všechny odcizené dívčí kalhotky. Pachatel v bytě není, ale jeho chycení a usvědčení je již jen otázkou času.\nV roce 1993 ve Švédsku vznikl stejnojmenný film s Göstou Ekmanem a Rolfem Lassgården v rolích Martina Becka a Gunvalda Larssona. Film sklidil velký úspěch a získal švédskou filmovou cenu Zlatohlávek ve třech kategoriích.\n\n"}
{"id": "1254063", "url": "https://cs.wikipedia.org/wiki?curid=1254063", "title": "5 Barrel Pale Ale", "text": "5 Barrel Pale Ale\n\n5 Barrel Pale Ale je pivo vyráběné americkým pivovarem Odell Brewing Company, prvně stočené v roce 1994.\n\nV roce 1994, pět let po otevření pivovaru samotného, připravili vařiči pivovaru Odell pět různých pokusných várek piva typu pale ale. Připravily se rychle za sebou za dodržování přísně stanovených požadavků. Svůj název pivo získalo díky tomu, že bylo vařeno v novém pětibarelovém pivovaru. Pivo je vařejno z osmi různých chmelových přísad z několika odrůd a do várky i kvasné kádě jsou přidávány celé chmelové hlávky.\n\nDo roku 1996 bylo pivo k dispozici pouze točené, od uvedeného letopočtu se stáčí i do lahví.\n\nPivo získalo několik ocenění, například na Los Angeles Country Fair, North American Beer Awards nebo Stockholm Beer and Whiskey Festivalu.\n\n\n"}
{"id": "1254065", "url": "https://cs.wikipedia.org/wiki?curid=1254065", "title": "V Cense", "text": "V Cense\n\nV Cense je pivo vyráběné belgickým pivovarem Brasserie de Jandrain-Jandrenouille, prvně uvařené v roce 2008.\n\nV Cense je podobné francouzskému cinq sens, což znamená pátý smysl. Tento název pivo dostalo díky tomu, že šlo o sládkův pátý výtvor a že bylo uvařeno z pěti přísad.\n\nToto pivo bylo poprvé uvařeno v roce 2008 sládky Stéphanem Meulemansem a Alexandruem Dumontem. V pivu najdeme celé chmelové hlávky a je cítit po mandarinkách. Inspirace při výrobě vychází z amerických IPA, nezůstává zde však chmelová hořkost na jazyku.\n\nV Cense obsahuje sedm procent alkoholu.\n\n\n"}
{"id": "1254069", "url": "https://cs.wikipedia.org/wiki?curid=1254069", "title": "6-Korn Bier", "text": "6-Korn Bier\n\n6-Korn Bier je pivo vyráběné německým pivovarem Pyraser Landbrauerei, prvně uvařené v roce 2003.\n\n6-Korn Bier je vařeno od roku 2003. Při výrobě se využívá šesti různých sladových zrn, z čehož tak pochází jeho název. Autorem piva je sládek Helmut Sauerhammer, který pro pivovar Pyraser začal pracovat po krachu svého vlastního minipivovaru. 6-Korn Bier vzniká z 20 % pšenice a 20 % ječmene. K výrobě piva se využívá šrotovaný škrob, který nápoji přináší ovocené a ořechové aroma. Dále pak žito pro kořeněnost, proso pro plnou chuť a oves pro krémovější podchuť piva.\n\nPivo si našlo své příznivce a v současné době se vyváží i do Rakouska, Francie nebo Číny.\n\n\n"}
{"id": "1254071", "url": "https://cs.wikipedia.org/wiki?curid=1254071", "title": "Johan Wikmanson", "text": "Johan Wikmanson\n\nJohan Wikmanson (28. prosince 1753, Stockholm - 10. ledna 1800, Stockholm) byl švédský varhaník a skladatel.\n\nWikmanson se narodil ve Stockholmu a právě tam také strávil většinu svého života. Byl vynikající varhaník a mnoho let zastával post varhaníka v katedrále Sankt Nikolai kyrka, hlavního stockholmského kostela. Johan Wikmanson byl také výborný violoncellista. Jako většina švédských skladatelů se však nebyl schopen uživit hudbou, a tak si musel vydělávat jako účetní. Zemřel na tuberkulózu roku 1800.\n\nJako skladatel je Wikmanson znám především svými pěti smyčcovými kvartety, všemi publikovanými až po jeho brzké smrti roku 1800. Jeho blízký přítel, Gustav Silverstolpe publikoval na vlastní náklady tři z nich, podle jeho úsudku nejlepší, a označil je jako op. 1. Později dal Silverstolpe právo na jejich vydání známému německému vydavatelství Breitkopf & Härtel, přičemž doufal, že se tímto dostanou Wikmansonovy kvartety do širšího povědomí. To se však nestalo. Od té doby se více než 170 let se neobjevilo žádné nové vydání. Až v sedmdesátých letech 20. století švédská firma Edition Reimers vydala všechny tři kvartety op. 1 a roku 2006 vydavatelství Edition Silvertrust přineslo novou edici Smyčcového kvartetu č. 1 d moll, op. 1.\n\nNení známo kdy přesně Wikmanson tyto kvartety, které Silverstolpe označil za op. 1, napsal. Rozhodně to však nebyla jeho první díla a pravděpodobně to dokonce byly jedny z jeho posledních prací. Mnoho odborníků se domnívá, že právě takzvaný První kvartet byl napsaný v pořadí pátý a zároveň tedy poslední. Potvrzuje to i např. fakt, že tento kvartet Silverstolpe umístil jako první z těch tří nejlepších, které publikoval. Tento postup byl běžný, protože se využívalo toho, že první dílo mohlo zaujmout poslechu dalších skladeb. Nejslabší dílo se obvykle umisťovalo doprostřed a nakonec opět nějaké další velmi vydařené dílo. Kvartety op. 1 byly posmrtně věnovány Haydnovi. Přestože se Wikmanson s Haydnem osobně nesetkal, je jasné, že jeho kvartety dobře znal, včetně Op. 76, publikovaného v roce 1799, rok před jeho smrtí. Haydna tato díla zaujala a snažil se o ně podnítit zájem, ovšem neúspěšně.\n\nSmyčcový kvartet č. 1 má 4 věty: Allegro—Adagio—Minuetto a Allegro. Autor zde prokazuje vysokou znalost výrazových prostředků a možností violoncella a violy. Kritici uvažují o podobnosti s Haydnovými Smyčcovými kvartety op. 64. Asi nejpozoruhodnější větou je Adagio, rázný smuteční pochod, který byl hrán i na Wikmansonově pohřbu. Tato věta může připomínat i pomalou větu z Haydnova Smyčcového kvartetu op. 20, č. 2, jednoho z Haydnových nejznámějších. Finální Allegro přichází s divokou rychlou melodií a překvapivým koncem.\n\nNapsal také dvě opery, \"Äfventyraren\" (1791) a \"Eremiten\" (1798). Obě měly premiéru ve Stockholmu. \n\n\n \n"}
{"id": "1254073", "url": "https://cs.wikipedia.org/wiki?curid=1254073", "title": "Jindřich Urbánek (soudce)", "text": "Jindřich Urbánek (soudce)\n\nJindřich Urbánek (22. června 1951 – 26. prosince 2016) byl český právník, soudce Nejvyššího soudu zabývající se trestním právem.\n\nVystudoval Právnickou fakultu Univerzity Jana Evangelisty Purkyně v Brně. Od roku 1978 byl předsedou senátu Okresního soudu v Kroměříži. V letech 1993–1995 vykonával funkci místopředsedy téhož soudu. Od roku 1995 byl členem Nejvyššího soudu České republiky. Vedle působení u Nejvyššího soudu byl v roce 2015 za Českou republiku jmenován soudcem \"ad hoc\" do společného kontrolního orgánu úřadu pro soudní spolupráci EU (Eurojust) – organizace, zřízené Evropskou unií s cílem zlepšit účinnost jednotlivých členských států při vyšetřování a stíhání závažné přeshraniční a organizované trestné činnosti.\n"}
{"id": "1254074", "url": "https://cs.wikipedia.org/wiki?curid=1254074", "title": "Sancha Leónská (1067)", "text": "Sancha Leónská (1067)\n\nSancha Leónská (1013 – 27. listopadu 1067) byla leónskou královnou.\n\nSancha se narodila jako dcera Alfonsa V. Leónského a jeho první manželky, Elvíry Menéndez. Stala se světskou abatyší kláštera San Pelayo.\n\nV roce 1029 byl dohodnut politický sňatek mezi ní a Garcíem Sánchezem Kastilským. Nicméně, během cesty do Leónu na svatbu, byl García zavražděn skupinou nespokojených vazalů. V roce 1032 se Sancha provdala za jeho synovce a nástupce Ferdinanda.\n\nV bitvě u Tamarónu byl zabit Sanchin bratr Bermudo III. Leónský a ona se stala dědičkou království. Dovolila však Ferdinandovi, aby nechal korunovat sebe a stal se králem Leónu, ona tedy byla královnou. Po Ferdinandově smrti v roce 1065 došlo k rozdělení jeho království. Sancha hrála marnou roli mírotvůrce mezi svými syny.\n\nByla oddanou katoličkou, spolu se svým manželem objednala krucifix, který nesl jejich jména, jako dar pro baziliku San Isidoro.\n\nSancha měla s Ferdinandem pět dětíː\n\n\nSancha zemřela ve městě León 27. listopadu 1067. Byla pohřbena v Královském Pantheonu baziliky San Isidoro, vedle svých rodičů, manžela a dětí Elvíry, Urracy a García.\n\nNásledující latinský nápis byl vytesán na hrobku, v níž byly uloženy ostatky královny Sanchyː\n\nV překladu to znamenáː\n"}
{"id": "1254075", "url": "https://cs.wikipedia.org/wiki?curid=1254075", "title": "Římskokatolická farnost Úsov", "text": "Římskokatolická farnost Úsov\n\nŘímskokatolická farnost Úsov je územní společenství římských katolíků v děkanátu Zábřeh s farním kostelem svatého Jiljí.\n\nJiž ve 14. století byla v Úsově mýtná stanice a pod hradem vzniklo městečko s kostelem sv. Jiljí. Současný kostel byl postaven roku 1726 na místě původního chrámu.\n\nAdministrátorem excurrendo byl k prosinci 2016 R. D. Mgr. Ing. Petr Šimara. Toho od července 2017 vystřídal R. D. Mgr. Petr Souček.\nKaždoročně se ve farnosti koná tříkrálová sbírka, v roce 2016 se při ní vybralo v Úsově 19 003 korun.\n\nPro farnost, stejně jako další farnosti děkanátu Zábřeh vychází každý týden Farní informace.\n\nV květnu 2017 převzali tři farníci ocenění za nezištnou pomoc ve své farnosti – děkovné uznání a medaili sv. Jana Sarkandera. \n\n"}
{"id": "1254078", "url": "https://cs.wikipedia.org/wiki?curid=1254078", "title": "Hage Geingob", "text": "Hage Geingob\n\nGottfried Hage Geingob (* 3. srpna 1941, Otjiwarongo) je třetí a současný prezident Namibie, v úřadu je od 21. března 2015. Geingob byl prvním namibijským předsedou vlády a tuto funkci zastával od 21. března 1990 do 28. srpna 2002. V téže pozici pak byl od 4. prosince 2012 do 21. března 2015. Mezi lety 2008 a 2012 Geingob zastával funkci ministra průmyslu a obchodu. V letech 2007–2015 byl viceprezidentem Lidové organizace Jihozápadní Afriky (SWAPO) a v roce 2015 se stal jejím prezidentem, poté co odstoupil jeho předchůdce Hifikepunye Pohamba.\n\nV listopadu 2014 byl Geingob velkou většinou hlasů zvolen prezidentem Namibie. V listopadu 2019 byl znovuzvolen.\n\nV roce 1967 se oženil s Priscillou Charlene Cashovou († 2014), rodačkou z New Yorku. Pár měl jedinou dceru jménem Nangula Geingos-Dukes, ale po letech manželství oba požádali o rozvod. Geingob se znovu oženil v roce 11. září 1993 s tehdy sedmatřicetiletou podnikatelkou Loini Kandume. Z tohoto manželství vzešel jeden syn a dcera. V roce 2006 pár podal žádost o rozvod. Třetí manželkou se mu stala v únoru 2015 namibijská podnikatelka Monica Kalondo.\n\n"}
{"id": "1254080", "url": "https://cs.wikipedia.org/wiki?curid=1254080", "title": "Filipe Nyusi", "text": "Filipe Nyusi\n\nFilipe Jacinto Nyusi (* 9. února 1959) je čtvrtým prezidentem Mosambiku. V úřadu je od roku 2015. V letech 2008-2014 zastával funkci ministra obrany. V prezidentských volbách v roce 2014 byl Nyusi kandidátem vládnoucí strany Frelimo. Za stejnou stranu obhájil svůj mandát i ve volbách v říjnu 2019.\n"}
{"id": "1254082", "url": "https://cs.wikipedia.org/wiki?curid=1254082", "title": "Ich war noch niemals in New York", "text": "Ich war noch niemals in New York\n\nIch war noch niemals in New York (česky Ještě nikdy jsem nebyl v New Yorku) je muzikál, založený na písních rakouského skladatele a zpěváka Udo Jürgense, který měl světovou premiéru v roce 2007 v Hamburku. Název pochází ze stejnojmenné Jürgensovy písně z roku 1982. Muzikál pojednává o třech párech procházejících různými obtížemi: pár rozhodující se mezi láskou a kariérou, pár, který se odmítá smířit s tím, že by v pokročilejším věku už nebylo možné jít za svými sny, a homosexuální pár, který je vystaven odmítavým postojům některých lidí. Všichni pak jdou na společné plavbě do New Yorku za pravým smyslem života a poznávají, co je na světě skutečně důležité.\n"}
{"id": "1254083", "url": "https://cs.wikipedia.org/wiki?curid=1254083", "title": "El Mansour Eddahbi", "text": "El Mansour Eddahbi\n\nEl Mansour Eddahbi je přehradní nádrž, která se nachází východně od marockého města Warzazát. Jezero, které vzniklo přehrazením toku řeky Dra, se skládá ze dvou částí. Východní větší část napájí řeka Dades, která pramení na jižních svazích Vysokého Atlasu. Západní část jezera napájí řeka Ouarzazate a její pravostranný přítok řeka Ait Douchene, která po napuštění přehrady ústí samostatně. Plocha nádrže je 4760 ha. Celkový objem činí 560 mil. m³.\n\nZ vodních toků přitékajících do nádrže je stálá pouze řeka Dades. Řeka Ouarzazate a ostatní přítoky mají vodu většinou jen v zimním a v jarním období a v létě zpravidla vysychají. Plocha povodí nádrže měří 14 900 km². Ročně do ní přitéká průměrně 378 mil. m³ vody. Z tohoto množství 243 mil. m³ připadá na povodí Dades.\n\nPřehrada slouží především k regulaci průtoku řeky Dra, která před jejím dokončením měla značně rozkolísané průtoky (0,1 až 5250 m³/s).. Stabilní průtok vody pod přehradou slouží k zásobování datlových hájů a polí v okolí měst Agdz, Zagora a oáz níže po proudu. Další její význam spočívá v ochraně před povodněmi a vodní erozí. Součástí vodního díla je i vodní elektrárna s instalovaným výkonem 10 MW. Množství vyrobené energie je ovlivněno klimatickými podmínkami.\n\n"}
{"id": "1254086", "url": "https://cs.wikipedia.org/wiki?curid=1254086", "title": "Římskokatolická farnost Jakubovice", "text": "Římskokatolická farnost Jakubovice\n\nŘímskokatolická farnost Jakubovice je územní společenství římských katolíků v děkanátu Zábřeh s farním kostelem Nanebevzetí Panny Marie.\n\nPůvodní dřevěný kostel stál v Jakubovicích již před rokem 1350. Vzhledem k jeho špatnému stavu byl roku 1697 postaven nový zděný kostel.\nV roce 1930 byla provedena elektrifikace celého kostela.\n\nDuchovní správa je poprvé zmiňována roku 1350, tehdy obec patřila do biskupství v Litomyšli. Roku 1676 byla obec přifařena do Rudy nad Moravou. Od července 2010 byl ustanoven administrátorem excurrendo R. D. Mgr. Ing. Radek Maláč z Červené Vody. Toho od července 2017 vystřídal R. D. Mgr. Vitalij Molokov.\n\nKaždoročně se ve farnosti koná tříkrálová sbírka, v roce 2016 se při ní vybralo v Jakubovicích 5 117 korun.\n\nPro farnost, stejně jako další farnosti děkanátu Zábřeh, vychází každý týden Farní informace.\n\nV červenci 2016 požehnal biskup Josef Hrdlička novou roubenou kapli v Janoušově, do které byl umístěn kříž z 19. století, odložený na půdu v období totality.\n\n"}
{"id": "1254087", "url": "https://cs.wikipedia.org/wiki?curid=1254087", "title": "Magnoald Ziegelbauer", "text": "Magnoald Ziegelbauer\n\nMagnoald Ziegelbauer OSB (5. října 1688, Ellwangen – 14. června 1750, Olomouc) byl benediktinský mnich a osvícenský církevní historik.\nZiegelbauer vystudoval jezuitské gymnázium v Ellwangenu. V roce 1706 vstoupil jako novic do kláštera benediktinů ve Zwiefaltenu a 21. listopadu 1707 složil řeholní sliby a přijal jméno Magnus. Po studiu teologie byl vysvěcen 21. března 1713 na kněze a byl několik let pověřen pastorační prací, než začal učit.\n\nV letech 1721 až 1723 vyučoval v konventní škole v Ehingenu jako profesor rétoriky. V letech 1725 až 1730 byl profesorem teologie v Reichenau. Zároveň se již věnoval vlastní badatelské činnosti, nejprve psal o neposkvrněném početí Panny Marie. Napjatá atmosféra mezi Ziegelbauerem a jeho domovským klášterem ve Zwiefaltenu vznikla nepochopením jeho vědeckého úsilí a vedla k averzi, patrně i pro jeho ambiciózní vystupování a konfliktní povahu. Ziegelbauer v roce 1730 rezignoval, ale ve svém životopise Zwiefalten stále uváděl jako domovský klášter.\n\nV roce 1731 Ziegelbauer z pověření převora z Reichenau odcestoval do Vídně a zůstal tam, s výjimkou kratšího pobytu v opatství Göttweig, kde vyučoval morální teologii. V letech 1733 nebo 1734 se tam setkal s benediktinem Oliverem Legipontem (1698–1758), s nímž se spřátelil. Ziegelbauer se věnoval práci spisovatele vědeckých prací a Vídeň mu nabídla ideální prostředí s bohatými knihovnami i archivy. Začal svou hlavní prací, literární historií benediktinského řádu, k níž byla v roce 1739 vydána úvodní část. Kromě toho vedl korespondenci s dalšími učenými benediktiny, jako byl Augustin Calmet či Anselm Desing. V roce 1737 navázal kontakty s Břevnovským klášterem a v roce 1739 jej břevnovský opat Benno Löbl pověřil, aby napsal historii kláštera. Ziegelbauer odcestoval do Prahy a do Broumova a prostudoval archivy. V roce 1740 historii publikoval v Kolíně nad Rýnem v honosném vydání s vinětami a mědirytinami pražských rytců Antonína Birkhardta a Jana Josefa Dietzlera.\n\nPoté Ziegelbauer ve Vídni pokračoval v práci na své literární historii benediktinského řádu, trpěl však nedostatkem financí. V roce 1744 se vrátil do Prahy, kde mu bylo nabídnuto místo profesora na plánované akademii pro mladé šlechtice, která však nebyla otevřena. Ziegelbauer se pokusil získat práci v Rytířské akademii opatství Kremsmünster, ale i tento pokus o zlepšení finanční situace selhal. V roce 1747 se stal prvním členem a brzy i tajemníkem učené společnosti \"Societas incognitorum\" v Olomouci. Zakladatel této společnosti, svobodný pán Josef Petrasch, se stal Ziegelbauerovým mecenášem. Ziegelbauer dokončil benediktinskou literární historii, ale nenašel pro ni vydavatele. Pracoval také na dalších pracích včetně dějin Moravy. Ani v posledních letech života v Olomouci se nevyhnul sporům, jak s Petraschem, tak s Legipontem (ten jeho benediktinskou historii vydal až roku 1754 v Augsburgu).\n\nV červnu 1750 onemocněl a krátce nato zemřel. Byl pohřben v kostele sv. Mořice v Olomouci. Spekulovalo se, že byl otráven.\n\n\n"}
{"id": "1254088", "url": "https://cs.wikipedia.org/wiki?curid=1254088", "title": "Kostel svaté Barbory (Častohostice)", "text": "Kostel svaté Barbory (Častohostice)\n\nKostel svaté Barbory je farní kostel v římskokatolické farnosti Častohostice, nachází se na severním okraji obce Častohostice v ohrazeném areálu hřbitova. Kostel je barokní stavbou s románskou vysokou věžovitou rotundou jako jádrem kostela. K původní rotundě byl přistavěn gotický hranatý presbytář. Kostel má další dvě menší boční lodě, součástí kostela jsou dvě podzemní hrobky – první z nich pro místní kněží, druhá z nich pro příslušníky rodu Nimptschů. Kostel je chráněn jako kulturní památka České republiky.\n\nKostel byl postaven pravděpodobně až kolem 15. století, dle jiných pramenů v 13. století, nicméně dle původní rotundy se soudí, že původní rotunda-kostel byla postavena již velmi dávno, snad má být dle zdrojů z doby příchodu svatých Cyrila a Metoděje, zdivo původní rotundy je velmi silné. V roce 1548 byl kostel rozšířen, o několik let později kostel i s farností přešli přes protestantskou víru, zcela jistě byl evangelický v roce 1601. Katolíci pak farnost převzali až v roce 1621, patronát patřil Moravským Budějovicím, později Myslibořicím (od roku 1650) a od roku 1660 opět Moravským Budějovicím. Od roku 1670 pak byl patronát veden pod Blížkovicemi. Kostel pak byl opět rekonstruován a rozšířen mezi lety 1740 a 1745, ku kostelu byly přistavěny dvě boční lodě resp. kaple, jedna s oltářem zasvěceným Panně Marii (dříve snad Janu Nepomuckému) a druhá s oltářem zasvěceným Andělu Strážnému.\n\nDne 24. dubna 1834 byl kostel silně poškozen požárem po úderu blesku, byla zničena střecha kostela i věže, boční lodě s oltáři, mobiliář kostela, téhož roku však došlo k rekonstrukci. Do kostela se pak vrátily i zachráněné předměty, mezi nimiž byl hlavní oltářní obraz svaté Barbory, kazatelna a varhany z roku 1785. V roce 1842 pak vyhořela budova fary. V první polovině 19. století byl kostel upraven do dnešní podoby.\n\nV roce 2010 proběhla rekonstrukce kostela. V roce 2011 probíhala veřejná sbírka peněz určená na obnovu kostela.\n\n\n"}
{"id": "1254090", "url": "https://cs.wikipedia.org/wiki?curid=1254090", "title": "Joseph Hafele", "text": "Joseph Hafele\n\nJoseph Carl Hafele (25. července 1933 - 15. listopadu 2014) byl Americký fyzik známý jako autor Hafele–Keatingova experimentu, testu Einsteinovy obecné teorie relativity.\n\nHafele se učil svářečem, když byl povolán, aby sloužil v armádě během války v Koreji. Po válce získal bakalářský a magisterský titul na Univerzitě Illinois v Urbana-Champaign. V roce 1962 získal doktorát za diplomovou praci z jaderné fyziky. V roce 1958 se oženil s Carol Hesslingovou s níž měl čtyři dcery. Pracoval v Los Alamos National Laboratory, a poté na Washingtonské univerzitě (1966-1972). V této době byl proveden Hafele-Keatingův experiment. Později pracoval ve společnosti Caterpillar dále pro Eureca College, NASA (Langley Air Force Base) a Christopher Newport University. Po odchodu do penze v roce 1996 žil s manželkou v Laramie ve Wyoming, kde pokračoval v práci na teoretické interpretaci experimentů, které by mohly naznačovat anomálie v teorii relativity.\n"}
{"id": "1254092", "url": "https://cs.wikipedia.org/wiki?curid=1254092", "title": "Evropské město mládeže", "text": "Evropské město mládeže\n\nEvropské město mládeže je titul, kterým je každý rok označeno jedno z evropských měst. Během tohoto roku město dostane šanci se předvést, a to prostřednictvím mnohostranného programu, kde jejich mladí jsou spojeni s kulturním, sociálním, politickým a hospodářským životem a rozvojem. Evropské město mládeže je iniciativa Evropského fóra mládeže a první titul byl udělen v roce 2009. Od roku 2014 je Kongres místních a regionálních orgánů z Rady Evropy oficiálním partnerem, který podporuje titul Evropské město mládeže.\n\nEvropské hlavní město mládeže se zaměřuje na podporu v rámci evropské spolupráce mezi mladými lidmi. Jedním z nejdůležitějších aspektů instituce je zlepšení každodenního života mládeže ve městě, které nese titul Evropské město mládeže, a to nejen po dobu trvání slavností, ale v dlouhodobém horizontu. Zajistit účast mladých lidí při navrhování a provádění plánů pro každé město mládeže a zajistit, aby mládež byla informována a aktivně se zapojila do společnosti vzhledem k možnosti pro lepší budoucnost, i to jsou priority pro iniciativu Evropského města mládeže. Cestovní ruch a zvýšená mezinárodní prestiž jsou některé z dalších výhod, které přináší jmenování Evropským městem mládeže.\n\nChronologický seznam hlavních měst:\n\n\n"}
{"id": "1254093", "url": "https://cs.wikipedia.org/wiki?curid=1254093", "title": "Richard Keating", "text": "Richard Keating\n\nRichard E. Keating (29. května 1941 - 5. října 2006) je astronom známý jako spoluautor Hafele–Keatingova experimentu, testu Einsteinovy obecné teorie relativity, který proběhl v době, kdy pracoval v United States Naval Observatory.\n"}
{"id": "1254094", "url": "https://cs.wikipedia.org/wiki?curid=1254094", "title": "Daniel Evans (tenista)", "text": "Daniel Evans (tenista)\n\nDaniel Evans (* 23. května 1990 Birmingham) je britský profesionální tenista a vítěz Davisova poháru 2015. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal devatenáct titulů ve dvouhře a sedm ve čtyřhře.\n\nDne 23. června 2017 tenista oznámil, že měl v dubnu téhož roku pozitivní dopingový test na kokain. Mezinárodní tenisová federace mu s okamžitou platnosti zakázala start na turnajích, respektive do určení výše trestu.\n\nNa žebříčku ATP byl ve dvouhře nejvýše klasifikován v březnu 2017 na 41. místě a ve čtyřhře pak v červenci téhož roku na 181. místě. Trénuje ho Mark Hilton.\n\nV britském daviscupovém týmu debutoval v roce 2009 semifinálem 1. skupiny zóny Evropy a Afriky proti Polsku, v němž prohrál obě dvouhry. Britové odešli poraženi 2:3 na zápasy. V roce 2015 byl členem vítězného týmu, když odešel poražen z obou semifinálových singlů proti Austrálii. Do roku 2019 v soutěži nastoupil k dvanácti mezistátním utkáním s bilancí 7–14 ve dvouhře a 0–0 ve čtyřhře.\n\nTenis začal hrát v sedmi letech. Ještě předtím zkoušel squash. V roce 2004 jako čtrnáctiletý vyhrál s britským dorosteneckým týmem Mistrovství světa v této věkové kategorii, probíhající v České republice. V juniorské kategorii se na grandslamu probojoval nejdále do čtvrtfinále dvouhry US Open 2007 a podruhé na Australian Open 2008, kde podlehl Jukimu Bhambrimu. V deblové soutěži téhož melbournského majoru vypadl opět mezi poslední osmičkou se spoluhráčem Danem Coxem. Nejvyššího umístění na juniorském žebříčku ITF dosáhl v lednu 2008, když mu patřila 10. příčka.\n\nV rámci událostí okruhu Futures debutoval v srpnu 2005, když na turnaj v anglickém Nottinghamu obdržel divokou kartu. V úvodním kole podlehl krajanu Leemu Childsovi ve dvou setech. Premiérový singlový titul v této úrovni získal v srpnu 2008 na turnaji v anglickém Wrexhamu, když mu ve třetí sadě finále skrečoval Ian Flanagan. O týden později triumfoval na londýnské události Futures a v říjnu pak vybojoval třetí trofej v Glasgowě, opět po skreči finalisty Marcuse Willise.\n\nV rámci challengerů si odvezl první titul z březnového The Caversham International 2009 v Jersey, když v závěrečném duelu zdolal Jana Mináře. Druhou trofej pak dobyla v listopadu 2015 z amerického halového Knoxville Challengeru po vítězství nad Američanem Francesem Tiafoem. Průnik mezi sto nejlepších tenistů premiérově zaznamenal 2. května 2016 po titulu na tchajwanském Santaizi ATP Challenger a finálové výhře s Rusem Konstantinem Kravčukem.\n\nVe dvouhře okruhu ATP World Tour debutoval na londýnské trávě v kvalifikaci červnového Queen's Club Championships 2007. Dohrál v prvním kole na raketě krajana Jamese Warda. Premiérový zápas v hlavní soutěži si pak zahrál na stejném turnaji v roce 2008, když do dvouhry obdržel divokou kartu. Na Belgičana Xaviera Malisse však v prvním utkání dokázal uhrát jen dva gamy. Z pozice šťastného poraženého kvalifikanta (po odhlášení Štěpánka z dvouhry) si své premiérové čtvrtfinále i semifinále na okruhu ATP Tour zahrál během PBZ Zagreb Indoors 2014, kde na jeho raketě zůstali Jan Hájek, Michael Berrer a třetí nasazený Philipp Kohlschreiber, za nímž na žebříčku zaostával o 120 míst. V semifinále jej zastavil třetí německý soupeř v řadě Tommy Haas. Bodový zisk znamenal v únoru 2014 nové kariérní maximum, 123. příčku.\n\nDebut v hlavní soutěži nejvyšší grandslamové kategorie zaznamenal jako devatenáctiletý v mužském singlu Wimbledonu 2009, kam obdržel divokou kartu. V prvním kole jej vyřadila ruská turnajová dvanáctka Nikolaj Davyděnko po setech 2–6, 3–6 a 3–6. V srpnu pak vypadl v úvodní fázi kvalifikace US Open 2009 s Brazilcem Júliem Silvou po dvou nezvládnutých tiebreacích. Třetí kola si zahrál ve Wimbledonu 2016 a na US Open 2016. Na londýnské trávě jej vyřadil Švýcar Roger Federer a v New Yorku jeho krajan a pozdější šampion Stan Wawrinka, až po pětisetovém dramatu, když ztratil vedení 2–1 na sety.\nBritská média o tenistovi často hovořila jako o „zkaženém chlapci britského tenisu“ a „největším promarněném talentu britského tenisu“.\n\nTenisový svaz Lawn Tennis Association (LTA) mu dvakrát odňal dotační podporu pro jeho chování mimo dvorec a neplnění závazků. Poprvé, když se jako 18letý bavil v nočním klubu do ranních hodin v den čtyřhry s Danem Smethurstem na juniorce Wimbledonu 2008, kterou následně prohráli. Evans byl považován za mimořádně nadaného tenistu, ale svazoví trenéři LTA hodnotili jeho práci v průběhu let za nevyrovnanou a nedostatečnou, a z jejich strany za frustrující, což v roce 2012 vyústilo k druhému zrušení dotačních příspěvků. Evans získal reputaci osoby, která miluje noční život a nevyhýbá se alkoholu, ale sama tvrdí, že má vše pod kontrolou.\n\nSportovní agent Stuart Duguid, z managementu firmy Lagardere Unlimited, se v roce 2014 k Evansovi vyjádřil slovy: „\"Britští tenisoví fanoušci zoufale touží mít dalšího elitního hráče ve špičce, který by kryl Murraymu záda. Dan ovšem nabízí něco malinko jiného – více podrážděnosti a nepředvídatelnosti. Je tak trochu hádankou\".“\n\nŽebříčkový růst hráč nastartoval v květnu 2015, kdy mu patřila 772. příčka a během dvou sezón se vyhoupl do první padesátky klasifikace, což britská média v roce 2017 na adresu tenisty kvitovala slogany typu „bývalý zkažený chlapec či napravený chlapec britského tenisu“.\n\nDne 23. června 2017 tenista oznámil, že měl v dubnu téhož roku pozitivní dopingový test na kokain, o jehož výsledku byl informován v týdnu svého prohlášení. Mezinárodní tenisová federace mu s okamžitou platnosti zakázala start na turnajích, respektive do určení výše trestu. Evans se za své jednání omluvil: „\"Zklamal jsem spoustu lidí, svou rodinu, trenéra, tým, sponzory, britský svaz a fanoušky. Mohu se jen ze srdce upřímně omluvit\".“ V říjnu 2017 mu byl uložen za pozitivní test na kokain uložen roční zákaz startu na okruzích.\n\n\n"}
{"id": "1254096", "url": "https://cs.wikipedia.org/wiki?curid=1254096", "title": "Renata Kalloshová", "text": "Renata Kalloshová\n\nRenata Ernestovna Kallosh (* 1943) je teoretická fyzička. Je profesorkou na katedře fyziky na Stanfordově univerzitě. Je známá díky svým příspěvkům k teorii strun, zejména vyhledání (společně s Sandipem Trivedim, Andrejem Lindem a Shamitem Kachruem) prvních modelů zrychlené expanze vesmíru v nízkoenergetické supersymetrické teorie strun, označovaných jako „KKLT“ modely podle příjmení autorů.\n\nRenata Kalloshová získala bakalářský titul na Moskevské státní univerzitě v roce 1966 a doktorát z Lebeděvova fyzikálního institutu v Moskvě v roce 1968. Následně na tomto ústavu zůstala jako profesorka až do roku 1989, kdy se přestěhovala do Evropské organizace pro jaderný výzkum. Již o rok později se ale Kalloshová přesunula na Stanfordovu univerzitu, kde pracuje i k roku 2016.\n\nProfesorka Kalloshová je provdaná za Andreje Lindeho. Mají spolu dva syny.\n\n"}
{"id": "1254099", "url": "https://cs.wikipedia.org/wiki?curid=1254099", "title": "Carl Wirtanen", "text": "Carl Wirtanen\n\nCarl Alvar Wirtanen (11. listopadu 1910 – 7. března 1990) byl americký astronom, objevitel komet a planetek, který pracoval na Lickově observatoři.\n\nObjevil periodickou kometu 46P/Wirtanen a také osm planetek, včetně planetky Apollonovy skupiny (29075) 1950 DA, která může mít nezanedbatelnou pravděpodobnost dopadu na Zemi v roce 2880. Objevil rovněž další dvě planetky z této skupiny 1685 Toro a 1863 Antinoos. Na základě \"Shaneovy–Wirtanenovy přehlídky\" byl v roce 1954 publikován Shaneův-Wiratnenův katalog galaxií.\n\nWirtanen má finské předky.\n\nAsteroid 2044 Wirt objevený samotným Wirtanenem na Lickově observatoři v roce 1950, byl pojmenován Wirtanenovým jménem v roce 1981. Název navrhl jeho kolega Arnold Klemola.\n"}
{"id": "1254100", "url": "https://cs.wikipedia.org/wiki?curid=1254100", "title": "Minoru Honda", "text": "Minoru Honda\n\nMinoru Honda (26. února 1913 – 26. srpna 1990) byl japonský astronom. Od roku 1937 pracoval u Isseia Yamamoty na observatoři Zodiakálního světla v Hirošimě.\n\nMezi roky 1940 a 1968 objevil dvanáct komet, včetně periodické komety 45P/Honda-Mrkos-Pajdušáková.\n\nV únoru 1970 objevil z Kurashiki novu FH Serpentis. 29. srpna 1975 podal první zprávy o velmi jasné nově V1500 Cygni o jasnosti 3 magnitudy. Nova poté dosáhla jasnosti až 2 magnitudy a zaznamenány byly stovky nezávislých pozorování.\n\nAsteroid 3904 Honda je pojmenován po Hondovi, 8485 Satoru je pojmenován po jeho ženě, a 11442 Seijin-Sanso je pojmenován po astronomické observatoři na níž působil.\n"}
{"id": "1254101", "url": "https://cs.wikipedia.org/wiki?curid=1254101", "title": "Národní park Fiordland", "text": "Národní park Fiordland\n\nNárodní park Fiordland ( \"Fiordland National Park\") je národní park na jihozápadním kraji novozélandského Jižního ostrova. Park byl založen v roce 1952 a s rozlohou 12 500 km² jde o největší novozélandský národní park. Národní park Fiordland je součást přírodní rezervace Te Wahipounamu zapsané na Seznamu světového dědictví UNESCO.\n\nKvůli dřívější ledovcové aktivitě se zde nachází několik fjordů, Doubtful Sound, Dusky Sound a nejnavštěvovanější Milford Sound. Celým územím parku se táhne pohoří Jižních Alp, několik hor přesahuje výšku 2000 m n. m. Oblast také zahrnuje neobydlené ostrovy Secretary Island a Resolution Island. V parku či na jeho hranicích se nachází několik větších jezer jako jsou Lake Te Anau, Lake Manapouri, Lake Hauroko, Lake Poteriteri a Lake Monowai. Mezi nejvyšší vodopády patří Sutherland Falls a Browne Falls.\n\nPřevládající západní větry ženou vzduch z Tasmanova moře do hor, kde se vlhkost mění na srážky, které podporují zdejší deštné pralesy mírného pásu.\n\nPůvodní druhy zahrnují delfíny, tuleně a ptáky jako např. nelétavý kakapo soví, slípka takahe nebo kivi. Mezi zavlečené druhy patří myši, krysy, zajíci a jeleni. Lesy tvoří zejména pabuky a jsou přítomné mnohé endemické kapradiny (např. Blechnum discolor nebo Sphaeropteris medullaris).\n\nSilniční doprava je omezena na silnici State Highway 94, její úsek zvaný \"Milford Road\" vede na sever z Te Anau do Milford Sound. Na jih z Te Anau vede cesta do Manapouri.\n\nVe Fiordlandském národním parku se nachází turistické trasy Milford Track, Kepler Track, Hollyford Track a Routeburn Track.\n\n"}
{"id": "1254103", "url": "https://cs.wikipedia.org/wiki?curid=1254103", "title": "Georgij Fljorov", "text": "Georgij Fljorov\n\nGeorgij Nikolajevič Fljorov (2. března 1913 – 19. listopadu 1990) byl sovětský jaderný fyzik, známý především díky objevu spontánního štěpení. V roce 2012 byl prvek 114 flerovium pojmenován po výzkumné laboratoři Spojeného ústavu jaderných výzkumů nesoucí jeho jméno.\n\nFljorov se narodil v Rostově na Donu. Chodil do Leningradského polytechnického institutu (nyní známého jako Petrohradská státní polytechnická univerzita) kde se zaměřil na fyziku tepla a jadernou fyziku.\n\nProslul svým dopisem Stalinovi v dubnu 1942, z doby kdy sloužil jako poručík letectva. V dopise poukázal na nápadné ticho v oblasti jaderného štěpení ve Spojených státech, Velké Británii a Německu. Fljorov naléhal, aby se bez odkladů začala budovat uranová bomba, což nakonec vedlo ke vzniku projektu sovětské atomové bomby.\n\nV roce 1940 objevil s Konstantinem Petržakem spontánní štěpení. Rovněž deklaroval objev dvou nových přechodných kovů: seaborgia a bohria.\n\nZaložil Fljorovovu laboratoř jaderných reakcí (FLNR), jednu z hlavních laboratoří Spojeného ústavu jaderných výzkumů v Dubně v roce 1957 a byl jejím ředitelem až do roku 1989. Během tohoto období byl také předsedou Vědecké Rady Akademie Věd SSSR.\n\n\n"}
{"id": "1254104", "url": "https://cs.wikipedia.org/wiki?curid=1254104", "title": "Jurij Oganesjan", "text": "Jurij Oganesjan\n\nJurij Colakovič Oganesjan (, * 14. dubna 1933) je ruský (resp. sovětský) jaderný fyzik arménského původu z Rostova na Donu. Oganesjan je považován za předního světového výzkumníka v oblasti supertěžkých prvků. On a jeho tým objevili nejtěžší známé prvky v periodické tabulce.\n\nVe věku 28 let (roku 1961) se připojil do skupiny Georgije Fljorova v sovětském Spojeném ústavu jaderných výzkumů v Dubně.\n\nOganesjan je vědecký vedoucí Fljorovy laboratoře jaderných reakcí (LJR). V roce 2009 vědci ve Spojených státech potvrdili, že Oganessjanův tým objevil flerovium o více než deset let předtím. Ve svém výzkumu se zabývá ostrovem stability. Pokračuje rovněž v hledání olivínu v pallasitech v naději, že nalezne supertěžké prvky v přírodě.\n\nV listopadu 2016 oznámila IUPAC, že na Oganesjanovu počest prvek 118 ponese jméno oganesson. Již před tímto oznámením bylo několik prvků  pojmenovano po lidech, ale pouze seaborgium bylo rovněž pojmenováno po tehdy žijící osobě (Glennu Seaborgovi).\n\n"}
{"id": "1254106", "url": "https://cs.wikipedia.org/wiki?curid=1254106", "title": "ATP World Tour 2017", "text": "ATP World Tour 2017\n\nATP World Tour 2017 představovala 48. ročník nejvyšší úrovně mužského profesionálního tenisu, hraný v roce 2017. Sezóna okruhu trvajícího od 2. ledna do 26. listopadu 2017 zahrnovala 68 turnajů, až na výjimky, organizovaných Asociací profesionálních tenistů (ATP).\n\nTenisový okruh obsahoval čtyři turnaje Grand Slamu – pořádané Mezinárodní tenisovou federací (ITF), devět události kategorie ATP World Tour Masters 1000, třináct ATP World Tour 500, čtyřicet ATP World Tour 250, rovněž tak i závěrečné akce Turnaj mistrů a nově založenou událost Next Generation ATP Finals pro nejlépe postavené tenisty do 21 let.\n\nSoučástí kalendáře se staly také týmové soutěže organizované ITF – Davisův pohár a Hopmanův pohár, z nichž hráči nezískali do žebříčku žádné body. Francie ovládla obě soutěže.\n\nJako světová jednička ve dvouhře do sezóny vstoupil Skot Andy Murray a počtvrté v kariéře na čele zakončil Španěl Rafael Nadal před druhým Federerem. Na úvod roku klasifikaci čtyřhry vévodil francouzský tenista Nicolas Mahut, aby místo na konci sezóny přenechal Brazilci Marcelu Melovi, který tak podruhé završil rok jako deblová světová jednička.\nNovými událostmi sezóny se v kategorii ATP 250 staly maďarský Hungarian Open, francouzský Open Parc Auvergne-Rhône-Alpes Lyon, britský AEGON International, turecký Antalya Open a založen s vlastní kategorií pak byl Next Generation ATP Finals pro nejlepší tenisty žebříčku do 21 let, kopírující formát Turnaje mistrů, ale bez bodového ohodnocení. Kalendář naopak opustily BRD Năstase Țiriac Trophy, Open de Nice Côte d’Azur a travnatý AEGON Nottingham Open.\n\nŽenskou obdobu mužského okruhu představovala WTA Tour 2017.\n\nChronologický přehled turnajů uvádí kalendář událostí okruhu ATP World Tour 2017 včetně dějiště, počtu hráčů, povrchu, kategorie a celkové dotace.\n\"Tabulky měsíců uvádí vítěze a finalisty dvouhry i čtyřhry a dále pak semifinalisty a čtvrtfinalisty dvouhry. Zápis –S/–Q/–D/–X uvádí počet hráčů dvouhry/hráčů kvalifikace dvouhry/párů čtyřhry/párů mixu. (ZS) – základní skupina.\"\n\n\"Hráči, kteří získali první titul ve dvouhře, ve čtyřhře nebo ve smíšené čtyřhře:\"\n\n\n\n\"Hráči, kteří obhájili titul:\"\n\n\nŽebříček ATP Race určil hráče, kteří se kvalifikovali na Turnaj mistrů. Žebříček ATP a jeho konečné pořadí na konci sezóny byl sestaven na základě bodového hodnocení tenistů za posledních 52 týdnů.\n\nTabulky uvádí 20 nejvýše postavených hráčů na singlových žebříčcích Race a ATP ke konci sezóny 2017. Šedý podklad vlevo uvádí hráče, kteří se aktivně zúčastnili Turnaje mistrů.\n\"Hráči, kteří premiérově pronikli do první světové desítky žebříčku ATP:\"\n\nTabulky uvádí 10 nejvýše postavených párů na žebříčku ATP Race, určující postup na Turnaj mistrů a 10 nejvýše postavených hráčů na žebříčku ATP ve čtyřhře ke konci sezóny 2017. Šedý podklad uvádí páry, které aktivně zasáhly do Turnaje mistrů.\n\nSeznam uvádí tenisty (vítěze turnaje ATP, a/nebo ty, kteří byli klasifikováni alespoň jeden týden v Top 100 dvouhry a/nebo Top 100 čtyřhry žebříčku ATP), jež ohlásili ukončení profesionální kariéry, neodehráli za více než 52 uplynulých týdnů žádný turnaj, nebo jim byl uložen stálý zákaz hraní, a to v sezóně 2017:\n\n\nNávraty významných tenistů:\n\n\n"}
{"id": "1254108", "url": "https://cs.wikipedia.org/wiki?curid=1254108", "title": "Ismaïl Omar Guelleh", "text": "Ismaïl Omar Guelleh\n\nIsmaïl Omar Guelleh (narozen 27. listopadu 1946) je prezident Džibutska, ve funkci je od roku 1999.\nGuelleh byl poprvé zvolen prezidentem v roce 1999 jako nástupce svého strýce jménem Hassan Gouled Aptidon, který vládl v Džibutsku od získání nezávislosti v roce 1977. Guelleh byl třikrát znovuzvolen - v roce 2005, 2011 a naposledy v roce 2016. Volby v roce 2011 byly do značné míry bojkotovány opozicí stížnostmi na nejrůznější nesrovnalosti. O prezidentu Guellehovi se často mluvilo jako o diktátorovi a jeho vláda byla kritizována některými ochránci lidských práv.\n"}
{"id": "1254109", "url": "https://cs.wikipedia.org/wiki?curid=1254109", "title": "Štefan Lazar (fotbalista)", "text": "Štefan Lazar (fotbalista)\n\nŠtefan Lazar [štěfan lazar] (15. červen 1940 – 21. května 2004 Považská Bystrica) byl slovenský fotbalový útočník (později středopolař) a trenér.\n\nV československé lize hrál za Jednotu Košice, Duklu Pardubice, Dynamo Žilina, Lokomotívu Košice a VCHZ Pardubice. Nastoupil ve 102 ligových zápasech a vstřelil 3 branky.\n\nPo skončení hráčské kariéry se stal trenérem. Na podzim 1988 byl asistentem Karola Dobiaše u prvoligového mužstva Spartak ZVÚ Hradec Králové.\n\n\n"}
{"id": "1254110", "url": "https://cs.wikipedia.org/wiki?curid=1254110", "title": "Odense (řeka)", "text": "Odense (řeka)\n\nOdense je řeka nacházející se na ostrově Fyn ve středu Dánska. Je dlouhá cca 60 kilometrů. Řeka ústí mezi Stige a Seden.\n\nNázev řeka dostala po městě Odense, kterým protéká. Název je odvozen od Odins Vi, což znamená Odinovo město.\n\nNa řece jsou možné projížďky na lodi. Trajekt, který převáží lidi z horní části řeky Odense až do dolní části řeky, jezdí už od roku 1882. Rybářská sezóna začíná 8. března a končí 15. listopadu.\n\n"}
{"id": "1254113", "url": "https://cs.wikipedia.org/wiki?curid=1254113", "title": "Zuzana Mixová", "text": "Zuzana Mixová\n\nZuzana Mixová (* 4. prosince 1954 Praha) je česká herečka.\n\nV roce 1974 vystudovala gymnázium Jana Nerudy v Praze a v roce 1978 absolvovala DAMU.\nVe 2. dekádě 21. století hraje v kladenském divadle. Je dcerou Josefa Mixy. Její bývalý manžel je Otakar Brousek mladší. Má syna Ondřeje Brouska.\n"}
{"id": "1254114", "url": "https://cs.wikipedia.org/wiki?curid=1254114", "title": "Gojira", "text": "Gojira\n\nGojira je francouzská progresivní death metalová kapela z Bayonne. Původní název Godzilla z roku 1996 změnili na jméno Gojira v roce 2001. Kapela se skládá z bratrů Joea Duplantiera (zpěv, kytary) a Maria Duplantiera (bicí), kytaristy Christiana Andreua a baskytaristy Jean-Michela Labadiea. Vydali šest studiových alb a tři živé DVD. Kapela je známá pro jejich tematické texty týkající se životního prostředí. Gojira obdržela Grammy nominaci za nejlepší rockové album za své nejnovější album \"Magma\", a nejlepší metalový počin za jejich singl „Silvera“.\n\nGojira byla založena v roce 1996 Joem a Mariem Duplantierovými, Christianem Andreuem a Alexandrem Cornillonem ve svém rodném městě Ondres. Hudba Gojiry v sobě spojuje prvky death metalu, groove metalu, thrash metalu a progresivního metalu. Kapela začala koncertovat a nahrávat pod jménem Godzilla a vydala dema \"Victim\", \"Possessed\", \"Saturate and Wisdom\" (roky 1996, 1997, 1999 a 2000). Po turné s podporou Cannibal Corpse, Edge of Sanity, Impaled Nazarene a Immortal v září 1999 musela kapela z právních problémů změnit své jméno na Gojira, což je „rōmaji“ hláskování fiktivního netvora Godzilla. Jejich debutové album \"Terra Incognita\" bylo vydáno pod novým názvem v roce 2001.\n\nSkupina vydala své druhé studiové album v roce 2003 pod názvem \"The Link\" (znovu vydána v roce 2007 s remasterovaným zvukem a nový grafickým přebalem). Po úspěchu prvních dvou alb a jejich živých vystoupeních je vydáno DVD s produkoval Gabriel Editions. V roce 2005 se Gojira rozhodla podepsat s Frenchbased Listenable Records smlouvu, díky které mohlo být album \"From Mars to Sirius\" vydáno mimo Francii.\n\nV roce 2006 Gojira vystupovala na americkém turné spolu s Children of Bodom a Amon Amarth s předkapelou Sanctity. Kromě toho byla Gojira podporována sestavou Trivium ve Velké Británii v rámci evropského turné v roce 2007 spolu s Sanctity a Annihilator. Později je podpořila skupina Lamb of God na jejich americkém turné 2007 spolu s Trivium a Machine Head. Na konci roku 2007 se zúčastnili Radio Rebellion Tour spolu s Behemoth a Job for a Cowboy, Beneath the Massacre. V říjnu 2007 vydalo Listenable Records v limitované edici demo \"Possessed\".\n\nAlbum \"The Way of All Flesh\" bylo vydáno 13. října 2008 v Evropě prostřednictvím Listenable Records a 14. října v Severní Americe prostřednictvím Prosthetic Records. Dne 25. července 2008 kapela odhalila seznam skladeb a finální podobu přebalu. Joe Duplantier uvedl o albu: „Tato nahrávka je mnohem tmavší – spíše bych řekl, že vypadá mnohem temnější. Hudba je tmavší a prudší.“ Album bude „intenzivnější, brutální, a melodičtější“, než jeho předchůdce. „To je to téma – o smrti samotné, “, vysvětlil. „Je to také o nesmrtelnosti duše. To je naše hlavní téma.“ Randy Blythe z americké skupiny Lamb of God se objevil jako hostující zpěvák ve skladbě „Adoration for None“. Trvalo čtyři měsíce napsat a nahrát celé album a následně tři měsíce sestříhat. Dne 17. března 2009 bylo oznámeno první severoamerické turné. Předkapelami byli The Chariot a Car Bomb. Gojiru na jejím turné v září a říjnu doprovázela Metallica před Lamb of God. V Los Angeles Gojira začala v Californiaarea studio na začátku listopadu 2010 s producentem Loganem Maderem nahrávat nové neziskové čtyřskladbové EP Sea Shepherd. Podle Joe Duplantiera EP bude obsahovat mezinárodní metalovou scénu. Skladba „Of Blood And Salt“ bude s Devinem Townsendem a Fredrikem Thordendalem. Další skladby budou ve spolupráci s Randy Blythe Anders Fridénem, Jonasem Renksem a Maxem Cavalerou. Jako ochutnávku na jejich \"Sea Shepherd EP\", Gojira vydala skladbu „Of Blod And Salt“ v květnu 2011 s Devinem Townsendem jako hostujícím zpěvákem a s kytarovým sólem Fredrika Thordendala.\n\nVydavatelství Roadrunner Records vydalo dne 26. června 2012 album \"L'Enfant Sauvage\". Název se překládá jako „Divoké dítě“ a obsahuje 11 skladeb. Titulní píseň „L'Enfant Sauvage“ byla vydána jako singl spolu s videem, kterou následuje vydání písně „Liquid Fire“, která je zdarma ke stažení na oficiálních stránkách Gojira. Album bylo vydáno 26. června 2012 prostřednictvím Roadrunner Records. Dne 11. března 2014, Gojira vydala živé CD/DVD/obrázkovou knihu Les Enfants Sauvages, které bylo nahráno v Brixton Academy v Londýně v březnu 2013.\n\nV listopadu 2014 skupina začala budovat nahrávací studio v Queensu v New Yorku. Téhož měsíc se Mario Duplantier přestěhoval do New Yorku.\n\nV rozhovoru v únoru 2015 s AMH TV Mario Duplantier uvedl, že kapela pracuje na novém albu a dále, že „strávili jsme dva měsíce… skládání nových věcí. A cítíme se velmi optimisticky do budoucnosti … Chceme, aby to bylo nejsilnější album, co můžeme udělat.“\n\nDne 4. ledna 2016 kapela zveřejnila video na svých stránkách YouTube, ve kterém oznámila nové album na jaře.\n\nTen stejný měsíc časopis Rolling Stone označil album jako šesté nejočekávanější album roku 2016.\n\nV dubnu 2015 kapela dokončila stavbu svého nahrávacího studia „Silver Cord Studio“. Avšak deset dní před začátkem nahrávání se Joe a Mario Duplantierovi dozvěděli, že jejich matka těžce onemocněla, a tak se nahrávání odložilo. Jejich matka později zemřela a tato zkušenost měla hluboký vliv na proces celé nahrávání.\n\nDne 13. dubna 2016 skupina vydala video potvrzující, že album bude mít název \"Magma\" a bude vydáno 17. června 2016 prostřednictvím Roadrunner Records. Následovalo vydání první písně s názvem „Stranded“ dne 22. dubna s klipem režírovaným Vincentem Caldonim. Dne 20. května 2016 byla vydána druhá píseň „Silvera“ spolu s klipem v režii Drewa Coxe.\n\n\"Magma\" byla oficiálně vydána 17. června 2016 prostřednictvím Roadrunner Records. Album signalizuje změnu ve stylu pro kapelu, Joe Duplantier experimentuje s čistým zpěvem. Gojira byla v roce 2016 nominována dvěma nominacemi na Grammy.\n\nJoe Duplantier byl jako basista pozván zakládajícími bratry vlivné brazilské kapely Sepultura Maxem a Igorem Cavalerovými do jejich nové kapely Cavalera Conspiracy jako basista. Album Inflikted bylo vydáno v březnu 2008. Také bratři Duplantierovi vytvořili v roce 1998 avantgardní metalovou kapelu s názvem Empalot. Jejich první věcí bylo demo album s názvem Brout. Následovaly dvě alba: Tous aux Cèpes v roce 2001 a živé CD s názvem Empalot en koncert v roce 2004.\n\nZvuk Gojiry není snadno klasifikovat, splývá zde několik stylů – technický death metal, progresivní metal, groove metal a thrash metal. Gojira byla ovlivněna heavy metalem – umělci jako Slayer, Sepultura, Death, Morbid Angel, Meshuggah, Tool, Metallica, Pantera a Neurosis.\n\nGojira hraje technický a rytmický heavy metal s přesnými bubny, neobvyklými rytmickými vzorci. Gojira je také známá začleněním texturovaných atmosférických prvků a instrumentálních skladeb. Písně Gojiry mají progresivní a neobvyklé písňové struktury. Vokální styl je rozmanitý, od křiklavého stylu a growlingu až k čistému zpěvu.  Death metal spolu s čistými vokály jsou smíchány k vytvoření agresivního, ale melodického efektu.\n\nTexty Gojiry řeší témata života, smrti, znovuzrození, duchovnosti a přírody. Zejména jejich album \"From Mars to Sirius\" z roku 2005 je koncept řešící problémy v oblasti životního prostředí, jakož i širší témata života, smrti a znovuzrození.\n\nČlenové kapely vyrostli v Bayonne, městě na jihozápadním pobřeží Francie. Okolní malebná krajina a členité pobřeží inspirovaly zájem Gojiry o přírodu a na zemi. Gojira se snaží texty šířit své duchovní přesvědčení a obavy o životní prostředí. Kapela rovněž spolupracuje se Sea Shepherd Conservation Society na ochranu mořských živočichů, zejména delfínů, velryb a žraloků. Kromě toho Gojira pracuje na Sea Shepherd EP se známými hudebníky z metalové scény, včetně Devina Townsenda. Veškerý výtěžek z projektu půjde na organizaci, i když od června 2016 současný stav tohoto projektu je neznámý.\n\n\n\n\n"}
{"id": "1254115", "url": "https://cs.wikipedia.org/wiki?curid=1254115", "title": "Čajkovskij (město)", "text": "Čajkovskij (město)\n\nČajkovskij () je město v Permském kraji v Ruské federaci. Při sčítání lidu v roce 2010 měl bezmála třiaosmdesát tisíc obyvatel.\n\nČajkovskij leží na východní straně hráze Votkinské přehrady na řece Kamě. Břeh přehradního jezera tvoří severní hranici města, severovýchodní hranici určuje říčka Sajgatka do přehrady se vlévající a západní hranici tvoří Kama z přehrady vytékající, která zde tvoří hranici mezi Permským krajem a Udmurtskem. Na druhé, západní straně přehradní hráze navazuje na Čajkovskij sídlo městského typu Novyj.\n\nOd Permu, správního střediska kraje, je Čajkovskij vzdálen přibližně 325 kilometrů na jihozápad. Nejbližší města jsou Votkinsk přibližně 32 kilometrů severně a Sarapul přibližně 38 kilometrů jihozápadně, obě v Udmurtsku.\n\nČajkovskij byl založen v roce 1955 na místě dřívější vesnice Sajgatka. Vznikl v souvislosti s výstavbou přehrady a vodní elektrárny a pojmenován byl po skladateli Petrovi Iljičovi Čajkovském, který se narodil v nedalekém Votkinsku.\n\n"}
{"id": "1254116", "url": "https://cs.wikipedia.org/wiki?curid=1254116", "title": "Ľudovít Mangera", "text": "Ľudovít Mangera\n\nĽudovít Mangera (19. srpna 1936 – 26. července 2013 Košice) byl slovenský fotbalový obránce.\n\nV československé lize hrál za Jednotu Košice, aniž by skóroval (24.08.1958–26.09.1959).\n\n\n"}
{"id": "1254118", "url": "https://cs.wikipedia.org/wiki?curid=1254118", "title": "Židovská obřadní síň (Třebíč)", "text": "Židovská obřadní síň (Třebíč)\n\nŽidovská obřadní síň v Třebíči je obřadní síň či smuteční síň v Třebíči, postavena byla v roce 1903. Smuteční síň je součástí Židovského hřbitova v Třebíči a od roku 1988 je chráněnou kulturní památkou.\n\nObřadní síň je postavena v neoklacisistním stylu, na čelní straně je štít a portál.\n"}
{"id": "1254119", "url": "https://cs.wikipedia.org/wiki?curid=1254119", "title": "Ladislav Labodič", "text": "Ladislav Labodič\n\nLadislav Labodič [ladislau labodič] (1. dubna 1928 Košice – 4. prosince 2007 tamtéž), chybně uváděný i jako Zoltán Labodič, byl slovenský fotbalový obránce.\n\nV československé lize hrál za Jednotu / Dynamo ČSD Košice, ATK Praha a Spartak VSS / Jednotu Košice. Ve 105 prvoligových zápasech vstřelil 2 branky.\n\nV pondělí 1. května 1950 odehrál jedno utkání za reprezentační B-mužstvo, které v Praze na Letné porazilo B-mužstvo Maďarska 1:0, když jediný gól vstřelil Ladislav Kareš. Utkání začalo v 17 hodin, přihlíželo mu 20 000 diváků a řídil je sudí Vlček.\n\n\n"}
{"id": "1254121", "url": "https://cs.wikipedia.org/wiki?curid=1254121", "title": "Římskokatolická farnost Rtyně v Podkrkonoší", "text": "Římskokatolická farnost Rtyně v Podkrkonoší\n\nŘímskokatolická farnost Rtyně v Podkrkonoší je územním společenstvím římských katolíků v rámci trutnovského vikariátu královéhradecké diecéze.\n\nVe Rtyni stával původně dřevěný kostelík. Ten byl v roce 1679 zbořen a na jeho místě byl postaven zděný kostel v barokním stylu. V 19. století byl dále upraven do současné podoby. U kostela se nachází hodnotná roubená zvonice z roku 1544. V přifařeném Bohdašíně byla postavena v roce 1862 mešní kaple Nanebevzetí Panny Marie, která původně měla vlastního kněze, tzv. fundatistu.\n\nRtyňská farnost je administrována ex currendo z Malých Svatoňovic.\n\n"}
{"id": "1254122", "url": "https://cs.wikipedia.org/wiki?curid=1254122", "title": "Farní sbor Českobratrské církve evangelické v Heřmanově Městci", "text": "Farní sbor Českobratrské církve evangelické v Heřmanově Městci\n\nFarní sbor Českobratrské církve evangelické v Heřmanově Městci je sborem Českobratrské církve evangelické v Heřmanově Městci. Sbor spadá pod Chrudimský seniorát.\n\nFarářem sboru je Jan Plecháček, kurátorem sboru Břetislav Netolický.\n\n\n"}
{"id": "1254125", "url": "https://cs.wikipedia.org/wiki?curid=1254125", "title": "Albrechtův jev", "text": "Albrechtův jev\n\nAlbrechtův jev popisuje, jak oblak kondenzačních jader (KJ), možná pocházející z antropogenního znečištění, může zvýšit životnost mraků a tím zvyšovat množství slunečního záření, které se od mraků odráží. Protože přímo nereaguje s dopadajícím nebo odraženým zářením, má nepřímý vliv na klima.\n\nAerosolové částice působí jako kondenzační jádra vytvářením většího počtu kapiček menší velikosti. Tyto potřebují delší čas, než splynout s dešťovými kapkami velikosti (> 100 μm), což snižuje účinnost srážek a tudíž zvyšuje životnost mraku. Zvýšený rozptyl dopadajícího záření vede k ochlazování -0,3 -1,4 Wm . Tento jev není tak dobře pochopen jako je Twomeyův jev.\n\nExistuje mnoho dalších jevů, nepřímé jevy a semi-přímé aerosolové jevy vyplývající z velké nejistoty radiačního působení aerosolů.\n\n\n"}
{"id": "1254131", "url": "https://cs.wikipedia.org/wiki?curid=1254131", "title": "Twomeyův jev", "text": "Twomeyův jev\n\nTwomeyův jev popisuje, jak oblak kondenzačních jáder (KJ), možná pocházející z antropogenního znečištění, může zvýšit množství slunečního záření odražené mraky. Jedná se o nepřímý účinek.\n\nAerosolové částice mohou působit jako kondenzační jádra vytvářením většího počtu kapiček, které mají menší distribuci (rozložení) velikosti. Tím se zvyšuje albedo mraku jak jsou mraky bělejší a větší, což vede k ochlazení mezi -0,3 a -1.8 Wm. Například kvůli tomuto jevu pozorujeme stopy bílých mraků z lodí plavících se přes oceány.\n\n\n"}
{"id": "1254136", "url": "https://cs.wikipedia.org/wiki?curid=1254136", "title": "Ibrahim Boubacar Keïta", "text": "Ibrahim Boubacar Keïta\n\nIbrahim Boubacar Keita (* 29. ledna 1945), často označován zkratkou IBK, je malijský politik, který je od roku 2013 prezidentem země. Dříve zastával úřady premiéra (1994-2000) a předsedy Národního Shromáždění Mali (2002 do roku 2007). V roce 2001 založil politickou stranu, Rally for Mali (RPM).  Prezidentem byl zvolen ve volbách, které se konaly v červenci a srpnu 2013; přísahu složil dne 4. září 2013.\n\nOženil se s Keïtou Aminatou Maiga, se kterou má čtyři děti. Jeho syn Karim je též politik.\n"}
{"id": "1254137", "url": "https://cs.wikipedia.org/wiki?curid=1254137", "title": "Duttlenheim", "text": "Duttlenheim\n\nDuttlenheim je francouzská obec v departementu Bas-Rhin v regionu Grand Est, asi 20 km jihozápadně od Štrasburku. V roce 2013 zde žilo 2 849 obyvatel.\n\nSousední obce jsou: Altorf, Blaesheim, Dachstein, Ernolsheim-Bruche, Duppigheim a Innenheim.\n\n\"Počet obyvatel\"\n\n\n"}
{"id": "1254142", "url": "https://cs.wikipedia.org/wiki?curid=1254142", "title": "Velikij Usťug", "text": "Velikij Usťug\n\nVelikij Usťug () je město ve Vologdské oblasti v Ruské federaci. Při sčítání lidu v roce 2010 měl jednatřicet tisíc obyvatel.\n\nVelikij Usťug severozápadně od soutoku Jugu a Suchony, jejichž soutokem vzniká Severní Dvina. Břeh Suchony tvoří jihozápadní okraj města, Dvina odtéká na sever po jeho jihovýchodním okraji.\n\nPřes Velikij Usťug vede v severojižním směru silnice, která na sever vede do Kotlasu. Směrem na jih překračuje Suchonu a vede do Toťmy a do Nikolsku.\n\nUgrofinské osídlení u soutoku bylo již v 9. nebo 10. století. Prvním zmínka o Velikém Usťugu je z roku 1207.\n\n"}
{"id": "1254146", "url": "https://cs.wikipedia.org/wiki?curid=1254146", "title": "Nicholas Stern", "text": "Nicholas Stern\n\nNicholas Stern (* 22. dubna 1946) je britský ekonom a akademik. Je profesorem ekonomie a řízení, předseda Granthamova výzkumného ústavu pro změnu klimatu a životního prostředí na London School of Economics (LSE) a od roku 2010 profesorem na pařížské Collège de France. Od roku 2013 působí jako předseda Britské akademie.\n\nMezi lety 2000 a 2003 působil jako hlavní ekonom a viceprezident Světové banky. Později pracoval pro britskou vládu na hodnocení vlivu ekonomiky na klimatické změny, kde v roce 2006 jako hlavní editor publikoval tzv. Sternovu zprávu.\n\n\n"}
{"id": "1254148", "url": "https://cs.wikipedia.org/wiki?curid=1254148", "title": "Konstancie Burgundská", "text": "Konstancie Burgundská\n\nKonstancie Burgundská (8. května 1046 – 1093) se narodila jako dcera Roberta I. Burgundského a Helie de Semur-en-Brionnais. Sňatkem s Alfonsem VI. se stala kastilskou a leónskou královnou. Byla vnučkou Roberta II., druhého francouzského panovníka z dynastie Kapetovců. Byla také matkou Urracy Kastilské, která se stala otcovou následnicí.\n\nV roce 1065 se Konstancie poprvé provdala za Huga II. z Chalonu. Ze čtrnácti let trvajícího manželství, až do Hugovy smrti v roce 1079, nevzešli žádní potomci.\n\nPozději v roce 1079, se Konstancie provdala za Alfonsa VI. Kastilského. Manželství bylo zřejmě domluveno prostřednictvím Clunyacké známosti u dvora. Alfons byl předtím ženatý s Anežkou Akvitánskou, se kterou se buď rozvedl nebo již ovdověl. Sňatek Konstancie a Alfonsa původně čelil papežské opozici, zřejmě kvůli příbuznosti Konstancie a Anežky.\n\nKonstancie měla s Alfonsem několik dětí, jen jedno se však dožilo dospělostiː\n\n\nKonstancie zemřela v roce 1093, zanechavši po sobě čtrnáctiletou dceru a vdovce. Ten se po její smrti ještě asi třikrát oženil, syna měl však pouze se svou muslimskou milenkou, Isabelou Sevillskou.\n"}
{"id": "1254149", "url": "https://cs.wikipedia.org/wiki?curid=1254149", "title": "Zápas na Letních olympijských hrách 1996 – muži, volný styl do 74 kg", "text": "Zápas na Letních olympijských hrách 1996 – muži, volný styl do 74 kg\n\nZápas ve volném stylu ve váhové kategorii do 74 kg probíhal na Letních olympijských hrách 1996 v Atlantě v Hale E Světového kongresového centra (Georgia World Congress Center). O medaile se utkalo celkem 22 zápasníků.\nAplikován je systém na jednu porážku. Zlatý a stříbrný medailista vzejdou z hlavní tabulky. Poražení jdou do oprav, vítěz oprav získá bronzovou medaili.\n\n\n\n"}
{"id": "1254151", "url": "https://cs.wikipedia.org/wiki?curid=1254151", "title": "Římskokatolická farnost Malé Svatoňovice", "text": "Římskokatolická farnost Malé Svatoňovice\n\nŘímskokatolická farnost Malé Svatoňovice je územním společenstvím římských katolíků v rámci trutnovského vikariátu královéhradecké diecéze.\n\nSedmipramenná studánka ve Svatoňovicích bývala známa dávno před vznikem obce a farnosti. Za třicetileté války se při ní ukrývali lidé. V roce 1715 zde došlo k zázračnému uzdravení Davida Dröschela z epilepsie. Od té doby se z Malých Svatoňovic stalo poutní místo. Kněžna Anna Marie Viktorie Piccolomini zde nechala vystavět barokní kapli. Ta byla v roce 1733 rozšířena na kostel. Další přestavba kostela proběhla v letech 1830-1832. Poutní místo původně spravoval kněz-fundatista, v roce 1892 byl postaven dům pro kněze, hovorově označovaný jako fara, ač farnost v pravém slova smyslu byla v Malých Svatoňovicích zřízena až později.\n\nFarnost má sídelního duchovního správce, který rovněž ex currendo spravuje farnost Rtyně v Podkrkonoší.\n\n"}
{"id": "1254156", "url": "https://cs.wikipedia.org/wiki?curid=1254156", "title": "Tania Kambouri", "text": "Tania Kambouri\n\nTania Kambouri (* 1983, Bochum) je německá policistka a také spisovatelka literatury faktu řeckého původu, která na sebe upozornila autentickou zpovědí ve knize \"Deutschland im Blaulicht: Notruf einer Polizistin\" (Piper-Verlag, 2015), ve které jako bochumská policistka podala syrovým způsobem reálný stav soužití s migranty v Německu, co se jejich agresivního chování, vzrůstajícího násílí a despektu k německé společnosti týče.\n\nTania Kambouri kritizuje především mladé muslimy, kteří nemají před německou policií vůbec žádný respekt, o to větší uvidí-li před sebou ženu. V říjnu roku 2015 pak v rozhovoru s Christophem Heinemannem uvedla, že je takřka denně na ulici verbálně napadána mladými muslimy, při provedené dopravní kontrole agrese ještě dokonce vzrůstá. \n\nTania Kambouri také dodává, že je spolu s kolegou (např. Ulfem Küchem) kritizována, vyjádří-li se o cizincích hanebně, a to i z politických kruhů, odkud kritika hlavně vychází, neboť se jim to nehodí do krámu. Také v roce 2015 předhodila Spolkovému kriminálnímu úřadu (německy Das Bundeskriminalamt; zkr. BKA), že falšují skutečná čísla o páchané kriminalitě migrantů. \n\n\n\n"}
{"id": "1254158", "url": "https://cs.wikipedia.org/wiki?curid=1254158", "title": "Vodopády Uzúd", "text": "Vodopády Uzúd\n\nVodopády Uzúd (berbersky \"Imuzzar n wuẓuḍ\", \"Cascades d'Ouzoud\") se nacházejí v oblasti Vysokého Atlasu, nedaleko vesnice Tanaghmeilt v provincii Azilal, asi 150 km severovýchodně od města Marrákéš v Maroku. Tvoří je tři stupně, které dohromady měří 110 m. Délka nejdelšího jednotlivého vodopádu činí 75 m.\n\n\"Uzúd\" znamená v berberských jazycích mlít či drtit a význam tohoto výrazu, zdá se, podporuje i značné množství mlýnů a lisoven oleje v okolí. \n\nVodopády jsou nejnavštěvovanější turistickou atrakcí oblasti. V jejich blízkosti se nalézají zelená údolí, sady, mlýny a lisovny a jedinečný okruh soutěskami řeky El Abid ( Otročí řeka). O zachování a ochranu zdejší krajiny se snaží řada místních a národních organizací. \n\nK úpatí vodopádů je přístup cestou stíněnou olivovníky. Dá se také jít úzkou a dost obtížnou stezkou, která vede k cestě do oblastního města Beni Mellal. Při sestupu soutěskou od Wadi el-Abid \" není někdy vidět na dno kaňonu, které je téměř o 600 metrů níž. Řeku tekoucí pod vodopády lze přeplout na loďce. \n\nV okolí vodopádů lze potkat opice, které jsou zvyklé na turistický \n\nruch a nejsou plaché ani agresivní. Krmení opic buráky je zdejší oblíbenou turistickou atrakcí, lze je takto nalákat i na rameno nebo za krk. \n"}
{"id": "1254164", "url": "https://cs.wikipedia.org/wiki?curid=1254164", "title": "Altarf", "text": "Altarf\n\nAltarf (\"Beta Cancri\" / \"β Cnc\") je nejjasnější hvězda v souhvězdí Raka. Je to obr spektrální třídy K4 o poloměru kolem 48 poloměrů Slunce, vzdálený asi 300 světelných let.\n\n29\" (tomu odpovídá přibližně 2 600 AU) od hlavní hvězdy se nachází červený trpaslík 14. hvězdné velikosti, jeho oběžná doba je okolo 76 000 let.\n\nKolem Altarfu obíhá planeta o minimální hmotnosti 7,8 Jupiterů s oběžnou dobou 605 dní.\n"}
{"id": "1254179", "url": "https://cs.wikipedia.org/wiki?curid=1254179", "title": "Ranhojič (film)", "text": "Ranhojič (film)\n\nRanhojič (v originále \"Der Medicus\" / The Physician) je německý dobrodružný a historický film z roku 2013. Scénář Jana Bergra vznikl podle stejnojmenné knihy Noaha Gordona, film režíroval Philipp Stölzl. \n\nOdehrává se v 11. století a vypráví příběh mladého anglického ranhojiče Roba, který se vydá do Persie, aby zde stal lékařem a získal znalosti, jež mu raně středověká Anglie nemůže nabídnout. \n\nJedná se o výpravný snímek, v němž je z vizuálního hlediska dobře vykreslen středověk a který je kritiky i diváky hodnocen jako nadprůměrný.\n\nAnglie, 11. století. Malému horníkovi Robu Coleovi zemře matka na postranní nemoc (zánět slepého střeva) a je ponechán svému osudu. Podaří se mu obměkčit potulného ranhojiče (nebo také bradýře) a ten ho vezme sebou na cesty po Anglii, během nichž léčí lidi, ale také prodává amulety a lektvary. Rob se po jeho boku postupně učí ranhojičským dovednostem. Uvědomuje si také, že je obdařen zvláštní schopností intuitivně rozpoznat dříve než kdokoli jiný, že člověk, kterého se právě dotýká, bez pomoci brzo zemře. Když dospěje, dozví se od Židů o Ibn Sínovi, věhlasném perském lékaři. Uvědomí si, že znalosti jeho druha jsou omezené a vydá se na cestu do Orientu, aby se zde setkal s Ibn Sínou a stal se skutečným lékařem. Po cestě, během níž se začne vydávat za Žida, se seznámí s milou židovskou dívkou Rebekou, která se jede do Persie provdat. Přes určité problémy je se štěstím přijat mezi Ibn Sínovy žáky, studuje medicínu a je nadšen rozsáhlými znalostmi svého učitele. Během plnění svých lékařských povinností se seznámí s vládcem země, šáhem Ala ad-Daulaem. Po čase zachvátí město, kde Rob nyní žije mor. Díky jeho bystrosti se mu ale spolu s Ibn Sínou a ostatními studenty podaří obětavým přístupem uchránit město od nejhoršího. Během morové rány léčí i Rebeku, se kterou poté tajně naváže vztah. Více se sblíží i se šáhem. Aby rozšířil své znalosti, rozhodne se pro tehdy zakázanou pitvu zemřelého pacienta, vyznávajícího zoroastrismus To se mu ale stane málem osudné, zemi totiž svírají vnitřní rozbroje a existuje zde fundamentalistická skupina muslimů, která si přeje odchod Židů a kvůli získání moci se spojí s nepřátelskými Seldžuky. Rob je při pitvě příslušníkem protižidovské skupiny přistižen, a aby se demonstrovala nebezpečnost Židů, má být spolku s Ibn Sínou (jež je fundamentalisty nenáviděn jako symbol pokroku) exemplárně popraven. Osvobodí je vojáci šáha, který potřebuje, aby mu zachránili život vykonáním tehdy velice riskantní operace slepého střeva, kterou měli navíc oba provádět poprvé. Operace se podaří, ale před městem již stojí Seldžukové s velkou armádou. Šáh umožní útěk Roba, Rebeky (jejíž manžel zahyne při protižidovských nepokojích) a ostatních Židů z města a pak se vrhne do předem ztracené bitvy. Rob se spolu s Rebekou vrátí do Anglie, kde založí lazaret. \n\nRanhojič (The Physician) - český trailer\n"}
{"id": "1254180", "url": "https://cs.wikipedia.org/wiki?curid=1254180", "title": "Státní pohřeb", "text": "Státní pohřeb\n\nStátní pohřeb je slavnostní pohřeb, kterým stát vyjadřuje nejvyšší pocty při úmrtí mimořádně významné osobnosti.\n\nO státním pohřbu obvykle rozhoduje parlament, vláda nebo nejvyšší ústavní činitelé. Samotnému obřadu zpravidla předchází veřejné vystavení rakve s čestnou stráží a smuteční průvod. Pohřeb obvykle doprovází vojenské pocty a další tradice z vojenského prostředí. Při příležitosti úmrtí tak významné osobnosti také bývá vyhlašován státní smutek.\n\nStát může vypravovat i jiné slavnostní pohřby, například \"pohřeb se státními poctami\", vojenský nebo panovnický pohřeb.\n\nV historii byly výjimečné pohřby vyhrazeny panovníkům, významný byl například pohřeb Karla IV. Také v moderní době byly státní pohřby vypraveny hlavám státu: pohřby prezidentů Tomáše Garriguea Masaryka (1937), Edvarda Beneše (1948), Klementa Gottwalda (1953), Antonína Zápotockého (1957), Ludvíka Svobody (1979) a pohřeb Václava Havla (2011).\n\nKromě státního pohřbu, určeného spíše hlavám státu, existuje také \"pohřeb se státními poctami\", který byl v roce 2010 vypraven Otakaru Motejlovi nebo Karlu Gottovi (12. října 2019). O pohřbu se státními poctami se mluvilo také pro Vlastu Chramostovou.\n\nČeské zákony se organizací státního pohřbu nezabývají, proto se pohřeb řídí zvyklostmi, obdobně jako jiné zákonem neupravené události. Nicméně se nepořádají společenské podniky a bývají vystaveny kondolenční archy k možnosti vyjádření kondolence.\n\n"}
{"id": "1254182", "url": "https://cs.wikipedia.org/wiki?curid=1254182", "title": "377 (číslo)", "text": "377 (číslo)\n\nTři sta sedmdesát sedm je přirozené číslo, které následuje po čísle tři sta sedmdesát šest a předchází číslu tři sta sedmdesát osm. Římskými číslicemi se zapisuje CCCLXXVII.\n\n\n\nSilnice II/377 je česká silnice II. třídy vedoucí na trase Tišnov – Černá Hora – Rájec-Jestřebí – Sloup \"peáž s II/373\" – Drahany – Plumlov – Prostějov\n\n\n"}
{"id": "1254185", "url": "https://cs.wikipedia.org/wiki?curid=1254185", "title": "Alexandrina de Bleschamp", "text": "Alexandrina de Bleschamp\n\nAlexandrina de Bleschamp (23. února 1778 – 12. července 1855) byla francouzská šlechtična, známá jako „Madame Jouberthon“. Po úmrtí prvního manžela bankéře Hippolyta Jouberthona, kterému v roce 1799 porodila dceru Annu, se 26. října 1803 stala druhou manželkou Luciena Bonaparta, mladšího bratra Napoleona Bonaparta. Se svým druhým manželem měla devět dětíː\n\n"}
{"id": "1254187", "url": "https://cs.wikipedia.org/wiki?curid=1254187", "title": "Seznam medailistů na mistrovství Československa a Česka mužů a žen v chůzi na 20 km", "text": "Seznam medailistů na mistrovství Československa a Česka mužů a žen v chůzi na 20 km\n\n"}
{"id": "1254190", "url": "https://cs.wikipedia.org/wiki?curid=1254190", "title": "Zápas na Letních olympijských hrách 1996 – muži, volný styl do 82 kg", "text": "Zápas na Letních olympijských hrách 1996 – muži, volný styl do 82 kg\n\nZápas ve volném stylu ve váhové kategorii do 82 kg probíhal na Letních olympijských hrách 1996 v Atlantě v Hale E Světového kongresového centra (Georgia World Congress Center). O medaile se utkalo celkem 21 zápasníků.\nAplikován je systém na jednu porážku. Zlatý a stříbrný medailista vzejdou z hlavní tabulky. Poražení jdou do oprav, vítěz oprav získá bronzovou medaili.\n\n\n\n"}
{"id": "1254193", "url": "https://cs.wikipedia.org/wiki?curid=1254193", "title": "Escadrille SPA 103", "text": "Escadrille SPA 103\n\nEscadrille SPA 103 je letka Francouzského letectva, která se v době první světové války zařadila mezi elitní stíhací jednotky působící na západní frontě. Mezi jejími příslušníky byla řada es, včetně nejúspěšnějšího spojeneckého stíhače první světové války René Foncka. V současnosti je útvar jednou z letek Escadron de chasse 1/2 \"Cigognes\".\n\nEscadrille 103 vznikla 2. srpna 1914 v Longvic jako průzkumná letka BR 17, vybavená stroji Breguet U.2. 16. listopadu 1914 byla přezbrojena typem Voisin III a její označení se změnilo na VB 3. 23. listopadu téhož roku se stala součástí \"Groupe de bombardement No. 1\" (bombardovací skupiny č. 1) pod velením \"commandanta\" Louise de Goys de Mezeyrac. 4. března 1915 bylo její označení změněno na VB 103. Jako součást GB 1 byla dvakrát citována v armádních rozkazech generála Foche, poprvé 1. června 1915 po náletu na továrnu na bojové plyny v Ludwigshafenu 27. května, a poté 19. září, po náletu na Friedrichshafen 13. září 1915.\n\n19. února 1916 byla jednotka transformována na stíhací letku, vybavena stroji Nieuport 11 a 12, a přeznačena na N 103. Následně byla 16. dubna sdružena s letkami N 3, N 26 a N 73 do „\"Groupement de Combat de la Somme\"“ (Bojové uskupení „Somme“), podřízené 6. armádě. Později byly této formaci dočasně přiděleny i letky N 37, N 62, a N 65. Velitelem seskupení se stal \"capitaine\" Felix Brocard. 1. listopadu byly čtyři původní letky uskupení „Somme“ sloučeny do „Groupe de Combat 12“ (bojová skupina 12, GC 12), jejímž velitelem i nadále zůstal Brocard. Letouny Nieuport a později SPAD jednotlivých letek skupiny nesly označení emblémem čápa v různých fázích letu, a útvar byl následně znám pod přezdívkou „Čápi“ ().\n\n28. ledna 1917 byla GC 12 přidělena 10. armádě, a v březnu následovalo přeložení do podřízenosti 7. armády. 12. července 1917 byla formace přeložena do Flander, kde působila v rámci 1. armády. 11. prosince 1917 byla GC 12 opět přeřazena k 6. armádě. GC 12 byla následně v 5. června 1918 přeřazena opět k 10. armádě, 17. července k 5., 29. července k 1. a 9. září 1918 k 2. armádě. 9. září 1918 byla letka potřetí citována v rozkazech, ovšem poprvé pod svým novým označením SPA 103. Zde jí bylo přiznáno 85 nepřátelských letounů jako jistě sestřelených a 69 dalších vyřazených z boje. Celkové skóre letky za dobu války zahrnulo 108 letounů a 3 pozorovací balóny nepřítele.\n\nTradice jednotky jsou zachovávány současným Francouzským letectvem a čáp původem z emblému letky SPA 103 je nejvýše umístěným ve znaku stíhací peruti 1/2 \"Cigognes\".\n\n\n\n\n\n\n"}
{"id": "1254194", "url": "https://cs.wikipedia.org/wiki?curid=1254194", "title": "Propalaeotherium", "text": "Propalaeotherium\n\nPropalaeotherium byl rod raného koňovitého žijící v období eocénu. Bylo nalezeno francouzským paleontologem Paulem Gervaisem v roce 1849 v lomu u německého města Messel nedaleko Frankfurtu nad Mohanem. Později bylo na stejném místě nalezeno mnoho nezvykle dobře zachovaných fosílií s měkkými tkáněmi.\n\nJeho jméno znamená \"před palaeotheriem\", tak byl pojmenován svým nálezcem Paulem Gervaisem. Byl považován za příslušníka čeledi Palaeotheriidae. Teprve studie v roce 2004 odhalila jeho větší příbuznost s dnešními koňmi a byl přeřazen do čeledi koňovitých.\n\nŠlo o poměrně malého živočicha, na délku měřil 90 centimetrů, z toho činil 26 cm ocas, výška v kohoutku byla pouhých 30-60 cm a hmotnosti 10 kilogramů, ovšem u největších exemplářů existují odhady až do 35 kilogramů. Lebka byla značně protáhlá a dlouhá až 22 centimetrů. Celé tělo bylo poměrně zavalité a silné. Na rozdíl od dnešních koní neměl kopyta, ale nohy byly zakončeny prsty. Na předních nohou měl čtyři prsty, na zadních tři. Dle zachovaného obsahu střev nalezeného nedaleko města Halle v Sasku-Anhaltsku se živil jak listy, tak bobulemi.\n"}
{"id": "1254196", "url": "https://cs.wikipedia.org/wiki?curid=1254196", "title": "Volfgang Jankovec", "text": "Volfgang Jankovec\n\nVolfgang Jankovec, psán též jako Wolfgang Jankovec, v odboji působící pod krycím jménem \"Havelka\" (10. října 1896, Plzeň – 20. prosinec 1944, Berlín) byl český středoškolský pedagog a publicista, za německé okupace působící v domácím odboji, za což byl popraven.\n\nNejprve vystudoval obchodní akademii v Plzni, poté Českou školu technickou v Praze. Po jejím absolvování postupně pedagogicky působil na obchodních akademiích v Plzni, Košicích, Teplicích, na Smíchově a v Karlíně. V Teplicích a okolí byl i se svou ženou kulturně a osvětově činný a na tamější škole vyučoval i Františka Fajtla.\n\nOd 20. let 20. století byl politicky činný v Československé sociálnědemokratické dělnické straně a v Dělnické akademii. Působil také v redakcích měsíčníku \"Dělnická osvěta\" a v týdeníku \"Nová svoboda\". Již před druhou světovou válkou byl činný v protifašistických organizacích: v roce 1937 spoluzakládal \"Společnost přátel demokratického Španělska\" a v roce 1938 připravoval levicový manifest \"Věrni zůstaneme\". Po okupaci působil v ilegální odbojové skupině Petiční výbor Věrni zůstaneme a podílel se i na vydávání ilegálního časopisu V boj. Roku 1940 spoluzakládal organizaci ÚVOD, o rok později Ústřední národně-revoluční výbor (ÚNRV). Za tuto odbojovou činnost byl dne 10. prosince 1941 zatčen gestapem a vězněn v pankrácké věznici, v Kladně, Vratislavi, Gollnowě, Štětíně a v Drážďanech. V Drážďanech byl pak 23. října 1944 odsouzen k trestu smrti, jenž byl vykonán v Berlíně o dva měsíce později.\n\nBěhem pedagogického působení v Košicích se roku 1921 oženil se svou kolegyní, pedagožkou ing. Ludmilou Stračovskou, jež s ním taktéž později působila v odbojovém hnutí.\n\nDne 28. října 1995 mu prezident Václav Havel udělil Medaili Za zásluhy I. stupně in memoriam. V Praze-Holešovicích a v Teplicích jsou po Jankovcovi pojmenovány ulice.\n\n\n"}
{"id": "1254197", "url": "https://cs.wikipedia.org/wiki?curid=1254197", "title": "Avro 510", "text": "Avro 510\n\nAvro 510 byl dvoumístný závodní plovákový letoun zkonstruovaný roku 1914 firmou Avro pro účast v závodu okolo Británie vyhlášeného deníkem Daily Mail. Jednalo se o konvenční dvouplošník s výrazně větším rozpětím horního křídla, vybavený dvěma plováky pod trupem a dvěma vyvažovacími pod křídly. Po vypuknutí první světové války byl závod odvolán, a stroj zakoupila britská Admiralita, která objednala i dalších pět kusů, s modifikovanými plováky a ocasními plochami, které získaly pevnou kýlovku. V řadové službě se typ ukázal nevhodným pro vojenské účely, a s druhým členem osádky mohl sotva letět. V říjnu 1915 byly sloužící exempláře odeslány k firmě Supermarine k úpravám a vylepšení, ale do března následujícího roku byly všechny vyřazeny ze služby.\n\nÚdaje dle publikace \"Avro Aircraft since 1908\"\n\n"}
{"id": "1254198", "url": "https://cs.wikipedia.org/wiki?curid=1254198", "title": "Radošov (hradiště)", "text": "Radošov (hradiště)\n\nRadošov (též \"Stengelberg\" nebo \"Jazyk\") je pravěké hradiště a raně středověká sídelní lokalita na vrchu Košťál u Radošova v okrese Karlovy Vary. Od roku 1964 je hradiště chráněno jako kulturní památka.\n\nPodle nálezů získaných malým archeologickým výzkumem ve vnitřním příkopu akropole bylo nejstarší osídlení lokality datováno do období kultur popelnicových polí z mladší doby bronzové. Později bylo místo osídleno v době halštatské a znovu během sedmého a osmého století Slovany. Hradiště spolu se sousedním hradištěm na Liščím vrchu kontrolovalo úzké údolí řeky Ohře. Vzájemná souvislost obou hradišť však nebyla prokázána.\n\nAkropole hradiště se nachází ve vrcholové části ostrožny dlouhé asi 350 metrů. Svahy jsou pokryté kamennou sutí považovanou za zbytky rozpadlých valů. Nejzápadnější část hradiště je oddělena příčným valem. Na jihovýchodní straně, kudy vedla přístupová cesta, chránil hradiště příkop. Předhradí se údajně nacházelo na vrcholu druhé plošiny oddělené od akropole širokým sedlem.\n\n"}
{"id": "1254200", "url": "https://cs.wikipedia.org/wiki?curid=1254200", "title": "Fairey F.127", "text": "Fairey F.127\n\nFairey F.127 (známý také pod přiděleným sériovým číslem N9) byl prototyp britského dvouplošného plovákového letounu. Stroj vznikl v jediném exempláři v době první světové války. Podílel se na prvních zkouškách katapultových startů z paluby lodi Royal Navy a později byl odkoupen Norskem.\n\nSpolečnost Fairey Aviation v roce 1917 přišla s dvěma odlišnými projekty, kterými reagovala na specifikace Admirality N.2(a) na dvoumístný palubní plovákový letoun pro Royal Naval Air Service, jeden poháněný motorem Rolls-Royce Falcon a druhý stroj poháněný motorem Sunbeam Maori. Stroj F.127 je také znám pod přiděleným sériovým číslem N9. Poprvé vzlétl 5. července 1917. Druhý, F.128 sériového čísla N10 s motorem firmy Sunbeam (z něhož se posléze vyvinul prototyp stroje Fairey III), vzlétl 14. září 1917.\n\nF.127 byl jednopříhradový dvouplošník s nestejným rozpětím křídel. Ta byla řešena jako sklopná, aby se usnadnilo skladování na palubách lodí. Po celém rozpětí dolního křídla byly instalovány vztlakové klapky. Pohonnou jednotku tvořil motor Rolls-Royce Falcon I o výkonu 230 H.P. (171,5 kilowattu). Chladiče vody byly umístěny v přední části trupu, po stranách motoru.\n\nVýkony stroje při zkouškách nedosáhly předepsaných výkonů, zejména v dostupu a stoupavosti (čas výstupu do výšky 3048 metrů — 10,000 ft — neměl překročit 30 minut, ovšem praktický dostup stroje nepřesáhl 2621 metrů). Stroj tudíž nebyl objednán, ale pokračovalo se v dalším vývoji. Ten nakonec vedl až k sériové výrobě strojů Fairey Type IIIA, Type IIIB a Fairey Type IIIC.\n\nPrototyp byl použit při zkouškách katapultových vzletů, při testech vůbec prvních katapultů vyrobených na zakázku Royal Navy. Po úpravách konstrukce byl stroj od června 1918 zkoušen v MEAD (Port Victoria Marine Experimental Aircraft Depot), kde na zkušební katapultové lodi HMS \"Slinger\" byly uskutečněny první vzlety za pomoci katapultu z lodi Royal Navy.\n\nV roce 1919 byl F.127 zpětně odkoupen výrobcem. K 1. květnu 1919 dostal civilní registraci K-103 (později byla změněna na G-EAAJ). Byl opatřen výkonnějším motorem Sunbeam Maori II a upravenými křídly o shodném rozpětí. V květnu 1920 byl letoun prodán Norskému královskému námořnictvu. V roce 1927 byl námořnictvem prodán, zakoupil jej Bjørne Neilson z Eidsvoldu (nedaleko Osla). Nosil registraci N-20. Byl odepsán a sešrotován v únoru 1929, poté, co byl 12. června 1928 poškozen při havárii.\n\nÚdaje podle \"Fairey Aircraft since 1915\"\n\n\n\n\n"}
{"id": "1254202", "url": "https://cs.wikipedia.org/wiki?curid=1254202", "title": "Avro 530", "text": "Avro 530\n\nAvro 530 byl prototyp britského dvoumístného stíhacího dvouplošníku zkonstruovaný roku 1916 firmou Avro jako konkurent typu Bristol F.2A. Letoun byl navržen již v roce 1916, ale poprvé vzlétl až v červenci 1917. Stroj měl dřevěnou konstrukci potaženou plátnem, a jeho pohonnou jednotku představoval řadový osmiválec Hispano-Suiza 8Bd o výkonu 200 hp (149,1 kW). Na obou nosných plochách byly instalovány vztlakové klapky.\n\nAčkoliv výkony Avra 530 se ukázaly jako dobré, nepřekonávaly Bristol F.2A do té míry aby ospravedlnily sériovou produkci. Další otázkou byla na typu použitá pohonná jednotka, jelikož priorita pro použití motorů Hispano-Suiza 8B byla přidělena typu Royal Aircraft Factory S.E.5a. V roce 1918 byl na prototyp instalován motor Sunbeam Arab o stejném výkonu, a došlo i k úpravám křídel, podvozku a svislé ocasní plochy, ale další vývoj byl pak opuštěn.\nV roce 1920 vznikl na základě typu projekt dvoumístného turistického letounu, s rozměrným zavazadlovým prostorem pod kokpity osádky, ale není známo, zda byla tato přestavba realizována.\n\nÚdaje dle publikace \"Avro Aircraft since 1908\"\n\n"}
{"id": "1254204", "url": "https://cs.wikipedia.org/wiki?curid=1254204", "title": "Kostel svatého Petra a Pavla (Jinošov)", "text": "Kostel svatého Petra a Pavla (Jinošov)\n\nKostel svatého Petra a Pavla je farní kostel v římskokatolické farnosti Jinošov, nachází se na návrší v areálu hřbitova v centru obce Jinošov. Kostel je jednolodní stavbou s původně románským jádrem, v blízkosti kostela stojí hranolová zvonice. Kostel je chráněn jako kulturní památka České republiky.\n\nKostel byl postaven někdy kolem roku 1368, z tohoto roku existuje první písemná zmínka o kostele. V 15. století bylo postaveno nové kněžiště. V roce 1620 po bitvě na Bílé hoře byl kostel poničen polskými kozáky, ještě v roce 1804 byly na úbočí kopce vidět pozůstatky farní budovy. Po třicetileté válce byla jinošovská farnost připojena k farnosti v Mohelně, to se stalo přibližně v roce 1622, v roce 1739 pak vznikla v jinošově expozitura a později také kurácie, k tehdejší farnosti pak byly přifařeny i další obce – Jasenice, Pucov, Jestřábí a v roce 1785 ještě Kralice a Horní Lhotice, ještě později Jindřichov a Košíkov. Farnost pak znovu vznikla až v roce 1834. Po vzniku kurácie bydlel kurát v tehdejší opuštěné tvrzi, v dnešní faře.\n\nNejstarší stavební část kostela je presbytář s gotickými žebry a sakristii, později byla postavena hlavní loď s kůrem, dvě věže a krypta s kapličkou. V roce 1783 byla přistavěna boční kaple. Zvonice byla postavena ze dvou původních věží, měla integrovány tři zvony, v roce 1902 byla navýšena o několik metrů. Ve dvacátém století byla ke kostelu přistavěna předsíň.\n\n\n"}
{"id": "1254210", "url": "https://cs.wikipedia.org/wiki?curid=1254210", "title": "Marie Tereza Savojská (1756–1805)", "text": "Marie Tereza Savojská (1756–1805)\n\nMarie Tereza Savojská (31. ledna 1756 – 2. června 1805) byla savojská princezna a manželka Karla Filipa z Artois, vnuka Ludvíka XV. a mladšího bratra Ludvíka XVI. Devatenáct let po její smrti se stal její manžel francouzským králem Karlem X.\n\nPrincezna Marie Tereza Savojská se narodila v Královském Paláci v Turínu za vlády svého dědečka Karla Emanuela III. Byla třetí dcerou a pátou ze dvanácti dětí dědice trůnu a jeho manželky, Viktora Amadea a Marie Antonie Španělské. Vyrůstala se svou o tři roky starší sestrou Marií Josefínou, která se později provdala do francouzské královské rodiny.\n\nNásledovala řada politických sňatků, Marie Tereza byla zasnoubena s hrabětem z Artois, nejmladším vnukem vládnoucího krále Francie, Ludvíka XV. Artois byl původně zamýšlen jako snoubenec pro Luisu Adelaidu Bourbonskou, dceru knížete z Condé. Ke sňatku s Luisou Adelaidou však nikdy nedošlo, protože její postavení bylo mnohem nižší, než Artoise, který byl v přímé linii na dědictví francouzského trůnu. Marie Tereza se za hraběte provdala v zastoupení v Palazzina di caccia of Stupinigi, oficiální obřad se konal ve Versailles 16. listopadu 1773.\n\nTato svatba byla druhým ze tří francouzsko-savojských spojení během čtyř let. V dubu 1771 se její starší sestra Marie Josefína provdala za staršího bratra hraběte z Artois, hraběte z Provence; později, v roce 1775, se bratr Marie Terezy, Karel Emanuel, oženil se sestrou jejího manžela, Marií Klotildou.\n\nProtože byl její manžel vnukem krále, nesla po svatbě i Marie Tereza titul \"vnučka Francie\". To jí umožnilo ponechat si oslovení \"Královská Výsost\", které měla od narození jako vnučka krále Sardinie. Nicméně, ve Versailles jí namísto toho říkali \"Madame la comtesse d'Artois\".\n\nMarie Tereza byla ve své době nejnenáviděnější osobou u dvora, i když se vyhnula nejhorším nadávkám zaměřených na její švagrovou, Marii Antoinettu. Hrabě Mercy-Argenteau, který si dopisoval s Marií Terezií ohledně Marie Antoinetty, napsal, že Marie Tereza byla tichá a nejevila zájem absolutně o nic.\n\nMarie Tereza nebyla ve Versailles považována za krásnou, ale její pleť byla všeobecně obdivována. Byla sestřenicí známé Marie Luisy Savojské, kněžny z Lamballe, velké přítelkyně Marie Antoinetty, a také sestřenicí knížete z Condé, který byl později členem kontrarevoluční armády.\n\nZhruba rok po příchodu do Versailles, Marie Tereza poprvé otěhotněla a porodila první dítě nové královské generace Ludvíka Antonína, vévodu z Angoulême. Následující rok přivedla na svět dceru Žofii, ta však zemřela v šesti letech v roce 1783. Druhý syn Karel Ferdinand z Berry, se narodil v roce 1778. Poslední dítě, dcera Marie Tereza, pojmenována po matce, zemřela v pouhých šesti měsících života.\n\nMarie Tereza prchla s manželem z Francie již krátce po dobytí Bastily, kterým začala Velká francouzská revoluce. Na nějako dobu našla útočiště ve svém rodném Savojsku. Zemřela v exilu ve Štýrském Hradci roku 1805. Pohřbena byla v katedrále svatého Jiljí.\n\n"}
{"id": "1254213", "url": "https://cs.wikipedia.org/wiki?curid=1254213", "title": "Wulf Dorn", "text": "Wulf Dorn\n\nWulf Dorn (* 20. dubna 1969, Ichenhausen, Zemský okres Günzburg, Bavorsko) je německý spisovatel kriminálních románů a thrillerů, mající profesní zkušenosti z psychiatrické kliniky.\n\nLiterární tvorbě se věnuje od svých 12 let. Pracoval 20 let s psychicky nemocnými lidmi, teprve až v roce 2009 vydal svůj první román \"Trigger\".\n\n\n\n"}
{"id": "1254214", "url": "https://cs.wikipedia.org/wiki?curid=1254214", "title": "Manpcho", "text": "Manpcho\n\nManpcho () je město v Severní Koreji, v provincii Čagang na severozápadě státu. Leží na východním břehu řeky Amnokkang, tvořící hranici s Čínskou lidovou republikou, respektive s její městskou prefekturou Tchung-chua v provincii Ťi-lin. Přes čínsko-severokorejskou hranici zde vede železniční most.\n\nMěstem je Manpcho od roku 1961 a počet jeho obyvatel byl v roce 2008 odhadován na 116 760.\n"}
{"id": "1254216", "url": "https://cs.wikipedia.org/wiki?curid=1254216", "title": "Curriculum vitae christianae (Hans von Aachen)", "text": "Curriculum vitae christianae (Hans von Aachen)\n\nCurriculum vitae christianae (Život křesťana), kresba Hanse von Aachen na námět Jorise Hoefnagela pochází z roku 1589, kdy pobýval v Mnichově. Je součástí sbírky grafiky a kresby Národní galerie v Praze. Dílo současně reprodukoval v mědirytu Aegidius Sadeler pod názvem \"Nicomachia vitae\".\n\nKresba perem v hnědém tónu, hnědě lavírovaná a vysvětlovaná bílou barvou. Malíř nalepil kruhovou kresbu na jiný papír o velikosti 401 x 288 mm, doplnil textem a signoval (dole uprostřed Hans von Ach.). Dar rytíře Vojtěcha Lanny Společnosti vlasteneckých přátel umění. Inv.č. K 1157.\n\nKresba vznikla v době pobytu Hanse von Aachen v Mnichově, na konci 80. let 16. století jako předloha pro grafický list. Dokládá vzrůstající význam volné grafiky jako samostatné umělecké discipliny. V té době malíř spolupracoval s všestranně vzdělaným humanistou a malířem miniatur Jorisem Hoefnagelem, který navrhoval náměty grafických listů i doprovodné texty. V tomto případě užil citáty z Knihy Jób o marnosti a pomíjivosti lidského života. Hans von Aachen byl ideálním spolupracovníkem, který dal námětu tří sudiček (Gratia, Gloria, Lapsus) výtvarnou formu.\n\nV době, kdy pobýval v Bavorsku, dozrál suverénní kreslířský styl Hanse von Aachen, ovlivněný italskými vzory. Charakterizuje ho rychlá a energická kresba složená z drobných čar. Pomocí lavírování modeluje figury a navozuje dojem hlubokého prostoru. Projevoval vysokou míru vlastní invence a s Hoefnagelem ho spojoval také zájem o nekonvenční přístup k tématům. Aegidius Sadeler byl již ve svých 21 letech suverénním rytcem, který dokázal dokonale přetlumočit kresebný styl předlohy. Na grafickém listu je odlišný text.\n\n"}
{"id": "1254217", "url": "https://cs.wikipedia.org/wiki?curid=1254217", "title": "Buquoyská rezidence", "text": "Buquoyská rezidence\n\nBuquoyská rezidence byla postavena mezi lety 1634 a 1635 v raně barokním slohu. Nachází se na východní straně náměstí Republiky v Nových Hradech. Byla vybudována hraběnkou Marií Magdalenou Buquoyovou jako městský palác tzv. typ Louvre.\n\nKomplex Rezidence se nachází na místě dřívějších panských domů, které hraběnka Marie Magdalena odkoupila, neboť byla zvyklá na přepychové paláce v Bruselu a Monsu v Belgii. Původní sídlo vládců panství v okolí Nových Hradů, novohradský hrad, byl již nedostačující. V Rezidenci rod přebýval až do postavení nového zámku nedaleko od náměstí, kam se následně přestěhoval.\n\nPo opuštění rodinou Buquoyů byly v komplexu zřízeny kanceláře a úřednické byty. Po roce 1945 zde sídlil lesní závod. Po roce 2000 byla rezidence rozsáhle zrekonstruována. Nyní se v ní nachází čtyřhvězdičkový Wellness hotel Rezidence.\n\nPůdorys budovy je nepravidelný, připomínající obdélník. Původní Rezidence měla dva vstupy, jeden hlavní z náměstí a druhý, který sloužil k dovozu dřeva, sena pro koně, potravin a jiných nezbytností pro chod tohoto sídla, vedoucí od kostela. V nitru komplexu byla též dvě nádvoří, avšak menší po rekonstrukci bylo zastřešeno a na jeho místě se nalézá bazén. Za zmínku i stojí lávka, která vedla z okna Rezidence do Buquoyské lóže v kostele svatého Petra a Pavla, takže aristokraté mohli na mši přejít ze svého sídla „suchou nohou“.\n\n\n"}
{"id": "1254218", "url": "https://cs.wikipedia.org/wiki?curid=1254218", "title": "Maltézský tygr", "text": "Maltézský tygr\n\nMaltézský tygr, nebo modrý tygr, je hlášené ale neprokázané zbarvení tygra, které se uvádí většinou v provincii Fu-ťien v Číně, ale bylo hlášeno také v Koreji. Většina vědců tvrdí že pokud takoví tygři doopravdy existovali, tak již vyhynuli. Na podporu teorie o maltském tygrovi existuje velké množství maltských koček.\n\nTermín \"maltézský\" pochází z terminologie kočky domácí pro modré kožešiny, a odkazuje na břidlicově šedé zbarvení. Mnoho koček s takovým zbravením lze nálezt na Maltě.\n\nKolem roku 1910, Harry Caldwell, americký misionář a známý lovec, tvrdil, že spatřil a lovil modré tygry mimo Fuzhou. Své hledání zaznamenal v knize \"Modrý tygr\" (1924), jeho lovecký společník Roy Chapman Andrews pak v knize \"Tábory a Stezky v Číně\" (1925, kapitola VII). Chapman cituje Caldwella takto: Další zpráva pochází od syna amerického vojáka, který sloužil v Koreji během korejské války. Muž tvrdil, že jeho otec spatřil modrého tygra v horách poblíž nynější Demilitarizované zóny. Modří tygři byli hlášeni také v Barmě.\n\nV malých a izolovaných populacích může genetický drift přivodit neobvyklé rysy, jako je nenormální zbarvení. Neškodlivé mutace se mohou v malých izolovaných populacích rozšířit. Navíc, jestliže mutantní gen poskytuje výhody, jako lepší kamufláž, mutovaní jedinci mohou úspěšně konkurovat těm bez mutace; toto se děje rychleji v malých inbredních populacich typu panmixamie.\n"}
{"id": "1254219", "url": "https://cs.wikipedia.org/wiki?curid=1254219", "title": "Kvasný průmysl (časopis)", "text": "Kvasný průmysl (časopis)\n\nKvasný průmysl, spolu s jeho předchůdcem časopisem Kvas, patří mezi nejstarší odborné časopisy vydávané na území dnešní České republiky. Tématem časopisu je problematika základního a aplikovaného výzkumu a praxe z oblastí sladařství, pivovarnictví, kvasného a nápojového průmyslu.\n\nČasopis Kvas byl založen Spolkem pro průmysl pivovarský v Království českém již roku 1873 a do roku 1938 byl vydáván též v němčině pod názvem Der Böhmische Bierbrauer. Časopis vycházel i po rozpadu Rakousko-Uherské monarchie a po vzniku Československé republiky až do října 1940. Od října 1940 do září 1944, v době Protektorátu Čechy a Morava, vycházel pod názvem Gambrinus.\n\nPo válce  vycházel časopis \"Kvas\" v obnoveném Československu od června 1945 až do října roku 1950, kdy bylo jeho vydávání zastaveno. V roce 1955 začalo Ministerstvo potravinářského průmyslu vydávat časopis \"Kvasný průmysl\", který svým zaměřením navázal na tradici původního časopisu \"Kvas\". V roce 1968 převzalo vydávání časopisu Ministerstvo zemědělství a výživy a v roce 1972 podnik Pivovary a sladovny.\n\nOd roku 1992 je časopis vydáván Výzkumným ústavem pivovarským a sladařským, a.s..Do konce roku 2016 vycházel časopis jako měsíčník s letním a zimním dvojčíslem, od roku má být 2017 dvouměsíčníkem.\n\nKvasný průmysl je zaměřen na publikování výsledků základního a aplikovaného výzkumu a praxe z oblastí sladařství, pivovarnictví, kvasného a nápojového průmyslu (chemie, biochemie, bioinženýrství, mikrobiologie, fyziologie, technologie, strojírenství, ekonomika, historie apod.). Vedle toho je pozornost zaměřena i na oblast historie pivovarsko-sladařského průmyslu.\n\nRecenzované články českých a slovenských autorů jsou publikovány v české/slovenské a anglické verzi. Recenzované články ostatních autorů jsou publikovány pouze v angličtině. Část obsahu každého čísla je vyhrazena sdělení profesní organizace a dalším zprávám důležitým pro odbornou veřejnost (informace o kongresech, seminářích, recenze knih, osobní zprávy apod.).\n\nČleny mezinárodní redakční rady jsou vědecké osobnosti a významní odborníci z pivovarského a nápojového průmyslu. Mezi členy redakční rady patřili Dr. Jiří Cuřín, CSc., Ing. Miroslav Kahler, CSc., Ing. Vladimír Kellner, CSc., Ing. Antonín Kratochvíl a další.\n\nPříspěvky jsou recenzovány. Časopis je uváděn v databázích: Chemical Abstracts, CAB Abstracts, AGRIS, BRI, VITIS, FSTA, Česká zemědělská a potravinářská bibliografie, Česká národní bibliografie, od roku 2016 je zapojen do mezinárodního systému crossref. Dále je uveden v Registru periodik knihoven a informačních středisek resortu MŽP a spolupracujících organizací.\n\n"}
{"id": "1254222", "url": "https://cs.wikipedia.org/wiki?curid=1254222", "title": "Jan Martinek", "text": "Jan Martinek\n\nDes. Jan Martinek (18. prosince 1892 Strážnice - 17. září 1918 Verchní Tavalga) byl československý legionář, příslušník kulometného oddílu úderného praporu, strýc Františka Martinka, politického vězně komunistického režimu. Za svého života vyznamenán medailí sv. Jiří IV. stupně za bojové zásluhy.\n\nNarodil se 18. prosince 1892 ve Strážnici v rodině Františka Martinka a jeho ženy Apolonie, rozené Badařové. V roce 1910 nastoupil vojenskou základní službu. \n\nRoku 1914 byl mobilizován a s 25. praporem polních myslivců odeslán na ruskou frontu. Zde padl 16. května 1915 do zajetí. Dne 10. července 1917 vstoupil na vlastní žádost do československých legií a byl zařazen jako střelec k 5. čs. střeleckému pluku.\n\nDne 15. ledna 1918 byl zařazen k 1. rotě úderného praporu a absolvoval příslušný výcvik. Dne 26. dubna 1918 dorazil do Kansku-Jenisejského, kde se účastnil prvních bojů úderného praporu s bolševiky; do bojových akcí byl zařazován pd 14. července 1918 a 1. srpna 1918 byl povýšen na desátníka. Po odpočinku a přepravě přes Bajkal se zúčastnil dalších bojů a 8. září 1918 byl vyznamenán medailí sv. Jiří IV. stupně. \n\nV bojích, které probíhaly u Nižní a Verchní Tavalgy ve dnech 16. a 17. září padl. Byl pochován v Jekatěrinburgu, Michailovském hřbitově pohřben (Ev. číslo hrobu VH: RUS-00153).\n\n"}
{"id": "1254223", "url": "https://cs.wikipedia.org/wiki?curid=1254223", "title": "Dálnice Kalotina", "text": "Dálnice Kalotina\n\nDálnice Kalotina ( \"Автомагистрала Калотина\") je zamýšlená dálnice v západním Bulharsku. Nese označení A7. Má spojit Sofijský okruh se Srbskem a má po ní vést evropská silnice E80. Není postavena ani zčásti.\n\nDálnice se oficiálně jmenuje Kalotina – Sofie (\"Автомагистрала Калотина – София\"), podle svých krajních bodů: hraničního přechodu, který nese jméno po dědině Kalotina ležící 2 km východně od něj, a Sofijského okruhu.\n\nTrasa je vedena v souběhu se státní silnicí I-8, kterou má v plánovaném úseku plně dopravně nahradit.\n\nZ investičního hlediska výstavba dálnice sestává ze tří dílů (\"лот\"):\n\nV říjnu 2012 vypsala agentura \"Silniční infrastruktura\" soutěž na projekt a výstavbu (Design & Build) prvních 31,5 km trasy. Přihlásilo se deset uchazečů a předpokládalo se, že výstavba bude zahájena v roce 2013 s odhadovanými náklady 200 miliónů leva. Soutěž nebyla vyhodnocena a v říjnu 2013 byla zrušena, protože prostředky z operativního programu „Doprava“ 2007-2013 již byly přiděleny jinam. \n\nV listopadu 2013 bylo oznámeno, že výstavba bude spolufinancována z programu \"Connecting Europe Facility\" částkou 40 miliónů € a že soutěž bude vyhlášena v příštím roce. V květnu 2014 byla soutěž vyhlášena znovu s tím, že trasa byla rozdělena do dvou úseků (první km 1,000 – km 15,500 a druhý km 15,500 – km 32,447), ale v srpnu byla i tato soutěž zrušena.\n\nV srpnu 2015 vypsala agentura \"Silniční infrastruktura\" soutěž na koncepční projekt v úseku mezi km 32,447.20 a km 48,611.93. Nabídky od 10 uchazečů z 11, kteří splnili kvalifikační předpoklady, se pohybovaly od 284 520 leva do 554 640 leva včetně DPH.\n\nV září 2016 byl zprovozněn západní oblouk Sofijského okruhu umožňující dopravní napojení dálnice na Sofijský okruh.\n\nNávrhová rychlost dálnice je 100 km/h mezi staničením km 1,000 až km 15,500. Odtud je návrhová rychlost 110 km/h. Pro nižší návrhovou rychlost má příčný profil šířku 25,5 m (4 jízdní pruhy o šířce 3,5 m; 4 vodicí proužky o šířce 0,5 m; 3m střední dělicí pruh; 2 krajnice o šířce 1, 5m) a pro vyšší 27 m (4×3,75; 4×0,5; 3,5; 2×1,5).\n\n"}
