{"id": "1189249", "url": "https://cs.wikipedia.org/wiki?curid=1189249", "title": "Všeobecné a rovné volební právo v Předlitavsku", "text": "Všeobecné a rovné volební právo v Předlitavsku\n\nVšeobecné a rovné volební právo bylo v předlitavské části Rakouska-Uherska schváleno roku 1907. Reforma rušila ve volbách do Říšské rady kuriový systém. Poprvé se nové nastavení volebního systému uplatnilo ve volbách roku 1907.\n\nOd zavedení přímých voleb do Říšské rady tzv. dubnovou ústavou roku 1873 prošlo volební právo několika významnými reformami. Říšská rada měla po roce 1873 celkem 353 poslanců volených ve čtyřech kuriích (městské, venkovských obcí, velkostatkářské a obchodních a živnostenských komor). Volební právo omezoval volební cenzus, tedy minimální daňový odvod, poskytující volební právo. \n\nVolební reforma z roku 1882, kterou realizovala vláda Eduarda Taaffeho snížila cenzus v kuriích městské a venkovských obcí a zvýšila počet oprávněných voličů o stovky tisíc osob. Beze změn ovšem ponechávala počet poslanců i rozdělení mandátů pro jednotlivé kurie. Na počátku 90. let 19. století disponovalo volebním právem v Předlitavsku 15 % mužského obyvatelstva. \n\nNa počátku 90. let zesílilo hnutí za další a daleko radikálnější reformu volebního systému. Mladočeši roku 1893 navrhli zavedení všeobecného, rovného a přímého volebního práva a zrušení kurií. Podobné návrhy předkládali tehdy sociální demokraté. Nebyly ovšem přijaty, stejně jako návrh ministerského předsedy Eduarda Taaffeho z října 1893. Ten zamýšlel zvyšit počet oprávněných voličů z 15 na 34 % mužské populace a v kuriích městské a venkovských obcí zaváděl téměř všeobecné hlasovací právo. 247 z celkových 353 poslanců mělo být voleno tímto novým systémem. Návrh narazil na odpor i v koaličních stranách a vedl k pádu Taaffeho vlády. Volební reforma tak byla o několik let odsunuta.\n\nAž roku 1896 byla přijata Badeniho volební reforma. Na rozdíl od Taaffeho návrhu z roku 1893 se nijak neměnil volební cenzus v stávajících kuriích, ale ke čtyřem dosavadním kuriím přibyla pátá, nazvaná všeobecná s 72 mandáty, ve které se volilo na základně všeobecného a rovného volebního práva pro muže. Počet poslanců se tak zvýšil na 425. 7. května 1896 proběhlo v Poslanecké sněmovně závěrečné hlasování a reforma prošla poměrem 234 : 19 hlasů. Ještě během května ji odsouhlasila i Panská sněmovna a 14. června 1896 potvrdil císař František Josef I. Volební právo ve všeobecné kurii získali všichni muži nad 24 let věku. Počet oprávněných voličů v Předlitavsku se zvýšil z 1 732 257 osob na 5 333 431 osob. Zvláštní zákon z 5. prosince 1896 pak ještě provedl změnu v stávajících kuriích městské a venkovských obcí, kde byl volební cenzus snížen z 5 zlatých na 4 zlaté (tedy 8 rakousko-uherských korun). Nová úprava se poprvé uplatnila ve volby do Říšské rady roku 1897 a znovu ve volby do Říšské rady roku 1901.\n\nRuská revoluce roku 1905 zesílila v Evropě aktivitu dělnických, sociálně demokratických stran. V Předlitavsku se velkým tématem rakouské sociální demokracie stalo prosazování všeobecného a rovného hlasovacího práva. V září 1905 vydalo předsednictvo strany výzvu k masovému hnutí za jeho prosazení. Na podzim toho roku se v Předlitavsku konaly početné dělnické demonstrace, které vrcholily v listopadu 1905. 28. listopadu proběhla generální stávky za účasti 300 000 demonstrantů ve Vídni a více než 100 000 osob v Praze. Předseda vlády Paul Gautsch reagoval příslibem, že v následujícím roce budou návrhy na volební reformu předloženy Říšské radě.\n\nProjekt volební reformy vláda předložila parlamentu 23. února 1906. Už tehdy obsahoval základní rysy, které byly zachovány i ve výsledném znění, tedy zrušení kurií, všeobecné a rovné volební právo pro muže od 24 let. Návrh byl přidělen volebnímu výboru, kde se projednával až do podzimu 1906. Zde byly dolaďovány otázky celkového počtu poslanců a vymezení jednotlivých volebních obvodů. Finální schválení souboru ústavních zákonů proběhlo v prosinci 1906 a lednu 1907 (císař je podepsal 26. ledna 1907) za vlády Maxe Becka. Poslanecká sněmovna Říšské rady měla 516 poslanců volených v jednomandátových obvodech dvoukolovým systémem. Panská sněmovna coby horní komora zůstávala nadále nevolená, ale počet jejích členů byl omezen nepřekročitelným stropem. \n\nReforma byla obsažena ve čtyřech nových říšských zákonech:\n\nZákladní principy volební reformy obsahoval zákon 15/1907 z 26. ledna 1907 (Gesetz vom 26. Jänner 1907, betreffend die Wahl der Mitglieder des Abgeordnetenhauses des Reichsrates). Jeho přílohou byl přesný seznam volebních obvodů. Rovnost volebního práva byla ovšem mírně zdeformována rozložením volebních obvodů. V různých regionech monarchie totiž na jeden poslanecký mandát připadaly rozdílné počty voličů. Na jednoho poslance v etnicky německých nebo italských obvodech to bylo cca 40 000 obyvatel, u polských obvodů cca 50 000, u českých 55 000 a u ukrajinských okolo 100 000 obyvatel. K dalšímu zkreslení přispěla volební geometrie. Fakticky totiž bylo ponecháno původní dělení z dob kuriového systému na městské a venkovské obvody. Větší města tak netvořila jeden obvod se svým venkovským zázemím. Celkově se nastavením volebních obvodů utvořila v Říšské radě potenciální rovnováha mezi německo-italským a slovanským blokem.\n\nPoprvé se nové nastavení volebního systému uplatnilo ve volbách roku 1907. V nich výrazně uspěly zejména strany sociálně demokratické, agrární i klerikální, které získaly podporu mezi vrstvami obyvatelstva, které nově nabyly volebního práva. Volební reforma vedla i k změnám uvnitř stran. Z hlediska národnostního bylo roku 1907 zvoleno do Říšské rady 232 Němců, 108 Čechů, 79 Poláků, 32 Ukrajinců, 24 Slovinců, 19 Italů, 13 Srbů a Chorvatů, 5 Rumunů a 4 národní Židé.\n\n"}
{"id": "1189250", "url": "https://cs.wikipedia.org/wiki?curid=1189250", "title": "Melvin Douglas", "text": "Melvin Douglas\n\nMelvin Lavon Douglas , (* 21. srpna 1963 v Topece, Kansas, Spojené státy americké) je bývalý americký zápasník – volnostylař afroamerického původu. Zápasit začal vrcholově na University of Oklahoma v roce 1982, jako několikanásobný mistr středních škol státu Kansas ve volném stylu. Titul amerického mistra získal poprvé v roce 1988 a v roce 1989 se poprvé představil na mistrovství světa. V roce 1992 se do amrické olympijské nominace na olympijské hry v Barceloně nevešel. V roce 1993 získal dodatečně titul mistra po diskvalifikaci Íránce Abbáse Džadídího. V roce 1996 uspěl v americké olympijské nominaci pro olympijské hry v Atlantě. Ve třetím kole prohrál s Macharbekem Chadarcevem z Ruska a skončil na 7. místě. V roce 2000 si v 37 letech vybojoval druhou účast na olymijských hrách v Sydney, ale nepostoupil z těžké základní skupiny. Sportovní kariéru ukončil v roce 2003. Věnuje se trenérské práci.\n\n"}
{"id": "1189252", "url": "https://cs.wikipedia.org/wiki?curid=1189252", "title": "Zdenko Vltavský-Waldhütter", "text": "Zdenko Vltavský-Waldhütter\n\nPlukovník Zdenko Vltavský-Waldhütter (8. srpna 1894 Dolní Město, Rakousko-Uhersko – 17. března 1963 Ledeč nad Sázavou, Československo) byl československý vojenský velitel. Za první světové války bojoval v řadách Rakousko-uherské armády, roku 1916 byl zajat a vstoupil do Československých legií. Byl legionářem v Rusku i ve Francii, kde roku 1918 bojoval v bitvě u Terronu. Po návratu do vlasti bojoval v sedmidenní válce s Polskem o Těšínsko a vojákem zůstal i v následujících letech. Podílel se na činnosti československého vojenského zpravodajství, v letech 1931-1935 byl československým vojenským přidělencem ve Francii a v letech 1936-1939 velel tankovému pluku. Po německé okupaci roku 1939 musel armádu opustit, zapojil se do činnosti domácího protinacistického odboje a v době Pražského povstání velel tankové jednotce vojenského velitelství Velké Prahy „Bartoš“. Po válce zastával různé velitelské funkce v československé armádě, po komunistickém převratu v roce 1948 však musel z armády odejít a živit se jako skladník. V roce 1991 byl rehabilitován.\n\nZdenko Waldhütter se narodil 18. srpna 1894 v Dolním Městě u Lipnice nad Sázavou. Jeho otec Zdenko Waldhütter st. byl v Dolním Městě ředitelem dvoutřídky a matka Marie (roz. Vltavská) byla v domácnosti. Měl bratra Františka. Později se rodina přestěhovala do Ledče nad Sázavou, kde se Zdenko Waldhütter st. stal ředitelem školy. Zdenko Waldhütter studoval Klasické gymnázium v Kutné Hoře a chtěl nastoupil na kadetní školu, otec jej však přesvědčil ke studiu práv. Nastoupil tedy na Právnickou fakultu Univerzity Karlovy v Praze. Mezitím však vypukla první světová válka.\n\nPo třetím semestru práv byl Zdenko Waldhütter odveden do Rakousko-uherské armády a v květnu 1915 odešel do pole s IX. Pochodovým praporem Zeměbraneckého pluku č. 12 na ruskou frontu. Dne 6. června 1915 byl raněn do stehna a na frontu se vrátil až v polovině července. Dne 3. listopadu 1915 byl na frontě opět vážně raněn a půl roku se léčil v lazaretu v budově pražské Strakovy akademie. Na frontu vrátil v červnu 1916 s 23. pochodovým praporem. Dne 4. července 1916 byl u Kolců zajat ruskou armádou.\n\nV prosinci 1916 se přihlásil do Československých legií. Krátce byl u 5. čs. střeleckého pluku, přičemž absolvoval důstojnický kurz v Borispolu. Díky dobré znalosti francouzštiny však byl brzy převelen do Francie a do Le Havre přicestoval v listopadu 1917. Ve Francii byl zařazen do 21. čs. střeleckého pluku. Počátkem roku 1918 absolvoval školu pro velitele rot a čet. Následně jako velitel 5. roty svého pluku bojoval v Alsasku a v říjnu 1918 bitvě u Terronu.\n\nDo nově vzniklého Československa se vrátil 1. ledna 1919, ale už za několik dní musel odejít do sedmidenní války s Polskem o Těšínsko, ve které byl jako velitel 5. roty 21. čs. Střeleckého pluku raněn.\n\nPo vyléčení v armádě zůstal, vystudoval Vysokou školu válečnou v Praze a dále stoupal po armádní hierarchii. Roku 1924 byl jmenován důstojníkem studijní skupiny 2. (zpravodajského) oddělení Hlavního štábu a od roku 1931 byl přednostou tohoto oddělení v hodnosti podplukovníka. V roce 1931 jako soudní znalec značnu měrou přispěl k odsouzení maďarského špiona Vojtěcha Tuky. V letech 1931-1935 byl jmenován vojenským přidělencem na čs. velvyslanectví v Paříži s působností ve Francii, Velké Británii, Belgii a Švýcarsku. Protože chtěl svou vlast reprezentovat i českým jménem, přejal rodné příjmení své matky a stal se Zdenko Vltavským. V letech 1935-1939 byl zástupcem velitele a velitelem Pluku útočné vozby 1 v Milovicích. V lednu 1937 byl povýšen na plukovníka.\n\nJako podnáčelník štábu 1. armády v Čechách se podílel na zářijové všeobecné mobilizaci roku 1938. Německá okupace Čech, Moravy a Slezska jej zastihla během předvádění československého tanku Praga V-8-H ve Velké Británii. Přestože mohl zůstat v relativně bezpečném exilu, rozhodl se pro návrat do protektorátu a riskantní zapojení do odboje.\n\nPo vynuceném odchodu z arnády v srpnu 1939 byl Zdenko Vltavský úředníkem ministerstva financí. Už v roce 1941 ale nuceně odešel do výslužby. V průběhu války spolupracoval s odbojovými organizacemi Obrana národa, RU-DA a zpravodajskou skupinou generála Slunečka „ALEX“. Gestapo jej kvůli odbojové činnosti několikrát zatklo a vyslýchalo v Praze, Německém Brodu a Kolíně, ale nepodařilo se mu jej usvědčit.\n\nVýznamnou úlohu Zdenko Vltavský sehrál za pražského povstání v roce 1945. Dne 2. května 1945 byl pozdějším náčelníkem hlavního štábu povstání Františkem Bürgrem vyzván k vybudování povstalecké tankové jednotky. Tento úkol splnil a Vojenské velitelství Velké Prahy „Bartoš“ tak během povstání disponovalo útvarem o 10 obrněných vozidlech, kterým během povstání také velel.\n\nPo roce 1945 se Zdenko Vltavský vrátil do velitelských funkcí, pomáhal při znovuvybudováním tankového sboru a své zkušenosti předával též studentům Vysoké školy válečné. Roku 1946 však odmítl vstoupit do komunistické strany, což zanedlouho zničilo jeho úspěšnou vojenskou kariéru. Již několik dnů po komunistickém převratu v únoru 1948 byl poslán na nucenou dovolenou a dne 1. dubna 1948 byl propuštěn z armády. Následně byl vystěhován z Prahy a nucen vykonávat podřadnou práci skladníka. Žil v Ledči nad Sázavou a jistou zajímavostí je, že se stal předsedou rady starších Církve československé husitské. Zemřel v ústraní roku 1963.\n\nV roce 1991 byl Zdenko Vltavský rehabilitován. V roce 2013 byl Ústavem pro studium totalitních režimů in memoriam oceněn Cenou Václava Bendy.\n\n"}
{"id": "1189254", "url": "https://cs.wikipedia.org/wiki?curid=1189254", "title": "Izabela Czartoryska", "text": "Izabela Czartoryska\n\nIzabela Czartoryska (3. března 1746, Varšava – 15. července 1835, Wysocko) byla polská aristokratka, spisovatelka, sběratelka umění, vlastenka a zakladatelka prvního polského muzea (dnes Muzeum knížat Czartoryských v Krakově). Hrála důležitou roli v polské politice a kultuře pozdní Rzeczpospolité na přelomu 18. a 19. století. Současníky byla pro své hrdé vlastenectví ironicko-obdivně přezdívána \"Matka Sparťanka\".\n\nNarodila se 3. března 1746 ve Varšavě do smíšeného německo-polského manželství. Otcem byl pomořanský hrabě Georg Detlev von Flemming a matkou princezna Antonina Czartoryská (dcera české šlechtičny Eleonory z Valdštejna). Matku však nikdy pořádně nepoznala, protože ta zemřela za tři týdny po porodu na neštovice. Otec si sice poté vzal její sestru, jenomže i ona zakrátko zemřela na stejnou nemoc. Malá Izabela byla tedy vychovávána především svou babičkou Eleonorou; vyrůstala v „Modrém paláci“ Czartoryských ve Varšavě a především na panství spřátelené rodiny Poniatowských ve Wolczynu (dnes Voŭčyn v Bělorusku). Z politických důvodů byla 19. listopadu 1761 otcem jako 15letá provdána za knížete Adama Kazimíra Czartoryského, téměř o 12 let staršího než ona.\n\nVedla bohatý společenský život elity své doby, doprovázela muže na cestách do zahraničí, především do Francie, kde se mj. potkala s Jeanem-Jacquesem Rousseauem, Voltairem, Benjaminem Franklinem; později se doma v Polsku setkala i s Casanovou (ten jí ocenil jako „velmi pěknou ženu, která však manželovi ještě nedala syna, protože byla na jeho vkus příliš hubená“) a dalšími.\n\nRoku 1783 spolu se svým manželem kompletně přeměnila zděděný palác v Puławách, kam se rodina přestěhovala z Varšavy, na intelektuální a politické středisko polského života, jež soutěžilo s varšavským královským dvorem. Její knížecí dvůr byl jedním z nejvíce liberálních a progresivních, i když některé aspekty jejího chování působily skandály (zejména různé milostné avantýry).\n\nRodinná tragédie (smrt dvou dcer v jednom roce, přičemž prvorozená Tereza nešťastnou náhodou utrpěla silné popáleniny a za velikých bolestí po několika dnech zemřela) ji přiměla obrátit se k vážnějším věcem, než jen dosavadním frivolním radovánkám. V narůstající krizi polsko-litevského soustátí začala podporovat svého manžela v jeho politických snahách a angažovat se v národně-burcující agitaci. Iniciovala složení alegorické protiruské opery \"Matka Sparťanka\" (W. F. Lessel, 1786) – sama v ní hrála hlavní roli (odtud i její přezdívka) – která měla veliký dosah na dobové obecenstvo. Roku 1788 se přidala k šlechtické, proprusky a protikrálovsky orientované Vlastenecké straně ( ), snažící se o zásadní reformy a proměnu Polska v konstituční monarchii. „Čtyřletý sejm“ vedl mnohá svá rokování v palácích Czartoryských (Modrém paláci varšavském a v Puławách), kde mj. byl vypracován koncept Květnové ústavy. Izabela se těchto jednání aktivně účastnila, ovšem její výrazné vystupování přineslo i odpor ze strany části šlechtické veřejnosti a proto ji manžel „uklidil“ s nejstarším synem na cestu do Británie, kde pobyli více než rok a vrátili se těsně před přijetím ústavy.\n\nZklamání z prohrané rusko-polské války (v níž bojoval i syn Adam Jiří) a následného druhého dělení Polska (1793) vedlo manžele Czartoryské k usilovnému hledání osobnosti, která by hynoucí Polsko zachránila – proto také ve své rezidenci v Sieniawě poskytli útočiště novému hrdinovi, generálovi Tadeuszovi Kościuszkovi, kterého již v mládí finančně podporovali na studiích v Paříži. Izabela zorganizovala na den jeho jmenin (28. října 1792) symbolickou slavnost, během níž jej ověnčila korunou z listí dubu údajně kdysi vysazeného králem Janem Sobieským na paměť vítězství nad Turky u Vídně... Nejen v Polsku, ale i v zahraničí byl tento akt pochopen jako výzva Kościuszkovi, aby se zmocnil vlády a postavil se tlaku Ruska a Pruska. Proto když vypuklo Kościuszkovo povstání (1794) byli Czartoryští považováni za hlavní hybatele a podněcovatele vzpoury, byť oba shodou okolností v té době dleli mimo Polsko (Izabela, na druhé cestě do Anglie se svým synem, zůstala po dobu války internována v tehdy rakouském Bruselu). Na rozkaz carevny Kateřiny Veliké byl ruskými vojsky z pomsty naprosto vyplundrován zámek Puławy i s přilehlým parkem.\n\nPo dokonání třetího dělení Polska se Izabela mohla s rodinou vrátit na své pulawské panství, které se nyní nacházelo v rámci Habsburské monarchie. Synové Adam Jiří a Konstantin Adam ovšem museli nastoupit jako svého druhu rukojmí do dvorské služby na carský dvůr v Petrohradě, aby carevna sňala ze statků Czartoryských sekvestraci (zatímco mladší Konstantin se mohl vrátit domů již o rok a půl později, Adam Jiří v Rusku na dlouhou dobu zůstal a učinil tam skvělou kariéru). \n\nHned roku 1796 se Izabela pustila do obnovy zámku i parku, který nechala obnovit v anglickém slohu. Aby povzbudila těžce pošramocené národní povědomí polské veřejnosti, rozhodla se pak v letech 1798–1801 v parku vybudovat \"Sibylinu svatyni\" (Świątynia Sybilli), původně nazývanou „Svatyně paměti“ – první muzeum v polských dějinách, kam shromažďovala různé památky nejen na členy své a manželovy rodiny, ale především artefakty i ostatky velkých osobností dějin Polska. Tak se podařilo zachránit před zničením řadu cenností a památek polské státnosti, které jinak pruští a ruští \"rozbiorcy\" záměrně ničili. Před výbuchem Listopadového povstání (1830) bylo muzeum uzavřeno a evakuováno do Paříže. Roku 1878 toto muzeum znovuotevřel Izabelin vnuk Władysław Czartoryski v Krakově, kde se nachází dodnes.\n\nZemřela 15. července 1835 v malopolské vsi Wysocko (tehdy součásti rakouského záboru), na zámku své dcery Marie. O čtvrt století později byly její ostatky přeneseny do rodinné hrobky v Sieniawě.\n\nS manželem měli 3 děti:\n\nDále měla 4 děti ze svých početných mileneckých vztahů:\n\n"}
{"id": "1189258", "url": "https://cs.wikipedia.org/wiki?curid=1189258", "title": "Mistrovství světa ve sportovním lezení 1993", "text": "Mistrovství světa ve sportovním lezení 1993\n\nMistrovství světa ve sportovním lezení 1993 (: \"UIAA World Championship\", : \"Championnats du monde d'escalade\", : \"Campionato del mondo di arrampicata\", : \"Kletterweltmeisterschaft\") se uskutečnilo jako druhý ročník 30. dubna v Innsbrucku pod hlavičkou UIAA, závodilo se pouze v lezení na obtížnost a rychlost..\n\nZávodů ze zúčastnili tři muži a dvě ženy z Česka v lezení na obtížnost, nejlépe se umístila dvacátá druhá Barbara Stranská.\n\n\n"}
{"id": "1189261", "url": "https://cs.wikipedia.org/wiki?curid=1189261", "title": "Super", "text": "Super\n\nSuper byl český bulvární deník, který od 25. dubna 2001 do července 2002 vydávala firma e-Media vlastněná investičním fondem I.EPIC Holding. Vydavatelé přišli na trh s tím, že chtějí zaplnit mezeru mezi Bleskem a MF Dnes. Noviny o 24 stranách měly výraznou grafiku, velké titulky a mnoho ilustračních fotografií. V září 2001 průměrný prodejný náklad činil 219 tisíc výtisku, následně začaly prodeje klesat, v prosinci téhož roku se prodalo 132 tisíc kusů a v květnu 109 tisíc. Podle Media Projektu byl 4. nejčtenějším deníkem v zemi. Deník spolupracoval s televizemi Prima a Nova, jejichž inzerce se na jeho stránkách objevovala. Na oplátku Nova vysílala reklamy na Super. Předsedou představenstva společnosti e-Media byl Pavel Rozsypal.\n"}
{"id": "1189264", "url": "https://cs.wikipedia.org/wiki?curid=1189264", "title": "Brenner (rozcestník)", "text": "Brenner (rozcestník)\n\nBrenner může znamenat:\n\n\n"}
{"id": "1189266", "url": "https://cs.wikipedia.org/wiki?curid=1189266", "title": "Papaflessas", "text": "Papaflessas\n\nPapaflessas (řecky: Παπαφλέσσας, vlastním jménem: Grigorios Dikaios; 1788, Poliani – 20. května 1825, Maniaki) byl řecký pop a generál Řecké osvobozenecké války.\n\nNarodil se roku 1788 v Poliani na ostrově Peloponés jako syn Dimitriose Flessase a jeho manželky Konstantiny Andronaiou která pocházela z Dimitsany.\n\nV rodném městě jeho matky studoval. Ve městě Kalamata vstoupil do kláštera a později působil v Konstantinopoli a na ostrově Zakynthos. Vstoupil do tajného řeckého spolku \"Filiki eteria\" která se připravovala na povstání proti Turkům. Když řecký šlechtic Alexandros Ypsilanti povstal proti Turkům v Moldavsku Papaflessas byl vyslán vzbouřit Řeky na Peloponésu. Peloponés se vzbouřil a Papaflessas se přidal k řeckým generálům jako byly Theodoros Kolokotronis či Petros Mauromichalis. Bojoval v mnohých bitvách a v slavní bitvě u Dervenakie, kde Řekové porazily turecká vojska Mahmuda Dramaliho Paši. Podílel se i na osvobození Kalamaty.\n\nRoku 1825 ale Turci přešli do ofenzívy a na Peloponés povolali z Egypta vojska Ibrahima Paši. Papaflessas se proti Ibrahimovi postavil u města Maniaki. Řeků bylo jen 1 000, Ibrahim měl 6 000 mužů avšak se svou armádou padl.\n\nPo smrti se stal národním hrdinou a mnozí zahraniční filheléni ho přirovnali k Periklovi.\n"}
{"id": "1189267", "url": "https://cs.wikipedia.org/wiki?curid=1189267", "title": "Praktická žena", "text": "Praktická žena\n\nKREATIV Praktická žena je český časopis, který vydává Astrosat Media jako dvouměsíčník (do roku 2015 měsíčník). V letech 1968–2001 vycházel pod názvem \"Praktická žena\", v letech 2001–2015 \"Moderní praktická žena\", od roku 2015 jako \"KREATIV Praktická žena\". Časopis se zaměřuje na ženy mezi 30-45 lety z vyšší příjmové skupiny. Obsahuje například články o novinkách na trhu, módě, zahradnictví, cestování, vaření, bydlení, návody na vlastní výtvory. V roce 2015 průměrná čtenost činila 97 tisíc čtenářů na vydání.\n"}
{"id": "1189268", "url": "https://cs.wikipedia.org/wiki?curid=1189268", "title": "Seznam českých hráčů v NHL v sezóně 1997/1998", "text": "Seznam českých hráčů v NHL v sezóně 1997/1998\n\nToto je seznam hráčů Česka a jejich statistiky v sezóně 1997/1998 NHL.\n"}
{"id": "1189270", "url": "https://cs.wikipedia.org/wiki?curid=1189270", "title": "Hadez", "text": "Hadez\n\nHadez byla peruánská black/death metalová kapela založená roku 1986 ve městě Lima, vedle např. brazilských Sepultury a Mystifier a kolumbijsko-americké Inquisition jedna z nejstarších metalových skupin na jihoamerickém kontinentě. V roce 1988 vydala první demo \"Guerreros de la Muerte\". Debutní studiové album \"Aquelarre\" vyšlo v roce 1993 u peruánského undergroundového vydavatelství Brutal Records, i když původně mělo vyjít u Deathlike Silence Productions Øysteina Aarsetha známého pod pseudonymem Euronymous.\n\nKapela se několikrát rozpadla, naposledy roku 2015. Na kontě má 4 dlouhohrající desky.\n\n\n\n\n\n\n\n\n"}
{"id": "1189271", "url": "https://cs.wikipedia.org/wiki?curid=1189271", "title": "Aha!", "text": "Aha!\n\nAha! je český bulvární deník, který vychází od roku 2004. V letech 2004–2007 jej vydávala firma Ebika, od roku jej vydává Czech News Center (v letech 2007–2014 pod názvem Ringier). Do roku 2006 vycházel jako týdeník, deníkem je od 1. března 2006. Je druhým nejčtenějším bulvárem v Česku. V prosinci 2015 průměrní denní náklad činil 79 tisíc výtisků. \n\n\n"}
{"id": "1189277", "url": "https://cs.wikipedia.org/wiki?curid=1189277", "title": "Martiněveský potok (přítok Jílovského potoka)", "text": "Martiněveský potok (přítok Jílovského potoka)\n\nMartiněveský potok je pravostranný přítok Jílovského potoka v okrese Děčín v Ústeckém kraji. Plocha povodí činí 0,6 km² a délka 1,4 km.\n\nPotok pramení pod vrchem Klobouk (502 m n. m.), zhruba 300 metrů severozápadně od děčínské místní části Krásný Studenec v nadmořské výšce přibližně 407 m. Po celé své délce teče severozápadním směrem. Většinou protéká lesem, avšak ve střední části toku má charakter lužního lesa. Na posledních 250 metrech vtéká do pískovcového kaňonu, kde podtéká železniční trať Děčín – Oldřichov u Duchcova, která je přezdívaná \"Kozí dráha.\" Do Jílovského potoka se Martiněveský potok vlévá na 6,8 říčním kilometru v nadmořské výšce přibližně 212 m.\n\nJediným přítokem Martiněveského potoka je levostranný bezejmenný potok na 1,0 říčním kilometru. Délka toku činí 0,1 km.\n\nMartiněveský potok není příliš vodnatý tok, zapřičiněno je to malou délkou a plochou povodí. V létě vysychá. \n"}
{"id": "1189278", "url": "https://cs.wikipedia.org/wiki?curid=1189278", "title": "Nikitaras", "text": "Nikitaras\n\nNikitaras (řecky: Νικηταράς, vlastním jménem: Nikitas Stamatelopulos; 1784, Nedusa – 1849, Pireus) byl řecký revolucionář a generál Řecké osvobozenecké války.\n\nNarodil se roku 1784 ve vesnici Nedusa v peloponéském kraji Lakónie blízko Sparty a Kalamaty. Vyrůstal ale v Arkádii ve vesnici Turkoleka. Byl synovcem generála Theodorose Kolokotronise.\n\nSpolečně se svým strýcem působil před vypuknutí povstání v britské armádě na Jónských ostrovech. V prvním roku povstání společně s ním velel armádě, která dobyla město Tripolis sídlo tureckého správce Peloponésu. V Tripolisu sám Nikitaras zajal místního správce. V největší bitvě u Dervenakie, kde nakonec Řekové porazily turecká vojska Mahmuda Dramaliho Paši, se Nikitaras společně s Papaflessasem a Dimitriosem Ypsilantisem zasloužil o obsazení strategického místa na kopcích odkud jeho vojsko napadlo Turky. V tomto boji prý bojoval naráz s pěti meči a zabil mnoho Turků, proto si vysloužil přezdívku \"Turkofagos\". Nikitaras bojoval v dalších menších bitvách které se odehrály na Peloponésu. Po osvobození Řecka se přidal na stranu premiéra Ioannise Kapodistriase, který byl později svrhnut a zavražděn, proto se Nikitaras dostal do vězení na ostrov Egina. Poté byl propuštěn a svůj život dožil v Pireu.\n"}
{"id": "1189280", "url": "https://cs.wikipedia.org/wiki?curid=1189280", "title": "Magazín Šíp", "text": "Magazín Šíp\n\nMagazín Šíp je český bulvární týdeník, který vydává Astrosat Media. V letech 2005–2013 jej vlastnilo vydavatelství Vltava-Labe-Press. Vznikl v roce 2005 transformací Večerníku Praha. V letech 2005–2009 vycházel jako deník, od 2. dubna 2009 vychází v týdenní periodicitě. V roce 2013 změnil název z \"Šíp Plus\" na \"Magazín Šíp\". V roce 2014 průměrný prodaný náklad činil 41 tisíc výtisků. \n\n"}
{"id": "1189309", "url": "https://cs.wikipedia.org/wiki?curid=1189309", "title": "Instinkt (časopis)", "text": "Instinkt (časopis)\n\nInstinkt je český společenský týdeník, který vycházel od roku 2002. V letech 2002–2011 jej vydával Sebastian Pawlowski a od roku 2011 patří pod vydavatelství Empresa Media.V říjnu 2019 vyšlo poslední číslo časopisu.Stalo se tak po 17 letech. V roce 2014 činil průměrný prodej jednoho čísla 31 tisíc výtisků.\n\n"}
{"id": "1189328", "url": "https://cs.wikipedia.org/wiki?curid=1189328", "title": "Katka (magazín)", "text": "Katka (magazín)\n\nKatka je český společenský týdeník, který od roku 1995 vydává Burda Praha. Zaměřuje se na společnost a vztahy, životní příběhy, módní a kosmetické trendy i zpravodajství ze světa showbusinessu. V roce 2014 činila čtenost jednoho vydání 246 tisíc, v roce 2015 pak 182 tisíc. \n"}
{"id": "1189330", "url": "https://cs.wikipedia.org/wiki?curid=1189330", "title": "Ernst Sommer", "text": "Ernst Sommer\n\nErnst Sommer (29. října 1888 Jihlava – 20. října 1955 Londýn) byl český německy píšící spisovatel a novinář židovského původu. Profesí byl advokátem.\n\nSommer se narodil v rodině židovského továrníka. Po maturitě v rodné Jihlavě začal v roce 1907 studovat medicínu na vídeňské univerzitě, po jednom semestru přešel na práva. Roku 1912 se stal doktorem práv. Rok nato vyšel jeho první román. V té době měl Sommer blízko k „pražskému kroužku“ kolem Maxe Broda a Franze Kafky. V letech 1912–1914 pracoval Sommer na okresním a krajském soudu v Jihlavě; roku 1915 působil ve Vídni, v roce 1915 v Mostě, Duchcově a Ústí nad Labem. Ještě v témže roce narukoval. Během války byl zřejmě nasazen na frontě a ve válečném soudu ve Felixdorfu v Dolním Rakousku.\n\nOd roku 1920 pracoval Sommer jako advokát v Karových Varech. Psal eseje, v nichž se vyrovnával s židovskou otázkou, a také expresionistické grotesky: roku 1920 to byl \"Der Simulant\" (Simulant), o dva roky později \"Der Fall des Bezirksrichters Fröhlich\" (Případ okresního soudce Fröhlicha). V roce 1924 vydával společně s Bruno Adlerem časopis \"Die Provinz\" (Provincie). Byl také politicky činný. Jako člen německé sociální demokracie zasedal v městské radě. Intenzívně se zabýval kulturními záležitostmi a snažil se o česko-německé porozumění. Ve 30. letech začal Sommer, působící od roku 1928 také jako divadelní kritik, sepisovat historické romány. V dílech jako \"Die Templer\" (Templáři) z roku 1935 a \"Botschaft aus Granada\" (Poselství z Granady) z roku 1937 se kriticky vyrovnával se soudobými událostmi, jako bylo např. pronásledování Židů.\n\nPo uzavření mnichovské dohody odešel Sommer, který se hned od počátku angažoval proti nacismu, nejprve do Prahy a v listopadu 1938 do Spojeného království. Jeho matka spáchala v roce 1942 v terezínském koncentračním táboře sebevraždu, sestra Antonie Grünbergerová zahynula roku 1944 v koncentračním táboře v Osvětimi.\n\nV Londýně pracoval Sommer v advokátní kanceláři. Během druhé světové války podporoval publicisticky československou exilovou vládu a psal do exilového tisku. Jeho povídka \"Die Gaskammer\" (Plynová komora), která vyšla v listopadu 1942, je jedno z prvních literárních zpracování holocaustu. Námětem jeho mezinárodně nejúspěšnějšího románu \"Revolte der Heiligen\" (Revolta svatých) je židovské povstání v koncentračním táboře. Po válce uveřejnil Sommer několik dalších románů, zabývajících se osudy lidí v exilu nebo historickými osobnostmi – Villonem, Thomasem Müntzerem a Ulrichem von Huttenem. V letech 1946 a 1947 navštívil Prahu, trvale se v ní však neusadil. Roku 1951 přijal britské státní občanství a zemřel v londýnském exilu, kde i nadále pracoval jako advokát.\n\n\nVětšina románů vyšla v českých překladech.\n\n\n"}
{"id": "1189333", "url": "https://cs.wikipedia.org/wiki?curid=1189333", "title": "Gates of Ishtar", "text": "Gates of Ishtar\n\nGates of Ishtar (v překladu z angličtiny \"Ištařiny brány\") je švédská melodic death metalová kapela založená roku 1992 ve městě Luleå.\nPrvní studiové album se jmenuje \"A Bloodred Path\" a vyšlo v roce 1996. Na konci milénia (rok 1998 nebo 1999) se kapela rozpadla, v roce 2015 se opět obnovila.\n\n\n\n"}
{"id": "1189335", "url": "https://cs.wikipedia.org/wiki?curid=1189335", "title": "Domino (píseň)", "text": "Domino (píseň)\n\n„Domino“ je píseň americké rockové skupiny Kiss vydaná na albu \"Revenge\". Píseň je již třetím singlem z tohoto alba. Napsal ji basista Gene Simmons.\n„Domino“ se objevila na následujících albech Kiss:\n\n"}
{"id": "1189336", "url": "https://cs.wikipedia.org/wiki?curid=1189336", "title": "305 (číslo)", "text": "305 (číslo)\n\nTři sta pět je přirozené číslo, které následuje po čísle tři sta čtyři a předchází číslu tři sta šest. Římskými číslicemi se zapisuje CCCV.\n\n\nSilnice II/305 je česká silnice II. třídy vedoucí na trase Týniště nad Orlicí – Borohrádek – Horní Jelení – Jaroslav – Stradouň – Luže – Skuteč\n\n\n1 000 stop v angloamerické měrné soustavě odpovídá přibižně délce 305 metrů.\n\n"}
{"id": "1189337", "url": "https://cs.wikipedia.org/wiki?curid=1189337", "title": "Longwy", "text": "Longwy\n\nLongwy je město ve francouzském regionu Grand Est. V roce 2013 v něm žilo 14 092 obyvatel. Město leží nedaleko hranice s Belgií a Lucemburskem, protéká jím řeka Chiers.\n\nNázev města pochází z latinského výrazu \"longus vicus\" — dlouhá ves. Německá podoba jména zní \"Langich\". Obyvatelům města se říká \"Longoviciens\".\n\nHradiště na kopci Titelberg existovalo už v římských dobách, první písemná zmínka o městě pochází z roku 1292, kdy se stalo součástí Barského vévodství. Po třicetileté válce město zabrala Francie a v městské části Longwy-Haut vznikla pohraniční pevnost, kterou projektoval Sébastien Le Prestre de Vauban. V roce 1871 patřilo k menší části Lotrinska, kterou nezabrali Němci. Roku 1880 byla založena firma těžící a zpracovávající zdejší ložiska železné rudy. Za první i druhé světové války bylo Longwy okupováno Německem. Město se rozvíjelo jako středisko těžkého průmyslu, v šedesátých letech zde žilo přes dvacet tisíc lidí, od té doby vzhledem k hospodářskému útlumu počet obyvatel klesá.\n\nLongwy je proslulé výrobou fajánse, která má tradici od roku 1798.\n\n"}
{"id": "1189338", "url": "https://cs.wikipedia.org/wiki?curid=1189338", "title": "Organizovaný útvar chodců", "text": "Organizovaný útvar chodců\n\nOrganizovaný útvar chodců, v některých ustanoveních nazývaný organizovaná skupina chodců, je v pravidlech silničního provozu označení pro skupinu chodců, na kterou se při pohybu po pozemních komunikacích vztahují některá pravidla platná pro vozidla či řidiče. Protektorátní legislativa používala v podobném významu termín pochodující oddíl, československá legislativa po druhé světové válce pochodující útvar nebo průvod.\n\nVládní nařízení Vlády Protektorátu Čechy a Morava 242/1939 Sb., o chování v silniční dopravě (dopravní řád silniční – d. ř. s.), obsahovalo § 38 s názvem Pochodující oddíly. \n\n(1) Oddíly uzavřeně pochodující nesmějí na mostech jíti v kroku. Pochodová hudba jest na mostech zakázána. Delší oddíly musí v přiměřených vzdálenostech nechávati volné odstupy k propuštění ostatní silniční dopravy.\n\n(2) Za tmy nebo husté mlhy musí býti uzavřené oddíly označeny svítilnami, a to dopředu jejich boční obrysy, dozadu jejich konec (dopředu bíle nebo slabě žlutě, dozadu červeně). Muž na levém a pravém křídle první a poslední řady musí nésti svítilnu; označení se může státi také světlonoši pochodujícími vpředu nebo vzadu. Označení vozidly jedoucími napřed jest přípustné jen tehdy, mohou-li řidiči protijedoucích vozidel seznati, že vzadu jde uzavřený oddíl. Jestliže se oddíl, který má býti osvětlen, člení ve více od sebe zřetelně odlišených jednotek, jest uvedeným způsobem označiti každou z nich. Vedle toho jest přípustné doplňující vyznačení odraznými skly (dopředu bíle nebo slabě žlutě, dozadu červeně). Předpisy tohoto odstavce neplatí, jsou-li uzavřené oddíly dostatečně osvětleny jinými světelnými zdroji.\n\n(3) Školní třídy mají používati chodníků. Jdou-li jízdní drahou, jest je považovati za pochodující oddíly a za tmy nebo husté mlhy musí býti zajištěny podle odstavce 2.\n\nV § 33 odst. 1 nařízení stanovilo, že povinnost řidičů motorových vozidel ztlumiti světlomety, vyžaduje-li toho bezpečnost dopravy na silnici nebo vedle silnice, zvláště ohled na účastníky dopravy opačného směru, platila vůči chodcům jen, pokud pochodují v uzavřených oddílech. \n\nVládní nařízení republiky Československé 11/1951 Sb., jímž se provádí zákon o provozu na veřejných silnicích, obsahovalo § 28 Pochodující útvary a průvody. Pochodující útvary nebo průvody se musely ubírat po pravé straně vozovky a učinit místo předjíždějícím i protijedoucím vozidlům. Delší pochodující útvary (průvody) musely být uspořádány tak, aby neohrožovaly bezpečnost nebo plynulost silničního provozu, zejména musely být rozčleněny v menší skupiny dostatečně od sebe vzdálené. Pochodující školní mládež měla užívat chodníků, vozovky pak jen tehdy, nemohla-li jít po chodníku, a pak pro ni platila ustanovení jako pro pochodující útvary a průvody.\n\nVyhláška ministerstva vnitra 141/1960 Sb., kterou se vydávají pravidla silničního provozu, obsahovala § 37 s názvem Pochodující průvody a útvary. Pochodující průvod nebo útvar se musel pohybovat po pravé straně vozovky a uvolnit místo všem vozidlům jedoucím v obou směrech. Delší pochodující průvod nebo útvar musel být rozčleněn v menší skupiny, dostatečně od sebe vzdálené, aby neohrozil nebo neomezil ostatní provoz. Průvod při státních oslavách nebo útvar ozbrojených sborů nesměl být přerušován nebo zdržován vozidly, pokud nešlo o vozidlo, které dává zvláštní výstražné znamení. \n\nNa křižovatce s řízeným provozem byl vedoucí pochodujícího průvodu nebo útvaru povinen ukázat paží směr cesty a uposlechnout světelných znamení a pokynů dopravních orgánů. Na křižovatce s neřízeným provozem musel vedoucí dát znamení vozidlům, aby zastavila, pokud průvod nebo útvar nepřejde.\n\nZa snížené viditelnosti musel být pochodující průvod nebo útvar označen vpředu po obou stranách svítilnami s bílým nebo slabě žlutým světlem a vzadu rovněž po obou stranách svítilnami s červeným světlem. Pochodoval-li průvod nebo útvar v oddělených skupinách, musela být takto označena každá skupina.\n\nPochodující průvod nebo útvar nesměl přecházet most stejným krokem a na mostě nebylo dovoleno ani hraní nebo zpívání do pochodu.\n\nŠkolní mládež jdoucí ve skupinách musela být doprovázena dospělou osobou a směla užívat vozovky jen tehdy, nemohla-li jít po chodníku nebo po cestě pro pěší anebo po levé krajnici, a to nejvýše ve dvojstupech. Musela-li užít vozovky, řídila se ustanoveními platnými pro pochodující průvody a útvary.\n\nZa dodržování těchto předpisů odpovídal vedoucí pochodujícího průvodu nebo útvaru.\n\nPodle § 29 odst. 4 světlomety musí být ztlumeny také před setkáním s protijdoucím průvodem nebo pochodujícím útvarem.\n\nVyhláška ministerstva vnitra 80/1966 Sb., o pravidlech silničního provozu, obsahovala § 43, který byl věnován pochodujícím útvarům. Tento pojem byl vysvětlen otevřeným výčtem „útvar ozbrojených sil, pohřební průvod apod.“ Takový útvar musel být za snížené viditelnosti označen vpředu po obou stranách neoslňujícím bílým světlem a vzadu rovněž po obou stranách červeným světlem. Za dodržování ustanovení byl odpovědný vedoucí pochodujícího útvaru. Podle § 46 se útvar jezdců musel označit obdobně jako pochodující útvar.\n\nČtvrtý odstavec paragrafu nadepsaného „Pochodující útvary“ stanovil, že organizovaná skupina školní mládeže smí jít nanejvýše ve dvojstupech a musí být doprovázena osobou starší 15 let, která je dostatečně způsobilá, aby na skupinu řádně dozírala. Vozovky směla skupina užít jen tehdy, nemohla-li jít po chodníku nebo po levé krajnici. Musela-li užít vozovky, řídila se skupina též ustanoveními uvedenými pro pochodující útvary. Jiné skupiny školní mládeže nebo dětí nepodléhajících školní docházce se řídily ustanoveními pro chodce. Osoba, která doprovázela organizovanou skupinu školní mládeže nebo skupinu dětí nepodléhajících povinné školní docházce, byla oprávněna při přecházení vozovky zastavovat vozidla.\n\nPro pochodující útvary platila přiměřeně i ustanovení \n\nNaopak nevztahovala se na pochodující útvary například tato ustanovení: \n\nPodle § 23 odst. 2 se musela dálková světla ztlumit také před setkáním s pochodujícím útvarem. \n\nVe vyhlášce č. 100/1975 Sb. byla úprava téměř totožná, dokonce měl příslušný paragraf i stejné číslo (§ 43). Výraz dozírala byl nahrazen výrazem dohlížela. Výčet ustanovení, která se na pochodující útvary vztahují, byl přesunut z paragrafu o pochodujících útvarech do závěrečného paragrafu části V (Zvláštní ustanovení pro některé účastníky provozu) bezprostředně za výčet, která ustanovení platí pro jízdu na jízdním kole, s potahovými vozidly a ručními vozíky i pro jízdu na zvířatech a pro vedení a hnaní zvířat. \n\n§ 47 ve třetí větě stanovil, že pro pochodující útvary platí přiměřeně ustanovení:\n\nNaopak nevztahovala se na pochodující útvary například tato ustanovení: \n\nVyhláška federálního ministerstva vnitra 99/1989 Sb., o pravidlech provozu na pozemních komunikacích (pravidla silničního provozu) se organizovanými útvary chodců zabývala v § 57 (Útvary chodců). Místo dosavadního pochodujícího útvaru zavedl nový termín „organizovaný útvar chodců“, v němž útvary školní mládeže postavil na roveň například útvarům ozbrojených sil či průvodům.\n\nPro organizovaný útvar chodců (útvar ozbrojených sil, útvar školní mládeže, průvod apod.) platila přiměřeně práva a povinnosti řidičů podle ustanovení § 8 až 15, § 18 až 23, § 25 až 29, § 35, § 38 a ustanovení části čtvrté (úprava a řízení silničního provozu). Za snížené viditelnosti musel být organizovaný útvar chodců označen vpředu po obou stranách neoslňujícím bílým světlem a vzadu rovněž po obou stranách červeným světlem. Za dodržování těchto ustanovení odpovídal vedoucí útvaru, jímž mohla být jen osoba starší 15 let, která k tomu byla dostatečně způsobilá. Organizovaný útvar chodců jdoucí nejvýše ve dvojstupu směl jít po chodníku, a to vpravo; přitom nemusel být označen podle ustanovení odstavce 2. Pro organizovanou skupinu dětí, které dosud nepodléhají povinné školní docházce, platila ustanovení pro chodce. Vedoucí organizovaného útvaru školní mládeže nebo organizované skupiny dětí, které dosud nepodléhaly povinné školní docházce, byl oprávněn při přecházení vozovky zastavovat vozidla.\n\nZákon č. 361/2000 Sb. zavedl s účinností od 1. července 2000 stanovil v některých případech povinnosti řidičů vozidel vůči organizovaným útvarům chodců.\n\nOrganizovaným útvarům chodců se věnuje § 56 zákona č. 361/2000 Sb., nadepsaný „Útvar chodců“. První věta vysvětluje termín „organizovaný útvar chodců“ otevřeným výčtem příkladů: „například příslušníků ozbrojených sil, školní mládeže nebo průvod“. V odst. 6 však z působnosti těchto ustanovení a tím i z definice pojmu vyloučena organizovaná skupina dětí, které dosud nepodléhají povinné školní docházce – pro tu platí ustanovení pro chodce. Ve dvou ustanoveních (§ 22, povinnost dá na křižovatce organizované skupině chodců přednost v jízdě) je místo termínu „organizovaný útvar chodců“ použit termín „organizovaná skupina chodců“, aniž by byl vyjasněn vztah mezi oběma termíny. \n\nZákon nestanoví ostrá kritéria, za jakých podmínek má být skupina chodců považována za organizovanou. tj. jaký druh organizace chodců z nich činí organizovaný útvar. Zákon nestanoví minimální ani maximální počet chodců v útvaru, z použitého množného čísla je však zřejmé, že by mělo jít nejméně o dva chodce. Zákon nestanoví podobu útvaru, tj. ani tvar útvaru a vzájemnou polohu chodců v útvaru, ani minimální nebo maximální délku nebo šířku útvaru, ani povolené rozestupy mezi chodci v útvaru. Při chůzi po vozovce není stanoven ani počet chodců, kteří v útvaru mohou jít vedle sebe – při chůzi po chodníku mohou jít nejvýše ve dvojstupu. \n\nProblematiky organizovaného útvaru chodců se dotkl Nejvyšší soud České republiky ve svém rozhodnutí z 27. února 2008. Šlo o spor řidiče, který se za tmy střetl se skupinou dívek, které šly ve dvojstupu po silnici ve špatně viditelném oblečení, a byl odsouzen za obecné ohrožení. Hájil se tím, že na skupinu dívek jdoucích po silnici je třeba pohlížet jako na útvar chodců a na základě toho také klást na tento útvar povinnosti, zejména povinnost určit vedoucího útvaru, který dohlíží na dodržování předpisů o bezpečnosti provozu a svými pokyny zajišťuje bezpečnost útvaru a dále povinnost označení krajních členů útvaru světly či oděvními doplňky s označením z reflexního materiálu, přičemž nesplněním těchto povinností dívky nehodu zásadní a rozhodující měrou zapříčinily, zatímco on pravidla provozu neporušil tak, aby to byl on, kdo zavinil dopravní nehodu. Okresní soud v Berouně ho však odsoudil a odvolací Krajský soud v Praze trest pouze mírně snížil. Obviněný podal dovolání a Nejvyšší soud České republiky v odůvodnění konstatoval, že skupina dívek jdoucích po silnici se jako organizovaný útvar chodců nechovala a takové chování s ohledem na okolnosti jejich přesunu nikoli organizovaného nebylo ani zákonem vyžadováno (tyto neměly svého vedoucího). Skupina poškozených dívek nejevila známky organizovaného útvaru chodců, proto na ně takto nelze pohlížet a je třeba jejich účast v silničním provozu posuzovat z hlediska ustanovení vztahující se na chodce obecně. K tíži dívek soud konstatoval, že šly ve dvojstupu, což je chodcům za snížené viditelnosti zakázáno (reflexní prvky tehdy ještě nebyly pro chodce povinné).\n\nZa dodržování povinností organizovaného útvaru chodců odpovídá vedoucí útvaru, jímž může být jen osoba starší 15 let, která je k tomu dostatečně způsobilá (§ 56 odst. 4 zákona č. 361/2000 Sb.). \n\nVedoucí organizovaného útvaru školní mládeže nebo organizované skupiny dětí, které dosud nepodléhají povinné školní docházce, je oprávněn při přecházení vozovky zastavovat vozidla (§ 56 odst. 7 a § 79 odst. 1 písm. g) zákona č. 361/2000 Sb.).\n\nPro organizovaný útvar chodců platí přiměřeně povinnosti řidiče podle těchto ustanovení zák. 361/2000 Sb. o povinnostech řidiče: \n\nNa organizovaný útvar chodců se nevztahují například tato ustanovení zák. 361/2000 Sb. o povinnostech řidiče: \n\nOrganizovaný útvar chodců na mostě nesmí jít jednotným krokem (§ 56 odst. 3 zákona č. 361/2000 Sb.).\n\nOrganizovaný útvar chodců jdoucí nejvýše ve dvojstupu smí jít po chodníku, a to vpravo; přitom nemusí být označen světly, nebo reflexními oděvními doplňky (dle § 56 odst. 5 zákona č. 361/2000 Sb.). Zákon zmiňuje pouze možnost jít po chodníku, možnost jít po stezce pro chodce nebo stezce pro chodce a cyklisty nezmiňuje.\n\nZa snížené viditelnosti musí být organizovaný útvar chodců označen vpředu po obou stranách neoslňujícím bílým světlem a vzadu po obou stranách neoslňujícím červeným světlem. Označení světly může být nahrazeno oděvními doplňky s označením z retroreflexního materiálu (§ 56 odst. 2 zákona č. 361/2000 Sb.). Vzor a způsob užití oděvních doplňků s označením z retroreflexního materiálu na základě zmocnění § 56 odst. 8 zákona č. 361/2000 Sb. stanoví prováděcí vyhláška (§ 19 a příloha 12 vyhlášky č. 294/2015 Sb., dříve vyhláška č. 30/2001 Sb.) a stejné vzory platí i pro řidiče motorového vozidla pro případ nouzového stání. Druh, velikost, tvar ani svítivost povinných světel nejsou stanoveny. \n\n\nAčkoliv pro útvar chodců platí přiměřeně povinnosti řidiče, ne vždy je ostatním řidičům stanovena komplementární povinnosti vůči útvaru chodců. Pro řidiče ostatních vozidel například není stanovena: \n\nVzájemné povinnosti mezi organizovaným útvarem chodců jdoucím po vozovce a chodci přecházejícími vozovku nejsou stanoveny.\n\nNa Slovensku byla právní úprava v rámci Československa přinejmenším od roku 1951 shodná jako v Česku. \n\nV současnosti tam platí zákon č. 8/2009 Z.z., o cestnej premávke a o zmene a doplnení niektorých zákonov, v němž o útvarech chodců pojednává § 54 s názvem Osobitné ustanovenia o chodcoch.\n\n(1) Pre organizovaný útvar chodcov, najmä útvar ozbrojených síl, útvar školskej mládeže alebo pre sprievod, primerane platia práva a povinnosti vodičov podľa tohto zákona.\n\n(2) Za zníženej viditeľnosti musí byť organizovaný útvar chodcov označený vpredu po oboch stranách neoslňujúcim bielym svetlom a vzadu takisto po oboch stranách červeným svetlom. Vedúci útvaru chodcov a chodci idúci v poslednom rade v smere chôdze musia mať mimo obce za zníženej viditeľnosti oblečený reflexný bezpečnostný odev.\n\n(3) Za dodržiavanie ustanovení odsekov 1 a 2 zodpovedá vedúci útvaru, ktorým môže byť len osoba staršia ako 18 rokov, ktorá je na to dostatočne spôsobilá.\n\n(4) Organizovaný útvar chodcov idúci najviac v dvojstupe smie ísť po chodníku, a to vpravo; pritom nemusí byť označený podľa odseku 2.\n\n(5) Pre organizovanú skupinu detí, ktoré nepodliehajú povinnej školskej dochádzke, platia ustanovenia o chodcoch.\n\n"}
{"id": "1189340", "url": "https://cs.wikipedia.org/wiki?curid=1189340", "title": "2. hokejová liga SR 2006/2007", "text": "2. hokejová liga SR 2006/2007\n\nSezóna 2006/2007 byla 14. ročníkem 2. slovenské hokejové ligy. Vítězem se stal tým HC 46 Bardejov, který úspěšně postoupil do 1. hokejové ligy. Z 1. ligy nikdo nesestoupil.\n\nSoutěž byla rozdělena do dvou skupin (západ a východ). Celkem se jich zúčastnilo 14 týmů, ve skupině západ osm týmů a ve skupině východ bylo šest týmů. Ve všech skupinách se hrálo 1x venku a doma. Bodový systém se poprvé v soutěži změnil, za výhru se získalo tři body, za výhru v prodloužení získal klub dva body, za remízu nebo prohru v prodloužení jeden bod a za prohru nezískal klub žádný bod. Po základní části, kluby které byly umístění do šestého místa postoupili do nadstavbové části skupiny západ a východ. Nejlepší tým v nadstavbové části skupiny západ a východ postoupili do finálové části o postup. Vítězný tým postoupil do 1. ligy. Ze soutěže se nesestupovalo.\n\n\n"}
{"id": "1189345", "url": "https://cs.wikipedia.org/wiki?curid=1189345", "title": "Morgul", "text": "Morgul\n\nMorgul je norská black metalová kapela založená roku 1991 na předměstí Råde hlavního města Oslo multiinstrumentalistou s pseudonymem Jack D. Ripper, kterého doplňoval bubeník Hex. V roce 1994 vyšlo první demo \"Vargvinter\". Debutní studiové album \"Lost in Shadows Grey\" vyšlo v roce 1997.\n\n\n\n"}
{"id": "1189347", "url": "https://cs.wikipedia.org/wiki?curid=1189347", "title": "2. hokejová liga SR 2007/2008", "text": "2. hokejová liga SR 2007/2008\n\nSezóna 2007/2008 byla 15. ročníkem 2. slovenské hokejové ligy. Vítězem se stal tým HC 07 Detva, který úspěšně postoupil do 1. hokejové ligy. Z 1. ligy sestoupil tým HK 21 - SM Ružomberok.\n\nSoutěž byla rozdělena do dvou skupin (západ a východ). Celkem se jich zúčastnilo 14 týmů, ve skupině západ osm týmů a ve skupině východ bylo šest týmů. Ve všech skupinách se hrálo 1x venku a doma. Bodový systém v soutěži se změnil, za výhru se získalo tři body, za výhru v prodloužení získal klub dva body, za prohru v prodloužení jeden bod a za prohru nezískal klub žádný bod. Po základní části, kluby které byly umístění do šestého místa postoupili do nadstavbové části skupiny západ a východ. Nejlepší tým v nadstavbové části skupiny západ a východ postoupili do finálové části o postup. Vítězný tým postoupil do 1. ligy. Ze soutěže se nesestupovalo.\n\n\n"}
{"id": "1189350", "url": "https://cs.wikipedia.org/wiki?curid=1189350", "title": "Frédérique Belová", "text": "Frédérique Belová\n\nFrédérique Belová (nepřechýleně \"Frédérique Bel\", * 24. března 1975, Annecy, Francie) je francouzská filmová a televizní herečka a dabérka. Nejznámější je pro své role ve snímcích \"Co jsme komu udělali?\", \"Umění milovat\" nebo \"Příliš dlouhé zásnuby\".\n\nFrédérique Belová se narodila v Annecy ve francouzském departementu Horní Savojsko. Později se přestěhovala do Alasaska, kde studovala moderní literaturu na Marc Bloch University ve Štrasburku. Školu úspěšně absolvovala i s titulem magistra. Později se začala věnovat modelingu, především předvádění spodního prádla.\n\nFrédérique Belová je mluvčí AMFE, asociace, kterou podporuje již od doby jejího vzniku. Tato asociace vytvořila celostátní kampaň pro prevenci onemocnění jater u malých dětí. Belová je známá především jako zastánce a obhájce práv žen po celém světě, o čemž se často vyjadřuje v médiích a na sociálních sítích. Je známá i svým nesouhlasem vůči potratům.\n\nSama na svých účtech na sociálních sítích zveřejnila několik fotografií nebo komentářů, které způsobily velké množství kontroverze. V roce 2012 byl blokován její Twitter účet po tom, co zveřejnila v rámci kampaně pro François Hollanda svoji nahou fotografii. To bylo již dva dny po vytvoření účtu.\n\nV listopadu 2014 byl zablokován její oficiální Facebook účet po dobu sedmi dní za komentáře a sdílení článků o obchodu s ženami v muslimském světě. Svůj hněv si ventilovala na Twitter účtu, kde se vyjádřila, že jí blokace velmi rozhněvala a obhajovala se tím, že se pouze snaží bránit práva žen.\n\nDebut Frédérique Belové přišel v roce 2000, kdy si zahrála vedlejší roli v komediálním filmu \"Druhá tvář\" (\"Deuxième vie\") a následně se v roce 2003 objevila v dalších vedlejších rolích, například ve filmu \"La Beuze\". Následně se objevila v několik romantických komediích, počínaje snímkem \"Příliš dlouhé zásnuby\" (\"Un long dimanche de fiançailles\") až po \"Erasmus 2\" (\"Les Poupées russes\"). Dále to jsou filmy \"Polibek, prosím\" (\"Un baiser s'il vous plaît\"), \"Můj život není romantická komedie\" (\"Ma vie n'est pas une comédie romantique\") a \"Jaký otec, taková dcera\" (\"Tel père telle fille\"). Ve všech těchto filmech se objevila pouze ve vedlejších rolích. Objevila se i v komedii \"Kempink\" (\"Camping\") a sci-fi komedii \"Jízdenka do vesmíru\" (\"Un ticket pour l'espace\"). Roku 2009 se ve snímku \"Udělej mi radost\" (\"Fais moi plaisir!\") objevila v jedné ze scén úplně nahá a následně roku 2011 získala roli neurotické sousedky Achilla ve filmu \"Umění milovat\" (\"L'Art d'aimer\"). Velkou rolí pro ni byla jedna z hlavních postav snímku \"Co jsme komu udělali?\" (\"Qu'est-ce qu'on a fait au Bon Dieu?\") z roku 2014, Isabelle Verneuil. Zde si zahrála po boku Élodie Fontanové nebo známého francouzské herce Christiana Claviera.\n\nS dabingem začala Frédérique Belová v roce 2007. Její pronikavý a jemný hlas jí dává možnost objevovat se ve velkém množství animovaných seriálů, jak těch zahraničních, tak těch domácích. V roce 2010 například dabovala francouzskou verzi \"\", kde ztvárnila Barbie.\n\nMezi lety 2001 až 2004 se objevovala v množství francouzských reklam, v jedné na optiku značky Krys se objevila i se známými herci, jako je Alain Delon, Jane Birkin nebo Michel Blanc.\n\n"}
{"id": "1189351", "url": "https://cs.wikipedia.org/wiki?curid=1189351", "title": "Přednáška", "text": "Přednáška\n\nPřednáška je mluvený výklad určitého tématu, který přednášející prezentuje ve stanoveném čase určitému publiku. Jde o jednostranný přenos informací, interaktivita není příliš žádoucí, neboť by narušila původní plán. Kvůli ekonomičnosti se často pořádá pro velké publikum, což znemožňuje se individuálně věnovat dotazům či vést debatu s posluchači. Nevýhodou této formy vzdělávání je pak pasivita posluchačů. Mluvený projev může doprovázet prezentace. Přednášející předpokládá určitou znalost tématu již před přednáškou. Závěr přednášky bývá určen ke kladení otázek. Přednášky se používají jako jedna z forem výuky na vysokých školách. Forma se liší dle kultur. V anglosaských zemích přednášky doprovází diskuse a přednášející ji moderuje. Ve východní Asii je učitel vnímán jako autorita a přednášky tak bývají monotónní.\n"}
{"id": "1189352", "url": "https://cs.wikipedia.org/wiki?curid=1189352", "title": "Friederike Mayröcker", "text": "Friederike Mayröcker\n\nFriederike Mayröcker (* 20. prosince 1924, Vídeň) je rakouská básnířka. V roce 2001 se stala laureátkou Ceny Georga Büchnera. V roce 2016 se stala premiérovou vítězkou Rakouské knižní ceny. \n\nNarodila se ve Vídni jako dcera učitele (ředitele školy) a modistky. Podle jiných zdrojů její matka vyráběla panenky. Od roku 1942 sloužila jako pomocnice u Luftwaffe. Vystudovala anglickou filologii. Od roku 1946 vyučovala jako lektorka angličtiny ve Vídni, maturitní zkoušku složila v kontextu druhé světové války až v roce 1950. Od roku 1951 žije v témže bytě ve Vídni, který je plný knih, papírků a poznámek. Pěstěný chaos bytu mnohokrát popsala v rozhovorech i vlastních textech. V letech 1952-1955 byla provdána za Georga Heindla. Roku 1954 se setkala s tehdy ještě neznámým rakouským básníkem a dramatikem Ernstem Jandlem, svým budoucím životním i tvůrčím partnerem. \n\nPrvní básně publikovala už roku 1946 ve vídeňském avantgardním časopise \"Pan\".\n\nOd roku 1969 je spisovatelkou na volné noze.\n\nRoku 1972 podnikla společně s E. Jandlem cestu do USA spjatou s přednáškovým cyklem.\n\nRoku 1988 byl ve Vídeňské městské a zemské knihovně (Wiener Stadt- und Landesbibliothek) zřízen Archiv Friederike Mayröckerové (Friederike-Mayröcker-Archiv).\n\n\n\n\n\nčasopisecky (výběr)\n\n\n\n"}
{"id": "1189353", "url": "https://cs.wikipedia.org/wiki?curid=1189353", "title": "Scheitan", "text": "Scheitan\n\nScheitan (z arabského slova لشيطان, aš-Šaiṭān, ďábel) byla švédská metalová kapela založená roku 1996 ve městě Luleå Pierrem Törnkvistem a Oskarem Karlssonem (mj. ex-Gates of Ishtar). Zpočátku hrála black metal, později se přeorientovala na tzv. death 'n' roll. \nPrvní studiové album se jmenuje \"Travelling in Ancient Times\" a vyšlo v roce 1996. Kolem roku 2000 kapela zanikla.\n\n\n\n"}
{"id": "1189356", "url": "https://cs.wikipedia.org/wiki?curid=1189356", "title": "Les Gutches", "text": "Les Gutches\n\nLeslie Lyle \"Les\" Gutches, (* 21. února 1973 v Medfordu, Oregon, Spojené státy americké) je bývalý americký zápasník – volnostylař. Volnému stylu se začal věnovat na střední škole v rodném Medfordu. Vrcholově se zápasení věnoval na univerzitě v Corvallisu v Oregonu. V roce 1996 se účastnil americké olympijské kvalifikace na olympijské hry v Atlantě jako vyhlášený nejlepší univerzitní zápasník. Ve finále se utkal s olympijským vítězem Kevinem Jacksonem, porazil ho a zajistil si překvapivou kvalifikaci na olympijské hry. Od úvodního kola olympijského turnaje se však držel vzadu a ve třetím kole se mu tato takitika vymstila proti Elmahdi Džabrajilovi z Kazachstánu. Obsadil 7. místo. V roce 1997 si spravil chuť ziskem titulu mistra světa v ruském Krasnojarsku. V roce 2000 prohrál v americké olympijské kvalifikaci ve finále s Charlesem Burtonem a přišel o start na olympijských hrách v Sydney. Sportovní kariéru ukončil v roce 2001. Věnuje se trenérské a funkcionářské práci.\n\n"}
{"id": "1189358", "url": "https://cs.wikipedia.org/wiki?curid=1189358", "title": "Seznam českých hráčů v NHL v sezóně 1996/1997", "text": "Seznam českých hráčů v NHL v sezóně 1996/1997\n\nToto je seznam hráčů Česka a jejich statistiky v sezóně 1996/1997 NHL.\n"}
{"id": "1189359", "url": "https://cs.wikipedia.org/wiki?curid=1189359", "title": "2. hokejová liga SR 2008/2009", "text": "2. hokejová liga SR 2008/2009\n\nSezóna 2008/2009 byla 16. ročníkem 2. slovenské hokejové ligy. Vítězem se stal tým HK Brezno, který úspěšně postoupil do 1. hokejové ligy. Z 1. ligy sestoupil tým HKM Lučenec.\n\nSoutěž byla rozdělena do dvou skupin (západ a východ). Celkem se jich zúčastnilo 15 týmů, ve skupině západ devět týmů a ve skupině východ bylo šest týmů. Ve všech skupinách se hrálo 1x venku a doma. Bodový systém v soutěži se nezměnil, za výhru se získalo tři body, za výhru v prodloužení získal klub dva body, za prohru v prodloužení jeden bod a za prohru nezískal klub žádný bod. Po základní části, kluby které byly umístění do šestého místa postoupili do nadstavbové části skupiny západ a východ. Nejlepší tým v nadstavbové části skupiny západ a východ postoupili do finálové části o postup. Vítězný tým postoupil do 1. ligy. Ze soutěže se nesestupovalo.\n\n\n"}
{"id": "1189363", "url": "https://cs.wikipedia.org/wiki?curid=1189363", "title": "Dmytro Antonovyč", "text": "Dmytro Antonovyč\n\nDmytro Antonovyč (; 14. listopadu 1877 Kyjev – 12. října 1945 Praha) byl ukrajinský politik, diplomat a historik umění.\n\nDmytro Antonovyč navštěvoval gymnasium v Kyjevě a Charkovskou universitu. V letech 1894–1896 působil v ochotnickém divadelním souboru v obci Sidorivka. V letech 1900–1905 byl jedním ze zakladatelů Ukrajinské revoluční strany v Charkově a po roce 1905 byl členem Ukrajinské sociálně demokratické dělnické strany. Od roku 1912 učil dějiny umění na Kyjevské umělecké škole. Za první světové války byl v kontaktu s vídeňskou Unií pro osvobození Ukrajiny. Od roku 1917 byl členem a později generálním tajemníkem Ukrajinské ústřední rady, která deklarovala autonomii Ukrajiny. Ve stejném roce byl jedním ze zakladatelů Ukrajinské akademie umění. V ukrajinské vládě byl ministrem námořnictva (1917/1918), ministrem kultury (1918/1919) a později diplomatem v Římě (1919/1920). \n\nPo odchodu z Ukrajiny do emigrace byl jedním ze zakladatelů, později rektorem Ukrajinské svobodné univerzity ve Vídni. Univerzita se roku 1921 přestěhovala do Prahy. V Praze se zasloužil o vybudování dalších ukrajinských emigrantských institucí, jako bylo Ukrajinské studio výtvarných umění, Ukrajinská historicko-filologická společnost (prezident) a Muzeum osvobozeneckého boje Ukrajiny (ředitel do roku 1945). Napsal řadu monografií o ukrajinském umění a zasazoval se o jeho začlenění do kontextu umění evropského. V letech 1928–30 a 1937–38 byl rektorem Ukrajinského studia výtvarných umění. Při bombardování Prahy v roce 1945 byla budova Ukrajinského muzea poškozena a část exponátů se dostala do fondů Slovanské knihovny. Po převratu v roce 1948 bylo Ukrajinské muzeum zrušeno. Sbírka přibližně milionu exponátů muzea byla z velké části zničena nebo se ztratila, a zbytky byly poté rozptýleny mezi Moskvou, Kyjevem a Prahou. V roce 1952 ukončilo svoji činnost i Ukrajinské studio výtvarných umění v Praze.\n\nZemřel v Praze krátce po skončení války 12. října 1945.\n\n"}
{"id": "1189365", "url": "https://cs.wikipedia.org/wiki?curid=1189365", "title": "Seznam českých hráčů v NHL v sezóně 1995/1996", "text": "Seznam českých hráčů v NHL v sezóně 1995/1996\n\nToto je seznam hráčů Česka a jejich statistiky v sezóně 1995/1996 NHL.\n"}
{"id": "1189366", "url": "https://cs.wikipedia.org/wiki?curid=1189366", "title": "Panamské dokumenty", "text": "Panamské dokumenty\n\nPanamské dokumenty, v angličtině Panama Papers, je označení pro únik 11,5 milionu tajných dokumentů z panamské společnosti Mossack Fonseca, která se specializovala na korporátní klientelu. V dokumentech jsou detailní informace o více než 214 000 offshorových firmách a jejich vlastnické struktuře. Mezi jmény se nachází čtyři hlavy států, jde o Argentinu, Saúdskou Arábii, Ukrajinu a Spojené arabské emiráty, premiéra Islandu a dále blízcí příbuzní nejvyšších představitelů dalších 40 zemí včetně Brazílie, Číny, Francie, Indie, Malajsie, Mexika, Malty, Pákistánu, Ruska, Jihoafrické republiky, Španělska, Sýrie a Spojeného království.\n\nDokumenty, o velikosti 2,6 terabajtu dat a vznikající od 70. let 20. století, byly anonymním zdrojem v roce 2015 předány německým novinám \"Süddeutsche Zeitung\" a americkému Mezinárodní konsorcium investigativních novinářů (ICIJ). Data byla rozeslána 400 novinářům ze 107 mediálních agentur z více než 80 zemí. První novinový článek na toto téma vyšel 3. dubna 2016, spolu se 149 uniklými dokumenty. Dalším plánovaným krokem je zveřejnění kompletního seznamu zainteresovaných společností, ke kterému by mělo dojít začátkem května 2016.\n\nMossack Fonseca je panamská právní firma, poskytující služby korporátní klientele, kterou založili roku 1977 Jürgen Mossack a Ramón Fonseca. Mezi jejími službami bylo zakládání firem v daňových rájích, jejich administrace a správa. Podle článku z časopisu \"Economist\" z roku 2012 se jednalo o lídra v zemi jejího působení. Společnost měla přes 500 zaměstnanců ve více než 40 kancelářích po celém světě. Firma jednala jménem více než 300 000 společností, které byly ve valné většině registrované ve Spojeném království nebo jím spravovaných daňových rájích.\n\nFirma spolupracovala s největšími světovými finančními společnostmi jako jsou Deutsche Bank, HSBC, Société Générale, Credit Suisse, UBS, Commerzbank a Nordea. Ještě před únikem byla Mossack Fonseca popsána časopisem \"Economist\" jako tajnůstářský lídr v offshorování.\n\nČlánek v Australian Broadcasting Corporation fungování vysvětluje:\n\nÚnik obsahuje 11,5 milionu dokumentů vytvořených mezi 70. léty a koncem roku 2015 panamskou společností Mossack Fonseca, kterou deník \"The Guardian\" označil jako \"čtvrtou největší světovou firmu zabývající se offshoringem\". 2,6 terabajtů dat obsahuje informace o 214 488 subjektech spjatých s veřejně činnými osobnostmi. Dokumenty byly studovány novináři z více než 80 zemí světa. Gerard Ryle, ředitel Mezinárodního konsorcia investigativních novinářů, je přesvědčen, že jde vzhledem k rozsahu dokumentu pravděpodobně o největší únik informací o daňových rájích.\n\nPrvní zprávy ukázaly na finanční a mocenské navázání mezi různými politiky a jejich rodinnými příslušníky. Například argentinský prezident Mauricio Macri byl veden jako ředitel bahamské obchodní společnosti, kterou však neuvedl během své služby jako starosta Buenos Aires. \"The Guardian\" informoval o střetu zájmů mezi členy etické komise FIFA a jejím bývalým viceprezidentem Eugenio Figueredo.\n\nMezi jmenovanými hlavami států se nacházeli prezident Argentiny Mauricio Macri, Chalífa bin Saíd Ál Nahján ze Spojených arabských emirátů, ukrajinský prezident Petro Porošenko a král Saúdské Arábie Salmán bin Abd al-Azíz. Z dalších politiků byl zmíněn premiér Islandu Sigmundur Davíð Gunnlaugsson. Z dřívějších vysokých ústavních činitelů se v seznamu vyskytli například bývalý premiér Gruzie Bidzina Ivanišvili, Iráku Ajád Aláví, Jordánska Ali Abu al-Ragheb, Kataru Hamad bin Jassim bin Jaber Al Thani a Ukrajiny Pavlo Lazarenko, stejně jako bývalý súdánský prezident Ahmed al-Mirghani a katarský emír Hamád Ibn Chalífa al-Sání.\n\nUkrajinský prezident Petro Porošenko slíbil před volbami v roce 2014 prodat svou firmu na cukrovinky, Roshen, ovšem místo toho přesunul své podnikání do offshorového centra na Britských Panenských ostrovech a tím ušetřil milióny na daních, které by odvedl na Ukrajině.\n\nV seznamu se objevili vládní úředníci a blízcí příbuzní či přátelé vysokých politiků z více než 40 různých zemí, mezi kterými je Alžírsko, Angola, Argentina, Ázerbájdžán, Botswana, Brazílie, Kambodža, Čile, Čína, Demokratická republika Kongo, Republika Kongo, Ekvádor, Egypt, Francie, Ghana, Řecko, Guinea, Honduras, Maďarsko, Island, Indie, Izrael, Itálie, Pobřeží slonoviny, Kazachstán, Keňa, Malajsie, Mexiko, Maroko, Malta, Nigérie, Pákistán, Panama, Peru, Polsko, Rusko, Rwanda, Saúdská Arábie, Senegal, Jihoafrická republika, Španělsko, Sýrie, Taiwan, Spojené království, Venezuela a Zambie. Přestože první zprávy hovořily o neúčasti občanů USA ve skandálu, ukázal se tento předpoklad jako mylný.\n\nV uniklých dokumentech bylo identifikováno 61 rodinných příslušníků a společníků premiérů, prezidentů a králů. včetně švagra čínského prezidenta Si Ťin-pchinga, Jde například o otce britského premiéra Davida Camerona, syna malajsijského premiéra Najiba Razaka, děti pákistánského premiéra Naváze Šarífa, a \"oblíbeného kontraktora\" mexického prezidenta Enrique Peña Nieto.\n\nNikde v dokumentech se neobjevilo jméno Vladimira Putina, ovšem \"The Guardian\" publikoval rozsáhlý článek o jeho třech přátelích, jejichž úspěch by údajně nebyl možný bez jeho ochrany. Například jeho nejlepší přítel, Sergej Roldugin, který se prezentoval jako čelista a nikoliv jako podnikatel, kontroloval majetek o hodnotě minimálně 100 miliónů dolarů, pravděpodobně však více.\nData ukázala nepřiznané majetkové zájmy, které měl islandský premiér Sigmundur Davíð Gunnlaugsson v krachujících bankách jeho země, schované za firmu z daňového ráje. On a jeho žena koupili v roce 2007 společnost Wintris Inc. přes Mossack Fonseca od lucemburské pobočky upadající banky Landsbanki, jedné ze tří největších na Islandu. Své zájmy při uvedení do parlamentu v roce 2009 však neuvedl a prodal svůj poloviční podíl své ženě o měsíc později za symbolický jeden dolar. Na Islandu sílily hlasy po jeho rezignaci, což on sám původně odmítl, neboť informace obsažené v Panama Papers podle něj neobsahovaly žádnou novou informaci. Podle něj neporušil žádný zákon a jeho žena z celé transakce finančně neprofitovala. Dne 5. dubna 2016 po jednom z největších politických protestů v historii země měl podat demisi. Nicméně o den později tento krok zpochybnil: údajně jen dočasně předal funkci svému stranickému kolegovi. Po jednání se zástupci politických stran nakonec 6. dubna pozdě večer svou demisi potvrdil.\n\nMezi jmény se též nachází lidé spjatí s nejvyšším vedením světové fotbalové asociace FIFA, mezi jinými bývalý prezident CONMEBOL Eugenio Figueredo, bývalý prezident UEFA Michel Platini, bývalý generální tajemník FIFA Jérôme Valcke či známý argentinský hráč Lionel Messi.\n\nPodle deníku \"The Indian Express\" jsou s kauzou spjati též indický herec Amitabha Bachchana a bývalá indická Miss World Aishwarju Raiu.\n\nFirma Mossack Fonseca spravovala množství společností, vrcholu bylo dosaženo roku 2009, kdy jich řídila 80 000. V Panama Papers se objevuje přes 210 000 společností z více než 21 daňových rájů, polovina z nich má sídlo na Britských Panenských ostrovech, další v Panamě, na Bahamách, Seychelách, Niue a na Samoe. Během let firma pracovala s klienty z více než stovky zemí, ponejvíce s korporacemi z Hong Kongu, Švýcarska, Spojeného království, Lucemburska, Panamy a Kypru. Mossack Fonseca spolupracovala s více než 14 000 bankami, právními firmami, poradenskými firmami a dalšími subjekty na zakládání firem a nadací pro své klienty. Více než 500 bank registrovalo více než 15 600 společností skrze Mossack Fonseca, ponejvíce HSBC (spolu s pobočkami jich vytvořili více než 2300, lucemburská Dexia, J. Safra Sarasin z tamtéž, Credit Suisse z Normanských ostrovů a švýcarská UBS jich pro své klienty vytvořily každá po 500, lucemburská Nordea pak téměř 400.\n\nGerard Ryle, ředitel Mezinárodního konsorcia investigativních novinářů, je přesvědčen, že se „jedná pravděpodobně o největší únik ze světa daňových rájů vzhledem k rozsahu dokumentů“. Edward Snowden jej na Twitteru popsal jako největší datový únik v historii žurnalistiky.\n\nOdpověď na dotaz, který položil \"The Miami Herald\" a ICIJ společnosti Mossack Fonseca, „neobsahuje žádnou specifickou odpověď na selhání, která odhalili reportéři“. Vyjádření firmy Mossack Fonseca obsahuje tvrzení, že:\nNavíc hrozí žalobou všem vydavatelům novin, kteří „nedovoleně přistupovali k jejich chráněným dokumentům a informacím získaných z jejich společností a kteří je prezentují a interpretují mimo kontext“.\n\nIslandský premiér Sigmundur Davíð Gunnlaugsson během interview v době úniku obvinil novináře ze zásahu do svého soukromí a do soukromí jeho ženy a naléhal na právní kroky vůči nim. Po tlaku na jeho odvolání podal 5. dubna 2016 demisi.\n\nMluvčí HSBC označil únik jako „historický, kdy některá data jsou 20 let stará a předcházela velké reformy v činnosti, které proběhly v posledních několika letech“.\n\n\nV uniklých Panamských dokumentech byl identifikován i švagr čínského prezidenta Si Ťin-pchinga. Čínský prezident po svém nástupu k moci v roce 2013 spustil masivní protikorupční kampaň, v jejímž rámci bylo potrestáno více než 300 000 stranických funkcionářů, čímž si získal mnoho nepřátel, proto ho některá odhalení v Panamských dokumentech postavila do nepříjemné situace. Čínská vláda po zveřejnění Panamských dokumentů cenzurovala v čínských médiích i na internetu veškerá odhalení, která se týkají rodiny Si Ťin-pchinga a rodin několika dalších vysoce postavených členů čínské komunistické strany.\n\n"}
{"id": "1189367", "url": "https://cs.wikipedia.org/wiki?curid=1189367", "title": "SpaceX CRS-9", "text": "SpaceX CRS-9\n\nSpaceX CRS-9 (alternativně SpX-9, nebo jednoduše CRS-9) byl devátý zásobovací let kosmické lodi Dragon společnosti SpaceX k Mezinárodní vesmírné stanici (ISS) podstoupený v rámci kontraktu Commercial Resupply Services uzavřeného s NASA. Celkově šlo o jedenáctý let Dragonu do vesmíru (pokud počítáme i demo lety C1 a C2+).\n\nNa palubě nesla dokovací adaptér IDA-2 pro modul Harmony. Ten byl původně určen pro zenitový dokovací port tohoto modulu, ale kvůli ztrátě adaptéru IDA-1 během fatálního selhání mise CRS-7 byl umístěn na jeho příďový port.\n"}
{"id": "1189368", "url": "https://cs.wikipedia.org/wiki?curid=1189368", "title": "Seznam archivářů a bibliotekářů Svaté římské církve", "text": "Seznam archivářů a bibliotekářů Svaté římské církve\n\nStarobylá funkce knihovníka (bibliotekáře) Svaté římské církve je od roku 1609 personálně propojena s funkcí archiváře. Obvykle bývá svěřována kardinálům.\n\n\n"}
{"id": "1189370", "url": "https://cs.wikipedia.org/wiki?curid=1189370", "title": "Rising Sun Tour", "text": "Rising Sun Tour\n\nRising Sun Tour byla série koncertů americké rockové skupiny Kiss. Tour se skládalo ze čtyř koncertů v Japonsku a tří v USA. První Americký koncert se odehrál v rámci ocenění skupiny na VH1 Rock Honor v Las Vegas.\n\n\nPřídavky\n\nDalší písně hrané během tour: Kissin' Time, Heaven's on Fire, \"Love Her All I Can\", Shock Me, \"She\", \"Parasite\", Hotter Than Hell, \"Take Me\" a \"100 000 Years\".\n"}
{"id": "1189372", "url": "https://cs.wikipedia.org/wiki?curid=1189372", "title": "Novembre", "text": "Novembre\n\nNovembre (v českém překladu \"listopad\") je italská gothic/doom metalová kapela, která byla založena roku 1993 ve městě Řím bratry Giuseppem and Carmelem Orlandovými pocházejícími ze Sicílie.\nPředchůdkyní byla ryze death metalová kapela Catacomb (1990–1993).\n\nPrvní studiové album s názvem \"Wish I Could Dream It Again...\" vyšlo v roce 1994.\n\n\n"}
{"id": "1189373", "url": "https://cs.wikipedia.org/wiki?curid=1189373", "title": "Výstražný oděv", "text": "Výstražný oděv\n\nVýstražný oděv, zejména v retroreflexním provedení, slouží ke zviditelnění člověka například v prostředí dopravního provozu. V pravidlech silničního provozu je jeho nošení v některých případech řidičům povinně nařízeno, například je-li řidič mimo vozidlo v souvislosti s nouzovým stáním. V některých zemích je výstražný oděv povinný pro chodce na neosvětlených silnicích. Doporučován nebo nařízen je i cyklistům nebo motocyklistům a používá se i v řadě dalších oborů, například při pracích v kolejišti, na stavbách, v překladištích či skladech, používají je pracovníci záchranných či servisních služeb, v dopravě, v poštovních službách, v bezpečnostních agenturách atd. Nejběžněji se používá reflexní vesta. V českých pravidlech silničního provozu je použit termín oděvní doplňky s označením z retroreflexního materiálu, pro nějž je v prováděcí vyhlášce zavedena zkratka „výstražný oděv“.\n\nZákon č. 361/2000 Sb. vyžaduje mít na sobě oděvní doplňky s označením z retroreflexního materiálu v případě řidiče, nachází-li se mimo vozidlo na pozemní komunikaci mimo obec v souvislosti s nouzovým stáním; to neplatí pro řidiče motocyklu, mopedu a nemotorového vozidla.\n\nPodle § 56 odst. 2 zákona 361/2000 Sb. možné oděvními doplňky s označením z retroreflexního materiálu nahrazovat povinné označení organizovaného útvaru chodců světly za snížené viditelnosti (vpředu po obou stranách neoslňujícím bílým světlem a vzadu po obou stranách neoslňujícím červeným světlem).\n\nVzory a způsob užití takových oděvních doplňků s označením z retroreflexního materiálu pro oba uvedené účely stanoví prováděcí právní předpis, což je vyhláška ministerstva dopravy, která mimo jiné stanoví dopravní značení. Vyhláška 294/2015 Sb. je pro tyto účely vymezuje: »Oděvními doplňky jsou blůza, kabát, tričko, vesta nebo kalhoty fluorescenční žluté nebo fluorescenční oranžovo-červené barvy doplněné retroreflexními pásy (dále jen „výstražný oděv“).« Jako vzory vyobrazuje v příloze č. 12 pracovní oranžové montérky a vestu s nápisem „Škola“. Retroreflexní pásy a fluorescenční plochy musí byt na výstražném oděvu vhodně umístěny a provedeny v dostatečné ploše. Tyto podmínky jsou splněny, odpovídá-li výstražný oděv požadavkům příslušné harmonizované evropské normy (ČSN EN ISO 20471:2013. Oděvy s vysokou viditelností – Zkušební metody a požadavky.).\n\nZákon č. 361/2000 Sb. v § 79 odst. 9 (původně odst. 8) říká, že prováděcí právní předpis stanoví způsob označení osob, které jsou oprávněny zastavovat vozidla. Původně se ustanovení vztahovalo jen na osoby provádějící práce na silnici a osobu zajišťující přechod dětí a mládeže, novelizační zákon 48/2016 Sb. rozšířil toto zmocnění o označení osob uvedených v povolení zvláštního užívání pozemní komunikace.\n\nPodle § 20 vyhlášky 294/2015 Sb. musí dále mít na sobě oblečen výstražný oděv\nNovelizační vyhláškou 84/2016 Sb. byly do § 20 doplněny odstavce 3 a 4, které osobám uvedeným v povolení zvláštního užívání pozemní komunikace ukládají povinnost mít na sobě oblečen výstražný oděv.\n\nVýstražný oděv lze použít též ke splnění povinnosti chodce mít na sobě za snížené viditelnosti na neosvětlené pozemní komunikaci mimo obec prvek z retroreflexního materiálu. Pro tento účel však nejsou žádné vzory ani parametry takového prvku stanoveny.\n\nOděvní doplňky podle vyhlášky 30/2001 Sb.:\nPříklady vyobrazení výstražných oděvů ve vyhlášce 294/2015 Sb.:\n\nPožadavky na výstražné oděvy upravuje evropská směrnice EC/686/89 Osobní ochranné pomůcky. Označení CE potvrzuje shodu s touto směrnicí.\n\n"}
{"id": "1189375", "url": "https://cs.wikipedia.org/wiki?curid=1189375", "title": "4bambini", "text": "4bambini\n\n4bambini je série českých deskových her o důležitých životních hodnotách pro děti od 3 do 7 let. Hry jsou dostupné v českém i anglické jazyce. Hry hrají s dětmi rodiče nebo prarodiče, společně hovoří o tématech, které se v hrách objevují a děti se tak učí důležitým hodnotám. Hry je vhodné hrát v domácím prostředí, osvědčily se ale i jako pomůcka v ordinaci klinického logopeda.\n\nSpolečenské deskové hry 4bambini jsou původní české hry. Založila je Táťána le Moigne, ředitelka české pobočky společnosti Google, v roce 2005. Hry původně vznikly jako vzdělávací nástroj pro výchovu jejího syna Arsena. V roce 2005 vyšla první hra s názvem Nešťourej se v nose! aneb Etiketa pro děti, která učí děti od 3 do 7 let základům slušného chování. V současné době existují 4 hry a 4 anglické mutace těchto her.\n\n\nHry obsahují obrázkové kartičky s otázkami a herní desky s odpověďmi. Děti si z balíčku karet s otázkami postupně berou karty a společně s ostatními hráči diskutují o tématech, které jsou na kartách zobrazeny. Cílem je přiřadit k otázce správnou odpověď a dále si povídat o tématu. V této hře není vítězů, ani poražených. Hry jsou vhodné pro děti od 3 do 7 let a jejich rodiče či prarodiče.\n\nJednotlivé hry zaštiťují významné osobnosti. Kmotrem etikety pro děti je pan Ladislav Špaček. Kmotrou hry Dávej bacha!, která učí děti základům bezpečnosti je významná sportovkyně Kateřina Neumannová. Hru Vadí? Nevadí! podpořila jako kmotra Tereza Maxová. Kmotrou hry To je bašta! je zapálená kuchařka Lenka Požárová. Kmotrem anglické hry Yummy! je Sanjiv Suri, zakladatel sítě restaurací Zátiší Group.\n"}
{"id": "1189377", "url": "https://cs.wikipedia.org/wiki?curid=1189377", "title": "Litoltov", "text": "Litoltov\n\nLitoltov () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách 7,5 kilometru jižně od Klášterce nad Ohří v nadmořské výšce okolo 720 metrů. V místě, kde stávala, pramení Donínský potok.\n\nNázev vesnice je odvozen z osobního jména \"Litolt\" ve významu Litoltův dvůr. Jméno samotné vychází ze středněhornoněmeckého slova \"liut\" (lid, národ). V historických pramenech se objevuje ve tvarech: Litoltov (1411), in Litoltowie (1447), Lieszen (1787), Liesen (1846) a Litoltow nebo Liesen (1848).\n\nPrvní písemná zmínka o vesnici je z roku 1411. Zanikla vysídlením v roce 1953 v důsledku zřízení vojenského újezdu.\n\nPři sčítání lidu v roce 1921 zde žilo 86 obyvatel (z toho 45 mužů), z nichž byl jeden Čechoslovák a 85 Němců. Všichni byli římskými katolíky. Podle sčítání lidu z roku 1930 měla vesnice 60 obyvatel, kteří byli kromě jednoho Čechoslováka německé národnosti a všichni se hlásili k římskokatolické církvi.\n\n\n"}
{"id": "1189378", "url": "https://cs.wikipedia.org/wiki?curid=1189378", "title": "Lochotín (vojenský újezd Hradiště)", "text": "Lochotín (vojenský újezd Hradiště)\n\nLochotín () je částečně zaniklá vesnice ve vojenském újezdu Hradiště v okrese Karlovy Vary. Ležela v Doupovských horách deset kilometrů severovýchodně od Bochova v nadmořské výšce okolo 715 metrů.\n\nNázev vesnice je odvozen z osobního jména \"Lochota\" ve významu Lochotův dvůr. V historických pramenech se objevuje ve tvarech: Lochotyn (1357 a 1369), Lokotyn (1384), Lobotyn (1385), Lochotyn (1403), Lochotin (1457), Lochating (1604), Lochotin (1623 a 1654), Lochating (1791) a Lochotin (1847).\n\nPrvní písemná zmínka o vesnici je z roku 1357. Vysídlena byla v roce 1953 v důsledku zřízení vojenského újezdu.\n\nVe zbytcích vesnice stojí barokní kostel Nanebevzetí Panny Marie.\n\n"}
{"id": "1189381", "url": "https://cs.wikipedia.org/wiki?curid=1189381", "title": "Gloomy Grim", "text": "Gloomy Grim\n\nGloomy Grim je finská black metalová kapela založená v roce 1995 ve městě Helsinki.\nV roce 1998 vyšlo první studiové album s názvem \"Blood, Monsters, Darkness\".\n\n\n\n\n\n"}
{"id": "1189384", "url": "https://cs.wikipedia.org/wiki?curid=1189384", "title": "2. hokejová liga SR 2009/2010", "text": "2. hokejová liga SR 2009/2010\n\nSezóna 2009/2010 byla 17. ročníkem 2. slovenské hokejové ligy. Vítězem se stal tým HK 96 Nitra, který mohl působit v 1. hokejové lize, ale nepřihlásil se. Z 1. ligy sestoupil tým MšHK Prievidza.\n\nSoutěž byla rozdělena do tři skupin (západ, střed a východ). Celkem se jich zúčastnilo 15 týmů, tři skupiny po pěti týmech. Ve všech skupinách se hrálo 2x venku a doma. Bodový systém v soutěži se nezměnil, za výhru se získalo tři body, za výhru v prodloužení získal klub dva body, za prohru v prodloužení jeden bod a za prohru nezískal klub žádný bod. První dva týmy z každé skupiny postoupili do finálové části o postup. Nejlepší tým postoupil přímo do 1. ligy. Ze soutěže se nesestupovalo.\n\n\n\n\n"}
{"id": "1189385", "url": "https://cs.wikipedia.org/wiki?curid=1189385", "title": "Kamýšek obecný", "text": "Kamýšek obecný\n\nKamýšek obecný (\"Scirpoides holoschoenus\") je vytrvalá bylina, jediný druh rodu kamýšek rostoucí v české přírodě. Tento původní druh české květeny se v současnosti vyskytuje jen vzácně a je ohrožen vyhynutím.\n\nAreál původního výskytu kamýšku obecného se rozkládá ve střední, jižní a východní Evropě, na severu Afriky a jihozápadě Asie; zavlečen byl do Severní Ameriky. V České republice jej nalezneme na nemnoha lokalitách v Čechách (hlavně v Polabí) a na jižní Moravě. Jeho stanoviště bývají řídce roztroušená od nížin po pahorkatiny na vlhkých písčinách, loukách, slatinách a bažinách, na březích vodních toků a nádrží i v příkopech okolo cest.\n\nVytrvalá, v trsech rostoucí rostlina dorůstající do výše 50 až 100 cm, ojediněle i výše. Ze silného, článkovitého, plazivého oddenku s výběžky rostou oblá, šedozelená stébla téměř bez listů. Stébla jsou vespod objatá několika žlutohnědými pochvami bez listů, pouze z nejhořejší vystupuje nedlouhá, úzce šídlovitá čepel.\n\nNa vrcholu stébla vyrůstá zdánlivě postranní květenství, kružel. Jeho prvý listen je vztyčený a je vyšší než květenství, případné další listeny jsou svěšené. Kružel je sestaven z kulovitých hlávek, vytvořených nahloučenými drobnými klásky, prvá hlávka je přisedlá a ostatní stopkaté. Malokvěté, rezavě žluté klásky jsou podlouhle vejčité a mají široce vejčité plevy s osinou.\n\nKvítky jsou nahé (bez okvětních štětinek), kvetou v červnu a červenci, opylovány jsou anemogamicky. Plody jsou obvejčité, tříhranné, hnědočerně zbarvené nažky, asi 1 mm velké. Rostliny se mohou rozrůstat z oddenků nebo se množit nažkami.\n\nKamýšek obecný je variabilním druhem a někdy jsou rozlišovány i jeho poddruhy:\nV české přírodě byl zjištěn pouze jediný, nominátní poddruh \"S. h. holoschoenus\".\n\nPočet vyrůstajících rostlin v Česku má soustavně klesající trend a proto byl kamýšek obecný v „Červeném seznamu cévnatých rostlin České republiky“ z roku 2012 zařazen mezi silně ohrožené druhy (C2b).\n\n"}
{"id": "1189387", "url": "https://cs.wikipedia.org/wiki?curid=1189387", "title": "Česká královská rada", "text": "Česká královská rada\n\nČeská královská rada (latinsky \"consilium domini regis\") byla poradním orgánem panovníka a tvořil ji sbor králových důvěrníků, zemských a dvorských úředníků z řad šlechty a duchovenstva. Předsedal jí král, v jeho nepřítomnosti nejvyšší purkrabí, ve věcech soudních nejvyšší hofmistr. V předbělohorském období byla mocensky dualistickým orgánem – stavovským i královským, proto měla celostátní působnost. V pobělohorském období se přetvořila na Českou dvorskou královskou radu. Královské rady existovaly i v jiných státech. \n\nV českém státě lze zárodky královské rady jako neformálního příležitostného poradního orgánu vystopovat už v 11. a 12. století, kdy kníže svolával proměnlivý okruh předních velmožů na dvorské sjezdy, radil se s nimi a oni pak zaručovali splnění jeho vůle. Ve 13. století došlo k její postupné formalizaci a institucionalizaci. Stále se však jednalo jen o okruh osob vybraných králem k poradě ve speciálních otázkách. Stálejším orgánem byla od doby Jana Lucemburského (králem 1310-1346).\nKarel IV. (králem 1346-1378) na ni přenášel skutečnou moc. Rada Karla IV. měla okolo deseti stálých členů, z nichž nejvýznamnější místo zaujímal pražský arcibiskup. Dále ji tvořili nejvyšší zemští a dvorští úředníci a spolutvůrci a vykonavatelé královy zahraniční a vnitřní politiky z řad šlechty, odborníci na různé otázky veřejného života. Za jeho vlády byla jen jedna společná královská rada pro České království i Svatou říši římskou. Rada zasedala téměř denně a kromě stálých členů se porad účastnili i další přizvané osoby. Za Václava IV. (králem 1378-1419) se v královské radě prosadili příslušníci nižší šlechty, což samozřejmě popuzovalo vyšší šlechtu, která usilovala o výhradní zastoupení v radě. Na konci 14. století byla královská rada prakticky stálým orgánem, který trvale sídlil v Praze, i když tam panovník zrovna nepobýval. Členové rady byli často relátory v královské kanceláři, jejichž úkolem bylo předat králův příkaz k zapsání na listinu. Po husitských válkách bylo uzavřeno několik dohod o zemských úřadech (v letech 1437, 1453, 1458 a konečná dohoda v roce 1497 a menší úpravy ještě v roce 1549). Královská rada navrhovala obsazení zemských úřadů a znění královských propozic pro sněmy. V roce 1508 Vladislav II. Jagellonský (králem 1471-1516) potvrdil, že jmenovité obsazování úřadů bude jen za spoluúčasti královské rady. V 16. století rada o navržení kandidáta na zemský úřad rozhodovala v tajném písemném hlasování. V roce 1526 bylo formulováno konečné složení rady:\nKrál musel brát v potaz názor rady při jmenování zemských úředníků a přísedících komorního soudu, při udělování zahraničních lén, v sestavování sněmovních propozic, v berních záležitostech, v otázkách obrany země, v náboženských, mincovních a pořádkových věcech. Rada tak fungovala jako\nRadě předsedal král, v době mezivládí nejvyšší purkrabí, ve věcech soudních předsedal nejvyšší hofmistr (revize rozsudků jménem krále, o které byl král jako nejvyšší instance požádán). Královská rada nebyla pravidelně úřadující byrokratickou institucí, která by zavazovala své členy ke stálému pobytu v Praze. Většinou se jí účastnili nejvyšší zemští úředníci z panského stavu, které jejich funkce dlouhodobě zdržovaly v hlavním městě. Účast nejvyšších zemských úředníků a přísedících soudů z řad rytířů byla sporadická. V prvních desetiletích 17. století byla rada svolávána na takové dny, kdy zasedaly soudy nebo probíhal sněm. Královská rada zasedala v místnostech české kanceláře, která byla také jejím výkonným orgánem. Nejvyšší kancléř zprostředkovával styk rady s panovníkem. Po vydání Obnoveného zřízení zemského (1627) se česká dvorská královská rada skládala z nejvyššího kancléře krále českého, místokancléře a osob libovolně jmenovaných panovníkem, a to převážně z řad cizinců. Proměnila se v byrokratický orgán.\n\n\n\n\n\n\n"}
{"id": "1189388", "url": "https://cs.wikipedia.org/wiki?curid=1189388", "title": "2. hokejová liga SR 2010/2011", "text": "2. hokejová liga SR 2010/2011\n\nSezóna 2010/2011 byla 18. ročníkem 2. slovenské hokejové ligy. Vítězem se stal tým HK Púchov, který úspěšně postoupil do 1. hokejové ligy. Z 1. ligy sestoupil tým HK Brezno.\n\nSoutěž byla rozdělena do tři skupin (západ, střed a východ). Celkem se jich zúčastnilo 15 týmů, tři skupiny po pěti týmech. Ve všech skupinách se hrálo 2x venku a doma. Bodový systém v soutěži se nezměnil, za výhru se získalo tři body, za výhru v prodloužení získal klub dva body, za prohru v prodloužení jeden bod a za prohru nezískal klub žádný bod. První dva týmy z každé skupiny postoupili do finálové části o postup. Nejlepší tým postoupil přímo do 1. ligy. Ze soutěže se nesestupovalo.\n\n\n\n\n"}
{"id": "1189389", "url": "https://cs.wikipedia.org/wiki?curid=1189389", "title": "SpaceX CRS-10", "text": "SpaceX CRS-10\n\nSpaceX CRS-10 (alternativně SpX-10, nebo jednoduše CRS-10) byl desátý zásobovací let kosmické lodi Dragon společnosti SpaceX k Mezinárodní vesmírné stanici (ISS) podstoupený v rámci kontraktu Commercial Resupply Services uzavřeného s NASA. Celkově šlo o dvanáctý let Dragonu do vesmíru (pokud počítáme i demo lety C1 a C2+).\n\nNa palubě nesla mimo jiné přístroj SAGE III (stratosférický aerosolový a plynový experiment), a to v nehermetizovaném nákladním prostoru, a také přístrojové vybavení STP-H5 (vesmírný testovací program H5) dodané Ministerstvem obrany Spojených států amerických, které mimo jiné obsahuje i LIS (snímkovací sensor blesků). \n\n"}
{"id": "1189390", "url": "https://cs.wikipedia.org/wiki?curid=1189390", "title": "Kevin Jackson", "text": "Kevin Jackson\n\nKevin Andre Jackson, (* 25. listopadu 1964 v Highland Falls, New York, Spojené státy americké) je bývalý americký zápasník – volnostylař, olympijský vítěz z roku 1992. V letech 1997 a 1998 se věnoval zápasení v mixed martial arts jako profesionál.\n\nZápasení se začal věnovat na střední škole v Lansingu v Michiganu, kde vyrůstal. Později se specializoval na volný styl na Iowa State University. V americké seniorské reprezentaci se poprvé objevil koncem osmdesátých let. V roce 1991 získal titul mistra světa ve střední váze, když ve finále porazil Jozefa Lohyňu. V roce 1992 startoval na olympijských hrách v Barceloně a ze skupiny B postoupil z prvního místa přímo do finále proti Elmahdi Džabrajilovi. Po vyrovnaném průbehu dostal od rozhodčích potřebný bod v prodloužení a vybojoval zlatou olympijskou medaili. V roce 1996 doplatil na nesmlouvavost americké olympijské kvalifikace, když jako úřadující mistr světa podlehl ve finále Les Gutchesovi a přišel o účast na olympijských hrách v Atlantě. Sportovní kariéru ukončil v roce 1997. Dva roky zkoušel štěstí mezi profesionály v soutěži Ultimate Fighting Championship v mixed martial arts. Později přijal práci trenéra univerzitního týmu na Iowa State University. V letech 2001 až 2008 byl šéftrenérem americké volnostylařské reprezentace.\n\n"}
{"id": "1189391", "url": "https://cs.wikipedia.org/wiki?curid=1189391", "title": "Gymnázium Mojmírovo náměstí", "text": "Gymnázium Mojmírovo náměstí\n\nGymnázium Mojmírovo náměstí je soukromé sportovní a všeobecné gymnázium sídlící v Brně-Králově Poli, v budově Mojmírovo náměstí 10. Zahájilo svoji činnost 2. září 2002 jako nástupce prvního soukromého gymnázia v Brně — Akademického gymnázia. Do roku 2016 sídlilo v Líšni a neslo název Gymnázium Hády. Bylo obnoveno jako všeobecné gymnázium se sportovním zaměřením s myšlenkou poskytnout talentovaným sportovcům možnost gymnaziálního studia tak, aby se skloubila jejích sportovní aktivita se studiem. Třídy se zaměřením na tělesnou výchovu navštěvují i žáci - aktivní sportovci v různých sportovních odvětvích, kteří jsou členy reprezentace a různých sportovních klubů. Mají za sebou významné úspěchy na mistrovstvích ČR nebo na mezinárodní úrovni.\n\nGymnázium Mojmírovo náměstí zahájilo svoji činnost 2. září 2002 pod názvem Gymnázium Hády jako nástupce prvního soukromého gymnázia v Brně – Akademického gymnázia. Hned v dalším roce Gymnázium Hády získalo akreditaci k otevření nového oboru: gymnázium – tělesná výchova. Od tohoto roku jsou na gymnáziu v ročníku zpravidla dvě třídy – tělovýchovná a všeobecná s posílenou výukou společenských věd. V obou třídách je jako hlavní cizí jazyk vyučována angličtina, která má mimořádně posílenou hodinovou dotaci (až 7 hodin týdně), jako druhý cizí jazyk je vyučována němčina. V roce 2006 složili maturitní zkoušku první studenti. Od 1. září 2007 přibyl další obor: gymnázium – tělesná výchova – šestileté studium. Po roce příprav tak mohla škola ve školním roce 2008/2009 vedle dvou prvních ročníků otevřít i první ročník šestiletého gymnázia – primu. Ve školním roce 2009/2010 došlo k zásadní kurikulární změně – škola začala vyučovat podle nového školského vzdělávacího programu. Od 1. září školního roku 2011/2012 začalo gymnázium vyučovat i v dálkové formě studia. V roce 2016 se gymnázium přestěhovalo na novou adresu Mojmírovo náměstí 10 v městské části Královo Pole, v této budově dříve sídlilo Akademické gymnázium, z něhož škola vzešla.\n\nŠkola nabízí studium:\n\n\n\n\n\n\n"}
{"id": "1189392", "url": "https://cs.wikipedia.org/wiki?curid=1189392", "title": "Bagdádská baterie", "text": "Bagdádská baterie\n\nBagdádská baterie je označení předmětu, který byl objeven roku 1936 v lokalitě \"Khujut Rabuah\" v Iráku a v roce 1938 ho popsal Wilhelm König, německý malíř pracující pro Irácké národní muzeum. Nález tvoří 14 centimetrů vysoký džbán z pálené hlíny s měděným plechem stočeným do tvaru válce a se železnou tyčí. Hrdlo nádoby bylo ucpáno asfaltem. Artefakt byl datován do období okolo přelomu letopočtu, kdy v oblasti vládli Parthové nebo Sásánovci.\n\nÚčel předmětu je nejasný. König přišel s hypotézou, že šlo o galvanický článek: pokusy prokázaly, že když se nádoba naplní kyselou tekutinou, např. citronovou šťávou nebo vinným octem, dojde k elektrolýze a baterie vyrobí napětí okolo dvou voltů. Elektřina mohla sloužit k elektroléčbě nebo galvanickému pozlacování nádob. Objev, že starověké civilizace dokázaly vyrábět elektřinu, vzbudil značnou pozornost záhadologů. Principem fungování baterie se zabývala řada televizních pořadů, např. \"Bořiči mýtů\".\n\nArcheologové však teorii o baterii odmítají. Paul Craddock z Britského muzea dokázal, že nádoby se v té době pokovovaly pomocí roztavené rtuti, nikoli galvanicky. Energie získávaná z baterie by byla příliš slabá, aby mohla mít praktické využití; navíc pokud bylo smyslem zařízení vyrábět elektřinu, pak nemá logiku uzavření nádoby izolační vrstvou asfaltu. Nejčastěji přijímaným vysvětlením je, že šlo o schránku na papyrové svitky, namotané na kovovou tyč a chráněné před poškozením měděným obalem (podobná kovová pouzdra byla nalezena v nedaleké Seleukii).\n\n"}
{"id": "1189393", "url": "https://cs.wikipedia.org/wiki?curid=1189393", "title": "We Are One", "text": "We Are One\n\nWe Are One je píseň americké rockové skupiny Kiss vydaná na albu \"Psycho Circus\". Tento singl napsal a nazpíval baskytarista Gene Simmons.\n\n\n"}
{"id": "1189394", "url": "https://cs.wikipedia.org/wiki?curid=1189394", "title": "Ukrajinské studio výtvarných umění", "text": "Ukrajinské studio výtvarných umění\n\nUkrajinské studio výtvarných umění (Ukrajins'ka Studija Plastyčnoho Mystectva – USPM), po roce 1932 Ukrajinská akademie v Praze (1923–1952) byla jedna z nejuznávanějších uměleckých institucí v tehdejším Československu. Poskytovalo systematické vzdělání v oblasti výtvarného i užitého umění a architektury. Studovali zde nejen Ukrajinci žijící v exilu, ale také Češi a příslušníci dalších národností. Absolventi získávali titul Magister Artis.\n\nV meziválečném Československu žila početná ukrajinská emigrace, zejména z řad inteligence. Vzniku Ukrajinského studia předcházelo založení Kroužku výtvarných umění roku 1922 v Praze a Ukrajinské společnosti výtvarných umění (1923). Při vzniku Studia byl profesor Serhij Mako, iniciátorem a prvním ředitelem Ukrajinského studia výtvarných umění byl Dmytro Antonovyč. Studio bylo největší uměleckou školou mimo hranice Ukrajiny a sloužilo jako akademická instituce nejen Ukrajincům, ale studovali zde i Češi, Slováci, Rusové, Bělorusové, Němci, Francouzi, Arméni, Poláci a Maďaři. Československý stát ukrajinské kulturní a vzdělávací instituce podporoval a z přímé Masarykovy iniciativy vznikl na Ministerstvu zahraničí fond pomoci, z něhož byla vyplácena finanční podpora.\n\nUkrajinské studio výtvarných umění spolupracovalo s Muzeem osvobozeneckého hnutí Ukrajiny a soustředilo kolem sebe intelektuální elitu ukrajinské emigrace. Pořádalo každoroční výstavy a organizovalo četné akce k československým a ukrajinským svátkům.\n\nRoku 1932 přeměnil prof. Jan Kulec Studio na soukromou Ukrajinskou akademii, která přetrvala až do komunistického převratu roku 1948. Poté byla přejmenována na Lidovou akademii a roku 1952 zanikla.\n\n\n\n\n"}
{"id": "1189397", "url": "https://cs.wikipedia.org/wiki?curid=1189397", "title": "Jiří Holubář", "text": "Jiří Holubář\n\nJiří Holubář (* 11. července 1956 Liberec) je český chirurg se specializací na traumatologii a chirurgii ruky. V současné době působí na Poliklinice Malešice v městské části Praha 10, kde více než 40 let žije a pracuje.\n\nV roce 1975 absolvoval Gymnázium Vysočany v Praze 9. V letech 1976 až 1982 studoval 1. lékařskou fakultu Univerzity Karlovy v Praze. Po úspěšném zakončení studia působil v letech 1982 až 1994 jako sekundární lékař a odborný asistent na II. chirurgické klinice Fakulty všeobecného lékařství Univerzity Karlovy a v letech 1994 až 2004 ve stejném zařazení na I. chirurgické klinice Lékařské fakulty Univerzity Karlovy se specializací na proktologii a později na traumatologii. Ve svém oboru má nejvyšší možnou atestaci, I. i II. stupně. Od roku 2004 vede privátní ambulantní chirurgickou praxi v Poliklinice Malešice v Praze 10. Je držitelem primářské licence pro obor chirurgie a také diplomu doživotního vzdělávání České lékařské komory. V rámci své profese působí rovněž jako lékař několika vrcholových sportovců v Praze 10, zejména z oddílů ragby, fotbalu a florbalu. Pečuje zároveň o klienty Centra Paraple a stará se o seniory v Domově sociální péče Hagibor a Domově pro seniory Malešice v Rektorské ulici. Je autorem více než desítky publikací a přednášek z oboru proktologie a traumatologie. Je odborníkem na zranění motorkářů.\n\nV roce 2014 upozornil na riziko ohrožení životního prostředí a zdraví občanů v důsledku nezajištěné manipulace s azbestem při rekonstrukci obvodového pláště Polikliniky Malešice. Od konce roku 2015 vystupuje v jednání s majitelem a provozovatelem polikliniky jako pověřený představitel jejího lékařského sboru. Na jaře roku 2016 inicioval zastavení rekonstrukce Polikliniky Malešice z důvodů její netransparentní přípravy a neinformovanosti lékařů a pacientů o jejím průběhu ze strany města. V souvislosti s politickým vývojem na komunální i celostátní úrovni se na přelomu roku 2015 a 2016 rozhodl politicky angažovat.\n\nVe volbách do Senátu PČR v roce 2016 kandidoval jako nestraník za TOP 09 v obvodu č. 22 – Praha 10. Jeho kandidaturu podporovalo také hnutí STAN. Nikdy nebyl členem žádné politické strany. Se ziskem 19,80 % hlasů postoupil z druhého místa do druhého kola, v němž prohrál poměrem hlasů 42,54 % : 57,45 % s Renatou Chmelovou, která kandidovala za koalici „Chmelová do senátu – Vlasta: občané Prahy 10, KDU-ČSL a LES s podporou Pirátů a Desítky pro domácí“. Senátorem se tak nestal.\n\nPři kandidatuře do Senátu ale porušil zákon a dostal za to pokutu Úřadu pro ochranu osobních údajů. Jedenácti tisícům svých pacientů poslal dopis, v němž žádal, ať jej ve volbách do Senátu podpoří. Podle ochránců dat tak databázi pacientů zneužil v předvolebním boji. \n\nNa jaře roku 2016 vyhrál MUDr. Jiří Holubář celorepublikovou anketu Unie pacientů České republiky o nejoblíbenějšího odborného lékaře a získal tak prestižní ocenění Lékař roku 2015.\n\nPo studiu medicíny se oženil s Ivou Charvátovou. Společně mají dva syny. Jeho otec Čestmír Holubář byl v letech 1950 až 1951 vězněn v sovětském gulagu.\n\nVe volném čase se věnuje chalupaření, vojenské historii a sportovní střelbě.\n"}
{"id": "1189399", "url": "https://cs.wikipedia.org/wiki?curid=1189399", "title": "Modern Day Delilah", "text": "Modern Day Delilah\n\n„Modern Day Delilah“ je píseň americké rockové skupiny Kiss vydaná na devatenáctém studiovém albu \"Sonic Boom\". Je to první singl z tohoto alba a první singl po 11 letech. Poslední singl skupiny byla píseň You Wanted the Best z roku 1998 z alba Psycho Circus.\n\nVideo k písni bylo oficiálně představeno 9. prosince 2009 na Yahoo!. Videoklip byl natočen v Detroitu, kde skupina odehrála zahřívací koncert pro 1500 lidí ještě před vydáním alba a ukazuje to nejlepší z nové gigantické koncertní show.\n\n"}
{"id": "1189400", "url": "https://cs.wikipedia.org/wiki?curid=1189400", "title": "Rakousko-uherské delegace", "text": "Rakousko-uherské delegace\n\nRakousko-uherské delegace byl zákonodárný sbor rozhodující o společných otázkách Rakouska-Uherska, paritně tvořený zástupci předlitavské Říšské rady a zalitavského Uherského sněmu. Byl ustaven roku 1867 v rámci rakousko-uherského vyrovnání. \n\nRakousko-uherské vyrovnání z roku 1867 přetvořilo dosud fomálně jednotné Rakouské císařství na volný svazek dvou států: \"Předlitavska\" a \"Zalitavska\" (v obou případech šlo o neoficiální názvy), které spojovala osoba panovníka, v exekutivní oblasti společná ministerstva Rakouska-Uherska a v oblasti legislativní právě rakousko-uherské delegace. Tzv. prosincová ústava v Předlitavsku z roku 1867 obsahovala jejich vymezení v zvláštním zákonu o delegacích, pojednávajícím o společných záležitostech říše. Šlo o zákon č. 146/1867 ř. z. z 21. prosince 1867 a v analogické podobě byl začleněn i do uherského zákoníku.\n\nSbor byl složen paritně z delegátů volených z řad poslanců Říšské rady a Uherského sněmu. Delegace měly celkem 120 členů: 60 členů volila Říšská rada (z toho 40 vybírala Poslanecká sněmovna Říšské rady a 20 Panská sněmovna) a 60 členů volil Uherský sněm (z toho 40 vybírala dolní komora Uherského sněmu a 20 Sněmovna mangnátů). V delegacích měly být přiměřeně zastoupeny jednotlivé korunní země (mezi členy volenými Poslaneckou sněmovnou Říšské rady připadalo na Čechy 10 křesel, na Moravu 4 a na Slezsko 1). V Zalitavsku bylo ustanoveno, že dolní komora Uherského sněmu volí 4 a Sněmovna magnátů 1 zástupce do delegací za Království chorvatsko-slavonské.\n\nČlenové delegací představovali samostatný legislativní sbor, protože nebyli formálně vázáni instrukcemi. Fakticky ovšem existovalo jejich silné propojení a kontrola oběma parlamenty. Mandát v delegacích totiž automaticky zanikal ztrátou mandátu v Říšské radě nebo Uherském sněmu. Povolení k soudnímu stíhání člena delegací uděloval rovněž jeden z dvou parlamentů. Hlavním předmětem rozhodování delegací byly otázky společného rozpočtu Rakouska-Uherska.\n\nDelegace byly svolávány každý rok císařem. O místě zasedání rozhodoval panovník, ale zpravidla byl dodržován princip, že střídavě to bylo ve Vídni a Budapešti. Rakousko-uherské delegace nezasedaly pohromadě, ale předlitavská i zalitavská zvlášť. Každá delegace si volila svého předsedu a jeho náměstka, zapisovatele a další funkcionáře. Usnesení se přijímala většinou hlasů při přítomnosti minimálně poloviny všech členů. Legislativa byla přijata poté, co ji takto schválily obě delegace a následně potvrdil císař. Pouze v případě, že by třikrát po sobě obě delegace nenalezly společné stanovisko a souhlas, měla se konat společná schůze všech jejich členů z předlitavské i zalitavské skupiny, na které se mělo hlasovat o sporné předloze. Při těchto společných schůzích se v jejich vedení střídali předsedové obou delegací. Podmínkou pro odsouhlasení návrhu na společné schůzi byla přítomnost dvou třetin členů každé ze dvou delegací a v obou delegacích měl být stejný počet hlasujících (pokud bylo v jedné z nich přítomno více členů, měli se losem vyloučit pro dosažení parity).\n\n"}
{"id": "1189403", "url": "https://cs.wikipedia.org/wiki?curid=1189403", "title": "Roman Karpaš", "text": "Roman Karpaš\n\nRoman Karpaš (* 30. října 1951 Liberec, Československo) je český publicista, historik, typograf, grafik a nakladatel.\n\nMezi roky 1969 a 1973 studoval na Karlově univerzitě, kde byli jeho učiteli Cyril Bouda či Karel Šmíd. V letech 1978–1983 stál v čele liberecké Malé výstavní síně. Od poloviny svého zdejšího působení navázal spolupráci se Severočeským nakladatelstvím, pro něž pracoval jako výtvarník. V závěru osmdesátých let 20. století, mezi roky 1988 a 1990 byl v tomto nakladatelství zaměstnán coby výtvarník a technický redaktor.\n\nVe své tvorbě se od osmdesátých let 20. století věnoval grafice. Vytvořená díla vystavoval jak autorsky, tak také na kolektivních výstavách, a to v Československu či později České republice, ale též v zahraničí (v Polsku a v Irsku). Věnuje se také vývoji tvorby pohlednic. Zjištění, k nimž dospěl, sepsal do knihy nazvané \"Pohlednice: historie lístků, které zmenšily svět\". Ta tvoří základy tohoto sběratelského oboru. Další své knihy píše s tematikou Jizerských hor, Frýdlantska a Liberecka. Spolupracuje na nich i se svou manželkou Márií, pocházející ze Slovenska.\n"}
{"id": "1189409", "url": "https://cs.wikipedia.org/wiki?curid=1189409", "title": "Možga", "text": "Možga\n\nMožga () je město v Udmurtsku v Ruské federaci. Při sčítání lidu v roce 2010 mělo bezmála padesát tisíc obyvatel.\n\nMožga leží na soutoku Sjugy a Sjugailky v povodí Valy (přítok Kilmezu). Od Iževsku, hlavního města republiky, je vzdálena zhruba sto kilometrů na jihozápad.\n\nMožga vznikla současně se založením sklárny v roce 1835. Městem je od roku 1927 pod jménem Možga.\n"}
{"id": "1189411", "url": "https://cs.wikipedia.org/wiki?curid=1189411", "title": "Seznam českých hráčů v NHL v sezóně 1994/1995", "text": "Seznam českých hráčů v NHL v sezóně 1994/1995\n\nToto je seznam hráčů Česka a jejich statistiky v sezóně 1994/1995 NHL.\n"}
{"id": "1189414", "url": "https://cs.wikipedia.org/wiki?curid=1189414", "title": "Seznam českých hráčů v NHL v sezóně 1993/1994", "text": "Seznam českých hráčů v NHL v sezóně 1993/1994\n\nToto je seznam hráčů Česka a jejich statistiky v sezóně 1993/1994 NHL.\n"}
{"id": "1189415", "url": "https://cs.wikipedia.org/wiki?curid=1189415", "title": "Ivo Špaček", "text": "Ivo Špaček\n\nIvo Špaček (* 18. května 1955) je bývalý český fotbalista, útočník. Žije ve Vendryni.\n\nV československé lize hrál za Baník Ostrava. Nastoupil ve 3 ligových utkáních a dal 1 ligový gól. Do Baníku přišel z TŽ Třinec.\n\n"}
{"id": "1189417", "url": "https://cs.wikipedia.org/wiki?curid=1189417", "title": "Seznam československých hráčů v NHL v sezóně 1992/1993", "text": "Seznam československých hráčů v NHL v sezóně 1992/1993\n\nToto je seznam hráčů Československa a jejich statistiky v sezóně 1992/1993 NHL.\n"}
{"id": "1189418", "url": "https://cs.wikipedia.org/wiki?curid=1189418", "title": "Zdeněk Mastník", "text": "Zdeněk Mastník\n\nZdeněk Mastník (5. července 1920 Kyjov – 10. dubna 2008 Praha) byl český knihkupec a exilový novinář v Anglii.\n\nPod pseudonymem Pavel Holan působil v české redakci BBC World Service v Londýně. Od roku 1952 byl stálým pracovníkem československé redakce BBC. Dlouhá léta vysílal pořad o literatuře \"Česká kniha.\" Mezi roky 1969 a 1979 byl vedoucím české sekce BBC.\n\nZdeněk Mastník pocházel z učitelské rodiny, která se krátce po jeho narození přestěhovala z Milotic do Koryčan. Tam s rodiči žil prakticky až do svého odchodu do londýnského exilu v roce 1947, pro nějž se rozhodl kvůli svým aktivitám v Mezinárodním svazu studentstva. Vystudoval reálné gymnázium v Kyjově a také Obchodní akademii. Poté pracoval jako účetní ve sklářské firmě u Železného Brodu, kvůli vážné nemoci nemohl být během období Protektorátu nasazený do Německa. Po válce začal pracovat pro Mezinárodní svaz studentstva. V létě roku 1947 se v Paříži před zahraničními delegáty zmínil o obdrženém dopise slovenských matek, které si stěžovaly na deportaci svých synů do SSSR. Po návratu byl posléze varován, že mu bude hrozit nebezpečí. V prosinci 1947 proto odjel do Londýna. Tehdy mu pomohl sekretář Jana Masaryka Antonín Sum.\n\nKrátce po odchodu do exilu začal spolupracovat s redakcí české sekce BBC. V roce 1948 se konaly v Londýně olympijské hry. Měl již zkušenosti z rozhlasu a byl zaměstnán jako výpomocný hlasatel BBC. Po roce 1948 začal také pracovat pro americkou tiskovou kancelář Foreign News Service Press, předchůdkyni rozhlasové stanice Svobodná Evropa. Tak začínal také jezdit jako reportér po uprchlických táborech Německa a Rakouska a dělal rozhovory s příchozími emigranty. Založil v Londýně Czechoslovak Student Information Service, která hledala v uprchlických táborech v Evropě doporučení pro studijní stipendia. Oženil se s Helenou Polívkovou, která byla za války příslušnicí britské armády na Blízkém východě. Té se až napodruhé podařil útěk z Československa na Západ. Byl to známý případ letadla ČSA, kterému se podařilo dostat se na leteckou základnu v Erdingu u Mnichova v dubnu 1950. Kromě toho všeho Zdeněk Mastník založil již v roce 1950 firmu Interpress Ltd., která distribuovala českou a slovenskou literaturu do zahraničí, hlavně na univerzity. V průběhu času se začala orientovat i opačným směrem a to šířením literatury odpůrců komunistického režimu do zemí sovětského bloku. V roce 1967 otevřel obchod v Londýně u katedrály sv. Pavla, kde návštěvníkům z Východu byly rozdávány zdarma knihy o jejich zemích v rodných jazycích. Po roce 1990 knihy, které zbyly, věnoval Národní knihovně, Památníku národního písemnictví a knihovně Libri prohibiti.\nPřed odchodem do důchodu v roce 1979 byl doluhá léta šéfem české sekce BBC.\n\nZdeněk Mastník byl při příležitosti státního svátku 28. října 1998 na Pražském hradě vyznamenán prezidentem České republiky Václavem Havlem Medailí Za zásluhy II. stupně.\n\nMastník se v exilu podílel na založení Organizace svobodné české mládeže, která se vymezovala proti Mezinárodnímu svazu studentstva coby jasně prokomunistické organizaci. Organizaci svobodné české mládeže se podařilo přesvědčit britské studenty, aby z Mezinárodního svazu studentstva vystoupili. Během svého působení v BBC vybudoval ve volném čase mezinárodní knihkupectví. Jeho firma Interpress pak obstarávala české a slovenské knihy pro univerzity na Západě a dodávala anglickou, americkou a exilovou literaturu do zemí sovětského bloku. Později pokračovala distribuce knih do sovětského bloku i pod jinými firmami. Jméno společnosti se muselo stále měnit, aby unikla pozornosti Státní bezpečnosti. V archivu Ústavu pro studium totalitních režimů jsou dokumenty o tom, jak se československá Státní bezpečnost snažila získat informace o Mastníkovi a jeho činnosti. Svazek končí důtkou pracovníkovi, který to měl za úkol, protože se nechal Mastníkem vodit za nos.\n\nBěhem pražského jara v roce 1968 Mastník pochopil, že největší hlad po knihách mají lidé doma, kteří nemají přístup k západní literatuře. Otevřel tedy v Londýně obchod s upomínkovými předměty. Stačilo, aby se zákazník prokázal československým pasem, a mohl si pak vybrat zdarma tři knihy. Když během normalizace přestali návštěvníci jezdit do Londýna, obchod byl uzavřen. Zdeněk Mastník pak posílal exilové knihy do Československa poštou nebo kurýrem nebo je přikládal k zásilkám vědeckých knih. Knihkupectví Interpress pokračovalo jako zdroj literatury pro exulanty.\n\nV období studené války existoval tajný Marshallův plán západního světa pro intelektuály (The West’s Secret Marshall Plan for the Mind) a zakládaly se Rakouské knihovny v Evropě. Jeho působení mělo význam nejen pro zakládání Rakouských knihoven, ale také při podpoře poválečných rakouských umělců i exilových českých spisovatelů. Byla založena Rakouská společnost pro literaturu ve Vídni. Z Československa hostila mimo jiné Jiřího Koláře, Otu Filipa, Josefa Nesvadbu či Josefa Škvoreckého. V roce 1964 zde zahájil svůj literární start na Západě i Václav Havel. V roce 1968 se Společnost starala i o posrpnové české exulanty.\n\nZ české strany se na tajném Marshallově plánu podílel Zdeněk Mastník a podle všeho také Pavel Tigrid. Tajný Marshallův plán probíhal v režimu nejpřísnějšího utajení. V neděli 11. listopadu 2001 na ČT2 v pořadu \"Ještě jsem tady\" kde Tereza Brdečková hovořila s lidmi, kteří mají víc za sebou než před sebou, jako host o tom hovořil pan Zdeněk Mastník.\n\n"}
{"id": "1189425", "url": "https://cs.wikipedia.org/wiki?curid=1189425", "title": "Seznam československých hráčů v NHL v sezóně 1991/1992", "text": "Seznam československých hráčů v NHL v sezóně 1991/1992\n\nToto je seznam hráčů Československa a jejich statistiky v sezóně 1991/1992 NHL.\n"}
{"id": "1189426", "url": "https://cs.wikipedia.org/wiki?curid=1189426", "title": "Gegština", "text": "Gegština\n\nGegština, albánsky \"gegë\", je jeden ze dvou hlavních dialektů albánštiny. Používá se v oblasti severně od řeky Schumbi, zejména v horských oblastech, gegštinou mluví i obyvatelé Kosova a některé malé minority v Černé Hoře a Severní Makedonii. Druhým hlavním dialektem albánštiny je toskičtina, kterou se mluví v jižní Albánii. Dnešní spisovná albánština, kodifikovaná roku 1972, je upravenou formou toskičtiny, takže se gegština více posunula do pozice nářečí. Mluvčí se někdy nazývají Gegové.\n"}
{"id": "1189427", "url": "https://cs.wikipedia.org/wiki?curid=1189427", "title": "Francine Niyonsabaová", "text": "Francine Niyonsabaová\n\nFrancine Niyonsabaová (* 5. května 1993) je burundská atletka, halová mistryně světa v běhu na 800 metrů z roku 2016.\n\nV roce 2012 vyhrála Van Dammeho memoriál, který je součástí Diamantové ligy, a stala se mistryní Afriky v běhu na 800 metrů, v olympijském finále na této trati skončila šestá. Největším úspěchem se pro ni stal titul halové mistryně světa na 800 metrů v roce 2016. Ve stejné sezóně vybojovala stříbro na Letních olympijských hrách 2016 v běhu na 800 metrů. Předvedla čas 1:56,49 a vytvořila si osobní rekord.\n\nDalší stříbrnou medaili na této trati získala v srpnu 2017 v Londýně na mistrovství světa.\n\nHala\nDráha\n\n"}
{"id": "1189430", "url": "https://cs.wikipedia.org/wiki?curid=1189430", "title": "Hovhannes Širaz", "text": "Hovhannes Širaz\n\nHovhannes Širaz, arménsky \"Հովհաննես Շիրազ\", vlastním jménem Onik Karapetjan (27. duben 1914, Alexandropol (dnes Gjumri) – 14. březen 1984, Jerevan) byl arménský básník. Ač se věnoval převážně intimní lyrice, formálně hodně navazoval na arménské a předovýchodní lidové tradice. Folklórní námět rozvedl i ve své nejznámější skladbě, v baladě z kurdského prostředí \"Siamantho jev Chadžezare\" (\"Siamantho a Chadžezare\"). Česky jsou jeho verše dostupny v antologii \"Noc tisící druhá - deset arménských básníků\".\n\nJeho matka ovdověla během arménské genocidy krátce před jeho narozením. Širaz vyrostl v chudobě a od pěti let prodával na ulici vodu. Nakonec se dostal do sirotčince, ale brzy z něj utekl a toulal se s kamarády.\n\nV roce 1935 mu vyšla první kniha básní \"Garnanamut\" (\"Začátek jara\"). Romanopisec Atrpet mu vymyslel umělecké jméno Širaz, podle íránského města Širaz známého pro své růže, neboť prý \"básně tohoto mladíka mají vůni růží“. Poté Širaz studoval na Státní univerzitě v Jerevanu a v moskevském Ústavu literatury. V roce 1958 publikoval první díl své antologie \"Lyra Arménie\". Druhý a třetí díl byly zveřejněny v roce 1965 a 1974. V této sbírce je mnoho z jeho vrcholných básní. Celkem napsal čtyřicet knih básní, řada z nich má silně vlastenecké vyznění (\"Mé Svaté vlasti\", \"Osud Arménů\" aj.) Roku 1941 napsal též sbírku věnovanou arménské genocidě.\nŠirazovou první ženou byla básnířka Silva Kaputikjanová. jejich syn Ara Širaz je sochař. S druhou manželkou, básnířkou Šušanik Širaz, měl sedm dětí, syn Šipan Širaz je básník.\n"}
{"id": "1189431", "url": "https://cs.wikipedia.org/wiki?curid=1189431", "title": "Seznam československých hráčů v NHL v sezóně 1990/1991", "text": "Seznam československých hráčů v NHL v sezóně 1990/1991\n\nToto je seznam hráčů Československa a jejich statistiky v sezóně 1990/1991 NHL.\n \n"}
{"id": "1189432", "url": "https://cs.wikipedia.org/wiki?curid=1189432", "title": "Seznam československých hráčů v NHL v sezóně 1989/1990", "text": "Seznam československých hráčů v NHL v sezóně 1989/1990\n\nToto je seznam hráčů Československa a jejich statistiky v sezóně 1989/1990 NHL.\n"}
{"id": "1189437", "url": "https://cs.wikipedia.org/wiki?curid=1189437", "title": "Seznam československých hráčů v NHL v sezóně 1988/1989", "text": "Seznam československých hráčů v NHL v sezóně 1988/1989\n\nToto je seznam hráčů Československa a jejich statistiky v sezóně 1988/1989 NHL.\n \n"}
{"id": "1189439", "url": "https://cs.wikipedia.org/wiki?curid=1189439", "title": "Poslanecká sněmovna Říšské rady", "text": "Poslanecká sněmovna Říšské rady\n\nPoslanecká sněmovna Říšské rady (německy \"Haus der Abgeordneten des Reichsrathes\", též \"Abgeordnetenhaus des Reichsrathes\", později psáno \"Reichsrates\") byla dolní komora Říšské rady, která působila jako nejvyšší zákonodárný sbor Rakouského císařství (po přijetí rakousko-uherského vyrovnání roku 1867 nejvyšší zákonodárný sbor předlitavské části Rakouska-Uherska). Sídlila ve Vídni. Horní komorou Říšské rady byla Panská sněmovna.\n\nRoku 1861 vydal císař tzv. únorovou ústavu. Ta zřídila dvoukomorovou Říšskou radu. Její dolní komora, Poslanecká sněmovna Říšské rady, byla podle únorové ústavy volena zemskými sněmy podle přesně stanovených početních poměrů. Poslanecká sněmovna byla ústavou koncipována jako širší a užší. Širší Říšská rada (343 členů) měla reprezentovat všechny korunní země monarchie, užší Říšská rada (203 členů) neměla zahrnovat poslance za Království lombardsko-benátské a za Země Koruny svatoštěpánské (Uhersko). Fakticky se ovšem sněmovna nikdy v širším plénu nesešla. Benátsko ani Uherské země do Říšské rady své zástupce nevyslaly (s výjimkou několika poslanců za Sedmihradsko). Reálně se tak sešla jen užší Říšská rada.\n\nKvůli pokračujícím sporům okolo státoprávního uspořádání monarchie, zejména postavení Uherska, vydal roku 1865 císař tzv. zářijový manifest, kterým pozastavil platnost ústavy a rozpustil Říšskou radu. Status Uherska měl projednat Uherský sněm. Po rakousko-uherském vyrovnání roku 1867 byla přijata tzv. prosincová ústava, která obnovovala v základních obrysech Říšskou radu dle únorové ústavy z roku 1861, ovšem nyní již jen jako parlament Předlitavska (\"Království a země na říšské radě zastoupené\"), tedy dosavadní užší Říšská rada. Počet poslanců delegovaných jednotlivými předlitavskými zemskými sněmy byl zachován a celkový počet poslanců tak činil 203. Prosincová ústava výslovně Říšské radě přiznávala zákonodárnou moc, zatímco v letech 1861–1865 šlo stále formálně o pouhý poradní sbor panovníka.\n\nV roce 1873 byl schválen ústavní \"Zákon o přímých volbách\", tzv. dubnovou ústavou, který zaváděl přímé volby do Poslanecké sněmovny Říšské rady (poslanci tedy již nebyli delegáty zemských sněmů). Počet poslanců se v rámci reformy zvýšil na 353. Volilo se odděleně ve čtyřech kuriích, volební právo bylo omezeno volebním cenzem (minimálním daňovým odvodem). Poprvé se přímo volilo ve volbách do Říšské rady roku 1873. Následovaly další reformy volebního systému. Volební reforma z roku 1882 měnila volební cenzus (změkčovala kritéria pro přiznání volebního práva, takzvaní \"pětizlatkoví voliči\"). Badeniho volební reforma roku 1896 k dosavadním čtyřem kuriím (velkostatkářská, městská, kurie obchodních a živnostenských komor a kurie venkovských obcí) přidala kurii pátou, všeobecnou s všeobecným volebním právem pro muže. Počet poslanců byl zvýšen na 425. V letech 1906–1907 Říšská rada odsouhlasila pod tlakem demonstrací zavedení všeobecného a rovného volebního práva pro muže. Systém kurií a omezení daná volebním cenzem byly zrušeny. Počet poslanců stoupl na 516. Volilo se dvoukolovým většinovým systémem v jednomandátových obvodech.\n\nV období přímých voleb se konalo osm voleb do Poslanecké sněmovny Říšské rady.\n\n\nV 60. a 70. letech 19. století dominovala německo-rakouská liberálně a centralisticky orientovaná skupina (takzvaná Německá ústavní strana). Jejím hlavním oponentem byla konzervativní a federalistická Strana práva, kterou na Říšské radě reprezentoval Hohenwartův klub. Další federalistické síly (zejména čeští poslanci) se po dlouhou dobu odmítaly do práce sněmovny zapojit na protest proti ústavnímu vývoji státu. Ke změně došlo po volbách roku 1879, kdy Češi své mandáty převzali. Vznikla vláda Eduarda Taaffeho, kterou tvořily Strana práva, Polský klub a Český klub. Tato koalice přetrvala až do počátku 90. let, kdy radikálnější Národní strana svobodomyslná (mladočeská) převládla v českém táboře nad staročechy. Postupně docházelo k fragmentaci stranického spektra u všech národností Předlitavska. Ve sněmovně existoval řada menších klubů, zejména etnicky a ideologicky definovaných.\n\nJako nové politické síly se vynořily strany klerikální: české (Křesťansko-sociální strana v Čechách, Národní strana katolická v království Českém, Moravsko-slezská křesťansko-sociální strana na Moravě, Katolická strana národní na Moravě), německé (Katolická lidová strana, Křesťansko-sociální strana), polské (Stronnictwo Chrześcijańsko-Ludowe, Stronnictwo Katolicko-Narodowe, Polskie Centrum Ludowe) ukrajinské (Ukrajinská křesťansko-sociální strana) nebo slovinské (Katoliška narodna stranka, Slovenska ljudska stranka); dále agrární: české (Česká agrární strana), německé (Německá agrární strana) nebo polské (Związek Stronnictwa Chłopskiego, Polská lidová strana, Polskie Stronnictwo Ludowe „Piast”, Polskie Stronnictwo Ludowe Lewica); sociálně demokratické a dělnické: české (Českoslovanská sociálně demokratická strana dělnická, Česká sociálně demokratická strana v Rakousku, Česká strana národně sociální), německé (Sociálně demokratická strana Rakouska, Německá dělnická strana), polské (Polská sociálně demokratická strana Haliče a Slezska) nebo ukrajinské (Ukrajinská sociálně demokratická strana).\n\nDále se vyvíjely i strany konzervativní, liberální, liberálně národní a nacionální: české (Česká strana radikálně pokroková, Česká strana státoprávní, Česká strana lidová), německé (Německá lidová strana, Všeněmecké sjednocení, Německá radikální strana, Německá pokroková strana), polské (Polská demokratická strana, Narodowa Demokracja, Stronnictwo Narodowo-Demokratyczne, Stronnictwo Postępowo-Demokratyczne), ukrajinské (Ukrajinská národně demokratická strana), chorvatské (Strana práva, Chorvatská strana, Chorvatská demokratická strana, Čista stranka prava) nebo slovinské (Narodno napredna stranka).\n\nAž do zániku kuriového systému v roce 1907 měla významné pozice v Poslanecké sněmovně Říšské rady šlechta, respektive statkáři volení v samostatné velkostatkářské kurii. I oni se sdružovali do politických klubů a formací. V nejen německém prostředí byla spojencem liberální Ústavní strany mezi velkostatkáři Strana ústavověrného velkostatku, v českém prostředí naopak za české státní právo bojovala Strana konzervativního velkostatku, mezi Poláky představovali šlechtici trvale vlivnou skupinu (stańczycy, podolacy).\n\nV Poslanecké sněmovně Říšské rady se strany sdružovaly do poslaneckých klubů, které často zahrnovaly několik frakcí a byly jen volnými střechovými aliancemi (Český klub, Polský klub, Jihoslovanský klub, Německý národní svaz nebo Hohenwartův klub).\n\n\n"}
{"id": "1189440", "url": "https://cs.wikipedia.org/wiki?curid=1189440", "title": "Blasyho chata", "text": "Blasyho chata\n\nBlásyho chata nebo Blásyho chata (, , ) byla první chatou, která stála ve Velické dolině ve Vysokých Tatrách. Postavil ji v roce 1871 na východním břehu Velického plesa Eduard Blasy (1820–1888), zemědělec a turistický nadšenec z Veľké.\n\nEduard Blasy byl jedním ze zakladatelů Uherského karpatského spolku, stavitelem tatranských vysokohorských chodníků a dal podnět Josefu Szentiványimu k založení osady Štrbské Pleso. Chata, kterou v nadmořské výšce 1670 metrů postavil, měla zpříjemnit pobyt turistům, kteří se vydávali do Velické doliny. Většinu prostředků k výstavbě kamenné chaty vybrali lázeňští hosté ze Starého Smokovce. Chatu v březnu roku 1873 zničila sněhová lavina z Velických Granátů. Po jejím zničení, o pět let později, byla na bezpečnějším místě vybudována Hunfalvyho chata.\n\n"}
{"id": "1189446", "url": "https://cs.wikipedia.org/wiki?curid=1189446", "title": "Vashti Cunninghamová", "text": "Vashti Cunninghamová\n\nVashti Cunninghamová (* 18. ledna 1998) je americká atletka, jejíž hlavní disciplínou je skok do výšky. Jejím největším úspěchem je titul halové mistryně světa (2016).\nV roce 2015 zvítězila na juniorském panamerickém mistrovství v soutěži výškařek výkonem 196 cm. Největším úspěchem se pro ni stal titul halové mistryně světa ve skoku vysokém, který vybojovala rovněž výkonem 196 cm v březnu 2016 v Portlandu. Při startu na světovém šampionátu v Londýně v roce 2017 postoupila do finále, výkonem 192 cm však na medaili nedosáhla. Na halovém mistrovství světa v Birminghamu v roce 2018 skončila v soutěži výškařek druhá.\n\n"}
{"id": "1189449", "url": "https://cs.wikipedia.org/wiki?curid=1189449", "title": "Eduard Blasy", "text": "Eduard Blasy\n\nEduard Dávid Blasy (Eduard David Blásy, Blazy; 3. května 1820, Veľká – 25. června 1888, Veľká) byl starosta Veľké, turistický nadšenec, kurátor evangelické církve, horský vůdce a člen lékařsko přírodovědeckého spolku.\n\nPo absolvování základní školy ve Veľké (místní část Popradu), studoval na lyceu v Kežmarku. Krátce byl zaměstnán u obchodníka Steinhausze v Levoči. Pak se věnoval rodinnému hospodářství ve svém rodišti. Za účast v maďarské revoluci v letech 1848/49 byl vězněn v Krakově a v Prešově.\n\nV roce 1851 se oženil s kežmarčankou Lujzou Sziftovou a zakrátko se stal starostou Veľké a kurátorem místní evangelické církve. Byl členem výboru Uherského karpatského spolku a stál u vzniku bývalého Tatranského muzea ve Veľké, které založil Uherský karpatský spolek. Během letních měsíců v letech 1869–1874 spravoval Starý Smokovec. Byl všestranným propagátorem tatranské přírody, horským vůdcem a průvodcem. V roce 1871 ve Velické dolině vybudoval turistickou chatu – Blasyho chatu. O tři roky později ji zničila lavina. V létě 1877 pomáhal při stavbě turistického chodníku ve Velické dolině k Dlouhému plesu. Byl členem bratislavského lékařsko-přírodovědného spolku, v médiích propagoval tatranskou turistiku a horolezectví. V roce 1840 uskutečnil Eduard Blast s průvodcem Janem Rumanem Driečným uskutečnil první známý letní prvovýstup na Rysy, kde mu byla odhalena pamětní deska.\n\n"}
{"id": "1189451", "url": "https://cs.wikipedia.org/wiki?curid=1189451", "title": "Jaroslav Šmídek", "text": "Jaroslav Šmídek\n\nJaroslav Šmídek (* 10. ledna 1950) je bývalý český fotbalový obránce.\n\nV československé lize hrál za Duklu Praha a Bohemians Praha. Nastoupil v 8 ligových utkáních, gól v lize nedal. V nižších soutěžích hrál i za ČKZ Rakovník.\n\n\n"}
{"id": "1189452", "url": "https://cs.wikipedia.org/wiki?curid=1189452", "title": "Veľká", "text": "Veľká\n\nVelká je část města Poprad. K městu byla připojena v roce 1946. V roce 2015 zde žilo 4 611 obyvatel.\n\nPrvní písemná zmínka pochází z roku 1268. V historii byla rozlohou největší z místních částí tvořících dnes součásti Popradu, čemuž odpovídá i její název. Veľká měla již v historii ze všech hornospišských míst největší a nejúrodnější katastr, rozvinutou řemeslnou výrobu a obchod a právě zde byl postaven i obecní mlýn. Už v 15. století byla bohatým městem. Přežila i mnoho živelních pohrom – v roce 1556 úplně celá vyhořela. Veľkou proslavilo i umělecké řezbářství a modrotiskařství, které souviselo s výrobou nejkvalitnějšího domácího plátna na celé Spiši. Od roku 1412 až do roku 1772 patřilo město do polské zástavy. V roce 1876 zde bylo založeno první městské muzeum – základ dnešního Podtatranského muzea. Na náměstí obestavěném starými měšťanskými domy s typickými štítovými střechami dominuje kostel sv. Jana Evangelisty z 13. století s bronzovou gotickou křtitelnicí z roku 1439.\n\nV katastrálním území Velké se nachází nejvýše položené mezinárodní letiště v Evropě Poprad-Tatry.\n\n"}
{"id": "1189453", "url": "https://cs.wikipedia.org/wiki?curid=1189453", "title": "Pásmovka velká", "text": "Pásmovka velká\n\nPásmovka velká (\"Lineus longissimus\") je druh pásnice žijící na evropském pobřeží Atlantiku (včetně Britských ostrovů a Islandu), Severního moře a Baltského moře. Tělo je nečlánkované, zbarvené hnědě až černě se světlejšími podélnými proužky, řasinky na jeho povrchu umožňují iridescenční efekt. Dosahuje délky 10 až 15 metrů, byly však popsány i exempláře třicetimetrové. Podle zprávy z roku 1864 byla na pobřeží u skotského St Andrews nalezena pásmovka dlouhá 55 metrů, což by byl nejdelší známý organismus na světě. Tělo pásmovky je ovšem značně elastické a dá se libovolně natahovat. Šířka těla činí okolo jednoho centimetru, největší jedinci dosahují až 10 cm.\n\nPásmovka se vyskytuje poměrně hojně v přílivových mělčinách na písku nebo kamenech. Je dravá; kořist, kterou tvoří drobní bezobratlí živočichové, loví pomocí vychlípitelného chobotu. Pohybuje se pomocí smršťování svalů. Její tělo je pokryto jedovatou slizovou látkou, která odrazuje predátory. Má deset až dvacet očí, uložených ve dvou řadách po stranách hranaté hlavy.\n\n"}
{"id": "1189454", "url": "https://cs.wikipedia.org/wiki?curid=1189454", "title": "Jan Típek", "text": "Jan Típek\n\nJan Típek (* 24. ledna 1949) je bývalý český fotbalista, útočník.\n\nV československé lize hrál za Bohemians Praha. Nastoupil ve 3 ligových utkáních. Gól v lize nedal. Do Bohemians přišel ze Sparty Košíře.\n\n"}
{"id": "1189456", "url": "https://cs.wikipedia.org/wiki?curid=1189456", "title": "Poliansky potok", "text": "Poliansky potok\n\nNázev Poliansky potok má více vodních toků:\n\n"}
{"id": "1189459", "url": "https://cs.wikipedia.org/wiki?curid=1189459", "title": "Jaroslav Marek (fotbalista)", "text": "Jaroslav Marek (fotbalista)\n\nJaroslav Marek (* 1945) byl český fotbalista, záložník.\n\nV československé lize hrál za Bohemians Praha. Nastoupil ve 2 ligových utrkáních. Gól v lize nedal. Do Bohemians přišel z Admiry 8.\n\n"}
{"id": "1189460", "url": "https://cs.wikipedia.org/wiki?curid=1189460", "title": "Borak", "text": "Borak\n\nBorak může znamenat:\n\n\n\n"}
{"id": "1189465", "url": "https://cs.wikipedia.org/wiki?curid=1189465", "title": "Velické Granáty", "text": "Velické Granáty\n\nVelické Granáty jsou krajinářsky mimořádně působivá skupina věží v rozsoše Bradavice. Kromě cimbuří tvořícího vlastní hřeben je tu ještě „dolní patro“ pěti nižších věží, které do Velické doliny spadají horolezecky oblíbenými stěnami, a „meziposchodím“ probíhá scenéricky hodnotná \"Granátová lávka\".\nHřeben Velických Granátů odděluje Velickou dolinu od \"Slavkovské doliny\", která je rezervací a je tedy uzavřena pro turisty i horolezce. Ve směru od Bradavice hřeben tvoří: \"Rohatá veža\" (2420 m), \"Rohatá štrbina\", \"Granátový Roh\", \"Horná Granátová štrbina\", \"Malá Granátová veža\" (2298 m), \"Prostredná G. štrbina\", \"Veľká Granátová veža\" (2318 m), \"Dolná G. štrbina\", \"Dvojitá veža\" severní (2312 m) a jižní vrchol, \"Sedlo pod Dvojitou\", \"Velická kopa\" (2227 m), \"Sedlo pod Velickou kopou\" a tři \"Velické hrby\".\n\nDolní patro tvoří: \"Opálová stena\" (2285 m), \"Granátová stena\" (2245m), \"Granátová vežička\", \"Velická stena\" (2230 m), \"Ľavá\" a \"Pravá Velická veža\". \"Granátová lávka\" prochází přes pět sedel za těmito věžemi.\n\nZ \"Granátové lávky\" jsou dostupné \"Opálová\" i \"Velické stěna\". \"Velické věžičky\" jsou téměř její součástí.\n\n\n\n"}
{"id": "1189467", "url": "https://cs.wikipedia.org/wiki?curid=1189467", "title": "Plavčík (lodní)", "text": "Plavčík (lodní)\n\nPlavčík je na lodi označení pro nízko postaveného člena posádky, jehož úkolem je posluha a poslíčkování důstojníkům a pasažérům lodi, a provádění dalších drobnějších pomocných úkolů nenáročného a nekvalifikovaného charakteru. V minulosti v této roli často působili dospívající chlapci, kteří se tak seznámili s prostředím lodi a získali základy dovedností potřebných pro výkon povolání námořníka. \n\nNa válečných plachetnicích bylo jejich úlohou během bitev roznášení náloží střelného prachu z prachárny na dělové paluby.\n\n \n"}
{"id": "1189468", "url": "https://cs.wikipedia.org/wiki?curid=1189468", "title": "Şuşa PFK", "text": "Şuşa PFK\n\nŞuşa Peşəkar Futbol Klubu byl ázerbájdžánský fotbalový klub reprezentující město Šuša, které je od Války o Náhorní Karabach plně pod kontrolou Náhorně-karabašské republiky. Klub byl založen v roce 2009, zaniká v roce 2015 po ukončení finanční podpory od hlavní státní firmy na zpracování ropy SOCAR.\n\nSvé domácí zápasy odehrával v Baku na stadionu Şəfa stadionu s kapacitou 8 125 diváků.\n\nZdroj: \n"}
{"id": "1189473", "url": "https://cs.wikipedia.org/wiki?curid=1189473", "title": "Dragounský pluk 8", "text": "Dragounský pluk 8\n\nDragounský pluk 8 (původně v letech 1920-1935 označen jako Jezdecký pluk 8) byl jedním z jezdeckých pluků československé armády, existující mezi lety 1920 až 1939. Vznikl po skončení první světové války a vzniku První republiky sloučením dragounských pluků bývalé rakousko-uherské armády č. 8 (Pardubice) a č. 13 (Postoloprty).\nJeho posádkou byly Pardubice, kde sídlilo velitelství a většina pluku, ale detašované jednotky byly dislokovány i v Bohdanči, Čáslavi, Přelouči a Staré Boleslavi.\n\nV roce 1929 se mu u příležitosti oslav svatováclavského milénia dostalo od presidenta republiky Tomáše Garrigua Masaryka čestného přízviska „Knížete Václava Svatého“. V předvečer milénia, 27. září, byl pluku předán na Václavském náměstí v Praze prezidentem čestný prapor. Prezident republiky tam měl u této příležitosti projev.\n\nV době zářijové mobilizace v roce 1938 byl součástí 4. jezdecké brigády 4. rychlé divize.\n\n\n"}
{"id": "1189477", "url": "https://cs.wikipedia.org/wiki?curid=1189477", "title": "Gyula Komarnicki", "text": "Gyula Komarnicki\n\nGyula Komarnicki (22. února 1885 Budapešť – 27. srpna 1975, Budapešť) byl maďarský horolezec s polskými předky, který ve Vysokých Tatrách provedl přes 100 stěnových prvovýstupů. V letech 1928–1934 byl generálním ředitelem maďarských železnic, pak v letech 1934–1944 generálním ředitelem maďarské říční a námořní dopravy.\n\nVystudoval piaristické gymnázium v Budapešti. Právnické vzdělání ukončil doktorátem. Se svými rodiči často jezdíval na dovolenou do Vysokých Tater. Hory ho zpočátku nezajímaly, ovlivnila jej ale tehdejší literatura o horách i vysokoškolští přátelé. Nejprve se věnoval turistice, ale zakrátko se dal na horolezectví. Intenzivně se mu začal věnovat v roce 1906, kdy byl s rodiči a mladším bratrem na dovolené v Tatrách. Oba bratři bez vědomí rodičů, oblečeni v městském oděvu a botách, 14. srpna 1906 vylezli na Lomnický štít. V témže roce uskutečnili i jiné odvážné túry. Od tehdy se Komarnicki naplno začal věnovat horolezectví a objevování nových cest na tatranské vrcholy. Roku 1912 uskutečnil 25 prvovýstupů a pokračoval v dalších. Během první světové války bojoval na italské frontě. Teprve v roce 1920 se znovu objevil v Tatrách a své aktivity v nich ukončil v roce 1968. Intenzivně se věnoval turistice a horolezectví v Alpách.\n\nVěnoval se glaciologii a geografii. Byl aktivním členem mnoha turistických a sportovních spolků. Byl členem představenstva Maďarského klubu lyžařů (1910), členem Maďarského turistického spolku (\"Magyar turista egyesület\") v letech 1911–1913, 1918–1920 i členem jeho představenstva. Byl spoluzakladatelem Budapešťského univerzitního turistického spolku v roce 1909.\n\nVýrazně přispěl k ustálení názvosloví v Tatrách. Vydal prvního turistického průvodce Vysokých Tater \"A Magas Tátra hegymászókalauza\" (vydání 1914, 1917, 1926, 1978 a v německé verzi 1918). Uveřejnil mnohé odborné články o Vysokých Tatrách v turistických ročenkách a časopisech, zejména v \"Turistaság és Alpinizmus\", jehož byl spoluzakladatelem a spoluredaktorem (od roku 1911).\n\nBěhem druhé světové války pomohl desítkám uprchlíků z Polska (nejen horolezcům) a jasně se distancoval od fašismu. Po nástupu Maďarské socialistické dělnické strany k moci byl jako „buržoazní živel“ vyhnán z Budapešti. Vrátit se do rodného města směl až v době úřadování Jánose Kádára.\n\nOd roku 1906 do vypuknutí první světové války (krátce i po jejím skončení) provedl ve Vysokých Tatrách 143 prvovýstupů, například SV stěnou Zlobivé, jižní stěnou Batizovského štítu, severní stěnou Javorového i Malého Javorového štítu, SZ stěnou Gerlachovského štítu, SZ stěnou polské hory Mnich, JZ žlabem na Širokou věž a severní stěnou Malého Kežmarského štítu. Pozoruhodné byly i první zimní výstupy na Ostrý štít či \"Zadný Gerlach\". V meziválečném období podnikal výstupy i v Alpách.\n\nSvými výkony ve velkých stěnách posunul sportovní horolezectví v Tatrách. Některé túry s ním absolvoval jeho bratr Roman Komarnicki (1887–1973).\n\n\n\n"}
{"id": "1189479", "url": "https://cs.wikipedia.org/wiki?curid=1189479", "title": "Indické armádní letectvo", "text": "Indické armádní letectvo\n\nIndické armádní letectvo (, , Armádní letecký sbor) je letecká složka Indické armády. Vzniklo v roce 1986 převedením existujících pozorovacích perutí z podřízenosti letectva do svazku armády.\n\nSpecifickým prvkem uspořádání Indických ozbrojených sil zůstává to, že jejich bitevní vrtulníky Mil Mi-25/Mi-35 sice spadají pod operační velení armády, k jejíž podpoře jsou primárně určeny, ale jejich perutě náleží do svazku Indického letectva. \n\nTabulka obsahuje přehled letecké techniky Indického námořního letectva podle Flightglobal.com.\n\n\n"}
{"id": "1189482", "url": "https://cs.wikipedia.org/wiki?curid=1189482", "title": "Lidská mise na Mars", "text": "Lidská mise na Mars\n\nLidská mise na Mars je od 19. století jedním z častých motivů science fiction a od mise na Měsíc jednou z nejprestižnějších vědeckých výzev lidstva. Cílem je přistát na Marsu s lidskou posádkou a po krátkém pobytu se navrátit na Zemi. Hlavním cílem kromě prestiže je výzkum planety, dalšími potenciálními kroky může být osídlení nebo terraformace planety a další, trvalejší pobyt.\n\nMise je deklarovaným vzdáleným cílem americké agentury NASA (program Orion), Evropské kosmické agentury (program Aurora) i ruského Roskosmosu. Od roku 2014 vznikají i konkrétní plány v Číně a Indii ve spolupráci s USA.\n\nMezi rozpracované projekty lidské mise na Mars patří projekt Meziplanetárního dopravního systému společnosti SpaceX.\n"}
{"id": "1189483", "url": "https://cs.wikipedia.org/wiki?curid=1189483", "title": "Mistrovství světa ve sportovním lezení 1995", "text": "Mistrovství světa ve sportovním lezení 1995\n\nMistrovství světa ve sportovním lezení 1995 (: \"UIAA Climbing World Championship\", : \"Championnats du monde d'escalade\", : \"Campionato del mondo di arrampicata\", : \"Kletterweltmeisterschaft\") se uskutečnilo jako třetí ročník 6. května v Ženevě pod hlavičkou UIAA, závodilo se pouze v lezení na obtížnost a rychlost..\n\nMilan Benian získal první českou (stříbrnou) medaili na Mistrovství světa, v lezení na rychlost. V lezení na obtížnost zalezl velmi dobře devátý Marek Havlík a mezi ženami na jedenáctém děleném místě Barbara Stránská.\n\n\n"}
{"id": "1189490", "url": "https://cs.wikipedia.org/wiki?curid=1189490", "title": "Wolfgang Herrndorf", "text": "Wolfgang Herrndorf\n\nWolfgang Herrndorf (12. června 1965, Hamburk – 26. srpna 2013, Berlín) byl německý spisovatel a ilustrátor.\n\nStudoval malířství na norimberské Akademii výtvarných umění, posléze se přestěhoval do Berlína. Byl ilustrátorem např. německého satirického časopisu \"Titanic\", nebo autorem knižních obálek nakladatelství \"Haffmanns-Verlag\". Zanechal po sobě zhruba 600 uměleckých prací.\n\nV únoru roku 2010 mu byl diagnostikován nádor na mozku, tzv. glioblastom, následně se podrobil třem operacím a také ozařování. Dle jeho lékařů byla šance na jeho přežití ve výši 17 měsíců. Dne 26. srpna 2013 se zastřelil. Byl pochován na hřbitově 'Dorotheenstädtischer Friedhof' v Berlíně.\n\nNa motivy jeho románu \"Tschick\" natočil v roce 2016 Fatih Akin, německý režisér tureckého původu, stejnojmenný film \"Tschick\".\n\n\n\n\n\n\n"}
{"id": "1189492", "url": "https://cs.wikipedia.org/wiki?curid=1189492", "title": "NGC 6822", "text": "NGC 6822\n\nNGC 6822 (také známá jako Barnardova galaxie, IC 4895 nebo Caldwell 57) je nepravidelná galaxie s příčkou v souhvězdí Střelce vzdálená přibližně 1,6 milionů světelných let. Objevil ji americký astronom Edward Emerson Barnard v roce 1884. Je součástí Místní skupiny galaxií a je to jedna z galaxií blízkých k Mléčné dráze. Stavbou se podobá Malému Magellanově oblaku. Průměr této galaxie je přibližně 7 000 světelných let. \n\nNa obloze se nachází v severovýchodní části souhvězdí u hranice se souhvězdím Orla, 1,5 stupně severovýchodně od hvězdy 55 (e²) Sagitarii. Na tmavé obloze bez světelného znečištění je viditelná středně velkým amatérským astronomickým dalekohledem při malém zvětšení nebo obřím triedrem. 40 úhlových minut severně od NGC 6822 se nachází planetární mlhovina NGC 6818 a 8 stupňů jihovýchodně leží kulová hvězdokupa M75. \n\nEdwin Hubble napsal v roce 1925 klíčový článek \"N.G.C. 6822, A Remote Stellar System\",\nve kterém popisuje 15 proměnných hvězd (11 z nich byly cefeidy). Prozkoumal také rozložení hvězd v galaxii až do magnitudy 19,4, včetně jejich spektrálních charakteristik a zářivostí, a rozměry pěti nejjasnějších difúzních mlhovin (velkých HII oblastí). Vypočítal také absolutní magnitudu této galaxie. \n\nHubbleův objev jedenácti cefeid je v astronomii důležitým mezníkem. Pomocí vztahu mezi periodou a svítivostí cefeid určil Hubble jejich vzdálenost na více než 700 000 světelných let. Byl to první systém s přesně určenou vzdáleností, který se nacházel ve větší vzdálenosti než Magellanovy oblaky. (Následně Hubble provedl tento průzkum u Galaxie v Andromedě a Galaxie v Trojúhelníku). Vypočítaná vzdálenost této galaxie byla mnohem větší než hodnota 300 000 světelných let, kterou Harlow Shapley přiřadil rozměru celého vesmíru. Tímto článkem Hubble uzavřel Velkou debatu z roku 1920 mezi Heberem Curtisem a Harlowem Shapleym o rozměrech vesmíru a povaze \"spirálních mlhovin\". Brzy začalo být zřejmé, že všechny spirální mlhoviny vlastně byly spirální galaxie daleko za hranicemi naší Galaxie.\n\nPaul W. Hodge v roce 1977 rozšířil seznam známých HII oblastí v Barnardově galaxii na 16 a dnes je těchto oblastí známo více než 150.\n\n\n"}
{"id": "1189497", "url": "https://cs.wikipedia.org/wiki?curid=1189497", "title": "Seznam československých hráčů v NHL v sezóně 1987/1988", "text": "Seznam československých hráčů v NHL v sezóně 1987/1988\n\nToto je seznam hráčů Československa a jejich statistiky v sezóně 1987/1988 NHL.\n"}
{"id": "1189498", "url": "https://cs.wikipedia.org/wiki?curid=1189498", "title": "Václav Bernard Ambrosi", "text": "Václav Bernard Ambrosi\n\nVáclav Bernard Ambrosi, něm. Wenzel Bernard Ambrozy (26. září 1725 Kutná Hora – 30. dubna 1806 Praha) byl český kreslíř, restaurátor, malíř, znalec umění a odhadce.\n\nVáclav Bernard Ambrosi studoval malbu u svého bratra Josefa, který byl miniaturistou, a pokračoval u pražského premonstrátského kanovníka Siarda Noseckého. Původně zamýšlel vstoupit do řádu Tovaryšstva Ježíšova, ale nakonec se stal malířem pracujícím na zakázku, sběratelem a znalcem obrazů a také uznávaným restaurátorem. Díky svému talentu byl jmenován dvorním malířem císařovny Marie Terezie. Byl posledním zvoleným představeným pražského cechu malířů. Také císař Josef II. Ambrosiho uznával jako umělce a radil se s ním.\n\nVáclav Bernard Ambrosi měl syna, Antona Ambrozy, který byl rovněž umělcem, ale zemřel ve věku 20. let.\n\nAmbrosi maloval portréty a oltářní obrazy, ale stal se známým i jako malíř fresek. Je autorem fresky se šesti nejstaršími českými knížaty na fasádě domu při cestě na Vyšehrad a nástropních maleb a oltářů v řadě kostelů v Čechách. Jeho malířský styl se změnil, když se seznámil s díly Václava Vavřince Reinera. Constantin von Wurzbach uvádí, že Ambrosi maloval v benátském stylu a užíval jasné a živé barvy. Jeho obrazy mají dobrou kompozici, tváře postav jsou dobře charakterizovány, pozadí tvoří architektura. \n\n\n"}
{"id": "1189500", "url": "https://cs.wikipedia.org/wiki?curid=1189500", "title": "Cajetan Felder", "text": "Cajetan Felder\n\nCajetan (od roku 1887 Freiherr von) Felder nebo Kajetan Felder (19. září 1814, Vídeň, Rakouské císařství – 30. listopadu 1894, Vídeň, Rakousko-Uhersko) byl rakouský právník, liberální politik a entomolog – především lepidopterolog a koleopterolog. Během svého života v letech 1868 až 1878 působil jako starosta Vídně.\nCajetan Felder se narodil v roce 1814 ve Vídni. Po skončení základního a středního vzdělání pokračoval ve studiu práv ve Vídni. Od roku 1848 působil jako samostatně pracující advokát ve Vídni. Byl zvolen do první okresní rady ve Vídni v roce 1848 a byl i starostou města v letech 1868–1878. Od roku 1861 se začal jako liberál věnovat politice ve Vídni. Od roku 1880 až do roku 1884 působil jako zemský maršálek Dolních Rakous. Svůj život popsal a zdokumentoval v autobiografii, která vyšla pod názvem: „\"Erinnerungen eines Wiener Bürgermeisters\"“. V roce 1987 byl založen \"Cajetan-Felder-Institut\", který jako má za hlavní úkol shromáždit a zdokumentovat informace o životě a práci tohoto významného rakouského vědce a politika.\nV soukromí se Cajetan Felder zabýval sbíráním portrétů a přírodovědou. Během svého života podnikl několik vědecko-výzkumných cest, hlavně po západní Evropě, severní Africe a Blízkém východě. Ovládal 13 cizích jazyků. Sbíral hlavně motýly a brouky a sesbíral celosvětově významnou sbírku těchto dvou řad hmyzu. Napsal několik entomologických prací a spolupracoval s mnoha významnými entomology světa, např. s Aloisem Friedrichem Rogenhoferem (1831–1897). Entomologické veřejnosti je známá především jeho práce z expedice na lodi Novarra: \"Reise der österreichischen Fregatte Novara um die Erde in den Jahren 1857, 1858, 1859 unter den Behelfen des Commodore B. von Wüllkerstorf-Urbair\".\n\nNěkteré práce napsal i se svým synem Rudolfem Felderem.\nJeho sbírka brouků a motýlů dnes vytváří základ sbírky v muzeu v anglickém městě Tring.\n\n\n"}
{"id": "1189502", "url": "https://cs.wikipedia.org/wiki?curid=1189502", "title": "Socialbakers", "text": "Socialbakers\n\nSocialbakers je česká společnost, která se zabývá analytikou sociálních sítí. Za rok 2018 vykázala ztrátu 104 milionů korun při obratu 831 milionů korun, kumulovaná ztráta vzrostla na 787 milionů korun. Ke konci roku 2018 měla Socialbakers bezmála 327 milionů korun ve výnosech příštích období.\n\nSpolečnost v roce 2009 založili Jan Řežáb, Lukáš Maixner, Martin Homolka a Jiří Voves v Plzni pod názvem \"Candytech\". Sídlí v Praze, polovina vývojářů pracuje v Plzni. Od investorů získali přes 34 milionů dolarů, v únoru 2014 dostal největší jednorázovou investici do českého startupu ve výši 26 milionů dolarů. V roce 2015 měla společnost 300 zaměstnanců a 11 poboček po celém světě (např. New York, Londýn, Singapur, Istanbul, Dubaj, Mnichov, Sao Paolo, Mexico City). Spolupracuje s více než 3 000 klienty. Mezi zákazníky patří firmy Nestlé, Lenovo, Danone, Microsoft, Samsung, Lufthansa, L'Oréal, Disney, KLM, Henkel, LVMH, NHL nebo Lamborghini.\n\nZabývá se analýzou dění na sociálních sítích (Facebook, Twitter, YouTube, Instagram a LinkedIn), což umožňuje firmám monitorovat, jak se mluví o jejich produktech a značkách či reakce na novinky atd. Slouží jako portál nabízející široké spektrum dat a analytických informací ze sociálních sítí pro marketingové experty a agentury. V roce 2014 jejich stránky přístoupil milion návštěv měsíčně. Projekt pro analýzu sociálních sítí se původně jmenoval Facebakers a zaměřoval se pouze na Facebook, ale po stížnostech Facebooku na název se přejmenoval na Socialbakers a začal analyzovat data i z ostatních sociálních sítí.\nJe pořadatelem konference s názvem Engage.\n\n"}
{"id": "1189507", "url": "https://cs.wikipedia.org/wiki?curid=1189507", "title": "Seznam československých hráčů v NHL v sezóně 1986/1987", "text": "Seznam československých hráčů v NHL v sezóně 1986/1987\n\nToto je seznam hráčů Československa a jejich statistiky v sezóně 1986/1987 NHL.\n \n"}
{"id": "1189509", "url": "https://cs.wikipedia.org/wiki?curid=1189509", "title": "Boleslavský kraj", "text": "Boleslavský kraj\n\nBoleslavský kraj je historická územněsprávní jednotka české země. Jeho území se rozkládalo především v Pojizeří, zahrnoval většinu (zhruba 80%) území dnešního Libereckého kraje, severovýchod Středočeského a malou část Královéhradeckého. Počátky jeho existence spadají do 2. poloviny 13. století, kdy Přemysl Otakar II. nahradil původní hradské zřízení krajským zřízením. Nazván byl podle krajského města Mladé Boleslavi, které bylo jeho správním centrem od nepaměti. Na jeho území se nacházela i Stará Boleslav. Kraj zanikl během správních reforem v polovině 19. století a nebyl již nikdy obnoven.\n\nDo čela východočeských landfrýdů (Krajový spolek vyšší i nižší šlechty Kouřimský kraj, Čáslavský kraj, Hradecký kraj, Chrudimský kraj a Boleslavský kraj) se dostal v roce 1440 Hynek Ptáček z Pirkštejna. Funkci hejtmana Boleslavského kraje získal okamžitě jako jeho přítel Jiří z Poděbrad. Když po čtyřech letech Hynek Ptáček zemřel, do čela spojených východočeských landfrýdů byl zvolen jednomyslně sotva 24letý Jiří z Poděbrad.\n\nV roce 1600 byla Mladá Boleslav císařem Rudolfem II. povýšena na královské město. Při solním sčítání v roce 1702 bylo zjištěno v Boleslavském kraji 94934 křesťanů a 678 židů, dohromady 95612 obyvatel starších 10 let. Roku 1714 bylo mělnické panství převedeno z Litoměřického kraje do Boleslavského kraje a téhož roku byla k Boleslavskému kraji připojena část také brandýského panství.\n\nKraj vydržel v původním uspořádání až do roku 1849, kdy bylo císařským nařízením č. 268/1849 o nové organizaci soudní, č. 255/1849 o nové organizaci správy a prozatímním zákonem obecním č. 170 ze 17. března 1849 nahrazen správou státní (zeměpanskou). Kraj byl obnoven v pozměněných hranicích roku 1855 a vydržel až do 23. října 1862, kdy bylo krajské zřízení zrušeno. Po zrušení se země členily již jen na okresy. Některé zdroje datují zrušení krajů rokem 1868. Od roku 1850 se stala Mladá Boleslav sídlem okresního hejtmanství.\n\n\nMísta v Kraji Boleslavském z r. 1654, označená v berní rule tohoto kraje jako města a městečka.\n"}
{"id": "1189510", "url": "https://cs.wikipedia.org/wiki?curid=1189510", "title": "Arsen Džulfalakjan", "text": "Arsen Džulfalakjan\n\nArsen Džulfalakjan (* 8. května 1987) je arménský zápasník – klasik, stříbrný olympijský medailista z roku 2012.\n\nPochází z rodiny slavného arménského zápasníka Levona Džulfalakjana, olympijského vítěze z roku 1988. Zápasení se věnoval od útlého dětství. Po vzoru otce se specializoval na řecko-římský styl. V arménské mužské repezentaci se prosazoval od roku 2007 ve váze do 74 kg. V roce 2008 se kvalifikoval na olympijské hry v Pekingu, kde vypadl ve druhém kole po vyrovnaném zápase s Maďarem Péterem Bácsim 1:2 na sety.\n\nV roce 2012 startoval jako jeden z favoritů na olympijskou medaili na olympijských hrách V Londýně. Od úvodního kola potvrzoval výbornou připravenost, v semifinále porazil rivala z Ázerbájdžánu Emina Ahmadova 2:0 a sety a postoupil do finále proti Romanu Vlasovovi z Ruska. Vyrovnané finále rozhodly za nerozhodného stavu dva, podle tehdejších pravidel, nařízené partery půl minuty před koncem setu. V prvním setu se v parteru Vlasovi neubránil a prohrál 0:1 na technické body. Ve druhém setu se role obrátily, ale Vlasov se mu v parteru vysmekl a touto chybou prohrál druhý set 0:1 na technické body. Po prohře 0:2 na sety získal stříbrnou olympijskou medaili. V témže roce byl za tento úspěch vyhlášen arménským sportovcem roku.\n\nV roce 2014, po zisku titulu mistra světa ho trápila vleklá zranění. V roce 2016 se zvládl kvalifikovat na olympijské hry v Riu, ale v úvodním kole nepřešel přes Bulhara Daniela Aleksandrova v poměru 2:3 na technické body.\n\n\n"}
{"id": "1189511", "url": "https://cs.wikipedia.org/wiki?curid=1189511", "title": "Rudolf Felder", "text": "Rudolf Felder\n\nRudolf Felder (2. května 1842, Vídeň, Rakouské císařství – 29 . března 1871, Vídeň, Rakousko-Uhersko) byl rakouský právník a entomolog. Zabýval se především motýly. Spolupracoval, jak ve sběru tak publikačně, hlavně se svým otcem Cajetanem Felderem.\n\n"}
{"id": "1189512", "url": "https://cs.wikipedia.org/wiki?curid=1189512", "title": "Seznam československých hráčů v NHL v sezóně 1985/1986", "text": "Seznam československých hráčů v NHL v sezóně 1985/1986\n\nToto je seznam hráčů Československa a jejich statistiky v sezóně 1985/1986 NHL.\n \n"}
{"id": "1189515", "url": "https://cs.wikipedia.org/wiki?curid=1189515", "title": "Seznam československých hráčů v NHL v sezóně 1984/1985", "text": "Seznam československých hráčů v NHL v sezóně 1984/1985\n\nToto je seznam hráčů Československa a jejich statistiky v sezóně 1984/1985 NHL.\n \n"}
{"id": "1189517", "url": "https://cs.wikipedia.org/wiki?curid=1189517", "title": "Seznam československých hráčů v NHL v sezóně 1983/1984", "text": "Seznam československých hráčů v NHL v sezóně 1983/1984\n\nToto je seznam hráčů Československa a jejich statistiky v sezóně 1983/1984 NHL.\n \n"}
{"id": "1189519", "url": "https://cs.wikipedia.org/wiki?curid=1189519", "title": "Ferdinand Üblacker", "text": "Ferdinand Üblacker\n\nFerdinand Üblacker (25. listopadu 1896 – 30. prosince 1969) byl český fotbalista, záložník a trenér.\n\nV československé lize hrál za SK Kladno. Nastoupil k 59 ligovým utkáním a dal 1 gól.Za SK Kladno celkem\n\nodehrál (i mimo ligu) 506 záp.,vstřelil v nich 22 góly.\n\nV lize trénoval v letech 1931-1935 SK Kladno.\n\n"}
{"id": "1189521", "url": "https://cs.wikipedia.org/wiki?curid=1189521", "title": "Foma", "text": "Foma\n\nFoma Bohemia spol. s r. o. je výrobcem fotografických, radiografických, rentgenových aj. materiálů a zpracovatelských fotochemických lázní. Tato firma od svého vzniku sídlí ve městě Hradec Králové v České republice. Své výrobky v souladu s normou ISO 9001 vyváží do více než 85 zemí světa.\n\nV roce 1919 založili chemičtí inženýři Evžen Schier a J. Bárta v Praze-Nuslích dílnu pro výrobu fotografických desek, prodávaných pod značkou Ibis. Roku 1921 podnik přesídlili do Hradce Králové a změnili jeho název na Fotochema. Postavili první část továrny, trojtraktový objekt o dvou patrech laboratoří, s vodárnou s chladírnou (parc. 2826/6), a také správní budovu čp. 1602.\n\nFotochemu tedy na počátku tvořily domy čp. 281 (vila, postavena nákladem 900 000 Kč) a čp. 282 (továrna, zřízena nákladem 1 600 000 Kč). Založili ji Ing. Evžen Schier, Vilém Porkert, továrník v Růženině Huti a Richard Dubský, továrník v Praze-Nuslích. Ředitelem této továrny na fotografické desky a papíry se stal Ing. Evžen Schier. Od svého založení v roce 1921 až do roku 1927 byla Fotochema ztrátová a hrozil jí konkurz.\n\nSvé výrobky prodávala a dodnes prodává pod ochrannou značkou FOMA. Zpočátku byla produkce zaměřena na fotografické desky a zpracovatelské chemikálie. Po deseti letech byla zahájena výroba černobílých papírů, o rok později i produkce svitkových filmů. Od roku 1949 se sortiment výrobků rozšířil o rentgenové filmy pro lékařskou skiagrafii a rentgenové materiály pro nedestruktivní defektoskopii. Od 50. let 20. století produkce vlastních výrobků stále narůstala – grafické filmy pro polygrafický průmysl, černobílé kinematografické pozitivní filmy pro filmové laboratoře, perforované filmy typu 135 v kazetkách, černobílý inverzní film pro snímací kamery šíře 8 mm. Od roku 1958 firma zavedla výrobu vysoce kvalitních barevných papírů Fomacolor, na níž v roce 1964 navázala výrobou barevných negativních filmů a od roku 1971 i výrobou velmi populárních barevných inverzních filmů Fomachrom. Neustálý výzkum a vývoj vedl ke zdokonalování stávajících výrobků i k jejich dalšímu rozšiřování, například o reprografické materiály, speciální film pro letecké snímkování apod.\n\nPo roce 1990 se stává opět nosným programem firmy výroba černobílých fotografických materálů (filmy Fomapan, papíry Fomabrom a Fomaspeed, RTG filmy MEDIX a INDUX apod.) včetně zpracovatelských fotochemických lázní. \n\nV roce 1995 změnila firma svůj název. Privatizací státního podniku Foma vznikla společnost FOMA Bohemia s.r.o. Od roku 1997 FOMA zavedla systém jakosti podle ISO 9001, jež každoročně potvrzuje certifikačním auditem. \n\nFirma vyrábí černobílé panchromatické filmy, negativní fotografické filmy, negativní filmy pro letecké snímkování, inverzní kinematografické (fotografické) filmy, černobílé ortochromatické papíry, papíry s proměnnou gradací (MG), negativní a pozitivní vývojky, ustalovače, tónovače a další lázně, fotoemulze.\n"}
{"id": "1189522", "url": "https://cs.wikipedia.org/wiki?curid=1189522", "title": "Izotopy beryllia", "text": "Izotopy beryllia\n\nPrvek beryllium má 12 známých izotopů, ale pouze jeden z těchto izotopů, beryllium-9, je stabilní a patří mezi prvotní nuklidy. Beryllium patří do skupiny monoizotopických prvků. Jedná se také o mononuklidický prvek, protože jeho ostatní izotopy mají krátké poločasy rozpadu, žádný z nich není prvotní a jejich výskyt je velice nízký. Relativní atomová hmotnost beryllia-9 je 9,012 \"A\".\n\nBeryllium-5 (též beryllium 5, značka Be) je umělý radioizotop beryllia, jeho poločas přeměny není znám. Jde o nejlehčí známý izotop beryllia.\nBeryllium-6 (též beryllium 6, značka Be) je umělý radioizotop beryllia, jeho poločas přeměny je asi 5,0×10 s.\nBeryllium-7 (též beryllium 7, značka Be) je umělý radioizotop beryllia, jeho poločas přeměny je asi 53,22 d. Tento nuklid vznikl při nukleosyntéze velkého třesku, ovšem rychle se přeměnil na Li.\n7</sup>Be taktéž vzniká na Zemi působením kosmického záření společně s berylliem-10 a uhlíkem-14.\nBeryllium-8 (též beryllium 8, značka Be) je umělý radioizotop beryllia, jeho poločas přeměny je asi 6,7×10 s. Tento nuklid vzniká uvnitř hvězd v 3α reakci, kde se nejprve sloučí dvě jádra He na Be, které se díky krátkému poločasu přeměny většinou rozpadně znovu na helium-4, ale část stihne zreagovat s dalším He za vzniku C.\nBeryllium-9 (též beryllium 9, značka Be) je jediný stabilní izotop beryllia. Tvoří prakticky všechno beryllium v přírodě.\nNejvětší množství Be ve vesmíru bylo vytvořeno v kosmickém záření v období mezi Velkým třeskem a vznikem Sluneční soustavy.\n\nBeryllium-10 (též beryllium 10, značka Be) je radioizotop beryllia s poločasem přeměny 1,39×10 r. Jde o nejstabilnější radioizotop tohoto prvku.\nBe vzniká na Zemi působením kosmického záření, podobně jako Be a C\n\nBeryllium-11 (též beryllium 11, značka Be) je radioizotop beryllia s poločasem přeměny asi 13,81 s.\nBeryllium-12 (též Beryllium 12, značka Be) je radioizotop beryllia s poločasem přeměny asi 21,49 ms.\nBeryllium-13 (též Beryllium 13, značka Be) je radioizotop beryllia s poločasem přeměny asi 2,7×10 s.\nBeryllium-14 (též beryllium 14, značka Be) je radioizotop beryllia s poločasem přeměny asi 4,84 ms.\nBeryllium-15 (též beryllium 15, značka Be) je radioizotop beryllia s poločasem přeměny menším než 200 ns.\nBeryllium-16 (též beryllium 16, značka Be) je radioizotop beryllia s poločasem přeměny menším než 200 ns.\nBeryllium-17 (též beryllium 17, značka Be) je radioizotop beryllia s neznámým poločasem přeměny. Je to nejtěžší známý izotop tohoto prvku.\n"}
{"id": "1189523", "url": "https://cs.wikipedia.org/wiki?curid=1189523", "title": "Seznam československých hráčů v NHL v sezóně 1982/1983", "text": "Seznam československých hráčů v NHL v sezóně 1982/1983\n\nToto je seznam hráčů Československa a jejich statistiky v sezóně 1982/1983 NHL.\n"}
{"id": "1189525", "url": "https://cs.wikipedia.org/wiki?curid=1189525", "title": "Mistrovství světa ve sportovním lezení 1999", "text": "Mistrovství světa ve sportovním lezení 1999\n\nMistrovství světa ve sportovním lezení 1999 (: \"UIAA Climbing World Championship\", : \"Championnats du monde d'escalade\", : \"Campionato del mondo di arrampicata\", : \"Kletterweltmeisterschaft\") se uskutečnilo jako pátý ročník 3. prosince v Birminghamu pod hlavičkou Mezinárodní horolezecké federace (UIAA), závodilo se pouze v lezení na obtížnost a rychlost, v boulderingu se závodilo až od roku 2001.\n\n\n"}
{"id": "1189528", "url": "https://cs.wikipedia.org/wiki?curid=1189528", "title": "Seznam československých hráčů v NHL v sezóně 1981/1982", "text": "Seznam československých hráčů v NHL v sezóně 1981/1982\n\nToto je seznam hráčů Československa a jejich statistiky v sezóně 1981/1982 NHL.\n"}
{"id": "1189529", "url": "https://cs.wikipedia.org/wiki?curid=1189529", "title": "Fanderlík", "text": "Fanderlík\n\nPříjmení Fanderlík (či Fanderlik) má více nositelů:\n\n"}
{"id": "1189530", "url": "https://cs.wikipedia.org/wiki?curid=1189530", "title": "Magdaléna Štrompachová", "text": "Magdaléna Štrompachová\n\nMagdaléna Štrompachová (23. září 1919, Budapešť – 17. listopadu 1988 Bratislava) rozená jako Magdolna Drescher (15. února 1935 přejmenována na „Batkay“), byla maďarsko-slovenská akademická malířka, restaurátorka a pedagožka s těžištěm působení na Slovensku. \n\nSe svým manželem, akademickým malířem Ľudovítem Štrompachem založila první výtvarný obor na Ľudovej škole umenia (LŠU) v Prievidzi (15. březen 1963), v němž od roku 1964 do roku 1973 působila jako výtvarný pedagog.\n\nNarodila se rodičům Ferenci Józsefu Drescherovi, učiteli hry na housle a Marii Drescherové (roz. Hübner), také 15. února 1935 přejemenované na „Batkay“.\n\nV roce 1946 se vdala a přestěhovala se z Budapešti do Prahy, kde pracovala ve filmových ateliérech na Barrandově v „Krátkém filmu Praha a. s.“ V roce 1950 se přestěhovala s rodinou na střední Slovensko, kde žila část manželovy rodiny a společně založili 15. března 1963 první výtvarný obor na LŠU v Prievidzi. Zde od roku 1964 do roku 1973 působila jako výtvarný pedagog. Od roku 1986 žila střídavě v Bratislavě a v Budapešti. Zemřela v roce 1988 v Bratislavě. Byla pohřbena na Ružinovském (dnes Vrakuňském) hřbitově v Bratislavě v III. kruhu.\n\nStudovala na Královské výtvarné akademii (maď. \"Országos Magyar Királyi Képzőművészeti Főiskola\") v Budapešti u významných maďarských akad. malířů (István Boldizsara, Istvana Szőnyiho, Zsigmonda Strobla).\n\nBěhem studií v Budapešti byla její díla vybrána do různých soutěží, na kterých získala vždy první ocenění. Kromě těchto ocenění byla nositelkou několika ocenění za svou pedagogickou činnost. Jedno z ocenění za pedagogickou činnost jí bylo uděleno „in memoriam“.\n\nVytvořila obrovské množství výtvarných děl, které se nacházejí v Maďarsku, na Slovensku, v Rakousku a Německu. Od roku 1946 pracovala v Krátkém filmu Praha jako jedna z prvních animátorek kresleného filmu. K tvorbě přispěla návrhy pohádkových kreslených postav a loutek.\n\nOd roku 1964 do roku 1973 působila jako výtvarný pedagog na LŠU v Prievidzi, kde založila výtvarný obor spolu se svým manželem akademickým malířem Ludvíkem Štrompachem. Mnozí její žáci jsou dnes významní slovenští výtvarníci a sochaři.\n\n"}
{"id": "1189532", "url": "https://cs.wikipedia.org/wiki?curid=1189532", "title": "Seznam československých hráčů v NHL v sezóně 1980/1981", "text": "Seznam československých hráčů v NHL v sezóně 1980/1981\n\nToto je seznam hráčů Československa a jejich statistiky v sezóně 1980/1981 NHL.\n"}
{"id": "1189535", "url": "https://cs.wikipedia.org/wiki?curid=1189535", "title": "Seznam československých hráčů v NHL v sezóně 1979/1980", "text": "Seznam československých hráčů v NHL v sezóně 1979/1980\n\nToto je seznam hráčů Československa a jejich statistiky v sezóně 1979/1980 NHL.\n"}
{"id": "1189537", "url": "https://cs.wikipedia.org/wiki?curid=1189537", "title": "Seznam československých hráčů v NHL v sezóně 1978/1979", "text": "Seznam československých hráčů v NHL v sezóně 1978/1979\n\nToto je seznam hráčů Československa a jejich statistiky v sezóně 1998/1979 NHL.\n"}
{"id": "1189538", "url": "https://cs.wikipedia.org/wiki?curid=1189538", "title": "Seznam československých hráčů v NHL v sezóně 1977/1978", "text": "Seznam československých hráčů v NHL v sezóně 1977/1978\n\nToto je seznam hráčů Československa a jejich statistiky v sezóně 1977/1978 NHL.\n"}
{"id": "1189540", "url": "https://cs.wikipedia.org/wiki?curid=1189540", "title": "Petros Mauromichalis", "text": "Petros Mauromichalis\n\nPetros Mauromichalis známý pod jménem Petrobey Mauromichalis (6. srpna 1765, Areopoli – 17. ledna 1848, Atény) byl jeden z nejvýznamnějších generálů Řecké osvobozenecké války.\n\nJeho rodina patřila k významným rodů na Peloponésu. Pocházela z jižní části z polostrova Mani který byl známý jako kraj obývaný krutými bojovníky. Řekové z Mani jsou potomci starověkých Sparťanů. Existují dvě teorie o jejich původě; podle první jméno Mauromichalis pochází od nalezeného sirotka, chlapce kterému dali jméno Michalis a přezdívku Mauros (Černý). Podle další teorie sem předek rodu přišel ve 14. století z Východní Thrákie, kterou dobyli Turci.\n\nNarodil se 6. srpna 1765 v Areopoli. Kvůli bojům s Turky byl Petros nucen odejít na Jónské ostrovy, které patřily Francii. Působil ve francouzské armádě a byl blízkým přítelem Napoleona Bonaparteho kterého chtěl přesvědčit aby osvobodil Řecko. Roku 1814 po neustálých revolucích Maniotů se sultán rozhodl udělit území Mani autonomii a tak situaci upokojit. Za vládce Mani v hodnosti bej určil sultán právě Petrose Mauromichalise který byl znám pod jménem Petrobey. Přes poctu ze strany Turků se spojil s ostatními peloponéskými řeckými bojovníky proti Turkům. Vstoupil do tajné řecké protiosmanské společnosti Filiki Eteria. Roku 1821 vypukla Řecká osvobozenecká válka. Petrobey se do ní okamžitě zapojil a se svou armádou dobyl město Kalamata. Následně se stal vůdcem tzv. Mesénské gerúsie (regionální vlády). Později e stal vůdcem Peloponské gerúsie. Společně s hlavním generálem Theodorosem Kolokotronisem se zasloužil o dobytí hlavního města tureckého správce Peloponésu Tripolisu a dále také Argosu. Mezi významné generály patřily i jeho synové Ilias a Ioannis.\n\nRoku 1830 po osvobození Řecka se vlády ujal hrabě Joannis Kapodistrias a Petros se stal členem řeckého parlamentu ale s Kappodistriasou politikou nesouhlasil. Proto jeho bratr Tzannis Mauromichalis vyprovokoval v Mani protivládní povstání které bylo potlačené a Petros a Tzannis byli zatčeni. Později se stal viceprezidentem parlamentu. Zemřel 17. ledna 1848 v Aténách.\n"}
{"id": "1189541", "url": "https://cs.wikipedia.org/wiki?curid=1189541", "title": "Mistrovství světa ve sportovním lezení 1997", "text": "Mistrovství světa ve sportovním lezení 1997\n\nMistrovství světa ve sportovním lezení 1997 (: \"UIAA Climbing World Championship\", : \"Championnats du monde d'escalade\", : \"Campionato del mondo di arrampicata\", : \"Kletterweltmeisterschaft\") se uskutečnilo jako čtvrtý ročník 1. února v Paříži pod hlavičkou UIAA, závodilo se pouze v lezení na obtížnost a rychlost..\n\n\n"}
{"id": "1189544", "url": "https://cs.wikipedia.org/wiki?curid=1189544", "title": "Šolta (opčina)", "text": "Šolta (opčina)\n\nŠolta (latinsky \"Solenta\") je chorvatská opčina na stejnojmenném ostrově a okolních ostrůvcích v Jaderském moři poblíž Splitu. Náleží k Splitsko-dalmatské župě.\n\nMá rozlohu 58,98 km² a žije v ní 1700 obyvatel. Skládá se z osmi sídel, z nichž je největší Grohote (425 obyvatel) a další jsou Donje Selo, Gornje Selo, Maslinica, Nečujam, Rogač, Srednje Selo a Stomorska.\n\n"}
{"id": "1189545", "url": "https://cs.wikipedia.org/wiki?curid=1189545", "title": "Na kopci", "text": "Na kopci\n\nNa kopci je český psychologický román s detektivní zápletkou, který napsal Jiří Březina. V roce 2013 jej vydalo nakladatelství Motto. Kniha pojednává o údajném zjevení anděla tehdy devítileté holčičce Marii a o následném pátrání vysokoškolského studenta Milana a bývalé policejní dětské psycholožce Heleny po okolnostech, za kterých se událost stala. Březinova prvotina získala v roce 2014 Cenu Jiřího Marka.\n\nKnihu začal Březina psát po sázce s kolegyní, která je vášnivou čtenářkou. Té Březina řekl, že by dokázal napsat podobnou detektivku jako Jo Nesbø. Inspirací k tvorbě mu byl dokument Ivetka a hora, který pojednává o zjevení v 90. letech na Slovensku, kde dvě dívky viděly Pannu Marii a kde pak vzniklo poutní místo. Děj románu se odehrává v Praze a v jižních Čechách, odkud spisovatel pochází. Předobrazem místa, kde se román odehrává, se stala Přední Výtoň a osada Svatý Tomáš u Lipenské přehrady, pro místo zjevení autor zvolil vrch Na Martě nad Frymburkem. Březina dle svých slov knihu psal poměrně chaoticky, jeho hlavní hrdina se vydal do světa a on pouze zapisoval, co právě dělá. V polovině příběhu pochopil, že postrádá druhou postavu, proto doplnil postavu Heleny. Na rozdíl od některých jiných autorů znal pachatele již od začátku.\n\nPříběh se odehrává na Šumavě, kde se na kopci Svatý Tomáš u Výtoně v roce 2000 zjevil devítileté Marii Polákové anděl. Dívka večer nepřišla domů, a tak se po ní její babička začala shánět. Našla ji v bezvědomí na kopci Svatý Tomáš. Dívku odvedla domů, kam přišel místní farář Rovenský, který holčičku vyslechl a situaci vysvětlil tak, že se Marii zjevil anděl a vyjevil jí poslání, které bylo určeno pouze pro ni. Od té doby se na kopci koná v den výročí zjevení pouť. Marie se několik let poutě účastnila a upadala při ní do jakéhosi transu, pak se již k události nechtěla vyjadřovat a z této zapadlé vísky zmizela.\n\nO 12 let později se do Výtoně přestěhuje starší policejní dětská psycholožka Helena, která se snaží uniknout stresu ze svého povolání. Zhruba ve stejné době do Výtoně přijíždí i vysokoškolák Milan, který pracuje na diplomové práci o zjeveních. Zároveň by chtěl napsat i článek do časopisu, čímž by odstartoval svou novinářskou kariéru. Chce pátrat po podrobnostech zjevení na Svatém Tomáši. Během vyšetřování se seznámí s Helenou, kterou příběh zaujme, takže mu začne pomáhat. Jedna z poutí, které se Marie účastnila, byla natočena na video. Podle Heleny na něm dívka vykazovala symptomy traumatického zážitku. Trýznivá situace mohla vyvolat falešnou vzpomínku na mystický zážitek. Postupně zjišťují, že to se zjevením nebude tak jednoznačné. Helena i Milan se vyptávají lidí z Mariina okolí i zástupců církve, která zjevení odmítá uznat. Ti, kteří byli údajnému zjevení nejblíže, o případu nechtějí či nemohou mluvit. Mariina babička již zemřela. Samotná Marie ze Šumavy odešla, pracuje v Praze v nonstop baru, trpí úzkostmi a na zážitek nechce vzpomínat.\nKniha se setkala s poměrně dobrým hodnocením kritiků. Ti oceňují psychologické zpracování postav, popis prostředí a mysteriozitu příběhu. Kladně hodnotí i snahu oprostit se od formy severských detektivek, kdy se příběh obejde bez krve či drastických scén.\n\nVáclav Grubhoffer z Deníku autora chválil za tvoru solidního příběhu založeného na dobrém nápadu a jako poutavého vypravěče. Kritička MF DNES Alena Slezáková udělila v recenzi knize 75 procent a ocenila výborně vystavěný příběh.\n\nKniha v roce 2014 získala Cenu Jiřího Marka za nejlepší detektivní román. Věnceslava Dezortová ze Světové asociace autorů detektivní literatury (AIEP), která cenu uděluje, ke knize uvedla: \"„Čím hlouběji se ponoříme do svědectví o události na kopci, tím méně dokážeme odhadnout, kde je pravda a jaké je jádro věci. Román je dobře napsaný a zajímavý i námětem, který není tak obvyklý. Navíc je to prvotina, vítáme, že mládí se pouští do detektivek.\"\"\n\n"}
{"id": "1189548", "url": "https://cs.wikipedia.org/wiki?curid=1189548", "title": "Pašman (opčina)", "text": "Pašman (opčina)\n\nPašman je opčina v severní části stejnojmenného ostrova v Jaderském moři, jižně od Zadaru.\n\nV opčině žije 2 082 obyvatel a tvoří ji sedm sídel Banj, Dobropoljana, Kraj, Mrljane, Neviđane, Pašman a Ždrelac\n"}
{"id": "1189550", "url": "https://cs.wikipedia.org/wiki?curid=1189550", "title": "Rolnická reforma 1861 (Rusko)", "text": "Rolnická reforma 1861 (Rusko)\n\nRolnická reforma v Rusku roku 1861 znamenala především zrušení nevolnictví. Jde o nejvýznamnější ze série liberálních reforem cara Alexandra II., k nimž se rozhodl po porážce Ruska v krymské válce v letech 1853–1856. Byla provedena na základě carského manifestu o zrušení nevolnictví z 19. února 1861 (zveřejněn byl 5. března 1861). Nevolníci se stali svobodnými, ale chtěli-li půdu, která jim formálně byla přidělena, museli ji od statkářů vykoupit. Pokud výkup neučinili, byli povinni za přidělenou půdu buď platit dávky, nebo je nahradit tradiční robotou. \n\nReforma mnohde vyvolala nepokoje, neboť se nevolníkům nelíbil způsob vyměřování půdy obecními prostředníky. Obviňovali je, že statkářům ponechávají nejúrodnější části polí, a že z rolnických přídělů statkáři získávají tzv. odřezky.\nReformu sice připravovalo několik výborů, v nichž byli zastoupeni šlechtici i sedláci, po dlouhém váhání byla pak vyhlášena ve spěchu a jak se ukázalo, špatně připravena. Na mnoha místech proto vypukly nepokoje, zejména kvůli vykupování pozemků, a někde muselo zasahovat vojsko. Přesto mělo zrušení nevolnictví veliký význam a zahájilo etapu modernizace země.\n\n"}
{"id": "1189552", "url": "https://cs.wikipedia.org/wiki?curid=1189552", "title": "Successor", "text": "Successor\n\nSuccessor je první extended play finské power metalové kapely Sonata Arctica vydaný 7. srpna 2000.\n\n\nJihoamerická verze\n\nJaponská verze\n\nFrancouzská verze\n\n\n"}
{"id": "1189554", "url": "https://cs.wikipedia.org/wiki?curid=1189554", "title": "Bedřich Anděl", "text": "Bedřich Anděl\n\nBedřich Anděl, \"též\" Fridrich Andel (11. února 1821, Praha – 11. září 1895, Praha) byl daguerrotypista, litograf, malíř, fotograf, grafik a miniaturista.\n\nBedřich Anděl studoval malířství u Antonína Mánesa na Akademii výtvarných umění v Praze a v letech 1840–1848 pracoval jako litograf v Čechách i v zahraničí. Od roku 1848 se jako jeden z prvních malířů v Praze zabýval daguerrotypií a od roku 1852 působil jako fotograf. V pražském adresáři na rok 1854 je uváděn jako daguerrotypista na adrese Vodičkova č.p. 674, roku 1856 na adrese Malé náměstí č.p. 460. Vedle daguerrotypií se zabýval i ambrotypií. Po roce 1866 odevzdal fotoateliér synům Bedřichu Martinovi (* 1844) a Janovi (* 1845) a věnoval se znovu malbě.\n\nMezi jeho nejznámější díla náleží soubor výjevů z revolučního roku 1848. Je autorem známé litografie Svatováclavské mše 12. 6. 1848 zhotovené podle daguerrotypie. Vedle jiných pražských fotografů se Anděl ve svém ateliéru podílel na zvěčnění několika kostýmovaných postav ze slavnostního průvodu k oslavě 300. výročí narození Williama Shakespeara, které Praha slavila 23. dubna 1864. Na výstavě Sto let české fotografie v UPM (1939) byla vystavena Andělova ambrotypie skupinového portrétu vytvořená v exteriéru. Vzácněji dochované vizitky vynikají nenuceným kultivovaným podáním, jež řadí Anděla k předním „akademickým fotografům“.\n\n\n"}
{"id": "1189555", "url": "https://cs.wikipedia.org/wiki?curid=1189555", "title": "Pašman (vesnice)", "text": "Pašman (vesnice)\n\nPašman je vesnice v severní části stejnojmenného ostrova v Jaderském moři, jižně od Zadaru. Je hlavním sídlem stejnojmenné opčiny. Leží na poloostrově naproti vesnici Turanj na pevnině. V blízkosti se nachází ostrov Babac.\n\nV obci žilo v roce 2011 392 obyvatel.\n\n"}
{"id": "1189557", "url": "https://cs.wikipedia.org/wiki?curid=1189557", "title": "Silence", "text": "Silence\n\nSilence je druhé studiové album finské powermetalové hudební skupiny Sonata Arctica. Vydáno bylo 16. června 2001 vydavatelstvím Spinefarm Records. Jako host se na něm podílel zpěvák finské skupiny Stratovarius Timo Kotipelto.\n\n\n\n"}
{"id": "1189559", "url": "https://cs.wikipedia.org/wiki?curid=1189559", "title": "Orientation", "text": "Orientation\n\nOrientation je druhé extended play finské power metalové kapely Sonata Arctica, které vyšlo 22. srpna 2001 přes vydavatelství Spinefarm Records.\n\n\n\n"}
{"id": "1189563", "url": "https://cs.wikipedia.org/wiki?curid=1189563", "title": "Václav Anderle", "text": "Václav Anderle\n\nVáclav Anderle (13. února 1814 Litomyšl – 23. prosince 1849 Chrudim), byl český malíř a rytec.\n\nV letech 1838 - 1840 studoval na Akademii výtvarných umění (Akademie der bildenden Künste) ve Vídni. Anderleho lepty již za dob studií vzbudily obdiv jeho učitelů. Usadil se ve Vídni, ale trpěl zde nedostatkem a přestěhoval se do Chrudimi, kde působil i jako restaurátor kostelních obrazů. Byl především portrétistou, jenž snadno i zpaměti přesně vystihl podobu, maloval však i krajiny, žánrové obrázky a jezdecké výjevy z dostihové dráhy v Pardubicích. Část jeho pozůstalosti uchovává chrudimské muzeum.\n\n"}
{"id": "1189564", "url": "https://cs.wikipedia.org/wiki?curid=1189564", "title": "SC Telstar", "text": "SC Telstar\n\nSportclub Telstar je fotbalový klub z nizozemského města IJmuiden, které je součástí obce Velsen. Tým hraje v Eerste Divisie, druhé nejvyšší nizozemské soutěži.\n\nKlub vznikl v roce 1963 spojením dvou místních profesionálních druholigových klubů: IJVV Stormvogels (založen 1912) a Velseroorder Sport Vereniging (založen také 1912, vítěz poháru 1938). Pojmenoval se podle telekomunikační družice Telstar, která byla tehdy velmi populární jako poslední výkřik techniky, obrázek družice je také součástí klubového znaku. O rok později tým postoupil do Eredivisie, kde bylo jeho nejlepším výsledkem šesté místo v roce 1974. Zajistil si tím účast v Interpoháru, kde skončil ve skupině třetí za Zagłębie Sosnowiec a SK Sturm Graz. V roce 1978 z nejvyšší soutěže sestoupil a od té doby nepřetržitě hraje druhou ligu. Nejlepším výsledkem v poháru bylo semifinále v sezóně 1991/92.\n\nOby původní kluby fungovaly nadále jako amatérské. V roce 2001 se Stormvogels spojili s Telstarem a klub se přejmenoval na \"Vereniging Stormvogels Telstar Combinatie\", v roce 2008 se opět osamostatnili.\n\nTradičním místním rivalem je FC Volendam.\n\nOdchovanci klubu jsou Jimmy Floyd Hasselbaink a Ruud Geels, působili zde také Louis van Gaal a Brazilec José Reinaldo de Lima, účastník MS 1978.\n\nSC Telstar má také ženský oddíl, který hraje nejvyšší nizozemskou soutěž.\n\n"}
{"id": "1189568", "url": "https://cs.wikipedia.org/wiki?curid=1189568", "title": "Jiří Peřina", "text": "Jiří Peřina\n\nJiří Peřina (* 23. března 1967 Praha) je český politik, ekonom a pedagog, od roku 2012 zastupitel Středočeského kraje (v letech 2012 až 2014 též radní kraje a v letech 2014 až 2016 náměstek hejtmana), v letech 2010 až 2014 radní a od roku 2014 starosta města Hořovice na Berounsku, člen ČSSD.\n\nV letech 1973 až 1981 vystudoval základní školu v Dobřichovicích v okrese Praha-západ a následně v letech 1981 až 1985 pak obor ekonomika zemědělství na Střední zemědělské škole Hořovice na Berounsku. Po té absolvoval Provozně ekonomickou fakultu Vysoké školy zemědělské v Praze (získal titul Ing.). Na téže fakultě vystudoval také doktorát a v roce 1997 mu byl udělen titul Dr.\n\nPo absolvování základní vojenské služby nastoupil jako odborný asistent na Katedru obchodu a financí PEF VŠ zemědělské v Praze, kde učil účetnictví. V roce 1991 se stal zaměstnancem Finančního úřadu v Hořovicích, konkrétně byl pracovníkem správy daně z příjmů obyvatelstva. V letech 1992 až 1993 byl na úřadě vedoucím Oddělení daně z příjmů fyzických osob a pak až do roku 2005 ředitelem. K tomu byl společníkem ve firmě RIKA DESIGN (1993 až 1999) a vyučoval předmět účetnictví na Střední odborné škole v Hořovicích (1995 až 2002).\n\nV roce 2005 kariérně povýšil a stal se pracovníkem Finančního ředitelství v Praze, kde byl do roku 2008 vedoucím Oddělení specializované kontroly a rok pak ještě působil jako garant pro e-audit. V letech 2009 až 2012 pak vedl Odbor finanční a investic na Krajském úřadě Středočeského kraje. V souvislosti se svým politickým angažmá je od roku 2012 místopředsedou představenstva Městské akciové společnosti Hořovice.\n\nJiří Peřina žije v Hořovicích na Berounsku.\n\nV roce 2009 vstoupil do ČSSD, následující rok se stal předsedou Místní organizace ČSSD Hořovice a v roce 2011 členem Krajského výkonného výboru ČSSD Středočeský kraj. Dále také působí jako předseda Finanční komise Krajského výkonného výboru ČSSD Středočeský kraj.\n\nDo komunální politiky vstoupil, když byl ve volbách v roce 2010 zvolen za ČSSD zastupitelem města Hořovice na Berounsku. Na začátku prosince 2010 se pak stal radním města. Ve volbách v roce 2014 obhájil post zastupitele města a na začátku listopadu 2014 byl zvolen starostou.\n\nV krajských volbách v roce 2012 byl zvolen za ČSSD zastupitelem Středočeského kraje. V listopadu 2012 se navíc stal radním kraje pro oblast financí a o měsíc později členem Výboru Regionální rady regionu soudržnosti Střední Čechy. V únoru 2014 byl zvolen náměstkem hejtmana pro oblast financí. Ve volbách v roce 2016 mandát krajského zastupitele obhájil, skončil však ve funkci náměstka hejtmana.\n\nVe volbách do Senátu PČR v roce 2016 kandidoval za ČSSD v obvodu č. 16 – Beroun. Se ziskem 12,12 % hlasů skončil na 5. místě a do druhého kola nepostoupil.\n"}
{"id": "1189569", "url": "https://cs.wikipedia.org/wiki?curid=1189569", "title": "Šimon Jakub Arkeles", "text": "Šimon Jakub Arkeles\n\nŠimon Jakub Arkeles (Argolese) (18. března 1803 Praha – 18. března 1875 Praha) byl malíř.\n\nV letech 1818–1828 studoval na Akademii výtvarných umění v Praze.\n\nMaloval zákoutí židovské Prahy a její obyvatele. Autor rabínských i rodinných podobizen. Židovské muzeum v Praze vlastní grafické listy: \"Portrét rabína Eleasara Flekelese (1754–1826), vrchního juristy a předsedy kolegia rabínů v Praze\" a \"Portrét Samuela Löwa Kaudera (1766–1838), vrchního juristy v Praze a krajského rabína Táborska a Českobudějovicka\", jejichž autorem je Šimon Jakub Arkeles. Dalším známým Arkelesovým dílem je \"Portrét moravského zemského vrchního rabína Mordechaje Beneta (Marcuse Benedicta) (1753–1829)\".\n\n\n"}
{"id": "1189571", "url": "https://cs.wikipedia.org/wiki?curid=1189571", "title": "Čchiou Luan", "text": "Čchiou Luan\n\nČchiou Luan , 1505 – 31. srpna 1552) byl generál působící v čínské říši Ming za vlády císaře Ťia-ťinga. Sloužil na čínsko-mongolské hranici, v letech 1550–1552 jako vrchní velitel pohraničních vojsk.\n\nČchiou Luan používal zdvořilostní jméno Po-siang ().\n\nČchiou Luan se narodil ve rodině dědičných důstojníků žijící v okresu Čen-jüan v severozápadní Číně (v moderní provincii Kan-su, tehdy v provincii Šen-si). Jeho děd Čchiou Jüe (1465–1521) byl za účast v likvidaci povstání knížete z An-chua (1510) jmenován hrabětem z Sien-ning () a později i markýzem. Čchiou Luan titul zdědil roku 1522.\n\nRoku 1524 patřil mezi činitele podporující císaře Ťia-ťinga ve sporu o obřady. Vzápětí ho císař jmenoval velitelem jedné z dvanácti divizí mingské armády umístěných v pekingské oblasti. Po pěti letech ho povýšil na velitele vojsk jihočínských provincií Kuang-tung a Kuang-si. Kvůli nemoci žádal roku 1534 o odvolání, ale protože se vzdal služby ještě než přišel souhlas císaře, byl potrestán pokutou ve výši tříměsíčního platu.\n\nRoku 1539 byl jmenován velitelem připravované trestné expedice do Vietnamu; zatím doprovázel císaře na jeho cestě do rodiště v Chu-kuangu ve funkci jednoho ze zástupců velitele doprovodu. Roku 1540 přijel do Kuang-si, aby převzal velení nad expedičními vojsky a vypracoval plán operace. Zde se dostal do sporu s provinčním velitelem Kuang-tungu Liou Sünem, markýzem z An-jüan. Císař pak v říjnu 1540 jmenoval velitelem expedice Liou Süna a Čchiou Luana odvolal. V červnu 1541 byla expedice zrušena.\n\nRoku 1543 byl jmenován zástupcem komisaře zleva hlavní vojenské komise a roku 1544 postaven do čela regionálního pohraničního velitelství v Kan-su. Jeho nadřízený Ceng Sien (velitel tří pohraničních velitelství v Šen-si, včetně velitelství v Kan-su) ho považoval za špatného a zkorumpovaného důstojníka a v zimě 1547 prosadil jeho odvolání a zatčení. Na jaře 1548 však (kvůli sporu o postup proti Mongolům v Ordosu) ztratil Ceng Sien císařovu důvěru, což Čchiou Luan využil k jeho kritice a současně kritice Ceng Sienova podporovatele, vlivného velkého sekretáře Sia Jena. Údajně přitom měl podporu Sia Jenova konkurenta v sekretariátu Jen Sunga. Nato byl Čchiou Luan osvobozen.\n\nV letech 1548–1549 Mongolové vedení Altan-chánem při svých nájezdech dospěli až na den jízdy od mingské metropole Pekingu a poté i k císařským hrobkám u města. Altan-chán varoval mingské úřady, že pokud nepovolí vzájemný obchod, zaútočí na Peking.\n\nV červenci 1550 v boji s Mongoly padl velitel významné pohraniční pevnosti Ta-tchungu Čang Ta; Čchiou Luan dostal uvolněné místo. Jako velitel Ta-tchungu se vyhnul bojům, namísto nich údajně podplatil Mongoly, aby se přesunuli podél hranic více na východ a současně se stáhl z Ta-tchungu do průsmyku Ťü-jung blíže k Pekingu. Mongolové koncem září dosáhli průsmyku Ku-pej (65 km severovýchodně od Pekingu) a postupovali na jih do Tchung-čou (na severním konci Velkého kanálu), kde se utábořili. 30. září mongolský předvoj dojel k Pekingu; následující den Mongolové vypálili předměstí a začali s obléháním města.\n\nPosádka metropole měla 140 tisíc mužů, z toho pouze 50–60 tisíc bojeschopných, ostatek byl používán na stavbách. Posily neměly zásoby a vybavení. Armáda proto nebyla schopna s Mongoly něco udělat. Eunuchové, jejichž statky severovýchodně od města byly ničeny, nasazovali proti úředníkům, císař zuřil, a 6. října nechal popravit ministra vojenství.\n\nČchiou Luan byl schopen z průsmyku přivést své vojáky na pomoc druhý den po příchodu Mongolů, císař ho proto zahrnul přízní a jmenoval vrchním velitelem obrany celého severu s titulem \"velký generál pacifikující sever\" (, \"pching-pej ta-ťiang-ťün\"). Pro jeho vojáky nebylo v Pekingu připravené zásobování, sháněli si ho sami v okolí stejnými způsoby jako Mongolové. Po čase Mongolové vyplundrovali okolí a ustupovali na sever. Čchiou Luan je z bezpečné vzdálenosti následoval, přičemž severně od Čchang-pchingu se s nimi (pro něho neočekávaně) setkal a v boji ztratil přes tisíc mužů, ohlásil však vítězství.\n\nV lednu 1551 Čchiou Luan přivedl do Pekingu k výcviku posilu šedesáti tisíc vojáků z pohraničí. Přitom s titulem velitele vojenských záležitostí Pekingu (\"cung-tu ťing-jing žung-čeng\", ), velel všem vojskům v pekingském regionu, nově zorganizovaným do tří sborů dohromady s téměř 150 tisíci vojáky.\n\nV dubnu 1551 mongolské poselstvo v čele s Toghtem, adoptivním synem Altan-chána, opět žádalo o obnovení obchodu, zejména s koňmi. Čchiou Luan i Jen Sung s tím souhlasili „aby byl získán čas“. Čchiou Luan navíc vůbec nechtěl s Mongoly bojovat. Mongolové poté přerušili útoky a na trzích v Ta-tchungu a Jen-ningu vyměňovali koně za hedvábí. Poté požádali o zrno výměnou za skot a ovce, císař Ťia-ťing však další obchodování zrušil, s tím že nepřináší bezpečnost. Mongolové se proto v zimě 1551–52 vrátili k loupeživým nájezdům.\n\nNa jaře 1552 Altan-chán opět zaútočil, a v dubnu porazil Čchiou Luanova vojska u Ta-tchungu. V té době už Čchiou Luan ztratil podporu Jen Sunga a Lu Pinga a podal demisi, která nebyla přijata. V srpnu onemocněl, koncem měsíce byl zbaven velení a po několika dnech zemřel. Posmrtně byl obviněn ze zrady kvůli jednáním s Mongoly, jeho rodina a důstojníci, prostřednictvím kterých vedl ona jednání, byli popraveni.\n"}
{"id": "1189577", "url": "https://cs.wikipedia.org/wiki?curid=1189577", "title": "The First Second", "text": "The First Second\n\nThe First Second je druhé a poslední studiové album americké alternativní rockové hudební skupiny The Maids of Gravity (na obalu desky je na rozdíl od prvního alba i člen „The“). Album bylo vydáno 24. září roku 1996 společností Vernon Yard Recordings. Album bylo nahráno a zmixováno během tří týdnů. Nahrávalo se ve studiu Sound City Studios v losangeleském regionu Van Nuys. Sestava, v níž byla deska nahrána (tj. Eddie Ruscha, Eugene Goreshter, Mark Fay a Craig „Irwin“ Levitz), se brzy po vydání desky rozpadla. Producentem alba byl velšský hudebník a skladatel John Cale. Frontman kapely Eddie Ruscha řekl, že spolupráce s Calem byla poněkud nervy-drásající. Na zvukové stránce nahrávky se podíleli Jack Wall, Greg Fidelman, Bob Ludwig a další a autorem obalu alba je výtvarník Mati Klarwein.\n\nAutorem všech písní je Eddie Ruscha.\n\n\n"}
{"id": "1189580", "url": "https://cs.wikipedia.org/wiki?curid=1189580", "title": "Masakr ve Wah Mee", "text": "Masakr ve Wah Mee\n\nMasakr ve Wah Mee (anglicky \"Wah Mee massacre\") se odehrál 19. února 1983 v herně Wah Mee v Seattlu. Během ozbrojené loupeže zemřelo třináct civilistů a jeden byl těžce zraněn. Jedná se o nejtragičtější zločin, který byl kdy v Seattlu spáchán.\n\n19. února 1983 ve 12:30 (PST) vtrhli do herny Wah Mee tři ozbrojení útočníci. Bezpečnostní systém překonali hlavně díky tomu, že je ochranka klubu dobře znala. Téměř okamžitě po vstupu do klubu začali střílet a loupit. Jejich úmyslem bylo nenechat žádné svědky, to se jim ale nepovedlo a jediný přeživší masakru je později identifikoval. Pachatelé zabili 13 lidí a celkem si odnesli několik desítek tisíc dolarů.\n\n24. února 1983 byli Kwan Fai „Willie“ Mak a Benjamin Ng obviněni z loupeže a vraždy 1. stupně. Benjamin Ng byl odsouzen na doživotí bez možnosti podmínečného propuštění a Mak byl odsouzen k trestu smrti.\n\nTony Ng byl zatčen v Kanadě a vydán zpět do Spojených států. U soudu tvrdil, že by Mak ublížil jeho rodině, pokud by se na loupeži nepodílel. Byl obviněn z vraždy 2. stupně a odsouzen na 30 let odnětí svobody s možností podmínečného propuštění.\n\n24. října 2013 byl Tony Ng podmínečně propuštěn a přemístěn do vazby imigračního úřadu. 14. května 2014 byl deportován do Hongkongu.\n\nSamotná herna nebyla nikdy od masakru znovuotevřena. Na Štědrý večer roku 2013 vypukl v horním patře budovy požár. V dubnu 2015 bylo toto patro zbouráno.\n"}
{"id": "1189595", "url": "https://cs.wikipedia.org/wiki?curid=1189595", "title": "Taneční skupina roku", "text": "Taneční skupina roku\n\nTaneční skupina roku patří mezi nejpopulárnější taneční soutěže v České republice. Profesionální tým lidí, kteří pořádají taneční soutěže, módní přehlídky, koncertní turné a také zahajovací ceremoniály pro mistrovství světa v různých odvětvích sportu. Soutěž hodnotí choreografové a režiséři z celého světa. Na její přípravě se podílejí profesionálové v oboru LED techniky a světelné show. Soutěže se účastní taneční skupiny, které předvedou svou choreografii. V této soutěži vystupují taneční styly jako např. hip hop, modern dance, disco, show dance, lidové tance atd. Soutěž pořádá DS z.s.\n"}
{"id": "1189620", "url": "https://cs.wikipedia.org/wiki?curid=1189620", "title": "Vladimír Ninger", "text": "Vladimír Ninger\n\nVladimír Ninger (* 29. ledna 1964 Havlíčkův Brod) je český politik, lékař a vysokoškolský pedagog, od roku 2014 zastupitel a radní města Pardubice, člen ČSSD.\n\nV letech 1978 až 1982 vystudoval Gymnázium Pardubice a následně pak v letech 1982 až 1988 Lékařskou fakultu Univerzity Karlovy v Hradci Králové (získal titul MUDr.). Vzdělání si v letech 1997 až 2002 doplnil doktorátem na Lékařské fakultě Masarykovy univerzity (získal titul Ph.D.). Jeho disertační práce se jmenovala \"Laparoskopická versus klasická operace kýly v oblasti třísla\".\n\nPracovní kariéru začínal v letech 1988 až 1989 jako lékař chirurgického oddělení v Nemocnici Vrchlabí. Mezi lety 1989 a 2002 pracoval jako lékař chirurgické kliniky Krajské nemocnice Pardubice. V roce 1991 získal atestaci I. stupně z chirurgie, o pět let později pak atestaci II. stupně z chirurgie. Od roku 1998 je odborným garantemsoukromé společnosti Centrum hyperbarické medicíny v Pardubicích a od roku 1999 odborným garantem pro obor laparoskopická chirurgie v soukromé společnosti První privátní chirurgické centrum.\n\nV letech 2003 až 2014 byl zaměstnancem Chrudimské nemocnice, v níž po celou dobu zastával funkci přednosty chirurgického oddělení a od roku 2013 post ředitele. Byl také členem statutárních orgánů nemocnice (v letech 2007 až 2008 členem dozorčí rady a v letech 2009 až 2012 a opět 2013 až 2014 členem představenstva). Po vzniku akciové společnosti Nemocnice Pardubického kraje v roce 2014 se stal členem jejího představenstva, náměstkem ředitele pro oblast řízení zdravotní péče a přednostou chirurgického oddělení.\n\nOd roku 2003 je externím pedagogem na Lékařské fakultě UK v Hradci Králové a od roku 2011 odborným asistentem na 1. lékařské fakultě Univerzity Karlovy v Praze. Od roku 2009 působí jako lékař se zaměřením na pokročilé laparoskopické výkony v Oblastní nemocnici Kolín a od roku 2011 jako lékař chirurgické kliniky pražské Thomayerovy nemocnice.\n\nOd roku 2012 je členem České lékařské společnosti Jana Evangelisty Purkyně a členem výboru České chirurgické společnosti. Angažuje se také v Sekci pro intenzívní medicínu, Sekci endoskopické a miniinvazivní chirurgie, Evropské asociaci laparoskopických chirurgů (EAES), Americké společnosti pro laparoskoickou a endoskopickou chirurgii (SLS) a Společnosti hyperbarické a letecké medicíny.\n\nVladimír Ninger je ženatý a má dvě děti (dceru Annu a syna Jakuba). Žije v Pardubicích, konkrétně v části Bílé Předměstí.\n\nJe členem ČSSD. V komunálních volbách v roce 2014 byl lídrem kandidátky ČSSD v Pardubicích a kandidátem strany na post primátora. Do zastupitelstva města se dostal a vzhledem k výsledku voleb byl v listopadu 2014 zvolen radním města. Působí také jako předseda zastupitelského klubu ČSSD.\n\nVe volbách do Senátu PČR v roce 2016 kandidoval za ČSSD v obvodu č. 43 – Pardubice. Se ziskem 13,41 % hlasů skončil na 3. místě a do druhého kola nepostoupil.\n"}
{"id": "1189621", "url": "https://cs.wikipedia.org/wiki?curid=1189621", "title": "306 (číslo)", "text": "306 (číslo)\n\nTři sta šest je přirozené číslo, které následuje po čísle tři sta pět a předchází číslu tři sta sedm. Římskými číslicemi se zapisuje CCCVI.\n\n\n\nSilnice II/306 je česká silnice II. třídy vedoucí na trase Dřeveš – Skuteč\n\n\n"}
{"id": "1189623", "url": "https://cs.wikipedia.org/wiki?curid=1189623", "title": "Mistrovství světa v ledním hokeji 2016 (Divize III)", "text": "Mistrovství světa v ledním hokeji 2016 (Divize III)\n\nIII. divize Mistrovství světa v ledním hokeji 2016 se hrála v tureckém Istanbulu od 31. března do 6. dubna 2016. Tým Turecka zde vyhrál všechny své zápasy a postoupil do skupiny B II. divize.\n\nV divizi III hrálo 6 týmů, utkaly se systémem každý s každým. První tým postoupil do skupiny B II. divize.\n\nV Mistrovství světa v ledním hokeji 2016 (Divize III) konaném v Turecku zvítězila domácí Turecká hokejová reprezentace.\n\nPOZOR! GRUZIE BYLA PO SKONČENÍ TURNAJE DISKVALIFIKOVÁNA Z DŮVODU STARTU NEOPRÁVNĚNÝCH NEKTERÝCH HRÁČŮ VŠECHNY ZÁPASY GRUZIE BYLY KONTUMAČNĚ VYHRÁNY VE PROSPĚCH PROTIHRÁČŮ! TYTO VÝSLEDKY JSOU ZANECHÁNY Z NORMÁLNÍHO PRŮBĚH TURNAJE.\n\n"}
{"id": "1189624", "url": "https://cs.wikipedia.org/wiki?curid=1189624", "title": "Josef Slavík (politik)", "text": "Josef Slavík (politik)\n\nJosef Konstantin Slavík (13. března 1814 Chrast – 23. prosince 1892 Morašice) byl rakouský politik české národnosti z Čech, v 2. polovině 19. století poslanec Českého zemského sněmu.\n\nVychodil obecnou školu a pak se vyučil ve velkoobchodu ve Svitavách. Po roce 1835 působil jako obchodník ve Svitavách. Měl pobočku v Koclířově. Roku 1846 koupil dědičnou rychtu v Morašicích. Roku 1850 se stal starostou sloučených obcí Morašice, Lažany, Řikovice, Nová Sídla, Újezdec a Sedlíšťka.\n\nPo obnovení ústavního systému vlády počátkem 60. let se zapojil i do politického života. V zemských volbách v Čechách roku 1861 byl zvolen na Český zemský sněm, kde zastupoval kurii venkovských obcí, obvod Litomyšl, Polička. Byl nezávislým českým kandidátem. Mandát obhájil v zemských volbách v Čechách v lednu 1867, krátce poté konaných zemských volbách v Čechách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. V rámci tehdejší české pasivní rezistence mandát přestal vykonávat a byl zbaven poslaneckého křesla pro absenci v září 1868. Zvolen byl znovu v září 1869. Uspěl rovněž v zemských volbách roku 1870. Mandát obhájil i ve volbách roku 1872. Vzhledem k pokračujícímu českému bojkotu zemského sněmu se opět na práci tohoto zákonodárného tělesa nepodílel a byl mandátu zbaven. Manifestačně pak byl znovu zvolen v doplňovacích volbách roku 1873 a znovu v doplňovacích volbách roku 1874. V následných doplňovacích volbách v roce 1875 již v tomto volebním obvodu uspěl mladočech Karel Sladkovský.\n"}
{"id": "1189628", "url": "https://cs.wikipedia.org/wiki?curid=1189628", "title": "Nadoraz: Příběh The Velvet Underground", "text": "Nadoraz: Příběh The Velvet Underground\n\nNadoraz: Příběh The Velvet Underground (v anglickém originále ') je kniha anglického spisovatele Victora Bockrise a amerického všestranného umělce Gerarda Malangy. Pojednává o americké experimentální hudební skupině The Velvet Underground, s níž byl Malanga v šedesátých letech v přímém kontaktu. Kniha původně vyšla v roce 1983 (nakladatelství Omnibus Press), později (1995) byla vydána v aktualizované verzi. Bockris později napsal také životopisné knihy o dvou stěžejních členech této kapely: Lou Reedovi (') a Johnu Caleovi (\"\"; jde o Autobiografickou knihu, jež Bockris redigoval). Kniha sestává z rozhovorů se členy kapely, stejně jako s různými dalšími lidmi, kteří se skupinou byli v blízkém kontaktu. Kytarista Sterling Morrison, jeden ze členů skupiny, prohlásil, že se mu kniha líbí a je ohromen jejím rozsahem.\n"}
{"id": "1189630", "url": "https://cs.wikipedia.org/wiki?curid=1189630", "title": "White Light/White Heat: Velvet Underground den po dni", "text": "White Light/White Heat: Velvet Underground den po dni\n\nWhite Light/White Heat: Velvet Underground den po dni (v anglickém originále \"\") je kniha amerického spisovatele Richieho Unterbergera. Původně vyšla v roce 2009 (nakladatelství Jawbone Press) a do češtiny byla přeložena Petrem Ferencem (Volvox Globator, 2012). Široce se zabývá americkou experimentální hudební skupinou The Velvet Underground, a to od narození jednotlivých členů, přes jejich děství a kariéry před vstupem do kapely, až po aktivity související se skupinou mnoho let po jejím zániku. Největší část je věnována období, kdy kapela původně vystupovala (druhá polovina šedesátých let).\n\n"}
{"id": "1189635", "url": "https://cs.wikipedia.org/wiki?curid=1189635", "title": "Velvet Underground pod slupkou", "text": "Velvet Underground pod slupkou\n\nVelvet Underground pod slupkou (v anglickém originále ') je kniha amerického spisovatele Roba Jovanovice. Publikována byla roku 2012 nakladatelstvím St. Martin's Press ve Spojených státech amerických (již o dva roky dříve vyšla ve Spojeném království pod názvem '). V češtině knihu vydala společnost Pragma (2012), přeložil ji Jiří Kleňha. Autor se v díle zabývá americkou experimentální hudební skupinou The Velvet Underground. Kniha vznikala osm let, přičemž autor vedl rozhovory jen se dvěma členy kapely: bubenicí Maureen Tuckerovou a multiinstrumentalistou Dougem Yulem.\n"}
{"id": "1189642", "url": "https://cs.wikipedia.org/wiki?curid=1189642", "title": "Lipoltov (vojenský újezd Hradiště)", "text": "Lipoltov (vojenský újezd Hradiště)\n\nLipoltov () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách 2,2 kilometru východně od Velichova v nadmořské výšce okolo 515 metrů.\n\nNázev vesnice se vyvinul z německého jména které vzniklo z osobního jména \"Lipolt\" ve významu Lipoltova ves. V historických pramenech se objevuje ve tvarech: Lupoldesdorph (1273), Leupolsdorf (1523), Lapersdorf (1785), Lappersdorf (1847) a Lipoltov nebo Lappersdorf (1900).\n\nVesnice byla založena doksanským klášterem na území velichovského kolonizačního újezdu nejspíše už před rokem 1260, ale první písemná zmínka o ní pochází až z 15. května 1273, kdy papež Řehoř X. klášteru potvrdil vlastnictví celého újezdu, který tvořilo osm vesnic.\n\nV Úředním listu republiky Československé ze dne 22. listopadu 1949 je zároveň oznámeno sloučení obce Lipoltov s obcí Velichov. Vesnice zanikla vysídlením v roce 1953 v důsledku zřízení vojenského újezdu.\n\nV roce 1939 žilo v Lipoltově 205 obyvatel ve 42 domech a roku 1947 to bylo jen 63 obyvatel.\n\n"}
{"id": "1189646", "url": "https://cs.wikipedia.org/wiki?curid=1189646", "title": "Antonín Karel Balzer", "text": "Antonín Karel Balzer\n\nAntonín Karel Balzer (18. srpna 1771 Lysá nad Labem – 19. prosince 1807 Praha) byl grafik, mědirytec a kreslíř, syn Jana Jiřího Balzera.\n\nV mládí pracoval v rodinné dílně u svého otce Jana Jiřího Balzera, kde kreslil předlohy k rytinám. V letech 1788–1789 studoval v Drážďanech v Umělecké dílně Johanna Christiana Klengela a do roku 1790 na Grafickém ústavu (Kupferstecherakademie) ve Vídni u Jakoba Schmutzera. Roku 1790 se vrátil do Prahy a tvořil veduty z okolí Karlštejna a Sv. Jana pod Skalou. Roku 1792 podnikl cestu do Krkonoš a Adršpašských skal a roku 1802 se vydal do Solnohradska a Tyrol za alpskými motivy. Žil bohémským životem a patřil k veselým kumpánům, nebál se rvaček, soubojů a bujarých nočních pitek, z nichž se mu jedna stala osudnou až k smrti. Balzer zemřel náhle na následky nočního pádu ze schodů v prosinci roku 1807.\nV Čechách se zasloužil o rozšíření nové techniky – akvatinty. Stál u počátků krajinomalby a byl autorem cyklů s pohledy do krajin a vedutami měst a jejich dominant. V grafice a kresbách Antonína Balzera se projevují typické znaky předromantického krajinářství, v nichž je zdůrazněno popředí a vzdálenější partie mají mělký prostor klasicistického obrazu. Stromy mají dekorativní funkci a listoví slouží jako jakýsi druh opony. Roku 1792 vydal soubor rytin s Krkonošskými a Adršpašskými motivy. V Krkonošském cyklu vypracoval Balzer do značné dokonalosti svůj způsob kreslení stromových korun, velmi malebný a dekorativní, který je bezpečným poznávacím znamením jeho prací. Podílel se také na dobových albech, ilustroval mnohé publikace a převáděl do grafiky obrazy cizích umělců (Jacob Ruysdael, Allaert van Everdingen). Na sklonku svého života vytvořil ojedinělé album reklamní povahy s cirkusovými motivy společnosti.\n\n\n"}
{"id": "1189647", "url": "https://cs.wikipedia.org/wiki?curid=1189647", "title": "Malá Lesná", "text": "Malá Lesná\n\nMalá Lesná (dříve \"Malý Špinelsdorf\", ) je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách čtyři kilometry jižně od Klášterce nad Ohří v nadmořské výšce okolo 570 metrů.\n\nPrvotní jméno vesnice znělo nejspíše a bylo odvozeno ze středněhornoněmeckého slova \"spilman\" (potulný zpěvák). V českém překladu proto znamenalo Hudcova ves. Název se v historických pramenech objevuje ve tvarech: Sspilmisdorf minor (1460), Sspilmisdorffie wietssim y menssim (1488), Sspilesdorff wietssj y menssj (1591) a (1787).\n\nPrvní písemná zmínka o vesnici je z roku 1460. Zanikla vysídlením v roce 1954 v důsledku zřízení vojenského újezdu.\n\nPři sčítání lidu v roce 1921 zde žilo 57 obyvatel (z toho 23 mužů) německé národnosti a římskokatolického vyznání. Podle sčítání lidu z roku 1930 měla vesnice 42 obyvatel se stejnou národnostní a náboženskou strukturou.\n\n\n"}
{"id": "1189651", "url": "https://cs.wikipedia.org/wiki?curid=1189651", "title": "Fátimovské brigády", "text": "Fátimovské brigády\n\nFátimovské brigády (Arabsky: لواء الفاطميون, Liwa Fatemiyoun) je afghánská šíitská milice, zformovaná v roce 2014, aby bojovala po boku syrské vlády v tamní občanské válce. Byla založena, trénována a vybavena íránskými revolučními gardami. Členové skupiny sloužící pod íránským velením údajně dostávají 500 dolarů měsíčně. Skupina však tvrdí, že nebojují za peníze, ale za lásku. To znamená, že bojují, aby ochránili svatyni Zaynab bint Ali (Damašek). Skupina popřela, že by jí velela íránská vláda přímo. V současné době má více jak 20 000 členů.\n\n7. května roku 2015 Írán připomněl 49 bojovníků skupiny, kteří padli v Sýrii. Skupina má dlouhou historii obrany Svatyně Zaynab bint Ali. Zaynab bint Ali je jedna z vnuček proroka Mohameda. Od června 2015 zemřelo pravděpodobně 700 členů v bojích u měst Damašek a Aleppo. Rekruty se nejčastěji stávají členové afghánského šíitského etnika Hazárů, který je ve vlasti často diskriminován. Někteří z bojovníků skupiny byli zajati Islámskou frontou a jejich osud je nejasný. Brigády se účastnily také osvobození Palmýry v březnu 2016.\n"}
{"id": "1189652", "url": "https://cs.wikipedia.org/wiki?curid=1189652", "title": "Uranové doly Jáchymov", "text": "Uranové doly Jáchymov\n\nNárodní podnik Uranové doly Jáchymov byl založen v roce 1946 na základě dohody mezi vládou Sovětského svazu a Československa z listopadu roku 1945 pod názvem Jáchymovské doly, n. p. \n\nDne 24. listopadu 1945 byla v Praze uzavřena přísně tajná smlouva: Dohoda o rozšíření těžby rud a koncentrátů v ČSR obsahujících rádium a jiné radioaktivní prvky a o jejich dodávkách do SSSR. Důvodem bylo, že Sovětský svaz potřeboval uran pro výrobu vlastní jaderné zbraně a ložisko v Jáchymově bylo jednak otevřené, jednak kvalitní a hlavně ve sféře vlivu SSSR.\n\nJáchymov byl v květnu 1945 obsazen četou československé armády a četníků. Zájem o Jáchymovské doly měla Moskva od samotného ukončení druhé světové války. Tři jednotky Rudé armády po dvaceti mužích obsadily tři jáchymovské doly a povolovaly vstup pouze na propustky, které vystavoval sovětský vojenský štáb v Karlových Varech. Dne 30. září 1945 obdržel ministr obrany od československého velitelství v Jáchymově zprávu, že 27. a 28. srpna 1945 se do dolů dostavil ruský generál Michajlov, plukovník Alexandrov a další vojenské osoby, dále že došlo k zesílení dosavadní jednotky Rudé armády a že závod navštěvují \"ruští odborníci\". Úřad předsednictva vlády (předseda vlády Zdeněk Fierlinger) nařídil si těchto návštěv nevšímat.\n\nÚstřední správa báňských a hutních závodů jmenovala ředitelem Státního báňského ředitelství v Jáchymově ing. Jaroslava Pacáka a už o měsíc později bylo v dolech zaměstnáno 122 zaměstnanců (hlavně Němců, kteří čekali na odsun do Německa). Mnohé zásilky uranu směřovaly do SSSR. Prokop Tomek na stránkách Policie ČR uvádí: „\"V roce 1945 se vytěžilo pouze 919,05 kg uranové rudy, z odvalů a zásob bylo získáno dalších 29 919,25 kg. Těchto celkem 30 838,3 kg uranové rudy tvořilo první z mnoha zásilek směřujících do Sovětského svazu, ve smyslu Dohody z 23. 11. 1945.\"” Po odsunu německého obyvatelstva v dolech pracovali brigádníci a hlavně němečtí váleční zajatci Rudé armády, jejichž počet do roku 1947 značně stoupl a pohyboval se kolem čísla 5 000.\n\nNa základě „Dohody” z listopadu 1945 byl k 1. lednu 1946 zřízen vyhláškou ministra průmyslu č. 828/Ú.l. ze dne 7. března 1946 národní podnik „Jáchymovské doly v Jáchymově”. Ředitelem podniku byl jmenován ing. Bohuslav Hegner (ČSL), který byl 25. února 1948 nahrazen komunistou ing. Josefem Čmelákem (až do roku 1949). Ústřední ředitelství československých dolů pod ministerstvem průmyslu do řízení n. p. Jáchymovské doly z důvodu utajení nezasahovalo (výjimku měla Skupina pro zvláštní úkoly Ústředního ředitelství československých dolů). Řízení podniku měli na starosti dva vládní zmocněnci ing. Vladimír Kovář a ing. Svatopluk Rada, kteří byli současně členy Stálé československo-sovětské komise. Po únoru 1948 úž disponoval údaji o výrobě jen Politický sekretariát ÚV KSČ.\n\nV roce 1952 byly Jáchymovské doly vyjmuty z pravomoci Ministerstva průmyslu a vznikem Hlavní správy výzkumu byly podřízeny přímo předsedovi vlády ČSR. Během dalších let vznikla Ústřední správa výzkumu a těžby radioaktivních surovin. Tato instituce byla postavena na úroveň samostatného ministerstva a byla podřízena místopředsedovi vlády a předsedovi Státní plánovací komise. 1. dubna 1956 byl centrální inspektorát rozdělen na sedm národních podniků - Jáchymov, Mariánské Lázně, Horní Slavkov, Příbram, Trutnov, Chemická úpravna Nejdek, Stavební závody Jáchymov a od 1. července přibyl národní podnik Jaderné doly Strojovna Dvory. Jáchymovské doly prakticky zanikly přesídlením a přejmenováním na Československý uranový průmysl, generální ředitelství Příbram. Ředitelství dolů sídlilo v bývalé mincovně (později sídlo jáchymovského muzea).\n\nV roce 1945 na Jáchymovsku fungovaly tři doly (dva těžní) na smolinec se 122 zaměstnanci. Po skončené válce byly navíc doly zastaralé a bez strojového vybavení. Proto už v roce 1946 přichází do oblasti brigádníci z těžkého průmyslu, od 1. srpna 1946 příslušníci vojenských technických praporů a k práci jsou využíváni i němečtí váleční zajatci. V roce 1947 přichází pod vedením Ing. Krivonosova sovětští poradci a sovětští horníci (Stachanovci).\n\nPo znárodnění v roce 1948 nastal na Jáchymovsku masivní rozvoj uranového průmyslu. V oblasti byla otevřena řada nových dolů nebo byly znovu zprovozněny staré stříbrné jámy – Eliáš, Důl Abertamy, Leopold, Důl Potůčky, Klement, Nikolaj, Barbora, Eduard, Eva, Nová Eva, Adam, Albrecht, Tomáš, Zlatý kopec, Důl Rýžovny, Panoráma. v oblasti Horního Slavkova bylo otevřeno během šesti let 21 jam. Tato těžba byla pouze krátkodobá, protože zdejší ložisko bylo rychle vyčerpáno.\n\nNejvyššího objemu samotné těžby bylo dosaženo v roce 1955, ale nejvyšší objem hornických prací byl až v roce 1957. Po vyčerpání jednotlivých dolů byly tyto postupně zavírány a spolu s nimi byly likvidovány i koncentrační tábory pro politické a kriminální vězně. Poslední byl zrušen 1. června 1961 (Rovnost). K tomuto datu se také těžba uranu definitivně přestěhovala na Příbramsko.\n\nV roce 1947 byla z Jáchymova vyslána průzkumná skupina pod vedením Ing. geologie Zubova. Za úkol měla zhodnocení zahájení možné těžby uranu na Příbramsku. Vzhledem k nálezům značného zrudnění starých stříbrných dolů byl v roce 1949 zřízen při Jáchymovských dolech Báňský inspektorát č. 7 – Příbram. Veškerá získaná ruda ale byla odvážena do Jáchymova ke zpracování. V roce 1960 byl Inspektorát zrušen a přetransformován na Ústřední správu výzkumu a těžby radioaktivních surovin. Ten byl v roce 1961 přeměněn po uzavírce dolů na Jáchymovsku na podnik Uranové doly Příbram. Tím také došlo k zániku organizace Jáchymovské doly n.p..\n\nKromě samotné těžby uranových rud a koncentrátů měly Jáchymovské doly ve své gesci řadu přidružených závodů a provozů. Dokonce ve své správě měly i řadu osad a městeček – Vejprty, Loučnou, Boží Dar, Potůčky, Horní Blatnou, Pernink a Abertamy.\n\nMezi nejvýznamnější provozy patřil Šachtstroj, který zajišťoval montáž zařízení dolů, technické zásobování, výrobu a vývoj důlních zařízení. Zřízen byl v roce 1946, v roce 1948 znárodněn a přejmenován na Výstavbu Jáchymovských dolů. V roce 1958 byl přesunut do Příbrami.\n\nDalším byl Závod mechanizace a automatizace Ostrov. Sem spadal vývoj a výroba nových automatizovaných aparatur, přístrojů pro měření radonu a radioaktivního záření a dalších elektrotechnických výrobků.\n\nDne 1. února 1958 došlo k založení podniku Jáchymovské doly geologický průzkum se sídlem v Hluboši. Ten přesídlil do Příbrami v roce 1960.\n\nV roce 1958 byla v Ostrově postavena výšková budova Projekce, kde byla soustředěna veškerá projekční a vývojová pracoviště Jáchymovských dolů.\n\nVýznamnou činností byla výstavba bytů pro zaměstnance dolů a přidružených provozů. Například panelové sídliště v Ostrově bylo takto postaveno včetně infrastruktury a občanské vybavenosti. Celkem Jáchymovské doly postavily 2940 bytových jednotek a objektů občanské vybavenosti v celkové hodnotě přes 400 000 000 Kčs.\n\nO odvrácené součásti Jáchymovských uranových dolů pojednávají články Nápravně pracovní tábory při československých uranových dolech a Tábor nucené práce.\nMezi léty 1950 – 1960 došlo v dolech ke 32 tisícům pracovních úrazů. Asi 450 jich bylo smrtelných. Kolik vězňů zemřelo v táborech na následky hladu, bití v korekcích a u výslechů, zimy či kolik jich bylo zastřeleno „na útěku“ není známo. Vězni sami sebe označovali slovem „mukl“ – muž určený k likvidaci. Pracovali bez jakýchkoliv ochranných prostředků, pouze v tzv. Věži smrti dostávali ½ litru silně odstředěného mléka na den.\n\nJáchymovské uranové doly za dobu své existence získaly celou řadu ocenění ve formě státních vyznamenání a řádů. Tyto byly uděleny i jednotlivcům.\n\n\n\n"}
{"id": "1189655", "url": "https://cs.wikipedia.org/wiki?curid=1189655", "title": "Anton Schöder", "text": "Anton Schöder\n\nAnton Schöder (10. ledna 1813 Doksy – 22. října 1871 Dubá ) byl rakouský lékař a politik německé národnosti z Čech, v 60. letech 19. století poslanec Českého zemského sněmu.\n\nPůsobil jako praktický lékař v Dubé. Byl doktorem medicíny a chirurgie. Byl členem spolku Verein fur Geschichte der Deutschen in Böhmen.\n\nPo obnovení ústavního systému vlády počátkem 60. let se zapojil i do politického života. V zemských volbách v Čechách roku 1861 byl zvolen na Český zemský sněm, kde zastupoval kurii venkovských obcí, obvod Dubá, Štětí. Uspěl zde i v zemských volbách v lednu 1867, zemských volbách v březnu 1867 a zemských volbách v roce 1870.\n\nZemřel v říjnu 1871 na mozkovou mrtvici.\n"}
{"id": "1189656", "url": "https://cs.wikipedia.org/wiki?curid=1189656", "title": "People Who Died", "text": "People Who Died\n\n„“ je píseň amerického básníka a zpěváka Jima Carrolla. Původně vyšla v roce 1980 na jeho prvním albu nazvaném \"Catholic Boy\". Autor se v textu písně zabývá přáteli, kteří zemřeli (například kvůli sebevraždám či drogám). Píseň byla použita například ve filmu \"E.T. - Mimozemšťan\" režiséra Stevena Spielberga. Coververzi této písně hrála při svých koncertech například skupina Drive-By Truckers (rovněž vyšla na albu \"Alabama Ass Whuppin'\"). Velšský hudebník John Cale nahrál svou verzi písně pro španělské filmové drama \"Antártida\" (rovněž ji vydal na soundtrackovém albu téhož názvu).\n"}
{"id": "1189658", "url": "https://cs.wikipedia.org/wiki?curid=1189658", "title": "Brian Weitz", "text": "Brian Weitz\n\nBrian Weitz, známý rovněž jako Geologist, (* 26. března 1979) je americký hudebník, člen skupiny Animal Collective. Studoval na Park School of Baltimore, kde se setkal s ostatními členy skupiny. Později odešel na Kolumbijskou univerzitu, přičemž každý ze čtyř členů budoucí kapely odešel na jinou školu. Mimo členství ve skupině působí jako diskžokej. V roce 2009 se oženil a následujícího roku se mu narodil syn. Dne 3. dubna 2016 vystoupil s dalšími hosty na koncertu velšského hudebníka Johna Calea, při němž hrál písně z prvních dvou alb kapely The Velvet Underground. Společně s dalšími dvěma členy Animal Collective (Panda Bear a Avey Tare) zde vystoupili s písní „There She Goes Again“ a společně se všemi zúčastněnými hosty přispěl také do závěrečné písně „Sister Ray“. Jako Caleův host znovu vystoupil při třech koncertech v listopadu 2017 v New Yorku.\n\n"}
{"id": "1189661", "url": "https://cs.wikipedia.org/wiki?curid=1189661", "title": "Samuel Butler (básník)", "text": "Samuel Butler (básník)\n\nSamuel Butler (pokřtěn 14. února 1613 Strensham, Worcestershire – 25. září 1680 Londýn) byl anglický básník a satirik. Vystudoval škkolu King's School ve Worcesteru. Sloužil jako tajemník velšského politika Richarda Vaughana. Oženil se s bohatou vdovou, své jmění však ztratil nešťastnými spekulacemi a zemřel v chudobě. Jako literát se proslavil dlouhou satirickou básní \"Hudibras\", zaměřenou proti nábožensko-politickému sektářství své doby. \n"}
{"id": "1189662", "url": "https://cs.wikipedia.org/wiki?curid=1189662", "title": "Jan Karel Balzer", "text": "Jan Karel Balzer\n\nJan Karel Balzer, též Baltzer, Paltzer, Johann Karl (* křest 12. srpna 1769, Lysá nad Labem – 14. května 1805, Praha) byl mědirytec, kreslíř a grafik, syn Jana Jiřího Balzera.\n\nVyučil se v dílně svého otce Jana Jiřího Balzera a vystudoval vídeňskou Akademii výtvarných umění (prof. Jakub Schmutzer, F. E. Weinrotter). Od roku 1787 studoval na královské akademii V Drážďanech u profesorů C. G. Schulze a Johanna Christiana Klengela a absolvoval studijní cestu do Londýna a Benátek. Po návratu do Prahy pracoval v rodinné dílně a vydavatelství, které od roku 1795 spoluvlastnil se svým mladším bratrem Antonínem.\n\nJan Karel Balzer byl vynikajícím rytcem a zručným kreslířem. Zejména jeho portréty jsou charakteristické jemnou kresbou (portréty Egona knížete Fürstenberga (1787), F. E. Weinrottera (1791), kresba podle G. Piazetty s námětem „Světec čtoucí knihu“ (1785, Strahovská knihovna). Je znám rovněž jako autor leptů krojových typů, většinou ruských. Roku 1798 ilustroval v pražské hebrejské tiskárně Barbory Elsenwangerové knihu Chok le-Jisrael (Zákon Izraele).\n\n\n"}
{"id": "1189663", "url": "https://cs.wikipedia.org/wiki?curid=1189663", "title": "Ren a Stimpy", "text": "Ren a Stimpy\n\nRen a Stimpy (v anglickém originále The Ren & Stimpy Show) je americký animovaný seriál. Autorem je kanadský scenárista a animátor John Kricfalusi, seriál vysílala stanice Nickelodeon v letech 1991—1995. Poslední epizoda byla odvysílána v roce 1996 na stanici MTV. V roce 1994 odvysílala část seriálu v českém znění TV Nova.\n\nJeden díl se obvykle skládá ze dvou menších podepizod a jeho část vyplňují také menší segmenty, ačkoli občas je tato podepizoda pouze jedna. Tento formál byl později využit i v seriálu Spongebob v kalhotách, který byl pořadem Ren a Stimpy do značné míry inspirován.\n\nSeriál znamenal přelom v animované tvorbě pro děti, do níž vnesl černý humor, násilí, skatologii a absurdní děj. Hlavními hrdiny byli Ren Höek, astmatem trpící, hysterický a povýšený pes rasy čivava (mluvil ho John Kricfalusi) a Stimpson J. Cat, tlustý kocour vyznačující se pomalým chápáním a vždy dobrou náladou (hlas mu propůjčil Billy West). V roli papeže se představil Frank Zappa. Součástí pořadu byly také parodické reklamy na poleno jako ideální hračku, společně s dalšími parodiemi na reklamy tehdejší doby. Seriál získal množství fanoušků, ale drastické výjevy a karikaturní nadsázka vedly k četným protestům rodičů i sponzorů, kterým se vedení studia snažilo čelit cenzurními zásahy a nakonec rozvázalo smlouvu s Kricfalusim.\n\nNa motivy seriálu vznikla řada počítačových her \"The Ren & Stimpy Show: Buckaroo$!\", \" The Ren & Stimpy Show: Veediots!\" a \"The Ren & Stimpy Show: Fire Dogs\". V roce 2003 bylo natočeno pokračování seriálu \"Ren & Stimpy \"Adult Party Cartoon\", určené pouze dospělému publiku, které uvedla Spike TV, ale po šesti dílech bylo vysílání zastaveno.\n\nRen je vznětlivá, dyspeptická, inteligentní a chamtivá čivava, které propůjčil hlas John Kricfalusi (v prvních dvou sériích kromě epizod \"Monkey See, Monkey Don't!\" a \"The Great Outdoors\") a Billy West (ve zbytku seriálu). V češtině ho namluvil Bohdan Tůma.\n\nStimpy je obézní, sympatický a natvrdlý kocour, kterého namluvil Billy West. V českém znění ho daboval Luboš Bíža.\n\nPan Kůň\n\nKapitán Bahňák (Muddy Mudskipper)\n\nPráškový Topinkář (Powdered Toast Man)\n\nSvën Höek\n\nGeorge Liquor\n\nHaggis McHaggis\n\nWilbur Cobb\n\nOd třetí série seriál Ren a Stimpy produkovala společnost Games Animation.\n\n"}
{"id": "1189664", "url": "https://cs.wikipedia.org/wiki?curid=1189664", "title": "Samuel Butler (prozaik)", "text": "Samuel Butler (prozaik)\n\nSamuel Butler (4. prosince 1835 Langar – 18. června 1902 Londýn) byl anglický spisovatel a překladatel. Studoval na univerzitě v Cambridge a nejdříve se připravoval na dráhu anglikánského duchovního. Pochybnosti o víře jej však přiměly, aby svůj záměr opustil a roku 1859 odjel na Nový Zéland. Zde založil ovčí farmu, jejímž prodejem později vydělal menší jmění, a začal literárně tvořit. Do Anglie se vrátil roku 1864 a natrvalo se usadil v Londýně. Roku 1872 vydal anonymně utopický román \"Erewhon\", jímž se etabloval jako spisovatel. Nikdy se neoženil. \n\nSamuel Butler byl prvním myslitelem, který uvažoval o možnosti, že by stroje mohly cestou darwinovského výběru vyvinout vědomí.\n"}
{"id": "1189667", "url": "https://cs.wikipedia.org/wiki?curid=1189667", "title": "Defenzor", "text": "Defenzor\n\nDefenzor (latinsky \"defensor\" – obhájce) byl volený obránce náboženských zájmů nekatolických českých stavů v 16. a 17. století (25. srpna 1575 – 1620). V roce 1575 předložily české nekatolické stavy na zemském sněmu Českou konfesi (\"Confessio Bohemica\"), která představovala společné vyznání víry a kterou císař Maxmilián II. (králem 1564–1576) ústně přislíbil. Poté bylo zvoleno k ochraně náboženských svobod 15 defenzorů, po pěti za panský, rytířský a měšťanský stav. Měli jim být podřízeni superintendenti v každém kraji a všichni evangeličtí duchovní. Již následujícího roku defenzoři úřad složili, když král prohlásil, že se povolení nevztahuje na české bratry, ani na města. Po vydání Rudolfova majestátu 9. července 1609 byl úřad obnoven a počet defenzorů byl navýšen na třicet (po deseti za panský, rytířský a měšťanský stav). V čele sboru defenzorů stál Jan Jiří ze Švamberka. V té době tvořili katolíci jen asi 15% obyvatel, měli však výrazné zastoupení ve vyšší šlechtě a podporu panovníka, Svatého stolce a jezuitského řádu. Počátkem března 1618 zaslali defenzoři stížný list, v němž vyjadřovali nesouhlas s pobořením protestantského kostela v Hrobu a snahou o uzavření kostela v Broumově. Defenzoři svolali do Prahy na březen 1618 sjezd a obrátili se na císaře. Následoval sjezd protestantské šlechty v Karolinu v květnu 1618, který vyústil v defenestraci a v druhé české stavovské protihabsburské povstání. Po bitvě na Bílé hoře se na bývalé defenzory vztahovala císařova proskripční listina, která do Prahy dorazila 20. února 1621.\n\n\n\n"}
{"id": "1189669", "url": "https://cs.wikipedia.org/wiki?curid=1189669", "title": "Štefan Vraštiak", "text": "Štefan Vraštiak\n\nŠtefan Vraštiak (23. dubna 1942 Žaškov – 4. dubna 2016 Bratislava) byl slovenský filmový publicista, historik a organizátor.\n\nAbsolvoval středoškolské studium zaměřené na zahradnictví, poté však nastoupil dráhu v oblasti kinematografie. V letech 1963–1967 studoval na Katedře filmové vědy pražské FAMU. V letech 1969–2004 pracoval ve Slovenském filmovém ústavu v Bratislavě, v letech 1990 a 1995–1996 byl i jeho ředitelem.\n\nKrátce po nástupu do filmového ústavu se zasloužil o objevení prvního slovenského celovečerního filmu \"Jánošík\" z roku 1921, který našel v garáži Jána Závodného v Chicagu. Závodný následně věnoval \"Jánošíka\" filmovému ústavu a rekonstruovaná a ozvučená verze filmu se zařadila do zlatého fondu UNESCO. Vraštiak o tom posléze napsal knihu \"Jánošík 1921 – historická rekonštrukcia o prvom slovenskom celovečernom hranom filme\" (2001). Byl též autorem několika dalších knižních historických rekonstrukcí a spoluautorem publikací \"Malá encyklopédia filmu\" a \"Encyklopédia filmu\". Napsal námět a podílel se na scénáři k televiznímu střihovému dokumentárnímu filmu o režisérské dvojici \"Kadár – Klos: Osem spoločných\" (2004).\n\nV roce 2005 obdržel Cenu Karla Čapka za podporu česko-slovenské vzájemnosti. V roce 2013 byl vyznamenán Cenou ministra kultury za celoživotní přínos slovenské kinematografii.\n"}
{"id": "1189670", "url": "https://cs.wikipedia.org/wiki?curid=1189670", "title": "Sveřep jalový", "text": "Sveřep jalový\n\nSveřep jalový (\"Bromus sterilis\") je jednoletá, nevysoká travina, jeden z mnoha druhů rodu sveřep. V posledních desetiletích se tento naturalizovaný archeofyt v české přírodě výrazně rozšířil a je považován za plevelnou rostlinu.\n\nJe rozšířen v Evropě, Západní a Střední Asii, v severní Africe, Severní Americe, Austrálii; roste ve většině oblastí s mírným klimatem. V České republice se vyskytuje od nížin až po pahorkatiny, v teplejších oblastech je častější.\n\nRoste hlavně na sušších, kyprých, zásaditých půdách bohatých na dusík. Objevuje se podél cest, na mezích, úhorech a náspech odkud se šíří na ornou půdu, kde obsazuje hlavně okraje polí. Je málo konkurence schopná rostlina a nedokáže intenzivně růst v hustých porostech. Zapleveluje obvykle prořídlé víceleté pícniny, ozimé obilniny a semenářské porosty trav.\n\nJednoletá, ozimá, volně trsnatá tráva vysoká 30 až 100 cm s bohatými svazčitými kořeny. Stébla jsou přímá nebo v kolénkách vystoupavá, tuhá a lysá. Pochvy listů jsou měkce chlupaté, do tří čtvrtin uzavřené a v ústí mají jemně roztřepený, 4 mm jazýček; ouška chybějí. Listové čepele, až 60 cm dlouhé a 6 mm široké, jsou ploché, ochablé, měkce chlupaté a po okrajích drsné. Listová vernance je stočená.\n\nNa konci stébla vyrůstá 10 až 20 cm dlouhá a 7 až 12 cm široká, všestranně rozkladitá lata. Je velmi řídká, široce rozložená a její větévky jsou dlouhé a po odkvětu mírně převislé. Větévka nese jeden až čtyři osinaté klásky, 2 až 3 cm dlouhé, zploštělé a mívající čtyři až šest kvítků. V době květu a za plodu je klásek nahoře do široka otevřen a je zbarven zeleně a později fialově až hnědě. Spodní pleva je jednožilná, horní třížilná, jsou protáhlé, stejně dlouhé a mají až 3 cm rovnou osinu. Vykvétá od května do července.\n\nPlody jsou úzce protáhle, pluchaté obilky velké asi 1,5 cm. Povrch pluch je štětinatý, matný, nafialovělý až šedohnědý. Na jedné rostlině dozraje přes 500 obilek. Ploidie druhu je 2n = 14.\n\nSveřep jalový se množí pouze semeny (obilkami), která po dozrání vypadají na půdu. Brzy jsou schopná vyklíčit, obvykle dobře vzcházejí z povrchu půdy nebo z hloubky do 5 cm. Mladé rostlinky spolehlivě přezimují a na jaře pokračují v růstu. Na nová místa se rostliny šíří nevyčištěným osivem, kompostem a přenosem semen větrem.\n\nJedná se sice o málo nebezpečný plevel, který se ale v posledních létech velmi rychle šíří, hlavně v ozimých obilovinách. Má stejný vývojový cyklus jako ozimé obiloviny a k jeho rozšiřování přispívá opětovné vysévání obilovin na pozemky bez přerušení jinou plodinou. Prospívá mu také používání bezorebného obdělávání půdy a ponechávání okrajů polí a souvratí ležet ladem, odkud se může snadno šířit na zemědělsky využívané plochy. Navíc nejsou selektivní herbicidy vhodné k jeho potlačení v obilninách.\n\n"}
{"id": "1189672", "url": "https://cs.wikipedia.org/wiki?curid=1189672", "title": "Řehoř Balzer", "text": "Řehoř Balzer\n\nŘehoř (Gregor) Balzer (17. února 1751 Vlčkovice v Podkrkonoší – 9. června 1824 Praha) byl mědirytec a tiskař, mladší bratr Jana Jiřího Balzera.\nVyučil se v Kuksu, v uměleckém ateliéru Michaela Jindřicha Rentze. Od roku 1771 až do smrti roku 1824 žil v Praze. Byl pražským měšťanem a od r. 1784 majitelem závodu v Jezuitské ulici\nč. p. 495, později č. p. 186, kde vedl obchod s rytinami. Koncese k měditisku mu byla udělena 29. 10. 1818. Řehoř později vedl i dílnu s obchodem bratra Jana Jiřího, ke které obdržel taktéž r. 1818 licenci. Zachránit prosperitu a úroveň dílny po smrti svého bratra Jana Jiřího i synovce Antonína se mu však nepodařilo. Až do své smrti vedla Řehořův závod i obchod s rytinami v těžkém konkurenčním prostředí jeho poslední žena Veronika.\n\nŘehoř byl autorem mnoha rytin, zčásti podle svého synovce Antonína Karla. Mezi jeho vlastní tvorbu (označeno zkratkou Gr. B.) patří především obrazy svatých a krajin. V jeho produkci nalezneme viněty pro české vydání Telemacha. Známé jsou jeho dvě velké rytiny s Holandskými náměty, které byly později umístěny do sbírek Strahovského kláštera.\n\n\n"}
{"id": "1189675", "url": "https://cs.wikipedia.org/wiki?curid=1189675", "title": "Rodný dům Josefa Hoffmanna", "text": "Rodný dům Josefa Hoffmanna\n\nRodný dům Josefa Hoffmana je dům a muzeum v Brtnici, dům je ve vlastnictví města Brtnice, od 1. ledna 2006 je spravován Moravskou galerií v Brně a je společným pracovištěm Moravské galerie v Brně a Muzea užitého umění ve Vídni. Dům je umístěn na Náměstí Svobody čp. 263 v Brtnici a pravděpodobně vznikl spojením dvou domů, starší z nich pochází z doby zhruba kolem roku 1500, domy byly spojeny v barokní dům po požáru v roce 1760. Obytné prostory domu byly v patře, v přízemí byly provozní a hospodářské prostory. V domě se narodil vídeňský architekt a designér Josef Hoffmann. Dům je součástí naučné stezky Po stopách moderny.\n\nDům patřil rodině Hoffmannově několik generací před narozením Josefa Hoffmanna, otec Josefa Hoffmanna byl v Brtnici 36 let starostou, dům prošel generální přestavbou pod vedením Josefa Hoffmanna v letech 1907–1911, proběhly mimo jiné úpravy interiéru, Hoffmann navrhl nové kusy nábytku, nechal přestavět místnost v přízemí na pracovnu, upravil schodiště a přestavěl část prostora na dvoře na altán a ten vybavil designovým nábytkem. V roce 1934 po požáru byla střecha domu rekonstruována a přestavěna na mansardovou. V roce 1945 byl dům zkonfiskován a dán do majetku místní organizaci KSČ, interiér domu byl poničen, nábytek v domě byl rozkraden a dům chátral. \n\nV roce 1993 vznikla \"Společnost Josefa Hoffmanna\", místní občané v čele s Rudolfem Hlávkou a Eliškou Nosálovou se zasloužili o rekonstrukci domu. Po sametové revoluci byl dům převeden do majetku obce, mezi lety 1995 a 1997 byl vytvořen projekt rekonstrukce a v roce 2003 byl dům rekonstruován. Autoři rekonstrukce se inspirovali z fotografií a snažili se dům rekonstruovat do podoby z roku 1911. Byla obnovena pracovna v přízemí, v obytných prostorech byly odkryty pestrobarevné výmalby místností a byla rekonstruována stodola na pozemku přiléhajícím k domu. V roce 2006 získala za zásluhy o rekonstrukci domu Eliška Nosálová rakouský Čestný kříž za vědu, to je ocenění udělované prezidentem rakouské republiky, Elišce Nosálové jej předal Rakouský kulturní institut.\n\nV domě bylo vytvořeno kulturní centrum města Brtnice, součástí domu je muzeum Josefa Hoffmanna, veřejná knihovna ve dvorním traktu, informační, výstavní a přednáškové středisko, dne 6. června 2004 byla v někdejších obytných prostorách v patře domu založena expozice pod názvem \"Josef Hoffmann: Nadčasový design\". Tato expozice zůstala v prostorách domu až do roku 2009. Expozice byla vytvořena v rámci projektu \"\"Architektura a interiérový design ve střední Evropě na počátku 20. století. Josef Hoffmann a Dušan Jurkovič\"\". Součástí sbírky je k roku 2011 336 předmětů, většina z nich byla nalezena v prostorách zámku Brtnice.\n\nExpozice byla založena 14. června 2009, tématem expozice o Josefu Hoffmannovi jsou inspirace, kdy hlavní inspirací architekta Hoffmanna měla být právě Brtnice, to zmínil Hoffmann ve své autobiografii. Sbírky muzea obsahují etnografické předměty ze sbírek Josefa Hoffmanna, ve sbírce muzea jsou také další inspirace Josefa Hoffmanna, např. Otto Wagner a další, tyto inspirace jsou ilustrovány na příkladech tvorby. V muzeu je také představena tvorba Josefa Hoffmana a to jak fotografiemi, kresbami, tak některé významné architektonické projekty ve formě trojrozměrných modelů. V roce 2010 byl vydán katalog s kapitolami jednotlivých témat z tvorby Josefa Hoffmanna. Celkem jsou součástí expozice čtyři místnosti.\n\nVe výstavních prostorách domu jsou pořádány výstavy primárně k tématu Josefa Hoffmanna. V roce 2014 byla uvedena výstava Josef Hoffmann – architekti moravské moderny z Wagnerovy školy ve Vídni – Kolegialita a kontroverze, v roce 2013 byla uvedena výstava Josef Hoffmann – Friedrich Kiesler, v roce 2012 byla uvedena výstava Josef Hoffmann – Stanislav Kolíbal – Plocha – linie – prostor, v roce 2011 byla uvedena výstava Josef Hoffmann – Oswald Oberhuber – Vůle k celku a v roce 2010 byla uvedena výstava Josef Hoffmann – Dorit Margreiterová – Přepisy prostoru.\n\n"}
{"id": "1189677", "url": "https://cs.wikipedia.org/wiki?curid=1189677", "title": "Římskokatolická farnost Petrovice u Sušice", "text": "Římskokatolická farnost Petrovice u Sušice\n\nŘímskokatolická farnost Petrovice u Sušice je územním společenstvím římských katolíků v rámci sušicko-nepomuckého vikariátu českobudějovické diecéze.\n\nPlebánie v Petrovicích je prvně připomínána v roce 1366. Farní kostel byl původně součástí místního hradu, který zde vystavěli k ochraně hranice Wittelsbachové. Roku 1721 byl kostel barokně upraven. Další úpravy proběhly v letech 1888–1891.\n\nFarnost je administrována ex currendo ze Sušice.\n\n"}
{"id": "1189682", "url": "https://cs.wikipedia.org/wiki?curid=1189682", "title": "Antonín Schovánek", "text": "Antonín Schovánek\n\nAntonín Schovánek (??? – 9. července 1870 Jičín) byl rakouský právník a politik české národnosti z Čech, v 60. letech 19. století poslanec Českého zemského sněmu.\n\nJeho otcem byl Antonín Schovánek, který původně působil jako mlynář u Zlivi u Libáně. Byl měšťanem v Jičíně a v Praze. V 1. polovině 19. století mu patřil dům Jeronýma Bukovského z Neudorfu vedle jičínského zámku. Poslanec zemského sněmu Antonín Schovánek byl jeho druhým synem. Působil jako první notář v Jičíně.\n\nPo obnovení ústavního systému vlády počátkem 60. let se zapojil i do politického života. V zemských volbách v Čechách roku 1861 byl zvolen na Český zemský sněm, kde zastupoval kurii městskou, obvod Jičín, Nový Bydžov. Byl tehdy uváděn jako oficiální český kandidát ((Národní strana, staročeská). Uspěl zde i v zemských volbách v lednu 1867 a zemských volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. V rámci tehdejší české pasivní rezistence mandát přestal vykonávat a byl zbaven poslaneckého křesla pro absenci v září 1868. Zvolen byl manifestačně znovu v září 1869. Jako oficiální kandidát české Národní strany byl navržen i pro zemské volby roku 1870. Byl tehdy uváděn jako advokát v Jičíně. Ještě před volbami ovšem zemřel.\n\nZemřel v červenci 1870.\n"}
{"id": "1189689", "url": "https://cs.wikipedia.org/wiki?curid=1189689", "title": "Pronovias", "text": "Pronovias\n\nPronovias je španělská módní firma. Pod Pronovias Fashion Group spadají i další značky jako jsou např. San Patrick, La Sposa či W1. Pronovias Group dnes provozuje 163 vlastních obchodů a 4000 prodejních míst v 105 zemích, přičemž rodina, jež stála za zrodem značky, má vedení společnosti stále na starosti.\n\nKolekce této společnosti, které kromě svatebních šatů zahrnují i doplňky a společenské šaty, obsahují příspěvky od světoznámých návrhářů jako Valentino, Hannibal Laguna, Manuel Mota, Miguel Palacio a Lydia Delgado. V současnosti je skupina Pronovias zapojena hned v několika projektech haute couture včetně podkolekcí, které pro ni navrhli Elie Saab, Emmanuel Húngaro a Badgley Mischka.\n\nHistorie společnosti Pronovias sahá až do roku 1922, kdy byl otevřen podnik El Suizo (což v překladu znamená švýcarský), specializující se na prodej hedvábí, krajek a výšivek. První kolekce svatebních šatů byla představena v roce 1964, o čtyři roky později byl otevřen první specializovaný svatební salon ve Španělsku.\n\nV průběhu 70. let bylo po celém Španělsku otevřeno 80 svatebních obchodů a během 80. let se značka rozšířila do Francie, Itálie, Velké Británie, Německa a Latinské Ameriky.\n\nManuel Mota Cerrillo (9. července 1966 – 8. ledna 2013) byl španělský módní návrhář a 23 let působil jako kreativní ředitel společnosti Pronovias.\n\nMota se narodil v Reusu ve španělské Tarragoně. Vytvořil šaty pro některé ze světových top modelek jako třeba Miranda Kerr z Austrálie, Bar Rafaeli z Izraele nebo Doutzen Kroes z Nizozemska.\n\n8. ledna 2013 byl Mota nalezen mrtvý ve svém domě v Barceloně. Bylo mu 46 let. Mnohé zdroje uvedly jako příčinu smrti sebevraždu, i když ta nebyla španělskými úřady potvrzena.\n\nV Barcelona Museum of Contemporary Art probíhala od 5. do 10. května 2014 výstava šatů vyrobených v dílně Pronovias od počátku až po současnost. Vrcholem oslav půl století značky byl týden svatební módy v Barceloně – Barcelona Bridal Week 2015. Zde návrháři značky Pronovias představili svou výroční kolekci. Celá přehlídka trvala přibližně hodinu a půl. Kolekce nese název La Fábrica de los sueños, v překladu „Továrna snů“. Designéři se snažili vnuknout kolekci nostalgický nádech a předvedli střihy, které se u značky objevily v posledních pěti desetiletích. Každý model byl tedy unikát s kouskem historie značky. Celou přehlídku zahájila přední česká topmodelka Karolina Kurková. Přehlídky a oslav se celkem zúčastnilo přes 2000 významných hostů z celého světa.\n\nPronovias – oficiální webové stránky\n\nPronovias v České republice\n\n50 let Pronovias – Svatka\n\nPronovias – Leading Brands of Spain\n\nSupermodel Karolína Kurková Covers Pronovias' First-Ever Book 50 Years Dressing Dreams\n"}
{"id": "1189690", "url": "https://cs.wikipedia.org/wiki?curid=1189690", "title": "Státní poznávací značky ve Slovinsku", "text": "Státní poznávací značky ve Slovinsku\n\nSlovinské státní poznávací značky (registrační značky) byly zavedeny roku 1992 jako náhrada za původní jugoslávské. Současná podoba je používána od roku 2009.\n\nStátní poznávací značka začíná vlevo modrým pruhem s dvanácti hvězdami a označením SLO (v této podobě používán od roku 2004). Následují dvě velká písmena, která označují příslušný okres. V pořadí další je znak občiny a dva bloky písmen a čísel, vzájemně oddělené pomlčkou. Orámování tabulek je zelené, mezi lety 2004–2009 bylo černé. Pro zápis čísel a písmen je použito písmo Helvetica. Na značkách se nevyužívají písmena Č, Š, a Ž, písmena X, Y a W však uváděna jsou.\n\nZa poplatek jsou vydávány registrační značky na přání. Za zkratkou okresu a znakem následuje zvolený nápis.\n\nMotocykly dostávají dvouřádkové tabulky, které mají vzhled shodný s běžnými registračními značkami. Pro mopedy se užívají žluté třířádkové číselné štítky. V levém horním rohu mají označení Evropské unie, dále zkratku okresu a znak občiny. V druhém a třetím řádku jsou kombinace písmen a čísel.\n\nPřívěsy používají stejnou tabulku jako osobní automobily. Až do roku 2008 bylo pořadí údajů obrácené; značky začínaly kombinací písmen a čísel a končily znakem a zkratkou okresu. Obrácené pořadí bylo převzato z původních jugoslávských značek. Ze států bývalé Jugoslávie se takové označení používá už jen na srbských státních poznávacích značkách.\n\nZemědělská vozidla mají tabulku s tmavě zeleným pozadím a bílým nápisem.\n\nČasově omezené registrační značky jsou téměř shodné s běžnými, na pravém okraji je však uveden rok platnosti. Do roku 2004 měly světle zelené pozadí.\n\nZkušební značky odlišuje slovo PREIZKUŠNJA nebo vertikální červený pruh s písmeny PR.\n\nVozidla určená k vývozu ze země dostávají žluté registrační značky. Jsou obdobné běžným značkám, na pravém okraji však mají dvě černá políčka s označením měsíce a roku platnosti. Do roku 2008 bylo na těchto tabulkách písmo červené.\n\nRegistrační značky policejních vozidel mají modré písmo a začínají vždy písmenem P. Nesou znak slovinské policie, za kterým následuje pět čísel ve dvou skupinách, jež jsou odděleny pomlčkou.\n\nDiplomatické značky začínají vždy zelenými písmeny. Písmena CMD označují vozidlo pro velvyslance, CD pro diplomaty, CC pro konzuly a M pro příslušníky diplomatických a konzulárních sborů nebo mezinárodních organizací působících ve Slovinsku. Oproti běžným registračním značkám nemají znak. Za zkratkou následuje číselné označení v černé barvě. To udává zemi původu a za pomlčkou další číselné rozlišení. Po osamostatnění Slovinska se diplomatické registrační značky podobaly jugoslávským. Byly černé se žlutým nápisem, který tvořila zkratka okresu, číslice označující zemi původu a písmena. Na konci byl uveden rok platnosti. Černé tabulky byly roku 1996 nahrazeny oranžovými a roku 2000 aktuálně používanými.\n\nZnačky slovinských bojových sil mají černé pozadí a začínají písmeny SV – zkratka znamená \"Slovenska Vojska\" (česky \"Slovinská armáda\"). Následuje znak armády, číselné označení původu vozidla a číselná kombinace. Registrační značky podle stejného vzoru byly používány do roku 1997 se zkratkou TO – \"Teritorialna obramba\" (česky \"Teritoriální obrana\").\n\nSystém označení vozidel podle okresů byl převzat z dob Jugoslávie. Původní jugoslávské okresy však po osamostatnění Slovinska zanikly a používají se tak pouze pro označení vozidel a ve struktuře slovinské policie.\n\nPro vojenské státní poznávací značky se používá následující označení:\n\n"}
{"id": "1189697", "url": "https://cs.wikipedia.org/wiki?curid=1189697", "title": "Augustin Ivančík", "text": "Augustin Ivančík\n\nAugustin Ivančík, (* 1950), někde chybně uváděný jako Miroslav Ivančík, je bývalý český fotbalový brankář.\n\nV československé lize hrál za Baník Ostrava. Nastoupil v 10 ligových utkáních. V Poháru vítězů pohárů nastoupil v roce 1973 za Baník v utkání 1. kola s irským týmem Cork Hibernians FC. Z Baníku Ostrava přestoupil do Spartaku Hradec Králové.\n\n\n"}
{"id": "1189700", "url": "https://cs.wikipedia.org/wiki?curid=1189700", "title": "František Uldrych (1951)", "text": "František Uldrych (1951)\n\nFrantišek Uldrych (* 1951) je bývalý český fotbalista, záložník a útočník.\n\nV československé lize hrál za Slavii Praha. Nastoupil v 18 ligových utkáních a dal 1 ligový gól.\n\n\n"}
{"id": "1189706", "url": "https://cs.wikipedia.org/wiki?curid=1189706", "title": "Anton Mikita", "text": "Anton Mikita\n\nAnton Mikita (* 3. června 1950) je bývalý slovenský fotbalista, obránce.\n\nV československé lize hrál za Tatran Prešov. Gól v lize nedal. V Poháru UEFA nastoupil ve 3 utkáních.\n\n"}
{"id": "1189711", "url": "https://cs.wikipedia.org/wiki?curid=1189711", "title": "Ján Šoltýs", "text": "Ján Šoltýs\n\nJán Šoltýs (* 8. ledna 1954) je bývalý slovenský fotbalista, útočník.\n\nV československé lize hrál za Tatran Prešov. Nastoupil v 10 ligových utkáních a dal 1 gól. V Poháru UEFA nastoupil v 1 utkání.\n\n\n"}
{"id": "1189716", "url": "https://cs.wikipedia.org/wiki?curid=1189716", "title": "Ignác Fatľa", "text": "Ignác Fatľa\n\nIgnác Fatľa (* 21. ledna 1950) je bývalý slovenský fotbalový záložník. Žije ve Stropkově.\n\nOdchovanec stropkovské kopané hrál v československé lize za Tatran Prešov a dal 1 ligový gól.\n\n"}
{"id": "1189720", "url": "https://cs.wikipedia.org/wiki?curid=1189720", "title": "Mahdí Hádžízade", "text": "Mahdí Hádžízade\n\nMahdí Hádžízade Džujbárí (: ) nebo (: ), (* 11. září 1981 v Džujbáru, Mázandarán, Írán) je bývalý íránský zápasník volnostylař. V íránské seniorské reprezentaci se pohyboval od roku 2001. V roce 2002 získal před domácím publikem titul mistrem světa. V roce 2004 startoval na olympjských hrách v Athénách, ale nepostoupil ze základní skupiny přes Američana Joe Williamse. Po roce 2005 se na větším turnaji neobjevil.\n\n"}
{"id": "1189721", "url": "https://cs.wikipedia.org/wiki?curid=1189721", "title": "Seznam českých hráčů v KHL v sezóně 2008/2009", "text": "Seznam českých hráčů v KHL v sezóně 2008/2009\n\nToto je seznam hráčů Česka a jejich statistiky v sezóně 2008/2009 KHL.\n"}
{"id": "1189723", "url": "https://cs.wikipedia.org/wiki?curid=1189723", "title": "Mladé Německo", "text": "Mladé Německo\n\nMladé Německo bylo literární hnutí v Německu, které existovalo v letech 1830–1848. \n\nHlásili se k němu mladí revoluční liberální autoři, například Karl Gutzkow, Heinrich Laube, Heinrich Heine, Ludwig Börne a jiní. Prosazovali svobodu slova, emancipaci žen, boj proti morálním a náboženským dogmatům.\n\n"}
{"id": "1189724", "url": "https://cs.wikipedia.org/wiki?curid=1189724", "title": "Akbar Falláh", "text": "Akbar Falláh\n\nAlí Akbar Falláh (: ), (* 4. září 1966) je bývalý íránský zápasník volnostylař. V íránské seniorské reprezentaci se pohyboval od roku 1986. V roce 1988 startoval na olympjských hrách v Soulu v pérové váze. V skupině B měl výborný vstup do turnaje a prohrál až v sedmém kole se sovětským reprezentantem Stepanem Sarkisjanem. V boji o třetí místo podlehl Bulharu Simeonu Šterevovi a obsadil 4. místo. Od roku 1991 zápasil v lehké váze a v roce 1992 se do íránské nominace na olympijské hry v Barceloně nevešel. V roce 1993 se stal v kanadském Torontu mistrem světa v lehké váze. V roce 1996 startoval na olympijských hrách v Atlantě a po nevýrazném výkonu obsadil 10. místo. Sportovní kariéru ukončil v roce 1997. Věnuje se trenérské práci.\n\n"}
{"id": "1189728", "url": "https://cs.wikipedia.org/wiki?curid=1189728", "title": "Švédská teorie lásky", "text": "Švédská teorie lásky\n\nŠvédská teorie lásky (v originále The Swedish Theory of Love) je dokumentární film švédského režiséra Erika Gandini z roku 2015. Zabývá se současnou společenskou situací švédské společnosti, popisovanou jako společnost jednotlivců, která klade na první místo nezávislost každého občana před tradičními rodinným hodnotami. Způsobenou politickým program „Rodina budoucnosti\" s počátkem v roce 1972. \n\nV březnu 2016 byl snímek uveden na festivalu dokumentárních filmů s lidskoprávní tematikou Jeden svět.\n\n"}
{"id": "1189729", "url": "https://cs.wikipedia.org/wiki?curid=1189729", "title": "Simeon Polockij", "text": "Simeon Polockij\n\nSimeon Polockij, vlastním jménem Samuil Jemeljanóvič nebo Samuil Gavrilovič Petrovskij-Sitnianovič (12. prosinec 1629, Polock – 4. září 1680, Moskva) byl spisovatel a řecko-katolický kněz. Je řazen do ruské, ukrajinské i běloruské literatury. Reprezentant osvícenství a baroka současně. Byl prvním profesionálním spisovatelem v Rusku, navázala na něj celá jedna básnická škola. Jako první v ruské literatuře užil sylabický verš.\n\nNejvýznamnější je jeho sbírka \"Mnohokvětná zahrada\" (\"Věrtograd mnogocvětnyj\"), která má až charakter veršovaného slovníku, neboť zachycuje mnoho faktů o historii, geografii, zoologii či medicíně. Proslul též vizuálními experimenty s textem, když psal verše do obrazců (srdce, číše, orel, kříž, hvězda ap.) Napsal spis proti rozkolnictví pod názvem \"Žezlo vlády\".\n\nVýznamné je také jeho dílo pedagogické. Byl iniciátorem založení Slovanské řecko-latinské akademie v Moskvě, první vysoké školy na moskevské Rusi. Od roku 1664 byl též vychovatelem v carské rodině. Ve svých pedagogických názorech byl patrně ovlivněn dílem Jana Amose Komenského (zejm. spisy \"Obed duševnyj\", 1681 a \"Večerja duševnaja\", 1683). Přispěl též k rozvoji ruského divadla, když roku 1672 otevřel první dvorní divadlo v Rusku. Napsal též první divadelní hry v ruštině, zejména \"Komedija pritči o bludnom syne\".\n"}
{"id": "1189733", "url": "https://cs.wikipedia.org/wiki?curid=1189733", "title": "Seznam českých hráčů v KHL v sezóně 2009/2010", "text": "Seznam českých hráčů v KHL v sezóně 2009/2010\n\nToto je seznam hráčů Česka a jejich statistiky v sezóně 2009/2010 KHL.\n"}
{"id": "1189736", "url": "https://cs.wikipedia.org/wiki?curid=1189736", "title": "Anna Jantar", "text": "Anna Jantar\n\nAnna Jantar, vlastním jménem Anna Maria Szmeterling, od 1971 také Anna Maria Kukulska (10. června 1950, Poznaň, Polsko – 14. března 1980, Varšava), byla polská zpěvačka.\n\nV letech 1965–1969 navštěvovala Všeobecně vzdělávací lyceum Adama Mickiewicze a Střední hudební školu v Poznani. V roce 1969 složila přijímací zkoušku do státní Vyšší umělecké školy ve Varšavě, ale nebyla přijata pro nedostatek místa. Uměleckou kariéru začala v roce 1968. Spolupracovala s vokálně-instrumentálním skupinou \"Polne Kwiaty\". V poznaňském rádiu s nimi nahrála skladbu \"Po ten kwiat czerwony\".. \n\nOd roku 1969 byla zpěvačkou skupiny \"Waganci\", ve které vystupoval také Jaroslav Kukulski, její budoucí manžel. Z toho období pochází známá skladba \"Co ja w tobie widziałam\". 11. dubna 1971 se v poznaňském kostele sv. Anny provdala za Jaroslava Kukulskiho.\n\nV 70. letech 20. století patřila mezi přední polské zpěváky. V roce 1972, po složení zkoušky, zahájila sólovou kariéru s uměleckým pseudonymem Anna Jantar a stala se profesionální zpěvačkou.\n\nV roce 1973 se zúčastnila KFPP v Opole, kde zazpívala svůj první sólový hit \"Najtrudniejszy pierwszy krok\". Během své kariéry získala mnoho cen a ocenění na národních i mezinárodních festivalech. Spolupracovala s mnoha polskými umělci, mezi které patřili Stanislaw Sojka, Boguslaw Mec, Zbigniew Hołdys, Andrzej Tenard a mnoho jiných.\n\nByla matkou zpěvačky Natalie Kukulské.\n\nZahynula při leteckém neštěstí letadla Il-62 vracejícího se z New Yorku 14. března 1980.\n\n\n\n"}
{"id": "1189747", "url": "https://cs.wikipedia.org/wiki?curid=1189747", "title": "Seznam českých hráčů v KHL v sezóně 2010/2011", "text": "Seznam českých hráčů v KHL v sezóně 2010/2011\n\nToto je seznam hráčů Česka a jejich statistiky v sezóně 2010/2011 KHL.\n \n"}
{"id": "1189748", "url": "https://cs.wikipedia.org/wiki?curid=1189748", "title": "Tobias Jakobovits", "text": "Tobias Jakobovits\n\nTobias Jakobovits (23. 11. 1887 Lakompak – podzim 1944 Auschwitz) byl knihovníkem pražské židovské obce a odborným vedoucím válečného Židovského ústředního muzea v Praze. \n\nTobias Jakobovits se narodil 23. listopadu 1887 v západouherském Lakompaku (dnes rakouský Lackenbach). Pocházel z početné ortodoxní rodiny rabína Salomona Jakobovitse a Amalie, rozené Schwarz. Sám Tobias Jakobovits získal náboženské (rabínské) i sekulární vzdělání na nejrůznějších místech střední Evropy.\n\nOd roku 1912 pobýval v Praze a pracoval jako asistent knihovníka pražské židovské obce a taktéž od roku 1917 vykonával funkci rabína v Praze – Michli. Přitom však stále pokračoval ve studiu: na pražské německé Karlo-Ferdinandově univerzitě studoval semitskou filologii. Svou disertační práci na téma idey mesiáše v talmudickém písemnictví obhájil roku 1920.\n\nRok 1922 představoval v životě Tobiase Jakobovitse přelom v několika ohledech. Získal československé státní občanství, byl povýšen do funkce vedoucího knihovny pražské židovské obce a taktéž se oženil. Vzal si Bertu Petuchowskou, dceru rabína, u nějž studoval v Berlíně. Dva roky po svatbě se manželům narodil syn Josef a za další dva roky Manfred (Moše).\n\nKromě již zmíněných povolání působil Jakobovits i jako učitel náboženství na německých židovských školách. Roku 1928 přestal zastávat funkci rabína v Praze – Michli, o dva roky však přijal místo rabína, kantora (chazana) a učitele v Uhlířských Janovicích. Rovněž publikoval četné studie o genealogii a historii českých Židů. \n\nVe druhé polovině 30. let 20. století začal na rodinu Tobiase Jakobovitse doléhat stín války. Roku 1937 Jakobovits vypravil svého sotva z náboženského hlediska dospělého syna Josefa do Palestiny a po dvou letech naložil stejně i s mladším Manfredem. Post vedoucího knihovny pražské židovské obce zastával do roku 1939, neboť tehdy byla knihovna uzavřena, přesto byl na obci zaměstnán i poté, zřejmě jako archivář a badatel.\n\nOd roku 1942 byl Tobias Jakobovits angažován v Židovském ústředním muzeu. Jakobovits se stal jeho odborným vedoucím, a tak ačkoli kupříkladu Josef Polák vytvořil koncepci muzea, byl formálně externím pracovníkem a odpovědnost za chod muzea spočívala na Jakobovitsovi. Přijela-li například do Prahy návštěva, kterou nacisté pokládali za významnou, po Židovském ústředním muzeu ji prováděl právě Jakobovits. Tuto úlohu mu komplikovala okolnost, že ač ovládal českou židovskou historii i otázky židovské náboženské praxe, kunsthistorické vzdělání postrádal. Jak vzpomíná významná osobnost válečného i poválečného pražského židovského muzea Hana Volavková, za chyby či nepřesnosti, kterých se v důsledku tohoto nedostatku dopustil, byl Jakobovits svým nadřízeným, šéfem pražské Ústředny pro židovské vystěhovalectví SS-Sturmbannführerem Hansem Güntherem tvrdě kritizován.\n\nSpolečně se Salomonem Hugo Liebenem připravil Tobias Jakobovits první výstavu Židovského ústředního muzea, na žádost Ústředny věnovanou knihám. Instalace ve Vysoké synagoze byla oficiálně dokončena 23. listopadu 1942 (zřejmě jen shodou okolností v den Jakobovitsových 55. narozenin). Působení Tobiase Jakobovitse v Židovském ústředním muzeu skončilo 27. října 1944. Tehdy byl Tobias Jakobovits zařazen do přímého transportu do Auschwitzu, kde byl vzápětí zavražděn.\n\n"}
{"id": "1189766", "url": "https://cs.wikipedia.org/wiki?curid=1189766", "title": "Mistrovství světa ve sportovním lezení 2001", "text": "Mistrovství světa ve sportovním lezení 2001\n\nMistrovství světa ve sportovním lezení 2001 (: \"UIAA Climbing World Championship\", : \"Championnats du monde d'escalade\", : \"Campionato del mondo di arrampicata\", : \"Kletterweltmeisterschaft\") se uskutečnilo jako šestý ročník 5.—8. září ve Winterthuru pod hlavičkou Mezinárodní horolezecké federace (UIAA), závodilo se v lezení na obtížnost a rychlost, a poprvé také v boulderingu.\n\nDílčí výsledky jsou nejlépe patrné z německého článku na Wikipedii. Do finále žen se dostalo 14 závodnic které topovali semifinálovou cestu. V boulderingu se lezla kvalifikace i finále na šesti bouldrech, u žen nenastoupila do finálové dvacítky Verena Tcherechneva.\n\nTomáš Mrázek získal druhou českou medaili na Mistrovství světa, první svou i českou v lezení na obtížnost (v tomto roce ještě jako junior). Nejlépe se umístily dvacátá pátá Lenka Trnková v lezení na obtížnost a jedenáctá Helena Lipenská v boulderingu.\n\n\n"}
{"id": "1189770", "url": "https://cs.wikipedia.org/wiki?curid=1189770", "title": "Let LOT 007", "text": "Let LOT 007\n\nLet LOT 007 byl let stroje Iljušin Il-62, který se zřítil poblíž letiště Varšava-Okęcie ve Varšavě 14. března 1980. \n\nLetadlo polské letecké společnosti LOT typu Iljušin Il-62 (registrace SP-LAA) \"„Mikuláš Koperník“\" havarovalo v okolí letiště Okęcie v 11:14:35 hod. Zahynulo 77 pasažérů a 10 členů posádky. Mezi jinými 22členná skupina amatérských reprezentantů USA v boxu, Anna Jantar – známá polská zpěvačka a americký antropolog a etnomuzikolog Alan P. Merriam.\n\nLetadlo s imatrikulační značkou SP-LAA \"\"Mikuláš Koperník\"\" bylo čtyřmotorové tryskové dopravní letadlo pro dlouhé tratě sovětské výroby, Iliušin IL-62. IL-62 imatrikulační značky SP-LAA bylo první letadlo tohoto typu ve flotile společnosti LOT. Aeroliniím byl dodán v roce 1970. Jako všechny ostatní zakoupené Iliušiny IL-62 společnosti LOT, bylo i toto letadlo pojmenováno po slavné polské historické osobnosti, v tomto případě to byl Mikuláš Koperník.\n\nPlánovaný odlet z Kennedyho letiště byl 13. března v 19:00 hodin místního času. Kvůli silné sněhové bouři mohl stroj vzlétnout až v 21:18. Po devítihodinovém, bezproblémovém letu dosáhl letoun v 11:13 (místního času) polského hlavního města. V 11:14:35 letadlo narazilo do země. Zemřelo 87 lidí a letoun byl kompletně zničen. Za nehodou stála ztráta tahu motorů a kontroly nad letadlem. \n\nO havárii byly natočeny dva dokumenty: \n\n"}
{"id": "1189778", "url": "https://cs.wikipedia.org/wiki?curid=1189778", "title": "NGC 2360", "text": "NGC 2360\n\nNGC 2360 (také známá jako Caldwell 58) je otevřená hvězdokupa v souhvězdí Velkého psa vzdálená přibližně 6 200 světelných let. Objevila ji Caroline Herschel, sestra britského astronoma Williama Herschela, 26 února 1783\na připsala k ní poznámku: \"nádherná kupa pěkně zhuštěných hvězd skoro půl stupně v průměru.\"\nJejí záznam zůstal zapomenut až do roku 1786, kdy hvězdokupu zapsal Herschel do svého katalogu 1000 hvězdokup a mlhovin a potvrdil Caroline jako objevitelku.\n\nNa obloze se nachází 3,5 stupně východně od hvězdy γ CMa, méně než 1 stupeň severozápadně od zákrytové proměnné dvojhvězdy R Canis Majoris a 20' východně od nesouvisející hvězdy HD 56405 s magnitudou 5,5.\n5 stupňů směrem na východ se nachází hvězdokupa Messier 47 a ještě o stupeň a půl dále Messier 46. Je viditelná i triedrem, ale až středně velký amatérský astronomický dalekohled ukáže několik desítek slabších hvězd seřazených do dlouhých řetězců.\n\nAmerický astronom Olin J. Eggen při svém výzkumu hvězdokupy v roce 1968 zjistil, že nejjasnější hvězda 9. magnitudy (HD 56847) na okraji hvězdokupy se na ni pouze náhodně promítá a není jejím členem. Našel také jednoho nebo možná dva modré opozdilce,\ntedy neočekávaně horké a zářivé hvězdy, které se zdají být mladší než okolní hvězdy a pravděpodobně vznikly nasáváním hmoty z okolních hvězd.\nV současné době jsou již známi čtyři.\n\nRozborem hmotnosti nejmenších hvězd, které dospěly do stádia červených obrů, tedy hvězd o hmotnosti 1,8 až 1,9 hmotností Slunce, odhadli švýcarští astronomové Jean-Claude Mermilliod a Michel Mayor stáří hvězdokupy na 2,2 miliardy let.\n\n"}
{"id": "1189779", "url": "https://cs.wikipedia.org/wiki?curid=1189779", "title": "Druhy příze", "text": "Druhy příze\n\nNa začátku 21. století se ve světě vyrábí několik set druhů příze ze staplových nebo nekonečných vláken a z fóliových pásků. V odborné textilní literatuře se zařazují jednotlivé druhy příze podle určitých kriterií do několika skupin, ze kterých se nejčastěji uvádějí: \nZ několika desítek jednotlivých druhů a kombinací různých textilních vláken se vyrábějí stovky druhů příze s označením např.: bavlněná příze, polyesterová příze, příze ze směsi PES/VI/EL, korundový multifilament, lycra (obchodní značka příze z elastických filamentů) aj\nPodle výrobní technologie se používá pro příze např. označení: bavlnářská, rotorová, filamentová (svinutá z „nekonečných „ umělých nebo přírodních vláken), ručně předená aj.\nPodle druhu úpravy příze (nebo vláken v ní obsažených) se rozeznává např.: skaná, mercerovaná, barvená, viguré (z potištěných česanců), tvarovaná, příze se sníženou hořlavostí aj\nNěkteré vlastnosti (zákrut, omak aj) mohou být při výrobě přizpůsobeny tak, aby se příze daly výhodně použít pro určité zpracování. Tyto příze se označují např. jako: tkalcovské, pletařské, příze na háčkování, kobercové aj\n"}
{"id": "1189786", "url": "https://cs.wikipedia.org/wiki?curid=1189786", "title": "Bahenský potok", "text": "Bahenský potok\n\nNázev Bahenský potok má více vodních toků:\n\n"}
{"id": "1189789", "url": "https://cs.wikipedia.org/wiki?curid=1189789", "title": "Srbská kuchyně", "text": "Srbská kuchyně\n\nSrbská kuchyně () patří mezi balkánskou kuchyni. V průběhu historie byla ovlivňována slovanskou kuchyní a kuchyní sousedních zemí, např. rakouskou či maďarskou. Dále středomořskými kuchyněmi jako je řecká kuchyně a orientálními jako je turecká kuchyně.\n\nSrbská kuchyně se vyznačuje nejen prvky ze Srbska, ale z celé bývalé Jugoslávie. Hojně je rozšířeno mleté maso, sýry, pečivo i zákusky. Mezi typická jídla patří pljeskavica, čevabčiči nebo džuveč. Z nápojů je oblíbená rakije.\n"}
{"id": "1189801", "url": "https://cs.wikipedia.org/wiki?curid=1189801", "title": "Leonid Alexandrovič Vesnin", "text": "Leonid Alexandrovič Vesnin\n\nLeonid Alexandrovič Vesnin (1880, Nižnij Novgorod – 1933, Moskva) byl sovětský architekt, tvořící v duchu konstruktivismu.\n\nPo absolvování střední školy v Moskvě, studoval Vesnin v letech 1900 až 1909 na Akademii výtvarných umění v Petrohradě.\n\nOd roku 1922 byl místopředsedou \"Moskevské architektonické společnosti\" (\"Московское архитектурное общество\", \"MAO\").\n\nV roce 1923 společně s Mojsejem Ginzburgem vydával časopis \"Architektura\". Po založení VChUTEMAS (\"Высшие художественно-технические мастерские\") zde působil jako profesor. Od roku 1925 byl členem Sdružení současných architektů (\"OSA\").\n\nSpolu se svými bratry Alexandrem a Viktorem patřil mezi vedoucí osobnosti konstruktivistické architektury v Sovětském svazu.\n\n\n"}
{"id": "1189804", "url": "https://cs.wikipedia.org/wiki?curid=1189804", "title": "Seefeld in Tirol", "text": "Seefeld in Tirol\n\nSeefeld in Tirol, původně zemědělská ves, je nyní největším turistickým centrem v okrese Innsbruck-venkov v rakouské spolkové zemi Tyrolsko. Žije zde 3398 obyvatel (k 1. lednu 2016). Ves leží 17 km severozápadně od Innsbrucku na náhorní plošině mezi Wettersteinem a Karwendelem na obchodní stezce z Mittenwaldu do Innsbrucku, která byla důležitá od středověku. \n\nPrvní písemná zmínka pochází z roku 1022. Od 14. století je poutním místem těžícím nejen z návštěvy množství poutníků, ale také z práva skladu na obchodní cestě mezi Augsburgem a Benátkami. Již od 14. století byl zde zpracováván bitumen (tyrolský břidlicový olej). Seefeld byl už před rokem 1900 známým výletním místem, od třicátých let 20. století je jedním z nejznámějších lyžařských středisek a patří k nejnavštěvovanějším turistickým oblastem Rakouska. V místě se dvakrát konaly soutěže zimních olympiád a rovněž dvakrát Mistrovství světa v klasickém lyžování. V obci žil lyžař Anton Seelos, olympijský vítěz a objevitel carvového oblouku.\n\n\nKaždoročně v Seefeldu přenocuje více než jeden milion turistů, tím se řadí k nejnavštěvovanějším turistickým cílům v Tyrolsku. Nejen kvůli lyžování v zimě, ale je také východiskem pěších tůr v létě. Seefeld je významným běžkařským centrem. Během Zimní olympiády v roce 1964 a znovu v roce 1976 se Seefeldu konaly soutěže v severských disciplínách. V letech 1985 a 2019 byl Seefeld dějištěm Mistrovství světa v klasickém lyžování.\n\n"}
{"id": "1189807", "url": "https://cs.wikipedia.org/wiki?curid=1189807", "title": "Max van der Stoel", "text": "Max van der Stoel\n\nMax van der Stoel [fan der stul] (3. srpna 1924 Voorschoten (Jižní Holandsko) – 23. dubna 2011 Haag) byl nizozemský politik a diplomat, člen nizozemské Strany práce.\n\nByl ministrem zahračničí v letech 1973–1977 a 1981–1982. V letech 1993–2001 působil jako první vysoký komisař pro národnostní menšiny v Organizaci pro bezpečnost a spolupráci v Evropě (OBSE).\n\nVan der Stoel byl prvním západoevropským politikem, který kontaktoval Chartu 77 prostřednictvím jejího mluvčího Jana Patočky, jejich schůzku připomíná v Praze pomník. Byl vyznamenán Řádem Tomáše Garrigua Masaryka II. třídy v roce 1996 a je po něm pojmenován park u Mariánských hradeb v Praze-Střešovicích, v těsném sousedství Patočkovy ulice.\n\nVysoký komisař OBSE a nizozemská vláda organizuje každé dva roky udílení mezinárodní Ceny Maxe van der Stoela za výjimečný přínos pro zlepšení postavení národnostních menšin v zemích OBSE.\n\n"}
{"id": "1189809", "url": "https://cs.wikipedia.org/wiki?curid=1189809", "title": "Symon Budny", "text": "Symon Budny\n\nSymon Budny, také Budnyj, bělorusky \"Сымон Будны\", polsky \"Szymon Budny\", rusky \"Симеон Будный\" (asi 1530, Budne – 13. leden 1593, Višněva) byl středověký teolog, kterého lze považovat za Bělorusa, Poláka i Litevce. Ottův slovník naučný ho označoval za „litevského Rusína“, psal v staroběloruštině, tehdejším úředním jazyku polsko-litevské unie. Sám Budny národnostní otázku neřešil, byl totiž zastáncem sjednocení všech slovanských národů. Pocházel z běloruské rodiny, narodil se na území dnešního Polska a v Polsko-litevském soustátí šířil reformaci, zpočátku kalvinistickou, později se stal příznivcem antitrinitářů (neboli sociniánů, kteří navázali na dávné ariánství, říkalo se jim též „půlžidovská“ sekta). Teologické vzdělání získal na krakovské akademii. Poté byl pastorem v poznaňském Klecku. Roku 1562 vydal spis \"Katychysis\", v němž hájil kalvinismus. Ariánské koncepce rozvíjel v textu \"Opravdanije hrišnaho čełovika pred Bohom\". Roku 1570 přeložil do polštiny Bibli.\n\n"}
{"id": "1189816", "url": "https://cs.wikipedia.org/wiki?curid=1189816", "title": "Kristin Bauer van Straten", "text": "Kristin Bauer van Straten\n\nKristin Bauer van Straten (rozená Kristin Neubauer, * 26. listopadu 1966, Racine, Wisconsin, USA) je americká filmová a televizní herečka. Známá je především díky dvěma rolím: jako Pamela „Pam“ Swynford De Beaufort v seriálu \"Pravá krev\" a jako Zloba v seriálu \"Bylo, nebylo\".\n\nKristin Bauer van Straten se narodila 26. listopadu 1966 ve wisconsinském městě Racine. Její rodina má kořeny v Německu. V dětství se věnovala sportům, jízdě na koních a střelbě z brokovnice. Vystudovala The Prairie School v Racine a dále pokračovala na studia výtvarného umění na Washingtonskou univerzitu v St. Louis. Po škole se ale rozhodla, že se nadále umění věnovat nebude a místo toho se roku 1994 přestěhovala do Los Angeles, kde si začala hledat první filmové a seriálové role. S malováním a kreslením ale nikdy neskončila, v současné době se věnuje především malbě portrétů.\n\nV roce 2011 se Kristin Bauer van Straten spojila se společností Animal Legal Defense Fund kvůli boji za osvobození desetiletého bengálského tygra Tonyho. Ten strávil posledních deset let svého života v Tiger Truck Stop v Louisianě. Též spolupracovala se společností Physicians Committee for Responsible Medicine, která se zasazuje o podporu kosmetiky netestované na zvířatech..\n\nNa rodinné farmě ve Wisconsinu si 1. srpna 2009 si vzala hudebníka a zpěváka jihoafrické skupiny The Lemmings Abri van Stratena.\n\nV roce 1995 získala Kristin Bauer van Straten první roli: postavu Maggie Reynolds v seriálu \"The Crew\". Následně se objevila ve velkém množství dalších seriálů, počínaje rolemi v \"Total Security\", \"Takový je život\", až po roli Rebeccy Colfaxové v \"Dirty Sexy Money\". Mezi její nejznámější role té doby patří ta ve filmu \"Tanečnice od Modrého leguána\", kde hrála pornohvězdu.\n\nV roce 2001 si zahrála v krátkém, ale kritiky oceňovaném filmu, \"Pokoj 302\". O tři roky později, roku 2004, získala i vedlejší roli manželky hasiče ve filmu \"50x a stále poprvé\" s Adamem Sandlerem. Po obnovení animovaného seriálu \"Liga spravedlivých\" dabovala jednu z postav.\n\nPozději se objevila v řadě kriminálních seriálů; počínaje \"Kriminálkou Las Vegas\" až po \"Sběratele kostí\". Objevila se ale i v \"Odložených případech\". Krátkou roli získala i v americkém seriálu \"Dva a půl chlapa\" s Charliem Sheenem.\n\nMezi lety 2008 až 2014 hrála roli upírky Pamely „Pam“ Swynford De Beaufort v HBO seriálu \"Pravá krev\". V roce 2011 byla Kristin Bauer van Straten obsazena do fantasy seriálu \"Bylo, nebylo\" jako Zloba.\n\n"}
{"id": "1189818", "url": "https://cs.wikipedia.org/wiki?curid=1189818", "title": "Seznam českých hráčů v KHL v sezóně 2011/2012", "text": "Seznam českých hráčů v KHL v sezóně 2011/2012\n\nToto je seznam hráčů Česka a jejich statistiky v sezóně 2011/2012 KHL.\n"}
{"id": "1189819", "url": "https://cs.wikipedia.org/wiki?curid=1189819", "title": "Učení letničních církví", "text": "Učení letničních církví\n\nLetniční hnutí vzniklo na začátku 20. století jako reakce na hnutí modernismu a náboženského liberalismu. Ve svém doktrinálním zakotvení si ponechalo základní kostru evangelikální ortodoxie. \nJe nutné od sebe odlišovat Letniční hnutí a Charismatické hnutí, které z něj vychází.\nI když se některé předletniční zkušenosti objevovaly už před rokem 1900, nejznámější a nejdůležitější byla zkušenost na Azusa street č. p. 312. Poté se letniční hnutí rozšířilo do dále světa. První generální shromáždění, které mělo za cíl mimo jiné stanovit jednotící prvky v učení jednotlivých sborů bylo svoláno ve dnech 2.-12. dubna 1914. Tak vznikla denominace Assemblies of God (Boží sbory), které jsou až do dneška nejvlivnější a největší letniční církví. \n\nV roce 1916, pak bylo schválené \"Prohlášení základních pravd\", které mělo zakotvené v preambuli, že se nechce stát vyznáním víry církve. \n\nTento dokument byl revidován v roce 1961. Dále se o duchovní jednotu starala Komise pro doktrinální čistotu, jejíž stanoviska až do roku 1989 byla souhrnně vydána pod názvem \"Where we stand\" (Na čem stojíme).\n\nV oddíle hermeneutiky se podíváme na učení o inspiraci. Dokumenty letniční ortodoxie stanoví bezvýhradnou důvěru v autoritu Božího slova. Tato idea je založena na myšlence sebeodhalujícího Boha. Poté se pak i hovoří o dvojím zjevení Božím - tzv. obecném zjevení (Prostřednictvím svého stvoření) a speciálním zjevení (v Ježíši Kristu a Božím slově). Myšlenka inspirace je založena na 2. Timoteovy 3,16, kde najdeme slovo \"theopneustos,\" což doslova znamená \"\"vdechnout Bohem\".\" Letniční teologie se obecně vymezuje vůči dinamické interpretaci nebo funkcionální interpretaci, známé z liberální teologie. Často je zdůrazňována pasáž z 2. Petrovy epištoly. \"\"Toho si buďte především vědomi, že žádné proroctví v Písmu nevzniká z vlastního pochopení skutečnosti. Nikdy totiž nebylo vyřčeno proroctví z lidské vůle, nýbrž z popudu Ducha svatého mluvili lidé, poslaní od Boha.\"\", kde je doloženo to, že pisatelé Nového i Starého zákona byli vedeni Duchem svatým. \n\nLetniční křesťané většinou věří v Neomylnost Písma. \nLetniční také věří v kánon tak, jak je zachovaný ve standardní protestantské Bibli, tedy bez deuterokanonických knih a jakýchkoli pseudoepigrafů.\n\nVíra v Boží Trojici (Otec , Syn a Duch svatý) je základním vyznáním letničních církví, i když se v historii vyskytovali letniční tzv. hnutí \"\"Oneness\"\", kteří Trojici popírali. Letniční věří, že Bible předpokládá Boží existenci, ale nijak ji nedokazuje. Proto se kloní k obecně známým argumentům o Boží existenci (Ontologický, Kosmologický, Teleologický a Morální s Estetickým). O Pánu Bohu věří, že je vševědoucí a všemohoucí a všudypřítomný. \n\nO Kristu letniční věří, že je věčný Boží Syn, zplozený Otcem přede všemi věky. Vidí ho také, jako autora všeho stvoření, skrze nějž bylo všechno stvořeno i pro něj. Věří také, že Ježíš není pouze Bohem, ale také plně člověkem. Je zároveň nositelem božských i lidských vlastností. V Kristu tedy přebývá plné božství i plné lidství. \n\nLetniční věří, že Kristovy úřady jsou prorok, kněz a král. \n\nJežíš Kristus svým příchodem vyprázdnil sám sebe (kenósis) Kristova smrt nebyla jen obyčejnou smrtí. \"Kristus zemřel za naše hříchy podle Písem.\" Bible je plná odkazů na Kristův kříž a to nejen v evangeliích. Je centrem všech Pavlových listů. Na Kříži bylo dílo vykoupení završeno. \n\nLetniční se obrací vůči každému, kdo by tvrdil, že Ježíš jen omdlel, nebo že měli učedníci hromadnou halucinaci. Věří v opravdové vzkříšení Ježíšova těla. \n\nČlověk byl stvořen k obrazu Božímu. Věřící letničního typu většinou zastávají kreacionistický pohled na stvoření, i když jsou schopni ocenit upřímnost teistických evolucionistů. Klasickou evoluční teorii však odsuzují a staví se proti ní. \n\nLetniční věří, že Bůh zlo nestvořil nicméně se tu ukázalo zneužitím svobody člověka. Následkem hříchu byl porušen základní vztah mezi Bohem a člověkem. Člověk musí nést následky svého hříchu. Také se dále věří, že hříchem byla poskvrněna také příroda. \n\nUž ve Starém Zákoně byl stěžejní princip oběti. Obětovala se všelijaká zvířata i potraviny na znamení usmíření Božího hněvu. Kristova oběť jě pak takovou dokonalou obětí. Když jsme byli prokletí a vzdálení od Boha, Kristus zemřel za všechny podle Písem. Kristova krev smývá naše hříchy a činí nás opět blízkými Bohu. \n\nLetníční církve kladou důraz na osobní prožitek obrácení se k Bohu skrze pokání.\n\nSpolečně s ostatními protestanty se uznávají dvě svátosti, a to Křest ponořením na vyznání víry a Večeře Páně. \n\nKřesťanské církve letničního typu kladou veliký důraz na křest Duchem svatým. Nevidí ho ale jen jako nástroj posvěcení nebo snad jen jakýsi pomocný aspekt naší cesty k dokonalému křesťanství. Vidí ho jako nástroj k službě, zmocnění a vystrojení. \n\n\"Hle, sesílám na vás, co slíbil můj Otec; zůstaňte ve městě, dokud nebudete vyzbrojeni mocí z výsosti.“ L 24,49 je jedním z citovaných zaslíbení Pána Boha o přijetí Ducha svatého a zvláštního pomazání. Skutky 1:4-5 čtou: \"Čekejte, až se splní Otcovo zaslíbení, o němž jste ode mne slyšeli. Jan křtil vodou, vy však budete pokřtěni Duchem svatým, až uplyne těchto několik dní.\" Skutky 1:8 pak: \"...dostanete sílu Ducha svatého, který na vás sestoupí, a budete mi svědky v Jeruzalémě a v celém Judsku, Samařsku a až na sám konec země.\" Letniční tvrdí, že tato zaslíbení byla dána učedníkům, kteří již poznali Pána jako Spasitele a jejich jména byla už zapsána v nebesích\n\nKřest Duchem se přijímá pouhou vírou v Kristovo zaslíbení. \n\nZnamením provázejícím přijetí Ducha svatého a Jeho pomazání je tzv. mluvení v jazycích (ř.\"glossolalia\"). Apoštolská a jiné církve se pak odvolávají především na knihu Skutků apoštolských, kde se jev objevuje.\n\nV církvích tohoto ražení se učí, že posvěcení je zároveň okamžitý akt v momentě obrácení, (děje se tak skrze moc Kristovy krve), ale také celoživotní pouť a úsilí o život bližší a bližší Kristovu evangeliu. Není to však jen nějaká odevzdanost bez vlastní námahy. \"\"Naším úkolem je aktivně ve víře umrtvovat své pozemské sklony: smilstvo, necudnost, vášeň, zlou touhu a hrabivost (Ko 3:5)\".\" Letniční zdůrazňují, že součástí křesťanova života je také vítězství nad hříchem, nicméně není možné dosáhnout naprosté dokonalosti v tomto životě´. \n\nV letniční eklesiologii hraje největší roli důraz na službu. Nevnímají církev jako instituci pro sacramentalismus či ritualismus, ale jako společenství Kristova těla, kde Kristus je nejvyšší hlava církve a jednotliví křesťané jsou údy jeho těla a proto mají také specifická obdarování. Právě ohledně darů se Assemblies a ostatní soustřeďují nejvíce. Křesťané letničního vyznání věří ve všeobecné kněžství věřících, ze kterých si pak Pán Bůh speciálně povolává ty, které vyvolil ke službě Božím slovem. \n\nLetniční věří, že nemoci přišly do světa spolu s Velkým Pádem v zahradě Eden a proto jsou součástí vykoupení, které nám přinesl Kristus. Nadpřirozené uzdravení je tedy součástí Evangelia. Při uzdravení hraje klíčovou roli víry nemocného (toto je dokazováno z uzdravování v Písmu, kde ti, kdo jsou uzdravování se například chytí Ježíšova pláště a pod. ).\n\nVěřící věří ve všeobecné vzkříšení, které bude doprovodným znakem Ježíšova viditelného druhého příchodu. Většina jich věří ve vytržení a fyzickou vládu Krista v tisíciletém království a Kristův boj s Antikristem. Konec časů pak signalizuje Boží soud. \n\n\n"}
{"id": "1189820", "url": "https://cs.wikipedia.org/wiki?curid=1189820", "title": "Štefan Švaňa", "text": "Štefan Švaňa\n\nŠtefan Švaňa [\"štěfan\"] (* 16. listopadu 1960) je bývalý slovenský prvoligový fotbalista.\n\nV československé nejvyšší soutěži zasáhl do 1 utkání v dresu Tatranu Prešov, v němž neskóroval. Druhou nejvyšší soutěž hrál za ZŤS Košice a během ZVS i v Žatci.\n\nHrál také za Spišskou Novou Ves.\n\nPo skončení hráčské kariéry se stal trenérem, vedl např. Smižany.\n\n"}
{"id": "1189823", "url": "https://cs.wikipedia.org/wiki?curid=1189823", "title": "Alaiza Paškevičová", "text": "Alaiza Paškevičová\n\nAlaiza Scjapanauna Paškevičová, bělorusky \"Алаіза Сцяпанаўна Пашкевіч\" známá též jako Cjotka (15. červenec 1876, Lida – 17. únor 1916) byla běloruská básnířka, jedna z klíčových představitelek běloruského národního obrození. K jejím nejznámějším básnickým sbírkám patří \"Chrest na svabodu\" (\"Kříž přes svobodu\") a \"Skrypka bělaruskaja\" (\"Běloruské housle\"). Psala i drobné prózy. Od roku 1914 vydávala literární časopis pro mládež nazvaný \"Lučynka\". Angažovala se v sociálně-demokratickém hnutí. I kvůli tomu žila po většinu života v exilu, ve Lvově a Krakově (tehdy součásti Rakousko-Uherska). Zemřela na tyfus.\n"}
{"id": "1189827", "url": "https://cs.wikipedia.org/wiki?curid=1189827", "title": "Škola uměleckých řemesel", "text": "Škola uměleckých řemesel\n\nŠkola uměleckých řemesel () vznikla v Bratislavě v roce 1928. Jejím vzorem i modelem byla výtvarná škola Bauhaus z německého města Dessau.\n\nV roce 1937 Karel Plicka společně s ředitelem školy Josefem Vydrou a Františkem Trösterem připravili návrh, podle kterého by na Škole uměleckých řemesel měly existovat oddělení oděvní kultury a oddělení malířské, grafické, reklamní, aranžérské, keramické, „dřevorobráběcí“, „kovorobráběcí“, fotografické a filmové. \n\nKinematografický obor v Bratislavě byl v Evropě třetí školou pro filmaře po římském \"Centro Sperimentale di Cinematografia (Experimentální filmové centrum, 1935) a moskevské škole \"Všesvazový státní institut kinematografie\" (1919).\n\nV Československu se už déle uvažovalo o potřebě filmové školy. Názory zformulované na půdě Masarykova lidovýchovného ústavu v Praze patří k prvním veřejně předneseným koncepcím. Hlavní tajemník ústavu dr. Tomáš Trnka hovořil o potřebě filmové školy v dubnu 1932 a profesor Ing. Ferdinand Pujman nastínil plán filmové školy, která by byla vytvořena za spolupráce „Státní konzervatoře“, AVU, České techniky, Umělecko-průmyslové školy a jiných odborných učilišť. Podle Pujmana měla filmová škola sestávat z oddělení pro filmové kameramany, oddělení hereckého a režisérského. V praxi se však v roce 1932 uskutečnily pouze seminární kurzy pro režiséry, herce a kameramany, na kterých přednášeli Václav Tille, Karel Smrž, F. Kocourek.\n\nPlicka a Vydra jako první v Československu zrealizovali to, o čem jiní jen uvažovali. Z bratislavské zkušenosti vycházela pozdější zlínská iniciativa Otakara Vávry a Jindřicha Honzla (\"Navrhujeme školu pro výchovu filmového dorostu\", Zlín 1939).\n\nPlicka kurz chtěl „vychovat režiséry a kameramany dokumentárních filmů (I. skupina), promítače a osvětlovače (II. Skupina), zaměstnance hospodářské správy (III. skupina)“. Této třístupňové diferenciaci předcházela obsažná teoretická předpříprava, která zahrnovala skicování, návrhy a montáž obrázků, dějiny umělecko-historických slohů, teorii námětu, scénáře, výpravu filmu, reklamu, elektrotechniku ​​pro promítače a operátory, předpisy a organizaci kin, přehled literatury o filmu. Počítalo se s desetiměsíční výukou pro 12 žáků. Ze studentů, kteří navštěvovali první nedokončený ročník kurzu, se někteří později prosadili jako známí filmoví autoři. Jeho účastníky byli Viktor Kubal, Karol Krška, Ján Kadár, Irena Blühová nebo Barbara Eisler-Zsigmondy.\n\nV letech druhé světové války se v Plicková průkopnické iniciativě nijak nepokračovalo. Příští autoři Nástupu (Paľo Bielik, Karol Krška, Eugen Mateička, Ján Fintora) se připravovali na studijních pobytech ve filmových studiích Wienfilm ve Vídni, Studio Barrandov v Praze, UFA v Berlíně a Babelsberg v Mnichově. Nástup utvořil speciální fond pro udělování stipendií, o filmové škole se neuvažovalo.\n\nV ilegálních filmových kruzích Protektorátu se v představách o poválečném uspořádání kinematografie rozvíjela Plickova idea i praktické zkušenosti ze Školy uměleckých řemesel. Jejich vyvrcholením se stalo zřízení Filmové fakulty Akademie muzických umění v Praze (FAMU) v listopadu 1946.\n\nJejím prvním děkanem byl právě Karel Plicka. Pražská FAMU byla zpočátku jediným místem v Československu, kde se mohli filmově vzdělávat. V roce 1950 byla založena Vyšší filmová škola v Klánovicích u Prahy. Na Plickovy začátky filmového školství navázalo oddělení filmové dramaturgie na Katedře dramaturgie a divadelní vědy otevřené na VŠMU v Bratislavě.\n\n"}
{"id": "1189835", "url": "https://cs.wikipedia.org/wiki?curid=1189835", "title": "Ján Turák", "text": "Ján Turák\n\nJán Turák (* 30. ledna 1960) je bývalý slovenský fotbalový záložník.\n\nV československé nejvyšší soutěži zasáhl do 1 utkání v dresu Tatranu Prešov, v němž neskóroval. Druhou nejvyšší soutěž hrál za Zemplín Vihorlat Michalovce.\n\nPatří mezi známé osobnosti šarišskomichaľanského fotbalu.\n\n"}
{"id": "1189838", "url": "https://cs.wikipedia.org/wiki?curid=1189838", "title": "Naranjo en flor", "text": "Naranjo en flor\n\n„Naranjo en flor“ je argentinská píseň stylu tango pocházející z roku 1944. Autorem hudby je Virgilio Expósito a text napsal jeho starší bratr Homero Expósito. Velšský hudebník John Cale nahrál svou verzi písně pro závěrečné titulky filmu \"Salamandra\", v němž rovněž vystupoval jako herec (píseň nahrál za doprovodu souboru Pequeña orquesta reincidentes). Mezi další interprety písně patří například Argentinci Juan Carlos Baglietto, Susana Rinaldi, Pedro Laurenz, María Graña a Rubén Juárez.\n"}
{"id": "1189841", "url": "https://cs.wikipedia.org/wiki?curid=1189841", "title": "Seznam českých hráčů v KHL v sezóně 2012/2013", "text": "Seznam českých hráčů v KHL v sezóně 2012/2013\n\nToto je seznam hráčů Česka a jejich statistiky v sezóně 2012/2013 KHL.\n"}
{"id": "1189843", "url": "https://cs.wikipedia.org/wiki?curid=1189843", "title": "Ronal", "text": "Ronal\n\nSpolečnost Ronal AG je výrobce kol pro osobní automobily a užitkové vozy se sídlem ve městě Härkingen ve Švýcarsku. Společnost zaměstnává přes 8000 osob a je výrobcem litých i kovaných kol. Tato společnost je dodavatelem kol jak pro prvotní výbavu vozů tak i na trhu s příslušenstvím pro osobní automobily a užitkové vozy. Společnost Ronal AG provozuje jedenáct výrobních závodů na výrobu kol a dva závody na výrobu nástrojů a své aktivity vykonává v deseti různých zemích s vlastními obchodními pobočkami.Společnost vyrobí ročně cca 21 milionů kol pro automobilový průmysl a pod vlastními značkami Ronal, Speedline Corse a Speedline Truck.\n\nKe společnosti Ronal AG náleží také firma SanSwiss GmbH, výrobce produktů pro obor sanity (mj. sprchové kabiny) se sídlem v badenském městě Forst.\n\nSpolečnost Ronal založil v roce 1969 Karl Wirth v Německu. Tento podnikatel a jezdec formule V zaregistroval poptávku po hliníkových kolech. Wirth se tak stal průkopníkem na celosvětovém trhu kol z lehkých kovů. V roce 1978 byl ve Francii otevřen první výrobní závod společnosti. V roce 2007 získala společnost Ronal AG italského výrobce kol Speedline, který pokrývá segment užitkových vozů, nákladních automobilů, návěsů a dálkových autobusů. Tím skupina rozšířila svou činnost do oblasti závodů a formule 1 a začala využívat hmotnostně optimalizovanou technologii Flowforming. V roce 2012 rozšířila společnost Ronal svoji nabídku o kovaná kola, a to získáním většinového podílu ve společnosti Fullchamp na Tchaj-wanu. Společně s australskou firmou Carbon Revolution uvedla společnost Ronal AG v roce 2013 na evropský trh s automobilovým příslušenství první jednodílné karbonové kolo.\n\n\nSpolečnost Ronal AG sama vyvíjí a vyrábí své výrobní nástroje. Ty vznikají na dvou pracovištích: Cantanhede v Portugalsku a Härkingen ve Švýcarsku, kde se kromě hlavního sídla nachází též vlastní výzkumné a vývojové středisko společnosti.\n\n"}
{"id": "1189844", "url": "https://cs.wikipedia.org/wiki?curid=1189844", "title": "Pavel Svoboda (politik, 1978)", "text": "Pavel Svoboda (politik, 1978)\n\nPavel Svoboda (* 4. prosince 1978 Jablonec nad Nisou) je český politik a advokát, od roku 2016 zastupitel a náměstek hejtmana Libereckého kraje, mezi lety 2014 a 2016 statutární náměstek primátora města Jablonec nad Nisou, člen ČSSD.\n\nV letech 1985 až 1993 vystudoval základní školu v Rychnově u Jablonce nad Nisou a následně pak v letech 1993 až 1997 Gymnázium U Balvanu v Jablonci nad Nisou. Po té absolvoval v letech 1997 až 2002 Fakultu právnickou Západočeské univerzity v Plzni (získal titul Mgr.).\n\nV březnu 2003 nastoupil na Městský úřad v Jablonci nad Nisou jako referent právního oddělení, v dubnu 2004 se stal vedoucím majetkoprávního oddělení. Na úřadě skončil v červnu 2006 a od následujícího měsíce zastával pozici vedoucího pobočky Pozemkového fondu ČR v Liberci, kde pracoval do podzimu 2009. V letech 2009 až 2012 byl advokátním koncipientem v \"AK JUDr. Jaroslava Sokola\" a od ledna 2012 pak samostatným advokátem. Povolání přerušil v listopadu 2014 v souvislosti s výkonem politické funkce.\n\nPavel Svoboda žije v Jablonci nad Nisou. Z cizích jazyků ovládá angličtinu a němčinu. Mezi jeho záliby patří cestování a poznávání památek velkých měst, dále historie, astronomie, četba, divadlo, hudba a rekreačně i sport. Je svobodný a bezdětný.\n\nV roce 2009 vstoupil do ČSSD. Ve straně zastává pozice statutárního místopředsedy Okresního výkonného výboru ČSSD Jablonec nad Nisou, člena Krajského výkonného výboru ČSSD Liberecký kraj a člena Ústředního výkonného výboru ČSSD.\n\nDo politiky vstoupil, když byl v komunálních volbách v roce 2010 zvolen za ČSSD zastupitelem města Jablonec nad Nisou. Post zastupitele města obhájil ve volbách v roce 2014, když vedl kandidátku ČSSD a byl tak kandidátem strany na post primátora města. Vzhledem k výsledku voleb (ČSSD skončila třetí se ziskem 11,14 % hlasů a se 4 mandáty) byl dne 27. listopadu 2014 zvolen statutárním náměstkem primátora pro oblast humanitní.\n\nV krajských volbách v roce 2012 kandidoval za ČSSD do Zastupitelstva Libereckého kraje, ale neuspěl. V krajských volbách v roce 2016 byl lídrem kandidátky ČSSD v Libereckém kraji a stal se krajským zastupitelem. Dne 22. listopadu 2016 byl zvolen náměstkem hejtmana pro oblast sociálních věcí.\n\nVe volbách do Poslanecké sněmovny PČR v roce 2010 kandidoval za ČSSD v Libereckém kraji, ale neuspěl.\n"}
{"id": "1189845", "url": "https://cs.wikipedia.org/wiki?curid=1189845", "title": "Nástup (filmový týdeník)", "text": "Nástup (filmový týdeník)\n\nNástup byl slovenský filmový zvukový týdeník. V celém období jeho existence od 6. listopadu 1938 do 9. března 1945, kdy vyšlo poslední 340. číslo, jeho výrobu zajišťovali zejména Ivan Július Kovačevič a Bohumil Havránek.\n\nIvan Július Kovačevič měl za sebou rozsáhlou filmovou publicistiku, spolupráci na filmech \"Jánošík\", \"Hordubalové\" a vlastní film o Martinu Rázusovi. Bohumil Havránek natáčel koncem 30. let 20. století šoty ze Slovenska pro \"Aktuality\". Bylo tedy zcela přirozené, že zástupci \"Ústřední správy spojených kin\" si jej zvolili prvním kameramanem \"Nástupu\". Kovačeviče zase předurčila za prvního redaktora, střihače a režiséra jeho předchozí rozsáhlá publicistická a částečně i filmařská zkušenost.\n\nV prvních dvou, třech letech tvorby týdeníku \"Nástup\" sídlila redakce v budově kina Pohraničníků na dnešním náměstí SNP v Bratislavě. V tomto období je čitelný začátečnický charakter práce. V každém vydání byly kromě domácích šotů i příspěvky ze zahraničí, na pozadí nichž ještě výrazněji vystoupily nedostatky Kovačevičovy spolupráce s Havránkem.\n\nTematický záběr \"Nástupu\" byl poměrně rozsáhlý. Zprávy informovaly o diplomatických návštěvách, politických událostech, o rozmanitých společenských, kulturních, hospodářských, sportovních aktualitách a obsahovaly i národopisná témata. Natočeno bylo 330 čísel, od 17. února 1944 vycházel \"Nástup\" ve dvou verzích. Kromě „slovenských“ šotů přinášelo takzvané „A. vydání“ žurnálu snímky z Deutsche Wochenschau, „B. vydání“ aktuality z \"Evropa Wochenschau\". Úřad propagandy rozhodoval o tom, která politická témata se mají natáčet. Týdeník se laboratorně zpracovával, stříhal a ozvučoval nejdříve v Praze, po březnu 1940 ve Vídni. Odtud přicházelo 10 až 15 hotových kopií. V \"Nástupu\" je již nekontrolovali, kopie se přímo dostávaly k cenzurnímu schvalování. Svědčí o tom například i skutečnost, že za šot s natočenou sovětskou vlajkou se Kovačevič s Havránkem dostali až na prokuraturu. Týdeník si neprohlédli na servisní kopii, ale pouze následně po vyhotovení všech kopií distribučních. Kontrola byla do jisté míry nedokonalá, nedosahovala úrovně stálé cenzury výroby žurnálů v jiných totalitních režimech, například v Německu. Až do konce druhé světové války v roce 1945 se žurnál na Slovensku pouze natáčel, technicky se zpracovával ve Vídni.\n\nO významu, který režim připisoval filmové propagandě, svědčí i skutečnost, že týdeník \"Nástup\" byl vždy označován jako kulturně-výchovný. Vyhláška Ministerstva hospodářství ze dne 5. června 1940 zbavila producenta žurnálu povinnosti platit za povolení k projekci cenzurou, co se týkalo jen kulturně výchovných filmů.\n\nPo zániku týdeníku \"Nástup\" v březnu 1945 vydala nově vzniklá Československá filmová kronika poprvé 15. června 1945 žurnál \"Týden ve filmu\", který vycházel až do roku 1983, kdy se jeho název změnil na \"Kinožurnál\". Vedoucím zvukového filmového týdeníku se stal Eugen Mateička. V letech 1946 až 1948 ve třech letních měsících vycházely celostátní \"Československé filmové noviny\", v nichž zněl český i slovenský komentář ke stejnému obrazovému materiálu. Šoty natočené na Slovensku se zpracovávaly, jakož i celý týdeník, v Praze. Tato situace trvala až do roku 1948, kdy v Bratislavě začaly pracovat filmové laboratoře.\n\nV letech 1938 až 1948 se rozrostlo i technické zázemí zpravodajství. Po kamerách se podařilo získat i zvukařský přenosový vůz. Nejdříve byl zapůjčen z Aktualit, pak byl pořízen vlastní. Nakonec v roce 1948 byly vybudovány laboratoře, aby vyvolávání negativů a výroba pozitivů již nezávisely na zpracování ve Vídni nebo Praze. Postupně rostl i počet distribuovaných kopií. V tomto období bylo zavedeno i povinné promítání týdeníku v kinech.\n\n"}
{"id": "1189848", "url": "https://cs.wikipedia.org/wiki?curid=1189848", "title": "Igor Kustra", "text": "Igor Kustra\n\nIgor Kustra (* 31. ledna 1958) je bývalý slovenský prvoligový fotbalista.\n\nV československé nejvyšší soutěži zasáhl do 2 utkání v dresu Tatranu Prešov, v nichž neskóroval. Do Prešova přišel z Ružomberku.\n"}
{"id": "1189853", "url": "https://cs.wikipedia.org/wiki?curid=1189853", "title": "Mistrovství světa ve sportovním lezení 2003", "text": "Mistrovství světa ve sportovním lezení 2003\n\nMistrovství světa ve sportovním lezení 2003 (: \"UIAA Climbing World Championship\", : \"Championnats du monde d'escalade\", : \"Campionato del mondo di arrampicata\", : \"Kletterweltmeisterschaft\") se uskutečnilo jako sedmý ročník 9.—13. července v Chamonix pod hlavičkou Mezinárodní horolezecké federace (UIAA), podruhé ve Francii, závodilo se v lezení na obtížnost a rychlost, a podruhé také v boulderingu.\n\nTomáš Mrázek se stal prvním českým Mistrem světa v lezení (na obtížnost), získal zde svou druhou a celkově třetí českou medaili. Do semifinále v lezení na obtížnost se dostaly Tereza Kysilková a Soňa Hnízdilová. V lezení na rychlsot jsme zde neměli reprezentanta. Věra Kotasová-Kostruhová se dostala v boulderingu do finále (se šesti topy na devět pokusů postupovala ze čtvrtého místa), kde skončila na vynikajícím šestém místě.\n\n\n"}
{"id": "1189857", "url": "https://cs.wikipedia.org/wiki?curid=1189857", "title": "Václav Skořepa", "text": "Václav Skořepa\n\nVáclav Skořepa (* 6. září 1952 Hradec Králové) je bývalý český prvoligový fotbalista.\n\nV československé nejvyšší soutěži zasáhl do 3 utkání v dresu Hradce Králové na podzim 1980, v nichž neskóroval.\n\nZa Hradec Králové vstřelil 13 druholigových branek. Na vojně v Táboře se potkal s později velice úspěšnými fotbalisty, kterými byli Jiří Finger, Karel Jarůšek, Zdeněk Lochman, Zdeněk Smištík, Zdeněk Rygel, Tomáš Stránský či brankář Eduard Došek.\n\nOd roku 1984 hrál v Kunčicích. Na začátku 90. let 20. století zde ukončil aktivní činnost.\n\nPo skončení hráčské kariéry působil několik let jako trenér mládeže a menších klubů na Královéhradecku.\n\nJako trenér vedl Marka Kuliče v začátcích jeho kariéry (1995).\n\n"}
{"id": "1189860", "url": "https://cs.wikipedia.org/wiki?curid=1189860", "title": "Antonín Gareis ml.", "text": "Antonín Gareis ml.\n\nAntonín (Anton) Gareis ml. (* 20. listopadu 1837, Praha-Nové Město - 13. srpna 1922, Praha-Vinohrady) byl grafik, malíř, kreslíř a ilustrátor, syn Antonína Jana Gareise.\n\nPocházel z rodiny malíře a litografa Antonína Jana Gareise, kde se vyučil základům kresby a malby. V letech 1854-1865 studoval v ateliéru historické malby na pražské Akademii u Eduarda von Engertha. Ovlivnilo ho dílo Ferdinanda Georga Waldmüllera, se kterým se seznámil při pobytu ve Vídni roku 1857. Roku 1764 cestoval do Uher, Vídně a Drážďan, občas navštěvoval Moravu. Antonín Gareis ml. obdobně jako jeho otec přispíval do časopisů Květy, Česká včela, Český svět a hlavně do Zlaté Prahy a do Světozoru. Aktivně pracoval do roku 1880, kdy oslepl.\nNa svých cestách vytvořil řadu studií krojových a národních typů a věnoval se rovněž portrétu. Obrazy rodinného štěstí, domácí idyly a poklidné atmosféry svátečních chvil měly svůj předobraz v holandské žánrové malbě 17. století, kterou mohl poznat například v Drážďanech.. Charakterizuje je pečlivá drobnopisná hladká malba. Uměl citlivě pracovat se světlem, pomocí kterého dotvářel atmosféru, nebo zdůrazňoval charakter zobrazovaného. Dobová kritika zejména oceňovala přesné vystižení charakterových typů jednotlivých postav zasazených do městského nebo venkovského prostředí (Posvícení, 1863, NG v Praze). Gareis kresbou zachytil výpravu Hugo Ullika pro premiéru Smetanovy opery tajemství v Národním divadle z roku 1878.\n\n\n"}
{"id": "1189861", "url": "https://cs.wikipedia.org/wiki?curid=1189861", "title": "Minoritský klášter (Český Krumlov)", "text": "Minoritský klášter (Český Krumlov)\n\nBývalý minoritský klášter s kostelem Božího těla v Českém Krumlově je historický komplex celkem tří klášterů (trojklášteří): minoritského, kláštera klarisek a kláštera bekyň, což ho činí unikátním. Dnes je objekt ve správě Rytířského řádu křižovníků s červenou hvězdou. Nachází se na adrese Klášterní čp. 50 krumlovského Latránu.\n\nKlášter byl založen v roce 1350 rožmberskými majiteli panství, konkrétně Kateřinou z Rožmberka (rozenou z Vartenberka, vdovou po nejvyšším komorníkovi Českého království Petru z Rožmberka, se čtyřmi syny Petrem II., Joštem, Oldřichem a Janem. Výstavba kláštera však nepostupovala příliš rychle.\n\nKlášter byl původně minoritský. První mniši do kláštera přišli v roce 1357. Byl vysvěcen sarajevským biskupem Albertem. Klášterní kostel byl zasvěcen Božímu tělu a Panně Marii.\n\nDo ženského kláštera svaté Kláry vstoupily první řeholnice v roce 1361.\n\nTřetí klášter v sousedství konventu klarisek, rovněž ženský, pak byl obsazen v roce 1375 komunitou zbožných laických sester – bekyní.\n\nRožmberkové klášterům věnovali mnoho darů, výnosy z některých vsí a dvorů.\n\nKlášter byl stavebně upravován ještě v době pozdně gotické v letech 1490 až 1500, což připomínají dochované střešní krovy z této doby. V průběhu 17. a 18. století byl stavebně upravován v barokním slohu. Tyto přestavby daly klášteru jeho současnou podobu.\n\nKonvent řádu klarisek byl zrušen v roce 1782, jako mnoho jiných, za panování císaře Josefa II., v rámci josefinských reforem. Klášter minoritů pak byl násilně zrušen v roce 1950, tedy v době, kdy u moci byli komunisté a prováděli svůj \"plán K\".\n\nV novodobé historii kláštery sloužily různým účelům: klášter klarisek např. jako vojenská škola, či jako bydlení pro úředníky panského dvora. Později zde byla skladiště, a částečně také sociálnímu byty, a to až do 90. let 20. století. Do roku 2014, kdy započala rozsáhlá rekonstrukce celého klášterního komplexu, byly některé interiéry i vnější části budov v dezolátním stavu.\n\nOd května 2014 probíhala velmi rozsáhlá rekonstrukce a revitalizace celého areálu kláštera. Opravený klášter byl znovu otevřen pro veřejnost 28. listopadu 2015. Celkové náklady na revitalizaci objektu dosáhly témě 327 milionů korun. Část objektu byla upravena jako ubytovací zařízení.\n\nObnoveny byly také klášterní zahrady. Na Tramínu jsou vysázeny dřeviny smutečního charakteru připomínající tamní existenci hřbitova a cesty byly obnoveny v původním rozložení a vydlážděny. Na nádvoří byly vybudovány náznaky základů hřbitovní kaple sv. Anny z roku 1555, kterou nechal pro postavit Vilém z Rožmberka pro svou třetí ženu Annu Marii Bádenskou na bývalém klášterním hřbitově. Zbořena byla ve 2. polovině 19. století poté, co bylo už za císaře Josefa II. zrušeno její využívání. Skutečné základy jsou pod zemí, na povrchu viditelné jsou také základy dvou sloupů, které držely tribunu.\n\nHlavní klášterní zahrada, jež byla léta využívána jako zahrádkářská kolonie, je terasovitě rozdělená a obsahuje jak část užitnou tak okrasnou včetně vinic, chmelnice a zeleninových a barvířských záhonů. Na jihovýchodním okraji areálu je zrekonstruovaná část budovy kuželny. Součástí je rovněž odpočinková zóna a bylinková zahrada s několika zachovanými původními vstupními brankami. U zahrady kláštera je jedna z budov kláštera využívána pro výuku Střední uměleckoprůmyslové školy sv. Anežky České, jež v zahradě také postavila a využívá nízké dřevěné skladiště.\n\nV areálu bývalé kuchyňské zahrady za budovou kostela Božího Těla se dochovala kamenná lourdská jeskyňka s výklenkem pro sošku Panny Marie, celkově porostlá břečťanem. V sadu převažují ovocné dřeviny.\n\nVýznamnou součástí zahradních ploch bývala i rajská zahrada konventu bekyň, jež byla zadlážděna a vprostřed byla vestavěna raně barokní kaple Panny Marie Einsiedelnské.\n\n\n"}
{"id": "1189864", "url": "https://cs.wikipedia.org/wiki?curid=1189864", "title": "Between Silk and Cyanide", "text": "Between Silk and Cyanide\n"}
{"id": "1189865", "url": "https://cs.wikipedia.org/wiki?curid=1189865", "title": "Kostel svatého Jana Nepomuckého (Kařez)", "text": "Kostel svatého Jana Nepomuckého (Kařez)\n\nKostel svatého Jana Nepomuckého je sakrální stavba v Kařezu.\nIniciativa pro postavení kostela se začala projevovat v roce 1933, kdy se pro stavbu rozhodli věřící z Kařeza, Kařízka a Cekova. Stavba samotná ovšem z finančních důvodů započala až v roce 1940. Od roku 1942 zdržovala stavbu válka, kostel tak byl zkolaudován až 16. května 1947 v 10 hodin prelátem a generálním vikářem Bohumilem Opatrným. 16. prosince 1956 byl vysvěcen zvon o hmotnosti 32,5 kg.\n\nBohoslužby se v kostele konají každou první sobotu v měsíci.\n"}
{"id": "1189871", "url": "https://cs.wikipedia.org/wiki?curid=1189871", "title": "Susan Albánská", "text": "Susan Albánská\n\nSusan Cullen-Ward (28. ledna 1941, Sydney – 17. července 2004, Tirana) byla korunní princeznou a manželkou Leky, korunního prince Albánie.\n\nNarodila se 28. ledna 1941 v Sydney jako dcera Alana Roberta a jeho manželky Phyllis Dorothei Cullen-Wardových. Byla prapravnučkou Thomase Lodge Murray-Priora, australského politika. Studovala na Presbyterian Ladies' College v Orange a poté na Sydney Technical College.\n\nRoku 1965 se vdala za Ricka Williamse s kterým se rozvedla roku 1970.\n\nNa jednom večírku v Sydney se potkala s Lekou, korunním princem Albánie, jediným dítětem krále Zoga I. Zasnoubili se a roku 1975 v Biarritzu byli oddáni. Církevní obřad proběhl v Madridu. Australské úřady jí odmítly uznat jako královnu ale když byl ministrem zahraničí Andrew Peacock, vydal jí pas na jméno \"Susan Cullen Ward, známá jako královna Susan\". Po svatbě s Lekou měla bouřlivý život. Stěhovali se z jedné zemi do druhé a neměli nikde trvalý pobyt. V prvních několika letech manželství žili ve Španělsku. Později se usadili v Republice Rhodesie (dnes Zimbabwe). Po nastolení vlády Roberta Mugabeho se pár opět odstěhoval, tentokrát do Jihoafrické republiky, kde se jim roku 1982 narodil syn Leka. Když se pár zdržoval v Rhodesii narodila se jim mrtvá dcera.\n\nZemřela 17. července 2004 v Tiraně na rakovinu plic. Pohřbena je v kapli ležící u Tirany.\n"}
{"id": "1189908", "url": "https://cs.wikipedia.org/wiki?curid=1189908", "title": "Jozef Nemčovič", "text": "Jozef Nemčovič\n\nJozef Nemčovič [němčovič] (* 14. listopadu 1958) je bývalý slovenský prvoligový fotbalista.\n\nV československé nejvyšší soutěži zasáhl do 5 utkání v dresu Spartaku Trnava, v nichž neskóroval. Druhou ligu hrál v Dubnici nad Váhom a Zbrojovce Brno. Hrál také 3. ligu (II. SNFL) za Malacky.\n\nPo sezoně 1989/90, ve které hrál za TJ Družstevník Lakšárska Nová Ves, nastupoval střídavě za menší rakouské a slovenské fotbalové kluby. Těmito byly SC Obersiebenbrunn (1990–1997), OŠK Slovenský Grob (1998), ASV Raiffeisenbank Zurndorf (1998–2000), SC Untersiebenbrunn (2000), TJ Záhoran Jakubov (2001), SC Obersiebenbrunn (2001–2004), ŠK Gajary (2004), FC Angern (2004–2006), SV Ollensdorf (2007), TJ Slavoj Moravský Svätý Ján (2007–2008) a SC Dürnkrut (2008–2010). Na začátku roku 2011 se vrátil do Záhoranu Jakubov, kde ukončil aktivní činnost.\n\nV Malackách později působil i jako trenér mládeže či asistent trenéra u A-mužstva.\nNa jaře 2017 vedl TJ Sokol Lanžhot v Přeboru Jihomoravského kraje.\n\n\n"}
{"id": "1189910", "url": "https://cs.wikipedia.org/wiki?curid=1189910", "title": "307 (číslo)", "text": "307 (číslo)\n\nTři sta sedm je přirozené číslo, které následuje po čísle tři sta šest a předchází číslu tři sta osm. Římskými číslicemi se zapisuje CCCVII.\n\n\nSilnice II/307 je česká silnice II. třídy vedoucí na trase Velký Třebešov – Choustníkovo Hradiště\n\n\n"}
{"id": "1189911", "url": "https://cs.wikipedia.org/wiki?curid=1189911", "title": "Kateřina, korunní princezna srbská", "text": "Kateřina, korunní princezna srbská\n\nKateřina, korunní princezna Srbska (* 13. listopadu 1943, Atény) je manželka Alexandra II. Karađorđeviće, korunního prince Srbska.\n\nKateřina plynně hovoří řecky, anglicky, francouzsky a srbsky. Studovala v Aténách a v Lausanne. Později studovala ekonomii na Univerzitě v Denveru a na Univerzitě v Dallasu a poté několik let pracovala v USA ve svém oboru.\n\n25. listopadu 1962 se provdala za Jacka W. Andrewse, s nímž měla dvě děti, Davida a Alison. V téže době cestovala a žila mj. v Austrálii, Africe a opět v USA. 7. prosince 1984 se s manželem rozvedla.\n\nRoku 1984 se seznámila s následníkem srbského trůnu, princem Alexandrem Karađorđevićem, svým pozdějším druhým manželem. Civilní sňatek se uskutečnil v Londýně 20. září 1985 a církevní obřad o den později v chrámu svatého Sávy Srbské pravoslavné církve v Notting Hill. \n\nJako korunní princezna věnovala Kateřina velkou část svého času na charitativní činnosti, zejména na pomoc po válce v Jugoslávii. Byla patronkou různých humanitárních organizací včetně Lifeline Humanitarian Organization. Roku 2001 založila Nadaci Její královské Výsosti korunní princezny Kateřiny.\n\nRoku 1991 odcestovala se svými syny do Bělehradu, kde je nadšeně přivítaly statisíce lidí, kteří sympatizují s obnovením parlamentní monarchie v čele s královskou dynastií Karađorđevićů.\n\n17. července 2001 po demokratické revoluci v Srbsku, převzali korunní princ, korunní princezna, Petr, dědičný princ srbský, princ Filip a princ Alexandr rezidenci v královském paláci v Bělehradě.\n"}
{"id": "1189912", "url": "https://cs.wikipedia.org/wiki?curid=1189912", "title": "Josh Dibb", "text": "Josh Dibb\n\nJosh Dibb, známý rovněž jako Deakin (* 6. ledna 1978) je americký hudebník, člen skupiny Animal Collective. Studoval na Park School of Baltimore, kde se setkal s ostatními členy skupiny (s jedním z nich, s Noahem Lennoxem, se znal již od dětství). Po univerzitních studiích působil ve skupině Animal Collective, avšak nehrál na všech jejích albech. Dále je například autorem remixů písní od skupin Goldfrapp a Ratatat, ale také hudebníka vystupujícího pod jménem Pantha du Prince. Své první sólové album nazvané \"Sleep Cycle\" vydal v roce 2016.\n\n"}
{"id": "1189915", "url": "https://cs.wikipedia.org/wiki?curid=1189915", "title": "Arthur Jones", "text": "Arthur Jones\n\nArthur Willis Jones III (* 3. června 1986 v Rochesteru, stát New York) je hráč amerického fotbalu nastupující na pozici Defensive tackla za tým Indianapolis Colts v National Football League. Univerzitní fotbal hrál za Syracuse University, poté byl vybrán v pátém kole Draftu NFL 2010 týmem Baltimore Ravens.\n\nJones se narodil v Rochesteru a později se jeho rodina přestěhovala do Endicottu, kde navštěvoval Union–Endicott High School. Kromě amerického fotbalu se rovněž věnoval zápasu. Za místní fotbalový klub si v posledním ročníku připsal 64 tacklů, šest sacků a jeden fumble recovery, čímž pomohl týmu k titulu v soutěži „Section IV“. Po sezóně byl Jones ohodnocen jako 18. nejlepší hráč na své pozici ve státě New York sportovním magazínem \"SuperPrep\". Protože byl uznávaným webem \"Rivals.com\" ohodnocen pouze dvěma hvězdičkami, neobjevil se mezi nejlepšími Defenzivními tackly v USA. Z několika nabídek dal přednost Syracuse University před University of Pittsburgh a Rutgers University.\n\nV sezóně 2006 nastoupil Jones do každého utkání a celkem si připsal 15 tacklů, sack a fumble recovery. O rok později už se stal startujícím hráčem, přičemž si přispal 17,5 tacklu pro ztrátu, včetně devíti v jediném utkání proti Iowě. Jeho statistiky by byly ještě lepší, kdyby proti University of South Florida neutrpěl zranění kotníku, ale i tak byl za své výkony zvolen do druhého all-stars týmu konference Big East. Ve skvělých výkonech pokračoval i v ročníku 2008, proti Pennsylvania State University zaznamenal sack a tři tackly pro ztrátu. Po sezóně byl vybrán do prvního all-stars týmu konference Big East a byl rovněž jedním z kandidátů na umístění v celonárodním all-stars týmu. V sezóně 2012 vynechal tři utkání z dvanácti, celkem zaznamenal 19 tacklů (7 pro ztrátu), 1,5 sacku, 2 fumbly a podruhé za sebou byl zvolen do prvního all-stars týmu konference Big East.\n\nJones byl považován za jednoho z nejlepších Defenzivních tacklů v nabídce při Draftu NFL 2010. Nakonec byl vybrán až v pátém kole draftu jako 157. hráč celkově týmem Baltimore Ravens a 21. června 2010 s ním podepsal tříletou smlouvu.\n\nBěhem nováčkovské sezóny 2010 Jones odehrál pouze dva zápasy a do statistik nezasáhl. O rok později už zasáhl do čtrnácti utkání, z toho jednou jako startující hráč a připsal si 20 tacklů. V ročníku 2012 to bylo již 16 odehraných zápasů (šestkrát jako startující hráč), 47 tacklů (20 asistovaných), 4,5 sacku a forced fumble. Ravens se probojovali až do Super Bowlu XLVII, ve kterém proti 49ers Jones zaznamenal fumble recovery a také klíčový sack Quarterbacka Colina Kaepernicka. Ravens nakonec zvítězili 34:31 a Jones tak získal první prsten pro šampiona Super Bowlu. V ročníku 2013 se stal startujícím hráčem, odehrál 14 zápasů a zaznamenal 53 tacklů a 4 sacky.\n\n11. března 2014 podepsal Jones jako volný hráč pětiletý kontrakt s Indianapolis Colts za více jak 30 milionů dolarů.\n\nTěsně před startem sezóny 2015 byl ovšem Jones napsán na seznam zraněných s poraněným kotníkem. Nakonec stihl odehrát devět utkání (třikrát jako startující hráč) a připsat si 23 tacklů (8 asistovaných), 1,5 sacku a forced fumble.\n\n1. listopadu 2018 podepsal Jones smlůouvu s Washington Redskins, ale již 11. listopadu byl zapsán na listinu zraněných hráčů s vyklobeným ramenem. Po skončení sezóny pak přes Instagram oznámil ukončení kariéry.\n\nJones získal univerzitní titul v oboru komunikace a rétorická studia. Jeho bratr Jon Jones je bývalým šampiónem UFC lehkotěžké váhy, další bratr Chandler je Outside linebackerem týmu Arizona Cardinals. Arthur si vzal středoškolskou lásku Sunny a spolu vychovávají syna Arthura IV, 29. dubna 2013 se mu rovněž narodila dcera.\n\n"}
{"id": "1189917", "url": "https://cs.wikipedia.org/wiki?curid=1189917", "title": "Sergio Endrigo", "text": "Sergio Endrigo\n\nSergio Endrigo (15. června 1933 – 7. září 2005) byl italský zpěvák. Narodil se ve městě Pula na poloostrově Istrie. Svou pěveckou kariéru zahájil roku 1959. Své první album (eponymní) vydal na značce RCA Records roku 1962. Později publikoval řadu dalších nahrávek. V roce 1968 vyhrál soutěž Festivalu Sanremo s písní „“. Zemřel v Římě ve věku 72 let na karcinom plic.\n\n"}
{"id": "1189918", "url": "https://cs.wikipedia.org/wiki?curid=1189918", "title": "Severo-jižní spojení (Brusel)", "text": "Severo-jižní spojení (Brusel)\n\nSevero-jižní spojení představuje základní železniční osu v belgické metropoli Bruselu. Je vedeno tunelem, který na severní straně začíná u botanické zahrady a končí u kapelního kostela. Dlouhé je 3,8 km a dokončeno bylo roku 1952. Spojení tvoří tři vedle sebe paralelně vedené dvoukolejné tunely. Tratí projede denně na 1200 vlaků.\n\nNa severo-jižním spojení se nacházejí tři nádraží:\n\n\nV současné době slouží spojení pro osobní vlaky, především celobelgického významu. Některé mezistátní vlaky (ICE, Thalys a TGV) nicméně pouze zajíždějí buď na severní (z Německa) nebo na jižní (z Francie a Velké Británie) nádraží. Nákladní vlaky jezdí tímto spojením málokdy, především z toho důvodu, aby nezvyšovaly vytížení trati. Brusel objíždějí většinou po trati č. 26. \n\nVýstavba moderního spojení severního a jižního nádraží byla plánována již před první světovou válkou. Rozhodnutí padlo ještě v prvním desetiletí 20. století; roku 1911 byla výstavba zahájena. Jeho dokončení však znemožnila následně i Velká hospodářská krize a druhá světová válka. Stavební práce byly dokončeny až na přelomu 40. a 50. let. Dělníci, kteří zbudovali tento tunel vyhloubili celkem 1 milion m zeminy, do země zakotvili 85 km betonových pilotů. Na stavbu bylo také spotřebováno 45 000 tun oceli a 742 000 tun železobetonu. Slavnostní otevření stavby se uskutečnilo dne 5. října 1952 za přítomnosti belgického krále Baudouina I..\n"}
{"id": "1189919", "url": "https://cs.wikipedia.org/wiki?curid=1189919", "title": "Avenue du Stalingrad (Brusel)", "text": "Avenue du Stalingrad (Brusel)\n\nAvenue du Stalingrad (nizozemsky Stalingradlaan) je ulice v jihozápadní části historické části belgické metropole Bruselu. Spojuje centrum města (od náměstí Place Rouppe s nádražím Gare du Midi). Vede paralelně s třídou Anspach. Pojmenována je podle bitvy o Stalingrad. Do druhé světové války nesla název \"Jižní třída\" (francouzsky \"Avenue du Midi\").\n\nŠiroká třída má široké chodníky, pruh pro cyklisty a pouze dva pruhy pro automobilovou dopravu. V její ose vedou čtyři linie stromů.\n\nV roce 2012 byl představen plán na přestavbu třídy a vybudování pěší zóny.\n\nNa třídě Avenue du Stalingrad se nachází Palais du Midi.\n"}
{"id": "1189921", "url": "https://cs.wikipedia.org/wiki?curid=1189921", "title": "Palais du Midi", "text": "Palais du Midi\n\nPalais du Midi (doslova ; ) je rozsáhlý objekt v Bruselu. Byl postaven na třídě Maurice Lemmonier v letech 1875 až 1885 podle návrhu architekta Wynanda Janssense pro potřeby Generální obchodní společnosti (). Budova byla postavena na místě původní říčky Senne, která byla na konci 19. století přemostěna a nahrazena ve většině své trasy moderní třídou Anspach. \n\nVe své době byla výstavba opulentního paláce, který sloužil jako centrální tržnice kritizována v tisku jako \"katastrofální podnik\". V současné době slouží značné části paláce jako sportovní centrum. V části paláce se nachází Královská škola bojových umění Yama Arashi.\n"}
{"id": "1189923", "url": "https://cs.wikipedia.org/wiki?curid=1189923", "title": "Jules Anspach", "text": "Jules Anspach\n\nJules Anspach (20. července 1829, Brusel, Spojené království nizozemské – 19. května 1879, Etterbeek, Belgie) byl belgický politik a starosta Bruselu.\n\nAnspach se narodil do kalvinistické rodiny. Jeho otec François byl poslancem belgického parlamentu. Jules studoval právo na Svobodné bruselské univerzitě (která v době jeho života byla ještě jednotnou organizací). Stal se doktorem práv a v roce 1963 také starostou města Bruselu ve věku 34 let. Úřad starosty metropole Belgie zastával až do své smrti. Ve funkci nařídil rozsáhlé urbanistické úpravy města, které byly srovnatelné snad jen s přestavbami Paříže pod taktovkou barona Haussmanna. V Bruselu poloviny 19. století se navíc rozšířila cholera, což bylo dalším vhodným důvodem pro přestavbu metropole.\n\nJules Anspach nařídil zakrytí řeky Senne, která prochází městem od severu k jihu. Na jejím místě vznikl široký bulvár, který nese Anspachovo jméno. Kromě toho byly strženy početné staré čtvrti a nahrazeny moderními paláci. Brusel se totiž teprve stával metropolí evropského významu poté, co se Belgie stala v roce 1830 nezávislou zemí. V rámci Anspachových přestaveb Bruselu bylo strženo na tisíc domů.\n\nKromě starosty byl Jules Anspach také zvolen za poslance belgického parlamentu, stejně jako jeho otec.\n"}
{"id": "1189925", "url": "https://cs.wikipedia.org/wiki?curid=1189925", "title": "Šárka Jelínková", "text": "Šárka Jelínková\n\nŠárka Jelínková, rozená Janková, (* 24. ledna 1968 Bystřice pod Hostýnem) je česká politička a pracovnice v oblasti sociální péče, od roku 2016 senátorka za obvod č. 76 – Kroměříž a zastupitelka Zlínského kraje, od roku 2006 zastupitelka města Bystřice pod Hostýnem na Kroměřížsku (v letech 2006 až 2014 také radní města a od roku 2018 pak místostarostka města). Členka KDU-ČSL, od března 2019 je první místopředsedkyně strany.\n\nV letech 1982 až 1986 vystudovala Gymnázium Holešov a později v letech 1989 až 1991 absolvovala nástavbové studium vychovatelství na Střední pedagogické škole v Boskovicích. Vysokoškolské vzdělání získala v letech 1991 až 1996 studiem oboru vychovatelství na Pedagogické fakultě Univerzity Palackého v Olomouci (získala titul Mgr.).\n\nPracovní kariéru začínala v letech 1986 až 1994 v Ústavu sociální péče Hostýn, kde postupně pracovala jako nekvalifikovaná vychovatelka, zástupce vedoucího vychovatele a vedoucí vychovatelka. Mezi roky 1994 a 2000 pak působila jako vedoucí vychovatelka Domova pro osoby se zdravotním postižením Javorník ve Chvalčově a zároveň byla vedoucí vychovatelkou Okresního ústavu sociálních služeb Kroměříž. V letech 2000 až 2008 zastávala pozici vedoucí Domova pro osoby se zdravotním postižením Barborka v Kroměříži.\n\nV letech 2008 až 2011 byla na rodičovské dovolené. K tomu od roku 2009 soukromě podniká v poradenství a konzultační činnosti. Od září 2011 je ředitelkou obecně prospěšné společnosti Centrum pro seniory Zahrada v Bystřici pod Hostýnem.\n\nŠárka Jelínková žije v Bystřici pod Hostýnem na Kroměřížsku.\n\nV roce 1991 vstoupila do KDU-ČSL. Ve straně působí od roku 2010 jako předsedkyně Okresního výboru KDU-ČSL v Kroměříži a od roku 2013 členka předsednictva Krajského výboru KDU-ČSL ve Zlínském kraji.\n\nDo komunální politiky se pokoušela vstoupit, když v komunálních volbách v roce 2002 kandidovala za KDU-ČSL do Zastupitelstva města Bystřice pod Hostýnem na Kroměřížsku, ale neuspěla. Zvolena byla až ve volbách v roce 2006. Mandát zastupitelky města obhájila jako lídryně kandidátky KDU-ČSL ve volbách v roce 2010, 2014 i 2018. K tomu byla v letech 2006 až 2014 radní města a od roku 2018 je 2. místostarostkou města.\n\nV krajských volbách v roce 2000 kandidovala jako členka KDU-ČSL za Čtyřkoalici (tj. KDU-ČSL, US, DEU a ODA) do Zastupitelstva Zlínského kraje, ale neuspěla. Do krajského zastupitelstva se nedostala ani na samostatné kandidátce KDU-ČSL ve volbách v roce 2004 a 2012. Přesto v letech 2004 až 2012 působila jako členka Výboru sociálního a od roku 2012 je členkou Výboru pro nevládní organizace a neziskový sektor. Uspěla až ve volbách v roce 2016.\n\nVe volbách do Poslanecké sněmovny PČR v roce 2002 kandidovala ve Zlínském kraji jako členka KDU-ČSL za \"Koalici KDU-ČSL, US-DEU\", ale neuspěla. Do Sněmovny se nedostala ani ve volbách v letech 2006, 2010 a 2013, už na samostatné kandidátce KDU-ČSL.\n\nVe volbách do Senátu PČR v roce 2016 kandidovala za KDU-ČSL v obvodu č. 76 – Kroměříž. Se ziskem 16,94 % hlasů postoupila z prvního místa do druhého kola, v němž porazila poměrem hlasů 53,48 % : 46,51 % kandidáta hnutí ANO 2011 Jana Haška. Stala se tak senátorkou.\n\nNa sjezdu KDU-ČSL v březnu 2019 byla zvolena první místopředsedkyní strany, na mimořádném sjezdu v lednu 2020 funkci obhájila.\n"}
{"id": "1189926", "url": "https://cs.wikipedia.org/wiki?curid=1189926", "title": "Une nouvelle vie", "text": "Une nouvelle vie\n\n"}
{"id": "1189927", "url": "https://cs.wikipedia.org/wiki?curid=1189927", "title": "Seznam českých hráčů v KHL v sezóně 2013/2014", "text": "Seznam českých hráčů v KHL v sezóně 2013/2014\n\nToto je seznam hráčů Česka a jejich statistiky v sezóně 2013/2014 KHL.\n"}
{"id": "1189928", "url": "https://cs.wikipedia.org/wiki?curid=1189928", "title": "Jakobovits", "text": "Jakobovits\n\nPříjmení Jakobovits náleží více osobnostem:\n\n"}
{"id": "1189929", "url": "https://cs.wikipedia.org/wiki?curid=1189929", "title": "Mistrovství světa v ledním hokeji 2016 (Divize II)", "text": "Mistrovství světa v ledním hokeji 2016 (Divize II)\n\nII. divize Mistrovství světa v ledním hokeji 2016 se hrála v španělské Jace (skupina A) a v mexickém Ciudad de México (skupina B). Obě skupiny se hrály od 9. do 15. dubna 2016.\n\nSkupiny A a B nebyly rovnocenné a mezi nimi se postupovalo a sestupovalo. V každé skupině hrálo 6 týmů, které se utkaly navzájem každý s každým. První tým ze skupiny A postoupil do skupiny B I. divize, poslední tým ze skupiny A sestoupil do skupiny B. První tým ze skupiny B postoupil do skupiny A, poslední tým sestoupil do III. divize.\n\n"}
{"id": "1189930", "url": "https://cs.wikipedia.org/wiki?curid=1189930", "title": "Ochridská škola", "text": "Ochridská škola\n\nOchridská škola byla bulharská literární škola, již na přelomu 9. a 10. století založil Kliment Ochridský, žák Cyrila a Metoděje, který předtím působil na Velké Moravě. On i jiní žáci Cyrila a Metoděje byli po příklonu velkomoravských panovníků k západnímu křesťanství z Moravy vyhnáni a útočiště nalezli nejprve v Bulharsku. Zde Kliment založil preslavskou literární školu (někdy zvána též plisecko-preslavská). Později se ale na výzvu panovníka Borise I. přemístil i se svými žáky k Ochridskému jezeru (dnes na pomezí Severní Makedonie a Albánie), kde roku 886 založil klášter sv. Pantelejmona a v něm druhou literární školu, zvanou právě ochridská. Obě tyto školy založily literární a vzdělaneckou tradici na Balkáně. Krom Klimenta byli významnými představiteli školy mnich Chrabr a sv. Naum, který stál v čele školy poté, co se Kliment stal velickým biskupem. K významným dílům této školy patří tzv. Assemanův evangeliář.\n"}
{"id": "1189933", "url": "https://cs.wikipedia.org/wiki?curid=1189933", "title": "Mistrovství světa v ledním hokeji 2016 (Divize I)", "text": "Mistrovství světa v ledním hokeji 2016 (Divize I)\n\nPrvní divize Mistrovství světa v ledním hokeji 2016 se hrála v polských Katovicích (skupina A) a v chorvatském Záhřebu (skupina B).\n\nSkupiny A a B nebyly rovnocenné a mezi nimi se postupovalo a sestupovalo. V každé skupině hrálo 6 týmů, které se utkaly navzájem každý s každým. První dva týmy ze skupiny A postupily na Mistrovství světa v ledním hokeji 2017, poslední tým ze skupiny A sestoupil do skupiny B. První tým ze skupiny B postoupil do skupiny A I. divize, poslední tým sestoupil do skupiny A II. divize.\n\nSkupina A se hrála od 23. do 29. dubna 2016.\n\nSkupina B se hrála od 17. do 23. dubna 2016.\n\n"}
{"id": "1189934", "url": "https://cs.wikipedia.org/wiki?curid=1189934", "title": "Boleráz", "text": "Boleráz\n\nBoleráz je obec na Slovensku v okrese Trnava. K vesnici byla v roku 1960 administrativně připojena sousední vesnice Klčovany. V roce 1963 byla zahájena výstavba vodní nádrže v katastru obce.\n\nPrvní stopy osídlení jsou ze starší doby kamenné, pocházejí z polohy pozdější středověké tvrze „Zámok\", která se ve zdivu nezachovala. Z doby bronzové pocházejí charakteristické archeologické nálezy celého regionu, takzvaná \"Bolerázská skupina\".\nPrvní písemnou zmínkou o obci je darovací listina uherského krále Bély IV. z 11. května 1240, kdy daroval důchody obce trnavským františkánkám. Ves již tehdy ležela na \"české stezce\" z Uher do Čech.\nV první polovině 16. století zde založili Habáni svůj dvůr. K hrnčířské výrobě využili zdejší červenou hlínu. Příklady habánské fajánsové keramiky ze 17. a 18. století jsou ve sbírkách Historického muzea v Trnavě i Uměleckoprůmyslového muzea v Praze.\nV obci je římskokatolický kostel svatého Michala archanděla z roku 1787.\n\n\n"}
{"id": "1189935", "url": "https://cs.wikipedia.org/wiki?curid=1189935", "title": "Rustam Tariko", "text": "Rustam Tariko\n\nRustam Vasiljevič Tariko ( \"; 17. března 1962, Menzelinsk, Tatarstán) je ruský podnikatel, bankéř a vodkový magnát, zakladatel a vlastník korporace Russian Standard.\n\nRustam Tariko ukončil svá studia na ekonomické fakultě Moskevského institutu železničního inženýrství (dnes Moskevská státní univerzita dopravy a spojů - MIIT) v roce 1989. V roce 1998 uvedl na trh vodku Russkij Standart ( \"; pro export Russian Standard), jež se stala jednou z nejprodavánějších premium vodek na světě. Vlastní také stejnojmennou banku a od roku 2013 je největším akcionářem polské firmy Central European Distribution Corporation (CEDC). Je považován za jednoho z nejbohatších lidí nejen v Rusku, ale i na celém světě. Na své letní sídlo na Sardínii létá soukromým Boeingem 737. Časopis Forbes odhaduje jeho jmění na několik miliardy dolarů.\n\n"}
{"id": "1189936", "url": "https://cs.wikipedia.org/wiki?curid=1189936", "title": "Mětikalov", "text": "Mětikalov\n\nMětikalov () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách necelých šest kilometrů od Podbořanského Rohozce v nadmořské výšce okolo 670 metrů.\n\nNázev vesnice je odvozen z příjmení \"Mětikal\" (tj. ten, kdo mísí kal) ve významu Mětikalův dvůr. V historických pramenech se objevuje ve tvarech: Metikalow (1495), … Mitikalovem (1542), Mietikalow (1546), Netikalow (1555), Netikalow (1603), zu Mekel (1653), Mekelen (1654), Meckel (1787) a Meckl nebo Mekel (1846).\n\nPrvní písemná zmínka o vesnici je z roku 1495. Zanikla vysídlením v roce 1953 v důsledku zřízení vojenského újezdu.\n\n"}
{"id": "1189939", "url": "https://cs.wikipedia.org/wiki?curid=1189939", "title": "Songs of Silence", "text": "Songs of Silence\n\nSongs of Silence – Live in Tokyo je první koncertní album finské power metalové kapely Sonata Arctica vydané 20. listopadu 2002. Album bylo nahráno 4. září 2001 na Shibuya On Air East festivalu v Tokiu.\n\n\nBonusové CD – asijská edice\n\n\n"}
{"id": "1189940", "url": "https://cs.wikipedia.org/wiki?curid=1189940", "title": "Mlýnská (vojenský újezd Hradiště)", "text": "Mlýnská (vojenský újezd Hradiště)\n\nMlýnská () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách čtyři kilometry jihovýchodně od Kyselky v nadmořské výšce okolo 520 metrů.\n\nNázev vesnice se v historických pramenech objevuje ve tvarech: Millndorff (1528), nad vsí Mildorffem (1567), Muldorffles (1567), Milderflösz (1579), Mühldorf (1785) a Mühldorf (1847).\n\nPrvní písemná zmínka o vesnici je z roku 1528. Zanikla vysídlením v roce 1953 v důsledku zřízení vojenského újezdu.\n\nJihovýchodně od vesnice se nachází malá uhelná pánev. Na úbočí vrchu Větrovec se v ní již před první světovou válkou těžilo hnědé uhlí. Na počátku dvacátých let dvacátého století byly v provozu tři štoly ražené šikmo nahoru, aby jimi mohla odtékat voda, ale ve třicátých letech začalo být odvodňování nákladnější, a proto byla těžba ukončena. Podle odhadů dosahovala produkce zdejších dolů maximálně několik desítek tun uhlí ročně. Na Pstružném potoce se rýžoval cín.\n\n"}
{"id": "1189941", "url": "https://cs.wikipedia.org/wiki?curid=1189941", "title": "Ostré (vojenský újezd Hradiště)", "text": "Ostré (vojenský újezd Hradiště)\n\nOstré () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách šest kilometrů jižně od Klášterce nad Ohří v nadmořské výšce okolo 600 metrů.\n\nNázev vesnice se v historických pramenech objevuje ve tvarech: Westrem (1488), Westrum (1591), Westrumb (1654) a Westrum (1787).\n\nPrvní písemná zmínka o vesnici je z roku 1488. Zanikla vysídlením v roce 1954 v důsledku zřízení vojenského újezdu.\n\nPři sčítání lidu v roce 1921 zde žilo 64 obyvatel (z toho třicet mužů) německé národnosti, kteří byli kromě dvou evangelíků římskými katolíky. Podle sčítání lidu z roku 1930 měla vesnice 59 obyvatel německé národnosti. S výjimkou dvou lidí bez vyznání se hlásili k římskokatolické církvi.\n\n\n"}
{"id": "1189942", "url": "https://cs.wikipedia.org/wiki?curid=1189942", "title": "Catastrofuk", "text": "Catastrofuk\n\n„Catastrofuk“ je píseň velšského hudebníka, skladatele a producenta Johna Calea.\n\nPoprvé jí zahrál dne 26. června 2008 při koncertu v sále Carling Academy v anglickém Oxfordu. V jeho koncertních setlistech zůstala po mnoho dalších let. Původně nesla název „Catastrophic“. Její studiová verze byla vydána až v září roku 2011 na EP nazvaném \"Extra Playful\". V říjnu téhož roku byl představen videoklip k této písni. Jeho režisérkou byla hudebníkova dcera Eden Caleová. Cale ve videu chodí ve skafandru na cizí planetě; mimo něj v něm vystupují ještě tři děti při čajovém dýchánku. Ve studiové verzi je píseň v rychlém tempu a začíná nejprve hrou na akustickou kytaru, postupně se přidává fuzz basa doplněná o krátká sóla na elektrickou kytaru, občasně se zde vyskytuje i klavír, ale hlavně různé elektronické smyčky. Pojednává o tom, že se občas různé věci vymknou kontrole. Dne 21. dubna 2012, u příležitosti Record Store Day − dne, kdy jsou vydávána raritní vinylová alba na podporu nezávislým prodejcům, vyšlo album \"Extra Playful: Transitions\" obsahující remixy několika skladeb z tohoto EP. Autorem remixu písně „Catastrofuk“ je zde německý hudebník Alva Noto.\n"}
{"id": "1189943", "url": "https://cs.wikipedia.org/wiki?curid=1189943", "title": "Adult Baby", "text": "Adult Baby\n\nAdult Baby, ageplay neboli ve zkratce AB — Označení pro chování dospělého člověka, obvykle fyzicky i duševně zdravého, při kterém se takový dospělý chová podobně jako dítě ve věku 2–5 let.\n\nExistují 2 typy:\n\nZhruba tři čtvrtě respondentů se řadí sem.\n\nAdult Baby chce být stejně jako malé děti na nejnižším místě v sociální hiearchii.\n\nAdult Baby se cítí příjemně, když je plně závislé na svých „rodičích“ a cití se dobře v submisivním postavení, součástí jeho postavení je poslouchání příkazů rodičů, nebo lidí v roli rodičů, ale také přijímání rodičovské lásky, starostlivosti a pocitu bezpečí od nich a právě tím se cítí nejvíce uspokojené, je to vlastně snaha o připomenutí si vlastního dětství, případně prožití nového, lepšího dětství a zároveň útěk od zodpovědnosti a starostí dospělého života.\n\nZhruba čtvrtina respondentů se řadí sem.\nV tomto typu jde o fetišismus a sexuální vzrušení z role dítěte, které je vystavováno velmi tvrdé „výchově“ a především často trestům, může být srovnatelné s BDSM praktikami.\n\nZvláštní mužská verze, při které dospělý muž přijímá roli malé rozkošné (snaží se tak vypadat) dívky, jde vpodstatě o transvetisismus sloučený s regresí. Obvyklé oblečení jsou dívčí šaty. .\n\nHlavní cíl Adult Babies — cítit se jako malé dítě, protože jim to přináší příjemné pocity nebo sexuální vzrušení (parafilní forma). Adult Babies se snaží chovat jako malé děti: používají dudlík, dětskou postýlku s mřížemi, dětský nábytek (stolička/chodítko...), plenky, různé druhy hraček pro děti předškolního a batolecího věku, dětské oblečení, dekoraci v dětském stylu… Jejich pokoj, často vyhrazený zvlášť, od jejich standardního vypadá jako by byl vybudován pro dítě maximálně předškolního věku. Adult Babies čatso hrají svoji hloupost, naivitu, nešikovnost, neschopnost, inkontinenci a mnoho dalšího typického pro předškolní a batolecí věk, dále například hru s hračkami, a další hry jako je vybarvování omalovánek, stavění z Lega… Adult Babies většinou pouze hrají, že si hrají, jejich myšlenky při hraní si s hračkami jsou spíš: „A teď vypadám jako malý kluk/holčička“, než že by mysleli na samotnou hru: „Postavim z lega to nejlepší město“, obzvláště ti parafilní, prostě se nebaví samotnými dětskými činnostmi, ale líbí se jim to, že se u toho cítí jako děti a proto je jejich hra většinou hraná. Některé části svého chování však mohou prožívat reálně, což znamená, že hra některé z dětských činností/her je mohou i skutečně bavit. Za nejhlavnější znak se považuje, že téměř všichni nosí plenky. Adult baby je často druhotný život, po hlavním, až na některé Adult Babies permanentího typu. Někteří, hlavně emocionální, jdou tak daleko, že si dokonce holí i veškeré tělesné ochlupení.\n\nTento styl života v sobě pojí i určité problémy, spjaté zejména s dlouhodobým nošením plen, které v případě dlouhodobého nošení (stačí rok) samo o sobě dokaže způsobit plnou močovou i fekální inkontinenci, protože tělo se postupně přizpůsobuje možnosti vyprazdňovat se kdykoliv a kdekoliv, a zároveň dochází ke zmenšení pojemnosti močového měchýře, například jeden člověk tvrdí, že po roce a půl stálého nošení plen u něj došlo ke zmenšení objemu močového měchýře o 80% Nebezpečí spočívá v tom, že léčba je natolik těžká a dlouhodobá, že jen málokomu se podaří opět získat kontrolu nad svým vypradňováním. Tento problém vzniká především psychickým původem, kdy dojde ke zvyku močit a kálet automaticky a problémy, nejčastěji s udržením moči se mohou vyskytnout i po krátké době nepřetržitého nošení plenek, stačí i týden, v tomto stádiu zatím jde jen o zvyk a o to, že dotyčný prostě zapomněl, „že na sobě právě nenosí pleny“.\n\nNošení těsných, plastových/igelitových plen také zvyšuje teplotu ve varlatech a při dlouhodobějším nošení může dojít až k dočasné neplodnosti, funkce varlat se po určité době vrací zcela do normálu.\n\n"}
{"id": "1189944", "url": "https://cs.wikipedia.org/wiki?curid=1189944", "title": "Winterheart's Guild", "text": "Winterheart's Guild\n\n\n\n\n"}
{"id": "1189946", "url": "https://cs.wikipedia.org/wiki?curid=1189946", "title": "Zimnokvět časný", "text": "Zimnokvět časný\n\nZimnokvět časný (\"Chimonanthus praecox\") je druh rostliny z čeledi sazaníkovité. Je to opadavý keř s jednoduchými vstřícnými listy a světle žlutými květy, které se rozvíjejí v zimním období. Pochází z Číny a je pěstován jako okrasná dřevina i v České republice.\n\nZimnokvět časný je opadavý až poloopadavý vzpřímený keř, v domovině i nevelký strom dorůstající výšky až 13 metrů. Větévky jsou šedavě hnědé, s lenticelami, lysé nebo lehce chlupaté, v mládí čtyřhranné, později oblé. Zimní pupeny jsou kryté střechovitými šupinami. Listy jsou eliptické, vejčité nebo kopinaté, 5 až 29 cm dlouhé a 2 až 12 cm široké, tenké až lehce kožovité, s 3 až 18 mm dlouhým řapíkem. Čepel listů je na bázi klínovitá až zaokrouhlená, na vrcholu špičatá nebo zašpičatělá, na líci drsná, na rubu lysá s výjimkou ojedinělých chlupů na žilkách. Žilnatina je zpeřená, tvořená 4 až 6 páry postranních žilek. Květy jsou jednotlivé nebo po dvou na loňských větévkách a rozkvétají v bezlistém stavu. Jsou sladce vonné, 1,5 až 4 cm široké. Okvětí je tvořeno 15 až 21 světle žlutými lístky, vnitřní lístky mívají purpurovou kresbu. Tyčinek je 5 až 8, se širokými nitkami. Dále jsou v květu přítomny sterilní patyčinky šídlovitého až úzce kopinatého tvaru, 2 až 3 mm dlouhé a v počtu 2 až 15. Gyneceum je složeno z 5 až 15 volných plodolistů. Plodem je nepravý plod (pseudokarp) džbánkovitého nebo elipsoidního tvaru. Plod je poněkud dřevnatý, 2 až 6 cm dlouhý a obsahuje 3 až 11 hnědých nažek.\n\nDřevina kvete ve své domovině v období od října do března, v podmínkách střední Evropy zpravidla od ledna do března. Plody dozrávají již v květnu až červnu.\n\nZimnokvět časný pochází z Číny. Vyskytuje se v horských lesích v nadmořských výškách od 500 do 1100 metrů. Areál rozšíření sahá od jihočínského Jün-nanu přes střední a jihovýchodní Čínu na sever po provincie Šan-tung a Šen-si. Druh je již dlouho pěstován v Číně jako okrasná dřevina a v některých oblastech není jeho původnost s jistotou známa.\n\nDruh je mezi dřevinami mírného pásu výjimečný svým zimním kvetením, které z něj činí velmi atraktivní keř. V podmínkách střední Evropy roste pouze jako keř a dorůstá výšky okolo 2 metrů. Existuje několik okrasných kultivarů, odlišujících se zejména zbarvením a velikostí květů.\n\nV České republice se lze se zimnokvětem setkat zejména ve sbírkách botanických zahrad a arboret. Mimo typové formy je uváděn i kultivar 'Concolor' s většími a jednobarevnými květy bez purpurové kresby.\n\nZimnokvět vyžaduje teplé stanoviště chráněné před zimním sluncem a ideálně i zimní kryt. Je vhodný pro pěstování v nejteplejších, vinorodých oblastech. Zvláštní nároky na půdu nemá. Nejlépe kvete po suchém a teplém létě.\n\nRostlinu lze množit zelenými řízky, které se odebírají v červnu a píchají se do skleníku. Poměrně snadno zakořeňují. Množí se i semeny, která je třeba vysít do truhlíku ihned po sklizni plodů. Mladé rostliny jsou citlivé na mráz a je třeba je první roky pěstovat ve skleníku. Při malé potřebě rostlin lze množit také hřížením.\n\n"}
{"id": "1189950", "url": "https://cs.wikipedia.org/wiki?curid=1189950", "title": "UL-39 Albi", "text": "UL-39 Albi\n\nUL-39 Albi je český projekt světově unikátního ultralehkého dvoumístného letadla, postavený podle předlohy proudového cvičného letounu L-39 Albatros. Jde o jediný ultralight, u kterého motor nepohání vrtuli, ale dmychadlo. Vývojová verze letounu poprvé vzlétla 4. dubna 2016 na letišti v Českých Budějovicích.\n\nLetoun vyvíjí od roku 1999 Ústav letadlové techniky Fakulty strojní ČVUT. Na projektu pracovalo 200 lidí, do prvního zkušebního letu prvního prototypu na projektu odstátnicovalo 130 studentů magisterského studia a 5 studentů doktorského studia. Při výrobě prvního prototypu ČVUT spolupracovalo s firmou LA composite, která vyrobila uhlíkový kompozit, a s firmou JIHLAVAN airplanes, která letadlo finalizovala. Vývoj stál 60 milionů korun.\n\nLetadlo je první české letadlo vyrobené z prepregů autoklávovou technologií. Uhlíkový laminát je vytvrzen za vyšších teplot a tlaků v peci. Tato konstrukce je obdobná konstrukci velkých dopravních letadel a umožňuje minimalizovat hmotnost a maximalizovat pevnost.\n\nLetadlo má ventilátorový pohon využívající principů objevených v roce 1892 českým leteckým průkopníkem Gustavem Victorem Fingerem, který je zajištěn ventilátorovým stupněm poháněným pístovým motorem a uzavřeným do proudovodu v trupu letadla. Ventilátorový stupeň má vrtuli s 13 listy a dmychadlo. Jedna lopatka měří 200 mm a váží cca 100g a odolává odstředivé síle až 3t. V prvním prototypu byl použit pístový motor ze silniční motorky BMW o objemu 1000 cm³ a o výkonu 200k. Ke vzletu používá tento prototyp otáčky 11500 min, což odpovídá otáčkám na dmychadle 7600 min.\n\nLetadlo napodobuje vzhledem československý cvičný letoun Aero L-39 Albatros. Je dvoumístné a váží 320 kg, jako běžný ultralight ho tak smí pilotovat běžný sportovní letec. Ve vzduchu první prototyp vydrží asi 2 hodiny a dosáhne rychlosti až okolo 200 km/h. Do budoucna se plánuje maximální rychlost zvýšit až na 340 km/h. Stopu letadla není schopen zachytit radar, protože má schovanou vrtuli do trupu. Radar tak není schopen zachytit její odraz ani tepelnou stopu. V den prvního letu prvního prototypu se cena finální verze letadla plánovala okolo 5 milionů Kč.\n\nPrvní oficiální testovací let se odehrál 4. dubna 2016 zhruba v 8:25 hod na letišti v Českých Budějovicích. Zkušební pilot Radim Štěrba vzlétl z dráhy 27 a provedl let, který trval asi 20 minut. \n\nDne 3.6.2016 při testovacím letu měl prototyp UL-39 Albi technické potíže a havaroval. Pilot použil záchranný padákový systém a s letadlem nezraněn dopadl mezi stromy cca 1,5 km od letiště Planá. Za nehodou je podle jihočeské policie pravděpodobně závada při testování klapek.\n\nPo opravách draku a úpravě vodorovné ocasní plochy byl prototyp v roce 2017 opět uveden do provozu. \n\nPro letadlo je plánováno využití v armádě pro nejzákladnější výcvik pilotů. Mimo to by mělo jít také o ultralight dostupný široké veřejnosti, který by měl být určen pro ty, kteří chtějí lépe vypadající i lépe létající stroj, než je klasický ultralight. Bude to sportovní stroj, který umožní zažít pocit letu v proudovém letadle. V plánu je i vylepšená verze. \n\n\n\n"}
{"id": "1189953", "url": "https://cs.wikipedia.org/wiki?curid=1189953", "title": "Burda Praha", "text": "Burda Praha\n\nBurda Praha je české vydavatelství, které produkuje několik řad časopisů. Jedná se o pobočku mezinárodní společnosti Burda International patřící do holdinu Hubert Burda Media. Na trhu působí od roku 1991, v roce 2011 se firma sloučila s firmou Hachette Filipacchi 2000.\n\nV roce 2016 má Burda Praha více než 280 zaměstnanců a vydává přes 40 periodických časopisů a 80 speciálních vydání ročně. Generální ředitelkou je Petra Fundová.\n\nHistorie společnosti sahá až do první poloviny 20. století, kdy France Burda koupil malé módní vydavatelství Effi. V lednu 1950 vyšlo první číslo časopisu Burda Moden. Časopis Burda se stal legendárním díky vloženým archům se vzory střihů, podle kterých si mohly čtenářky doma šít. V roce 1961 se Burda s nákladem 1,2 milionu stává největším módním časopisem na světě. Aenne Burdová se pro mnohé ženy stala symbolem úspěchu, „amerického snu“ po Německu. Je tak podobnou módní ikonou dvacátého století jako Coco Chanel či Estée Lauder a vzniklo tak jedno z největších světových vydavatelství.\n\nV červnu 2011 se Burda International stala stoprocentním vlastníkem vydavatelství Hachette Filipacchi 2000, které se následně transformovalo na BURDA Media 2000 a tato společnost pokračovala ve vydávání významných lifestylových titulů ELLE, Marianne, Maxim, Apetit a Marianne Bydlení. V červenci 2014 došlo k fúzi společností Burda Praha a Burda MEDIA 2000.\n\nVydavatelství Burda Praha vydává také velké množství křížovek a sudoku.\n"}
{"id": "1189954", "url": "https://cs.wikipedia.org/wiki?curid=1189954", "title": "Ostré (rozcestník)", "text": "Ostré (rozcestník)\n\nNázev Ostré může označovat:\n"}
{"id": "1189958", "url": "https://cs.wikipedia.org/wiki?curid=1189958", "title": "Generální sněm", "text": "Generální sněm\n\nGenerální sněm (německy \"Generallandtag\", též \"gemeiner Landtag\") byl sněm stavů ze dvou nebo více zemí Koruny české (\"Corona regni Bohemiae\"), to jest z Českého království, Moravského markrabství, Slezského vévodství, Horní a Dolní Lužice. Poprvé byl svolán za vlády Jana Lucemburského (králem 1310–1346) v první polovině 14. století. Na generálních sněmech se jednalo o společných zájmech státu, o nástupnictví na trůn, korunovaci, zahraniční politice (obrana státu před Osmany), celostátních právních záležitostech, náboženských otázkách a králových propozicích. Generální sněmy byly svolávány podle vůle panovníka, samostatnou iniciativou se nevyznačovaly, ani nezískaly funkci pojítka všech korunních zemí. Generální stavy tvořily buď delegace stavů všech zemí nebo český zemský sněm rozšířený o delegace ostatních zemí. V delegacích na sněm bývaly zastoupeny všechny stavy jednotlivých zemí. Delegace byly voleny stavy, které je vybavily instrukcemi a plnou mocí. Vydržování delegací a finanční náklady spojené s účastní na sněmu nesla vysílající země. Při hlasování měla každá země jeden hlas. K usnesení nebylo třeba dohody všech zemí, dohoda mezi několika zeměmi byla závazná jen pro ně. Usnesení nabylo platnosti po schválení králem a zápisu do českých zemských desk. Generální sněm se nestal dualistickou institucí celokorunního charakteru, to jest protiváhou panovníka (výjimkou byl sněm v roce 1619). Po vydání Obnoveného zřízení zemského (1627 pro Čechy, 1628 pro Moravu) se generální sněmy už nekonaly. Náhradou měla být všeobecná stavovská shromáždění, která se scházela při korunovaci českého krále a kdy se novému panovníkovi holdovalo. Fundamentální články z roku 1871 obsahovaly požadavek svolávání generálních sněmů, nebyly ovšem přijaty. Tehdy se myšlenka generálních sněmů objevila naposledy.\n\nGenerální sněmy byly svolávány (až na období českého stavovského povstání) panovníkem. Počty delegací nebyly pevně stanoveny, záležely na vysílající korunní zemi. Sněmům předsedal zpravidla panovník; v případě své nepřítomnosti byl zastupován komisaři.\n\n\n"}
{"id": "1189971", "url": "https://cs.wikipedia.org/wiki?curid=1189971", "title": "Jurij Litujev", "text": "Jurij Litujev\n\nJurij Litujev (rusky Юрий Николаевич Литуев) (11. dubna 1925 – 2. března 2000) byl sovětský atlet. Jeho specializací byl běh na 400 metrů překážek. V této disciplíně se stal v roce 1958 mistrem Evropy.\n\nTrénovat začal po skončení druhé světové války. První úspěch zaznamenal na mistrovství Evropy v Bruselu v roce 1950, kde skončil ve finále běhu na 400 metrů překážek druhý. Stejného úspěchu dosáhl o dva roky později na olympiádě v Helsinkách. Dne 29. srpna 1953 vytvořil v Budapešti nový světový rekord na této trati časem 50,4. Třetí stříbrnou medaili vybojoval na evropském šampionátu v Bernu v roce 1954. Při startu na olympiádě v Melbourne v roce 1956 skončil ve finále čtvrtky s překážkami čtvrtý za třemi reprezentanty USA. Největším úspěchem pro něj byl titul mistra Evropy v této disciplíně v roce 1958.\n\n"}
{"id": "1189974", "url": "https://cs.wikipedia.org/wiki?curid=1189974", "title": "Idiospermum australiense", "text": "Idiospermum australiense\n\nIdiospermum australiense je druh rostliny z čeledi sazaníkovité a jediný známý druh rodu Idiospermum. Vyskytuje se v tropických pralesích východní Austrálie. Je to vysoký stálezelený strom s jednoduchými vstřícnými listy a pravidelnými květy s nerozlišeným okvětím. Z plodů byly izolovány alkaloidy s účinkem na přenos nervového vzruchu.\n\n\"Idiospermum australiense\" je stálezelený strom dorůstající výšky až 25 metrů. Listy jsou jednoduché, vstřícné, řapíkaté, obvykle 8 až 20 cm dlouhé a 3 až 10 cm široké, s eliptickou, podlouhlou až úzce vejčitou čepelí. Žilnatina je zpeřená, tvořená 7 až 15 páry postranních žilek. Květy jsou pravidelné, v chudých květenstvích. Okvětí je tvořené asi 30 až 40 spirálně uspořádanými plátky. Není rozlišené na kalich a korunu a postupně graduje od vnějších lístků k vnitřním. Tyčinek je mnoho a jsou přirostlé k češuli. Gyneceum je svrchní, tvořené 1 (výjimečně až 3) plodolistem. Plodem je nepravý plod (pseudokarp) vzniklý ze zdužnatělé češule a později dřevnatějící. Plod je 5 až 6 cm dlouhý.\n\nDruh se vyskytuje ve východní Austrálii v severním Queenslandu. Je znám pouze z několika míst v okolí města Cairns, kde byl objeven německým botanikem Friedrichem Dielsem v roce 1902. Později byl znovunalezen až v roce 1971 a detailně prozkoumán. Vyskytuje se v nížinném tropickém deštném lese.\n\nZ plodů \"Idiospermum\" byly izolovány unikátní alkaloidy ovlivňující přenos nervového signálu, mezi jinými idiospermulin. V oblasti výskytu této dřeviny byly zaznamenány otravy dobytka po požití plodů.\n\nRod \"Idiospermum\" je v moderním systému APG řazen do čeledi sazaníkovité (\"Calycanthaceae\") a monotypické podčeledi \"Idiospermoideae\". V minulosti byl často řazen do samostatné čeledi \"Idiospermaceae\". Druh byl popsán Friedrichem Dielsem již v roce 1912 jako druh sazaníku pod názvem \"Calycanthus australiensis\". Australský botanik S. T. Blake jej v roce 1972 po detailním prozkoumání přeřadil do samostatného rodu \"Idiospermum\".\n\nOd rodu \"Calycanthus\" se \"Idiospermum\" odlišuje zejména převážně monomerickým gyneceem se širokou přisedlou bliznou a strukturou tyčinek, dále počtem děloh, strukturou dřeva aj.\n\n"}
{"id": "1189978", "url": "https://cs.wikipedia.org/wiki?curid=1189978", "title": "Miklós Ybl", "text": "Miklós Ybl\n\nMiklós Ybl (6. dubna 1814, Székesfehérvár – 22. ledna 1891, Budapešť) byl maďarský architekt, představitel historismu, jeden z předních evropských architektů druhé poloviny 19. století. Jeho nejznámějším dílem je Maďarská státní opera v Budapešti (1875–1884).\n\nPo absolvování Polytechniky ve Vídni se stal asistentem Mihályho Pollacka (1832) a pracoval u Henrika Kotha mezi lety 1836 a 1840. V návaznosti na to se přestěhoval do Mnichova a pak do Itálie. Po návratu vstoupil do partnerství se synem Mihályho Pollacka, Ágostonem; společně zrekonstruovali zámek Ikervár hraběte Lajose Batthyányho. Jeho první velká práce byl kostel ve Fótu, postavený v letech 1845 až 1855.\n\nJeho rané projekty byly postaveny v romantickém stylu, ovlivněném východními motivy. Po druhé studijní cestě do Itálie roku 1860 se začal zajímat o možnost revitalizace italské renesance a navrhl několik novorenesančních budov. Mnoho z jeho staveb se stalo, a dokonce ještě dnes je, determinantními prvky panoramatu Budapešti: bazilika svatého Štěpána (1867–1891) s lázněmi Rác, trůnní sál a Krisztinavároské křídlo královského paláce. Také stavěl bezpočet kostelů, rezidencí a zámků v provinciích.\n\nArchitektonická cena založená v roce 1953 byla pojmenována na jeho počest.\n\n"}
{"id": "1189980", "url": "https://cs.wikipedia.org/wiki?curid=1189980", "title": "František Barbarini", "text": "František Barbarini\n\nFrantišek (Franz) Barbarini (1804, Znojmo – 20. ledna 1873, Vídeň) byl malíř krajinář a rytec, který pracoval pro zlatníky.\nV letech 1824–1826 studoval sochařství na vídeňské Akademii u Josefa Kempela. Začínal jako návrhář a rytec pro zlatníky a výrobce stříbrného zboží. Později přešel ke krajinomalbě. Podnikl četné studijní cesty do rakouských a švýcarských Alp. Z námětů jeho obrazů je patrné, že se v 50. letech zdržoval v oblasti Salzburgu, Berchtesgadenu, Gmundenu, Mödlingu a Wetterhornu (Švýcarsko). Maloval také Prahu. Jeho synové Gustav Barberini (1840–1909) a Emil Barbarini (1855–1933) byli také malíři.\n\nV článku byly užity údaje z německé Wikipedie a odkazů.\n\n\n"}
{"id": "1189981", "url": "https://cs.wikipedia.org/wiki?curid=1189981", "title": "Muzejní expozice v Brtnici", "text": "Muzejní expozice v Brtnici\n\nMuzejní expozice v Brtnici (jinak též nazývána Z dávných i nedávných dob Brtnice a okolí) je muzejní expozice ve Valdštejném domě v Brtnici. Muzeum sídlí ve Valdštejnském domě na náměstí Svobody čp. 74. Muzeum bylo založeno 21. ledna 2011, ve stejném domě sídlí i informační centrum města Brtnice.\n\nMuzeum a informační centrum je umístěno ve Valdštejnském domě, tj. domě na náměstí Svobody čp. 74, dům je gotickou stavbou z cca 15. století, dům byl využíván Valdštejny, kteří od roku 1409 spravovali z Brtnice panství, dříve je spravovali z hradu Rokštejn. Nejstarší zachovalou částí budovy je gotické sklepení, gotická síň, tunelový prostor v mezipatře a dvě černé kuchyně. Dům pak byl upraven na renesanční styl a později přestavěn na styl barokní. Později dům sloužil měšťanům, v domě byl obchod s obleky a pekařství. V domě jsou zazděny kamenné desky s nápisy v hebrejštině, ty jsou připomínkou synagogy v Brtnici.\n\nMuzeum bylo založeno 21. ledna 2011 a expozice v domě je nazvána \"\"Z dávných i nedávných dob Brtnice a okolí\"\", expozice je součástí naučné stezky \"\"Brtnická stezka – přírodou ke kulturní promenádě\"\". Ve sbírkách muzea je 350 předmětů a cca 100 fotografií a dokumentů. Ve sbírce je kladen důraz na rok založení města, tj. rok 1234, na rok povýšení na městečko, tj. na rok 1486 a na rok 2000, kdy byla Brtnice povýšena na město. Jsou uvedeny informace o dějinách Brtnice, s důrazem na hrad Rokštejn, na zámek Brtnice, na osobnosti Brtnice, domy a lidi Brtnice a na řemesla. Součástí sbírky jsou také ukázky výrobků a nářadí řemeslníků z Brtnice. Mezi vyhledávané předměty patří například svatební šaty dcery někdejšího starosty města. V roce 2015 se ve Valdštejnském domě konala výstava mlýnků na kávu a kávy samotné.\n\n"}
{"id": "1189990", "url": "https://cs.wikipedia.org/wiki?curid=1189990", "title": "Arajik Gevorgjan", "text": "Arajik Gevorgjan\n\nAra \"Arajik\" Gevorgjan (Gevorkjan) (: ), (* 22. ledna 1973 v Artašatu, Sovětský svaz) je bývalý sovětský a arménský zápasník volnostylař.\n\nVolnému stylu se věnoval od 10 let v Artašatu pod vedením Razmika Goletjana. V mládí prošel juniorskými výběry Sovětského svazu a od roku 1993 byl členem arménské seniorské reprezentace. V roce 1995 se stal prvním arménským mistrem světa ve volném stylu. V roce 1996 startoval na olympijských hrách v Atlantě. Ve čtvrtém kole nečekaně prohrál s Američanem Townsendem Saundersem a skončil na 5. místě. Po olympijských hrách patřil mezi nejlepší volnostylaře na světě a přivydělával si zápasením v německé bundeslize. V roce 1998 získal třetí titul mistra světa v řadě. V roce 2000 startoval na olympijských hrách v Sydney, ale jeho snahu o olympijskou medaili zmařil v základní skupině Arsen Gitinov z Ruska. V roce 2004 se kvalifikoval na své třetí olympijských hrách v Athénách. Startoval ve velterové váze a jeho snažení skončilo opět v základní skupině. Sportovní kariéru ukončil po roce 2008.\n\n"}
{"id": "1189992", "url": "https://cs.wikipedia.org/wiki?curid=1189992", "title": "Seznam kulturních památek v Červeném Hrádku (okres Jindřichův Hradec)", "text": "Seznam kulturních památek v Červeném Hrádku (okres Jindřichův Hradec)\n\n"}
{"id": "1189993", "url": "https://cs.wikipedia.org/wiki?curid=1189993", "title": "Josef Bekel", "text": "Josef Bekel\n\nJosef Bekel, též Bekl, Beckel (10. června 1806, Skalice u České Lípy – 30. června 1865, Skalice u České Lípy), byl litograf, miniaturista, malíř a fotograf.\n\nV letech 1821–1825 studoval malířství, kresbu a grafiku na Akademii výtvarných umění v Praze a poté dva roky na Akademii výtvarných umění (\"Akademie der bildenden Künste\") ve Vídni u profesorů Antona Pettera a Johanna Petera Kraffta. Ve Vídni se stal velmi populárním malířem portrétů a získal množství zakázek. Stal se přítelem známého vídeňského portrétisty a litografa Josefa Kriehubera a do roku 1832 s ním spolupracoval v jeho dílně.\nVe čtyřicátých letech začal v Praze podle vlastních návrhů vydávat litografie slavných českých osobností (Josef Kajetán Tyl, František Ladislav Rieger, Ferdinand Břetislav Mikovec, Josef Max a další). Patří k průkopníkům fotografie v Čechách. Když polevil zájem o portrétní miniatury, začal v letech 1851–54 kolorovat fotografie a 30. července 1857 založil spolu s Wilhelmem Ruppem v Praze na Novém Městě na Františkově nábřeží (dnešní Smetanovo) v domě čp. 334/II fotografický ateliér. Byli uváděni jako firma \"Rupp W. & Bekl Photographie\" a jako jedni z prvních zavedli fotografické vizitky. Po roce 1959 Bekel odešel z Prahy do rodné Skalice u Nového Boru, kde působil jako malíř a fotograf, ale postupně upadl v zapomnění.\n\nProslavil se již ve 30. letech ve Vídni jako malíř akvarelových portrétů císařské rodiny a aristokracie (celkem 110 do roku 1832), odkud jezdil portrétovat také do Uher. V Čechách jezdil za klienty do Karlových Varů a pracoval také pro šlechtické rody Kinských a Waldsteinů. Jeho podobizny vykazují vyrovnanou kvalitu a věrohodné podání fyziognomie. Jsou zastoupeny v mnoha zámeckých i muzejních sbírkách.\n\nV letech 1855–56 vytvořil soubor vynikajících fotografických portrétů na slaném papíře z prostředí pražských měšťanských vrstev, část z nich je ve sbírce Muzea hl. m. Prahy, další v Národním muzeu. Podle Pavla Scheuflera znal osobně Boženu Němcovou, která se o něm a o jeho bratrovi zmiňovala v korespondenci. Hypoteticky mohl být autorem známé daguerrotypie Boženy Němcové v šálu, připisované Janu Malochovi.\n\n\n"}
{"id": "1189994", "url": "https://cs.wikipedia.org/wiki?curid=1189994", "title": "Zdirad J. K. Čech", "text": "Zdirad J. K. Čech\n\nZdirad Jan Křtitel Čech (* 12. září 1949 Sokolov) je grafik, ilustrátor a heraldik.\n\nOd pěti let žije v Kladně. Studoval na Střední odborné škole výtvarné v Praze. Je členem anglické Společnosti pro heraldické umění (Society of Heraldic Arts) a magistrátním rytířem Maltského řádu a řádu sv. Lazara. V roce 2016 byl vyznamenán papežským řádem řádem sv. Silvestra v hodnosti rytíře. Dne 31. května 2017 jej přijal na audienci papež František a požehnal jeho obraz Panny Marie Lidické, který je trvale umístěn v římském kostele sv. Marcelina a Petra. V roce 2018 do římského kostela svatých mučedníků Marcellina a Pietra odvezl už druhý obraz.\n\n\n"}
{"id": "1189998", "url": "https://cs.wikipedia.org/wiki?curid=1189998", "title": "Den oklamaných", "text": "Den oklamaných\n\nJako den oklamaných ( ) se označuje neúspěšný pokus Marie Medicejské, matky krále Ludvíka XIII., a jejích spojenců odstranit v listopadu roku 1630 kardinála Richelieua z pozice prvního ministra Francie. I když se událost nazývá den oklamaných, došlo k ní během dvou dnů, 10.–11. listopadu 1630. Šlo o politické střetnutí zásadního významu, kterému předcházelo několik let sporů. Případný konec kardinála Richelieua v jeho funkci by proto vedl k výrazným změnám ve vnitřní i zahraniční francouzské politice.\n\nKardinál Richelieu se stal prvním ministrem roku 1624. O jeho jmenování se zasloužila matka krále Ludvíka XIII., Marie Medicejská. S tím jak se postupně zlepšoval vztah krále a Richelieua, upevňovalo se zároveň jeho postavení a slábl politický vliv Marie Medicejské. První ministr na ni bral menší ohled a jeho politika byla více samostatnější. Králova matka se s tím nechtěla smířit a její vztah ke kardinálovi se zhoršil. Richelieu měl navíc na královském dvoře nepřátele a ti se stali spojenci Marie Medicejské.\n\nMezi nejvýznamnější Mariiny spojence a kardinálovi oponenty patřili strážce pečeti (ministr spravedlnosti) Michel de Marillac a kardinál Bérulle. S Marillacem se Richelieu rozcházel v zahraniční politice, strážce pečeti byl na rozdíl od něj zastánce opatrnějšího kurzu, v rámci kterého se snažil odvrátit válku se Španělskem. Oba, Bérulle i Marillac, se s prvním ministrem neshodli v otázce přístupu k hugenotům. Konverze hugenotů ke katolické víře pro ně byla důležitější než pro Richelieua a chtěli se věnovat hlavně tomuto domácímu politickému problému. Kardinál Richelieu byl naopak ochoten na úkor domácích problémů riskovat roztržku se Španělskem, které bylo navíc katolickou zemí. Bérulle nakonec v říjnu 1629 zemřel, ale Marie Medicejská získala dalšího spojence v osobě královy manželky – Anny Rakouské, která byla dřívější španělskou princeznou.\n\nVztah mezi královnou-matkou a Richelieuem se zhoršil na podzim 1629, kdy ho králova matka na veřejnosti urazila. Kardinál na to reagoval návrhem rezignace na svou funkci, ale Ludvíkovi XIII. se podařilo Richelieua a Marii Medicejskou usmířit. Když o rok později došlo při zasedání královské rady ke konfliktu mezi Marillacem a Richelieuem, postavila se sice Marie Medicejská na stranu prvního ministra, ale zdá se, že šlo z její strany pouze o taktický manévr před rozhodujícím střetem.\nK tomu došlo 10. listopadu 1630 hned po zasedání královské rady, kde bylo rozhodnuto o jmenování maršála Louise de Marillac, bratra kardinálova oponenta Michela de Marillac, do funkce velitele armády v Itálii. Marie Medicejská oznámila Richelieovi, že ho propouští z funkce správce své domácnosti a dalších funkcí, které u ní kardinál zastával. Král doufal, že spor mezi nimi opět urovná a doporučil svému ministrovi, aby jeho matku příští den navštívil. Když se však Richelieu s Marií Medicejskou 11. listopadu setkal v Lucemburském paláci, stal se terčem jejího hněvu a Marie s ním odmítala komunikovat. Král, který byl svědkem této scény, byl postaven před volbu zda obětovat svého prvního ministra nebo vztah se svojí matkou a vypadalo to, že zvolí první možnost. Marie Medicejská veřejně oznámila, že Richelieua nahradí Michel de Marillac a začala spolu se svými blízkými slavit vítězství. Ještě téhož dne si ale Ludvík XIII. nechal svého ministra zavolat do Versailles, kde odmítl jeho demisi a během několikahodinového rozhovoru mu vyjádřil plnou podporu.\n\nMichel de Marillac byl následně zatčen a stejný osud potkal jeho bratra Louise. První jmenovaný zemřel později ve vězení a druhý byl bez důkazů odsouzen za velezradu a roku 1632 popraven. Králova matka, která se nechtěla se situací smířit, nakonec skončila spolu s dalším nepřítelem kardinála Richelieua, královým bratrem Gastonem, v zahraničním vyhnanství. Zde roku 1642 i zemřela.\n\nZvítězila tak Richelieuova politická koncepce, kde prioritou bylo upevnění postavení Francie v Evropě a to i s rizikem války. Dělo se tak bez ohledu na náboženskou otázku i vnitropolitické problémy. Spojenci katolické Francie v třicetileté válce proto byly i protestantské země jako Dánsko, Švédsko, německá knížata a Spojené nizozemské provincie. Pod Richelieuovým vedením se francouzský stát snažil prolomit geografické obklíčení španělskými a rakouskými Habsburky. To bylo v rozporu s plány tzv. náboženské strany, která podporovala Michela de Marillac. Ludvík XIII. se přiklonil na stranu svého prvního ministra, protože Richelieuovi důvěřoval (což neznamená, že s ním vždy souhlasil) a vzestup náboženské strany vnímal jako ohrožení své autority.\n"}
{"id": "1190002", "url": "https://cs.wikipedia.org/wiki?curid=1190002", "title": "Petra Pudová", "text": "Petra Pudová\n\nPetra Pudová (* 19. dubna 1987 Uničov) je česká zpěvačka a herečka. Hraje ve filmech a seriálech, účinkuje v muzikálech, vystupuje s hudební kapelou a příležitostně i dabuje. V dubnu 2017 byl publikován její sólový singl One Last Time a na konci června 2017 vyšlo její první sólové album \"Say it Out Loud\". \n\nPetra Pudová se narodila v Uničově, kde s rodiči a bratrem žila do svých 16 let. Od dětství se aktivně věnovala zpěvu, v roce 2008 absolvovala Konzervatoř Jaroslava Ježka, obor muzikál. Své pěvecké schopnosti však dokazovala již v mladším věku, na řadě veřejných vystoupení a talentových soutěžích - Rozjezdy pro hvězdy (2001), Dívka roku (2001) či Česko hledá SuperStar (2004).\n\nV roce 2005, uprostřed studia na konzervatoři, byla obsazena do role Anežky v muzikálu Tajemství Daniela Landy, hraného v Divadle Kalich. Hned následující rok se v jazzové opeře Jiřího Suchého a Jiřího Šlitra Dobře placená procházka pod režijním vedením Miloše Formana postavila na prkna Národního divadla. Ve stejném roce stihla i dvě role ve filmech Experti a Prachy dělaj člověka. Ještě před skončením konzervatoře si zahrála pekelnou pannu ve filmové pohádce Kdo hledá najde a vystupovala v muzikálu Naháči.\n\nPo dokončení konzervatoře ji čekaly další role, kde mohla skloubit své pěvecké a herecké vzdělání a zkušenosti. Objevila se v roli barmanky ve filmu Sněženky a machři 2, dabovala seriály Vražedná čísla, Smetánka, Jake a Blake a jako Angelina Kodatová se po čtyři roky objevovala pravidelně na obrazovkách TV Nova v seriálu Ordinace v růžové zahradě, v roce 2013 pak v seriálu Cirkus Bukowsky.\n\nI přes vytížení hereckými rolemi se nevzdávala svého milovaného zpěvu. Průběžně vystupovala s kapelou na řadě prestižních společenských akcí, nazpívala duet Schází s Janem J. Nedvědem a skupinou Bek Ofis, Nikdy mi nesmíš lhát a Můj čas s Jarkem Šimkem, Čas s Markem Ztraceným.\n\nRok 2016 věnovala přípravě sólové pěvecké kariéry, v dubnu 2017 byl publikován její sólový singl One Last Time a na konci června 2017 vyšlo její první sólové album Say it Out Loud.\n\nVelkou zálibu má od dětství Petra vedle zpěvu a herectví v domácích zvířatech. V 16 letech, kdy se přestěhovala kvůli studiu konzervatoře do Prahy, si pořídila svého prvního pejska, fenku yorkširského teriéra Jenny. Jenže i přes pracovní vytížení nezůstalo pouze u jednoho. Učarovali ji perští chrti neboli saluki.\nPetra je majitelkou sedmi saluk a velmi úspěšné chovatelské stanice Al Zahra. Poličky v jejím domě z velké části zabírají poháry a ocenění, které přiváží se svými salukami z prestižních mezinárodních výstav, dostihů a coursingů.\n\n\n\n\n\n"}
{"id": "1190010", "url": "https://cs.wikipedia.org/wiki?curid=1190010", "title": "Evropský podpůrný úřad pro otázky azylu", "text": "Evropský podpůrný úřad pro otázky azylu\n\nEvropský podpůrný úřad pro otázky azylu zkratkou EASO z anglického ) je agentura Evropské unie, jenž vznikla v roce 2010 nařízením EU 439/2010, sídlí v maltském hlavním městě Vallettě a jejím úkolem je posilovat spolupráci členských států v oblasti azylu a pomáhat jim při krizových situacích.\n\n"}
{"id": "1190014", "url": "https://cs.wikipedia.org/wiki?curid=1190014", "title": "Jiří Jiskra", "text": "Jiří Jiskra\n\nJiří Jiskra (* 20. září 1944) je bývalý český fotbalista, záložník.\n\nV československé lize hrál za TŽ Třinec. Nastoupil v 71 ligových utkáních a dal 2 ligové góly. Ve druhé lize hrál i za Sigmu Olomouc.\n\n\n"}
{"id": "1190015", "url": "https://cs.wikipedia.org/wiki?curid=1190015", "title": "Marián Huťka", "text": "Marián Huťka\n\nMarián Huťka (* 28. ledna 1943) je bývalý český fotbalista, obránce.\n\nV československé lize hrál za TŽ Třinec. Nastoupil v 90 ligových utkáních a dal 1 gól.\n\n\n"}
{"id": "1190017", "url": "https://cs.wikipedia.org/wiki?curid=1190017", "title": "Roman Pankowski", "text": "Roman Pankowski\n\nRoman Pankowski (1. března 1941 – 1. května 2008) byl český fotbalový záložník.\n\nV československé lize hrál za TŽ Třinec. Nastoupil v 6 ligových utkáních, gól v lize nedal (17.08.1963–22.09.1963).\n\n\n"}
{"id": "1190018", "url": "https://cs.wikipedia.org/wiki?curid=1190018", "title": "Janis Chunuzidis", "text": "Janis Chunuzidis\n\nJanis Chunuzidis (* 1937) je bývalý český fotbalový útočník.\n\nV československé lize hrál za TŽ Třinec. Dal 3 ligové góly. Do Třince přišel ze Železáren Prostějov.\n\n\n"}
{"id": "1190019", "url": "https://cs.wikipedia.org/wiki?curid=1190019", "title": "Jozef Bajerovský", "text": "Jozef Bajerovský\n\nJozef Bajerovský (* 1934) je bývalý slovenský fotbalista, útočník.\n\nV československé lize hrál za Iskru Žilina, Jednotu Trenčín a TŽ Třinec. Dal 4 ligové góly.\n\n\n"}
{"id": "1190020", "url": "https://cs.wikipedia.org/wiki?curid=1190020", "title": "Jan Helcl", "text": "Jan Helcl\n\nJan Helcl (* 1941) je bývalý český fotbalista, útočník.\n\nV československé lize hrál za Spartak Motorlet Praha. Nastoupil v 8 ligových utkáních a dal 3 ligové góly.\n\n\n"}
{"id": "1190021", "url": "https://cs.wikipedia.org/wiki?curid=1190021", "title": "Stanislav Kařízek", "text": "Stanislav Kařízek\n\nStanislav Kařízek (* 1936) je bývalý český fotbalista, útočník.\n\nV československé lize hrál za Spartak Motorlet Praha. Nastoupil ve 4 ligových utkáních a dal 1 gól.\n\n\n"}
{"id": "1190022", "url": "https://cs.wikipedia.org/wiki?curid=1190022", "title": "Milan Škrabánek", "text": "Milan Škrabánek\n\nMilan Škrabánek (* 1941) je bývalý český fotbalista, obránce.\n\nV československé lize hrál za Spartak Motorlet Praha. Nastoupil ve 14 ligových utkáních. Gól v lize nedal.\n\n\n"}
{"id": "1190024", "url": "https://cs.wikipedia.org/wiki?curid=1190024", "title": "Alírezá Dábir", "text": "Alírezá Dábir\n\nAlírezá Dábir (: ), (* 16. září 1977 v Teheránu, Írán) je bývalý íránský zápasník volnostylař, olympijský vítěz z roku 2000.\n\nVolnému stylu se věnoval od 11 let v rodném Teheránu. Členem íránské seniorské reprezentace byl od roku 1996. V roce 1998 získal před domácím publikem titul mistra světa v bantamové váze. V roce 2000 startoval jako jeden z favoritů na olympijských hrách v Sydney. V základní skupině nezávahal a zvládl i vyhrocený semifinálový zápas s Američanem Terry Brandsem. Ve finále porazil Ukrajince Jevhena Buslovyče a získal zlatou olympijskou medaili. Od roku 2003 často laboroval se zraněními. V roce 2004 startoval na olympijských hrách v Athénách s otejpovaným pravým ramenem a nepostoupil ze základní skupiny. Sportovní kariéru ukončil po roce 2005.\n\n"}
{"id": "1190025", "url": "https://cs.wikipedia.org/wiki?curid=1190025", "title": "Seznam českých hráčů v KHL v sezóně 2014/2015", "text": "Seznam českých hráčů v KHL v sezóně 2014/2015\n\nToto je seznam hráčů Česka a jejich statistiky v sezóně 2014/2015 KHL.\n"}
{"id": "1190026", "url": "https://cs.wikipedia.org/wiki?curid=1190026", "title": "Miro Gavran", "text": "Miro Gavran\n\nMiro Gavran (* 3. květen 1961, Gornja Trnava) je chorvatský dramatik a spisovatel. Žije v Záhřebu. Jeho díla byla přeložena do více než třiceti jazyků. Získal přes dvacet divadelních a literárních cen, mj. ocenění \"European Circle\" za výjimečný přínos šíření evropských hodnot na poli kultury (2003). Je nejhranějším chorvatským dramatikem v zahraničí i jediným žijícím dramatikem v Evropě, kterému je věnován festival - slovenský \"Gavranfest\".\n\nVystudoval dramaturgii na Divadelní, filmové a televizní akademii v Záhřebu (\"Akademija za kazalište, film i televiziju Zagreb\"). Poté se stal profesionálním spisovatelem a dramaturgem divadla \"Teatar & TD\" v Záhřebu (1986–1989). V letech 1989–1992 zde byl i ředitelem. Založil a v letech 1993–1996 vedl literární časopis \"Plima\". Se svou ženou roku 2002 založil vlastní divadlo nazvané \"Teatar Gavran\". Píše pro něj jednu premiérovou hru ročně.\n\n\"Zaboravljeni sin\" (Zapomenutý syn, 1989), \"Kako smo lomili noge\" (Jak jsme si lámali nohy, 1993), \"Muškarci i žene\" (Muži a ženy, 1995), \"Klara\" (1997), \"Margita ili Putovanje u prošli život\" (Margita aneb Výprava do minulého života, 1999), \"Judita\" (2001) či \"Krstitelj\" (Křtitel, 2002). \n\"Kreontova Antigona\" (1983), \"Urotnici\" (Spiklenci, 1984), \"Noć bogova\" (Noc bohů, 1986), \"Ljubavi Georgea Washingtona\" (Lásky George Washingtona, 1988), \"Čechov je Tolstoju rekao zbogom\" (Čechov řekl Tolstému sbohem, 1989), \"Muž moje žene\" (Muž mé ženy, 1991), \"Pacijent doktora Freuda\" (Pacient doktora Freuda, 1993), \"Shakespeare i Elizabeta\" (1994), \"Kad umire glumac\" (Když umírá herec, 1995), \"Deložacija\" (1995), \"Veseli četverokut\" (Veselý čtyřúhelník, 1995), \"Traži se novi suprug\" (Hledá se nový manžel, 1996), \"Povratak muža moje žene\" (Návrat muže mé ženy, 1996), \"Zaboravi Hollywood\" (Zapomeň na Hollywood, 1997), \"Otelo sa Suska\" (Othelo ze Susku, 1999), \"Sve o ženama\" (Vše o ženách, 2000), \"Hotel Babilon\" (2002), \"Vrijeme za komediju\" (Čas na komedii, 2002), \"Tajkuni\" (Podvodníci, 2002), \"Vozači za sva vremena ili Hercegovci za volanom\" (Řidiči do každého počasí aneb Hercegovinci za volantem, 2002). \n\"Svašta u mojoj glavi\" (Lecos v mé hlavě, 1991), \"Kako je tata osvojio mamu\" (Jak táta získal mámu, 1994), \"Sretni dani\" (Šťastné dny, 1994) aj.\n"}
{"id": "1190030", "url": "https://cs.wikipedia.org/wiki?curid=1190030", "title": "Mohammad Taláí", "text": "Mohammad Taláí\n\nMohamed Talájí (: ) nebo (: ), (* 7. dubna 1973 v Isfahánu, Írán) je bývalý íránský zápasník volnostylař. Volnému stylu se věnoval od 13 let. Připravoval se v Teheránu. V roce 1996 startoval na olympijských hrách v Atlantě v bantamové váze. Po prohře ve druhém kole s Bělorusem Alexandrem Guzov přišel o možnost bojovat ve finále. V opravách nakonec vybojoval 6. místo. V roce 1997 se v ruském Krasnojarsku stal mistrem světa. Od roku 1998 se stěhoval do vyšší pérové váhy kvůli Alírezá Dábirovi. V roce 2000 startoval na olympijských hrách v Sydney a po vyhroceném zápase s Američanem Cary Kolatem postoupil ze základní skupiny. V semifinále však prohrál s Bulharem Serafimem Barzakovem a skončil na 4. místě. V roce 2004 se na letní olympijské hry v Athénách nenominoval. Sportovní kariéru ukončil po roce 2004.\n\n"}
{"id": "1190031", "url": "https://cs.wikipedia.org/wiki?curid=1190031", "title": "Seznam českých hráčů v KHL v sezóně 2015/2016", "text": "Seznam českých hráčů v KHL v sezóně 2015/2016\n\nToto je seznam hráčů Česka a jejich statistiky v sezóně 2015/2016 KHL.\n\n"}
{"id": "1190032", "url": "https://cs.wikipedia.org/wiki?curid=1190032", "title": "Józef Stolarczyk", "text": "Józef Stolarczyk\n\nJózef Stolarczyk (12. února 1816, Wysoka u Jordanówa, Polsko – 6. července 1893 Zakopané, Polsko) byl polský horolezec, první rektor a probošt Zakopaného.\n\nJózef Stolarczyk pocházel z rodiny Jędrzeja Stolarczyka a Agaty roz. Działek. Vystudoval piaristické gymnázium v Podolínci na Spiši.\n\nTeologii studoval v semináři v Tarnówě. Dne 28. srpna 1842 byl vysvěcen na kaplana. Působil jako kněz v Makówě (1842–1843), v Novém Targu (do března 1847), jako vikář v Tarnówě (květen–prosinec 1847). Dne 6. ledna 1848 byl jmenován proboštem Zakopaného. Získal si respekt a důvěru farníků. Rozšířil dřevěný kostel a začal s výstavbou nového z cihel. Vytvořil první hřbitov a založil první školu v Zakopaném. Přispěl k popularizaci a návštěvnosti města jako nového letního horského střediska. Získal uznání mezi jeho návštěvníky i Goraly. Sepsal vzpomínky s názvem \"Výlet na Gerlachovský štít\" (\"Wycieczka na szczyt Gerlachu\", 1875).\n\nByl jedním z nejlepších horolezců své doby. Mezi jeho nejlepší a nejhodnotnější výstupy na tatranské štíty patří prvovýstup na Baranie rohy (1867), osmý výstup na Gerlachovský štít (1874) a třetí na Ľadový štít.\n\nByl jedním ze spoluzakladatelů \"Polskiego Towarzystwa Tatrzańskiego\", který vznikl 3. srpna 1873. V roce 1883 byl jmenován jeho čestným členem. Jeho jménem bylo pojmenováno Stolarczykovo sedlo mezi Černým štítem a Baraními rohy a \"Stolarczykův žlab\", který spadá z \"Prednej kvetnicovej průhyby\" k Velickému plesu v masivu Gerlachu ve Vysokých Tatrách. Touto cestou na štít s ním vystoupili první polští horolezci 10. září 1874. V Zakopaném je jeho jménem pojmenována ulice.\n\nJózef Stolarczyk je pohřben na hřbitově \"Zasłużonych na Pęksowym Brzyzku\" v Zakopaném.\n\n"}
{"id": "1190035", "url": "https://cs.wikipedia.org/wiki?curid=1190035", "title": "UAProf", "text": "UAProf\n\nUAProf ( ) je standard, který popisuje funkčnost bezdrátového zařízení (mobilního telefonu), s cílem poskytnout poskytovatelům obsahu informace pro vytváření obsahu v takových formátech, který je dané zařízení schopné interpretovat a prezentovat.\n\nUAProf je založeno na Resource Description Framework (RDF) a souvisí se standardem Composite Capability/Preference Profiles od World Wide Web Consortium.\n\nSoubory s UAProf obvykle mají příponu codice_1 nebo codice_2 a protože vycházejí z XML formátu, jsou obvykle přenášeny s MIME typem codice_3. RDF formát signalizuje, že schéma dokumentu je rozšiřitelné.\n\nPopis funkcionality mobilního telefonu zahrnuje informace o výrobci, typu, velikosti obrazovky, jeho multimediálních schopnostech, podpoře znakových sad a další. Novější UAProfily také obsahují data odpovídající MMS, PSS5 a PSS6 schématům, v nichž jsou mnohem podrobnější informace o možnostech zařízení pro prezentaci videa, multimédií, pro streaming a MMS.\n\nMobilní telefon posílá v http požadavku hlavičku obsahující URL příslušného UAProf. Zpravidla je to hlavička codice_4, ale může být použita hlavička codice_5, codice_6 nebo jiná.\n\nVytvoření UAProf pro zařízení je dobrovolné: UAProf pro GSM zařízení zpravidla dodává jeho výrobce (například Nokia, Samsung, LG) zatímco u zařízení pro CDMA2000, příp. BREW je obvyklejší, že UAProf vytváří telekomunikační společnost.\n\nSystém pro doručování obsahu (například provozovatel MMS centra nebo poskytovatel WAP obsahu) může používat UAProf pro přizpůsobení obsahu možnostem příslušného zařízení a pro rozhodnutí, které položky mají být poskytnuty pro download. Spoléhání na UAProf má však určité nevýhody:\n\n\nProfily UAProf jsou jedním ze zdrojů informací o funkčnosti zařízení pro WURFL, který převádí UAProfile schéma na vlastní s mnoha jinými položkami a poli ano-ne týkajícími se funkcionalit zařízení pro zpracování značkovacích jazyků, multimédií atd. Tato XML data se vybírají podle hlavičky codice_7 ve WWW požadavku.\n\nDalším přístupem k problému, který používají některé komerčně dostupné systémy, je kombinovat získané informace s komponentovou analýzou, ručně shromážděnými daty a UAProfily pro získání přesnějších informací o skutečné funkcionalitě příslušného zařízení místo idealizované reprezentace, kterou používá UAProf nebo WURFL. Tento přístup umožňuje detekci starých zařízení, zařízení, která uživatel přizpůsobil instalací dodatečných programů, zařízení s Windows Mobile a internetových botů.\n\nČlenové W3C MWI (Mobile Web Initiative) a příslušné pracovní skupiny DDWG (Device Description Working Group) si jsou vědomi potíží se získáváním a udržováním informací o profilech zařízení a praktických nevýhodách v implementaci UAProf, ve snaze zlepšit situaci byly vytvořeny standardy pro Device Description Repository v naději, že soustava takových repozitářů odstraní potřebu lokálního udržování informací o zařízeních.\n\n\n"}
{"id": "1190036", "url": "https://cs.wikipedia.org/wiki?curid=1190036", "title": "František Oldřich Kinský (1726–1792)", "text": "František Oldřich Kinský (1726–1792)\n\nFrantišek Oldřich kníže Kinský (\"František de Paula Oldřich Jan Nepomuk Josef Václav Jiří Vojtěch Gabriel 3. kníže Kinský z Vchynic a Tetova\" / \"Franz de Paula Ulrich Fürst Kinsky von Wchinitz und Tettau\") (23. července 1726, Zlonice – 18. prosince 1792, Praha) byl český šlechtic a rakouský polní maršál z významného rodu Kinských. Během života se díky dědictví po několika příbuzných zařadil mezi nejbohatší velkostatkáře v Čechách a je předkem dodnes existující knížecí větve Kinských.\n\nNarodil se na zámku Zlonice na Kladensku jako syn nejvyššího kancléře hraběte Filipa Josefa Kinského (1700–1749), matka Marie Karolína (1700–1785) pocházela ze starého českého rodu Martiniců. Měl sice dva starší bratry, ti však již v dětství zemřeli. Původně působil ve státní službě, pak po otci a bratranci zdědil rozsáhlý majetek v severních, středních a východních Čechách (1749, 1752). Správě statků se věnoval jen krátce, následně dal průchod svému zájmu o službu v armádě. Již v roce 1755 byl plukovníkem, poté se s úspěchem zúčastnil důležitých bitev sedmileté války (bitva u Lovosic, bitva u Kolína). V roce 1758 byl vyznamenán Řádem Marie Terezie a v roce 1759 povýšen na polního podmaršála.\n\nPo skončení sedmileté války získal hodnost polního zbrojmistra (1767), téhož roku byl jmenován c. k. tajným radou. V roce 1771 obdržel Řád Zlatého rouna a v letech 1772–1778 byl vrchním velitelem dělostřelectva rakouské armády. V roce 1778 byl povýšen na polního maršála a svou vojenskou dráhu završil účastí ve válce o bavorské dědictví. Po skončení této vojenské kampaně odešel do výslužby (1779) a poté pobýval v ústraní na svých statcích v Čechách. Jako hlavnímu představiteli rodu mu náležela i čestná hodnost dědičného nejvyššího dvorského hofmistra Českého království, která byla Kinským udělena v roce 1719.\n\nPo svém otci Filipu Josefovi v roce 1749 zdědil rozsáhlý majetek ve středních a severních Čechách. Největším pozemkovým celkem bylo panství Česká Kamenice, zdejší zámek ale v této době sloužil jen správním účelům. Hlavním sídlem byl zlonický zámek, rodiště třetího knížete Kinského. O tehdejším významu Zlonic vypovídá bohatá stavební činnost v době baroka (kostel, fara, špitál, most). V roce 1758 však zámek ve Zlonicích vyhořel, byl poté adaptován na byty panských úředníků a hlavním rodovým sídlem se staly nedaleké Budenice.\n\nV roce 1752 po svém bratranci Františku Josefovi (1726–1752) zdědil knížecí titul a stal se tak třetím knížetem z rodu Kinských a předkem dodnes existující knížecí linie. Kromě titulu převzal i rozsáhlý majetek ve východních Čechách (panství Choceň, Rosice). Východočeskou doménu rozšířil nákupy dalších statků (Borovnice, Březovice), stejně tak přikupoval i ve středních Čechách (Hospozín). Dědictvím po rodu Martiniců, z nějž pocházela jeho matka, získal v roce 1765 panství Mšené poblíž Zlonic. Od roku 1777 vlastnil též dům ve Vídni. Důležitým sídlem Františka Oldřicha i následujících generací se stal v roce 1768 zakoupený palác Kinských, jedna z dominant Staroměstského náměstí v Praze.\n\nJeho manželkou se v roce 1749 stala princezna Marie Sidonie von Hohenzollern-Hechingen (1729–1815), která byla sňatky svých starších sester spřízněna s několika rody domestikovanými v severních Čechách (Thun-Hohenstein, Clary-Aldringen). Z jejich manželství se narodili tři synové, dospělého věku se však dožil jen prostřední Josef (1751–1798), který se stal dědicem knížecího titulu.\n\n"}
{"id": "1190037", "url": "https://cs.wikipedia.org/wiki?curid=1190037", "title": "Abbás Hádžkinárí", "text": "Abbás Hádžkinárí\n\nAbbás Hádžkinárí (Hádžkenárí) (: ) nebo (: ), (* 1974 ve Ferejdúnkináru, Mázandarán, Írán) je bývalý íránský zápasník volnostylař. Volnému stylu se věnoval od 12 let. Připravoval se v Teheránu. V roce 1996 startoval na olympijských hrách v Atlantě, ale po dvou prohrách v prvním a druhém kole předčasně vypadl z bojů o medaile. V roce 1997 si spravil náladu v ruském Krasnojarsku titulem mistra světa. Od roku 1999 se po příchodu Alírezá Dábirovi do íránské reprezentace neprosazoval. Sportovní kariéru ukončil po roce 2000.\n\n"}
{"id": "1190038", "url": "https://cs.wikipedia.org/wiki?curid=1190038", "title": "Jaroslav Háša", "text": "Jaroslav Háša\n\nJaroslav Háša (6. října 1890 Smíchov – 28. června 1968 Praha) byl český malíř, kreslíř, portrétista a krajinář.\n\nJaroslav Háša se narodil na Smíchově v domě č.p. 10.\nPůvodně byl vyučen malířem pokojů. Následně absolvoval Akademii výtvarných umění v Praze. Učil se u profesorů Loukoty, Nechleby a Bukovace. V roce 1928 podnikl studijní cestu do Francie po památných bojištích českých legionářů z první světové války . Byl mistrem malířských technik, restauroval díla mnohých slavných malířů a osvojil si techniku restaurování vybledlých míst Navrátilových kvašů. Po zranění rukou v první světové válce zůstal miniaturistou a vytvářel díla technikami starých mistrů. Oblíbenými materiály pro malby byla měď a dřevo.\n\n\nVytvořil soubory kreseb, kvašů a olejů z Alžíru a Maroka. Portrétoval známé osobnosti: Josef, Quido a Amalie Mánesovi, Mikoláš a Marie Alšovi, Miroslav Tyrš, Karla Rašínová, T. G. Masaryk, Edvard Beneš, aj. Opakovaně reprodukoval oleje Paladia země české a Pražského Jezulátka, vytvářel detailní oleje interiérů kostelů (př. hrob sv. Václava a hrob sv. Jana Nepomuckého v katedrále sv. Víta).\n\nSvé umělecké nadání nazýval „staromajstrovství“. V důsledku používání technik starých mistrů přicházel o svá díla podepisovaná jmény slavných mistrů. Jeho olejomalba Ministrant byla prodávána s podpisem Beneš Knüpfer. Soud o své autorství díla, malovaného ještě za dob studií na Akademii, vyhrál, když ukázal po vyjmutí z rámu zbytky horních kliček svého podpisu, které zůstaly po odříznutí spodku dřevěného podkladu. Autorství dosvědčil i o dvacet let starší přivedený model.\n\n"}
{"id": "1190040", "url": "https://cs.wikipedia.org/wiki?curid=1190040", "title": "Třída Aadesh", "text": "Třída Aadesh\n\nTřída Aadesh je třída rychlých hlídkových lodí indické pobřežní stráže. Mezi jejich úkoly patří ochrana výhradní námořní ekonomické zóny země, potírání pirátství a pašování, ochrana rybolovu, nebo mise SAR. Celkem byla objednána stavba 20 jednotek této třídy. Poslední plavidlo má do služby vstoupit roku 2017.\n\nStavbu všech jednotek této třídy provádí indická státní loděnice Cochin Shipyard Limited na základě kontraktu z roku 2010. Jako první byla do služby 13. prosince 2013 přijata hlídková loď \"Aadesh\". Stavba poslední jednotky byla zahájena v listopadu 2015. Do ledna 2016 bylo uživateli předáno 16 člunů. Všechna plavidla mají být ve službě do roku 2017.\n\nJednotky třídy \"Aadesh\":\nPlavidla mají nástavby ze slitin hliníku. Jsou vyzbrojena jedním 30mm kanónem CRN-91 s dosahem 4 km. Pohonný systém tvoří tři diesely MTU 16V 4000 M90L, každý o výkonu 2720 kW, pohánějící tři vodní trysky Rolls-Royce Kamewa 71S3. Nejvyšší rychlost dosahuje 33 uzlů. Dosah je 1500 námořních mil při 13 rychlosti uzlů.\n"}
{"id": "1190047", "url": "https://cs.wikipedia.org/wiki?curid=1190047", "title": "Filip Kinský", "text": "Filip Kinský\n\nFilip Kinský celým jménem Filip Josef hrabě Kinský z Vchynic a Tetova ( \"Philipp Josef Graf Kinsky von Wchinitz und Tettau\") (4. srpna 1741, Chroustovice – 14. února 1827, Praha) byl rakouský generál a český šlechtic z rodu Kinských, proslul především jako iniciátor výstavby rokokového zámku v Chroustovicích na Chrudimsku. Díky své sestře Marii Terezii (1740–1806) byl blízce spřízněn s polským králem Stanislavem Augustem Poniatowskim.\n\nPocházel z chlumecké větve Kinských, byl mladším synem nejvyššího lovčího hraběte Leopolda Kinského (1713–1760) a jeho manželky Marie Terezie Capece di Rofrano (1715–1778). Podle rodinných dohod se měl stát manželem své sestřenice Marie Augusty, jediné dcery knížete Františka Josefa Kinského (1726–1752). Ke sňatku s Marií Augustou nedošlo, protože Marie zemřela ve svých dvanácti letech, v roce 1763. Filip Kinský nicméně z majetku knížecí větve převzal panství Rychmburk ve východních Čechách a na zdejším hradě prováděl stavební úpravy pro svůj pobyt. Na rychmburském panství nechal postavit lovecký zámek Karlštejn. \n\nPo smrti matky (1778) spolu s bratrem Františkem Ferdinandem zdědil panství Chroustovice na Chrudimsku, o rok později bratra vyplatil a stal se jediným majitelem Chroustovic. V letech 1779–1780 podnikl rozsáhlou přestavbu chroustovického zámku do podoby reprezentativního rokokového sídla obklopeného francouzským parkem. Později zde často pobývala Filipova sestra Marie Terezie (1740–1806), vdova po knížeti Andrzeji Poniatowském a švagrová polského krále Stanislava Augusta. Na její počest byl na chroustovickém panství u obce Uhersko postaven malý lovecký zámek Theresienlust, z nějž zbyly jen zříceniny. Mezitím zdědil také panství Zvíkovec v západních Čechách, které prodal v roce 1786.\n\nSvůj majetek rozšířil ještě v roce 1794, kdy po bratranci Bedřichovi zdědil panství Sloup v severních Čechách a dva domy na Novém Městě v Praze, které prodal v roce 1800. V roce 1782 koupil za 22 000 zlatých v Praze palác, dnes známý jako Kounický, kde podnikl nákladné stavební úpravy, následně palác v roce 1798 prodal. Téhož roku koupil Losyovský palác v Praze na Novém Městě, dnes známý jako Lidový dům. V rodině Kinských zůstal tento palác až do roku 1879. \n\nPo neuskutečněném sňatku s Marií Augustou Kinskou se o řadu let později oženil s Marií Josefou Dietrichsteinovou (1768–1822), manželství však trvalo jen jeden rok (1787–1788) a skončilo rozlukou. Filip Kinský tak neměl žádné potomstvo a na sklonku života v roce 1823 prodal své největší majetky (Rychmburk, Chroustovice) knížecímu rodu Thurn-Taxisů. Do smrti mu patřilo panství Sloup a pražský palác v Hybernské ulici.\n\nSloužil v armádě a v roce 1783 dosáhl hodnosti generálmajora, jeho vojenská kariéra je ale bezvýznamná. Mimoto byl nositelem čestného titulu c.k. komoří a patřil i k přátelům císaře Josefa II. Kromě majetku v Čechách vlastnil i statky v Dolním Rakousku a aktivně se zúčastňoval zasedání dolnorakouského zemského sněmu. Zemřel v Praze 14. února 1827 ve věku 85 let, panství Sloup po něm zdědil synovec Karel Kinský (1766–1831).\n\n\n \n"}
{"id": "1190048", "url": "https://cs.wikipedia.org/wiki?curid=1190048", "title": "Jiří Maryško", "text": "Jiří Maryško\n\nJiří Maryško (* 4. dubna 1980 Děčín) je český herec, působí v Činoherním studiu Ústí nad Labem.\n\nNarodil se v Děčíně, ale vyrůstal ve Varnsdorfu. S divadlem začínal v ochotnickém Mrštíkově divadle v Rumburku (1997–1999), kde také vystudoval polygrafii, poté působil v pražském Divadle Refektář (2000–2001) a pod vlivem Jaroslava Duška spolu s Pavlem Fárkou založil improvizační Divadlo Demago. V letech 2004–2006 studoval na katedře alternativního divadla na DAMU, studium ale přerušil a odešel hrát do Divadla Lampion v Kladně. Od roku 2008 byl stálým členem Činoherního studia v Ústí nad Labem, po roce 2015 Divadla na Vinohradech. Hrál také v několika filmech či televizních seriálech, v internetové televizi Stream.cz uváděl glosované Zprávy a od roku 2016 zde má vlastní „Kanál Maryško“.\n\nAngažoval se ve snahách o zachování Činoherního studia a v únoru 2015 na Facebooku zveřejnil fotografii popravy z filmu \"Lidice\", u níž jmenoval některé místní politiky s tím, že takto si představuje úklid ústeckého magistrátu. Lidickým obětem se ale Maryško později omluvil a v trestním stíhání došlo k dohodě se státním zástupcem, podle které byl za výtržnictví potrestán pokutou 25 tisíc Kč a 180 hodinami obecně prospěšných prací. Ty si odpracoval strašením na děčínském zámku.\n\n\n"}
{"id": "1190052", "url": "https://cs.wikipedia.org/wiki?curid=1190052", "title": "HMS Abdiel (N21)", "text": "HMS Abdiel (N21)\n\nHMS Abdiel (N21) byla minonoska britského královského námořnictva z éry studené války. Jedná se o jedinou minonosku britského námořnictva postavenou od konce druhé světové války. Provozována byla v letech 1967–1988. Po vyřazení byla sešrotována.\n\nStavba plavidla byla objednána v roce 1965 u britské loděnice John I. Thornycroft & Company ve Woolstonu u Southamptonu. Kýl byl založen 23. května 1966, trup byl na vodu spuštěn 22. ledna 1967 a plavidlo bylo do služby přijato 17. října 1967.\n\nPlavidlo bylo vyzbrojeno jedním 40mm kanónem Bofors. Pojmulo až 44 námořních min. Pohonný systém tvořily dva diesely Paxman Ventura o celkovém výkonu 2960 bhp, pohánějící dva lodní šrouby. Nejvyšší rychlost dosahovala 16 uzlů.\n\nV roce 1978 bylo plavidlo přestavěno tak, aby mohlo nadále sloužit ke kladení cvičných min pro výcvik britských minolovek.\n"}
{"id": "1190054", "url": "https://cs.wikipedia.org/wiki?curid=1190054", "title": "Russian Standard", "text": "Russian Standard\n\nRussian Standard může být:\n"}
{"id": "1190056", "url": "https://cs.wikipedia.org/wiki?curid=1190056", "title": "Russian Standard (korporace)", "text": "Russian Standard (korporace)\n\nRussian Standard ( \"\") je ruská holdingová společnost, vlastněná ruským magnátem tatarského původu Roustamem Tarikem. Byla založena v roce 1992 a sídlem její centrály je Moskva. Korporace zahrnuje výrobu a obchod s alkoholem (Russian Standard Company), bankovnictví (Russian Standard Bank) a pojišťovnictví (Russian Standard Insurance).\n"}
{"id": "1190059", "url": "https://cs.wikipedia.org/wiki?curid=1190059", "title": "Martin Šmída", "text": "Martin Šmída\n\nMartin Šmída (* 11. června 1985) je český politik a kompostář, v letech 2016 až 2018 místopředseda České pirátské strany, od roku 2014 zastupitel obce Majetín na Olomoucku.\n\nVystudoval bakalářský obor manažerská informatika na Vysokém učení technickém v Brně a následně navazující obory ekonomika a řízení podniku a realitní inženýrství na Fakultě podnikatelské a Ústavu soudního inženýrství téže školy (získal dva tituly Ing.).\n\nUž během studia pořádal v Olomouci punk-rockový festival RECYKL FEST. V současnosti pracuje v oblasti recyklace bio-odpadu (kompostování) a stavebního odpadu a každoročně pořádá festival svobodné kultury KYTARY IN MAJETIN. Působí jako zpěvák a textař v punkové kapele a herec a režisér v ochotnickém divadle.\n\nMartin Šmída žije v obci Majetín na Olomoucku. Od roku 2011 je ženatý, s manželkou Evou mají jednu dceru a jednoho syna.\n\nJe členem České pirátské strany, v letech 2013 až 2016 předsedal jejímu krajskému sdružení v Olomouckém kraji. Dne 2. dubna 2016 byl na zasedání Celostátního fóra Pirátů v Olomouci zvolen 2. místopředsedou strany (funkci zastával do listopadu 2017, kdy byl zvolen do republikového výboru Pirátů). Je také členem mediálního odboru Pirátů a člen místního sdružení Pirátská Tvrz.\n\nDo komunální politiky vstoupil, když byl ve volbách v roce 2014 zvolen za Piráty zastupitelem obce Majetín na Olomoucku. Působí jako člen Kontrolního výboru a redakční rady obecního zpravodaje \"Zprávy z Majetína\". V krajských volbách v roce 2012 kandidoval ještě jako nestraník za Piráty do Zastupitelstva Olomouckého kraje, ale neuspěl. Stejně tak neuspěl ve volbách do Poslanecké sněmovny PČR v roce 2013, v nichž kandidoval jako člen Pirátů v Olomouckém kraji.\n\nV krajských volbách v roce 2016 byl z pozice člena Pirátů lídrem kandidátky subjektu \"\"Piráti + Změna + ProRegion -> Kraj nové generace\"\" v Olomouckém kraji, ale neuspěl.\n\nV parlamentních volbách 2017 kandidoval z 2. místa a stal se 1. náhradníkem.\n\nV roce 2018 obhájil svůj mandát v zastupitelstvu obce Majetín a stal se členem stavební komise.\n"}
{"id": "1190060", "url": "https://cs.wikipedia.org/wiki?curid=1190060", "title": "Anton Schreiter", "text": "Anton Schreiter\n\nAnton Eduard Schreiter, křtěný Anton Augustin (5. července 1810 Chomutov – 24. března 1884 Chomutov ) byl rakouský právník a politik německé národnosti z Čech, v 60. letech 19. století poslanec Českého zemského sněmu.\n\nVystudoval práva na Karlo-Ferdinandově univerzitě v Praze. V roce 1835 získal titul doktora práv. Působil jako notář a zemský advokát v Chomutově. Byl členem spolku Verein fur Geschichte der Deutschen in Böhmen.\n\nPo obnovení ústavního systému vlády počátkem 60. let se zapojil i do politického života. V zemských volbách v Čechách roku 1861 byl zvolen na Český zemský sněm, kde zastupoval kurii městskou, obvod Chomutov, Vejprty, Přísečnice. Byl uváděn jako oficiální kandidát německého volebního výboru. Na mandát rezignoval v říjnu 1865. Do sněmu potom místo něj usedl Konstantin von Höfler.\n\nMěl titul císařského rady, který obdržel jen měsíc před svou smrtí. Zemřel v březnu 1884 po krátké nemoci, ve věku 74 let.\n\nJeho synem byl chomutovský starosta Franz Schreiter.\n"}
{"id": "1190061", "url": "https://cs.wikipedia.org/wiki?curid=1190061", "title": "František Seitl", "text": "František Seitl\n\nFrantišek Seitl (2. listopadu 1804 Písek – 23. října 1879 Praha) byl rakouský soudce a politik české národnosti z Čech, v 60. letech 19. století poslanec Českého zemského sněmu.\n\nVystudoval práva a po studiích pracoval jako magistrátní úředník v Praze. Působil pak také jako rada vrchního zemského soudu v Praze, soudcem tohoto soudu se stal roku 1854. Měl titul dvorního rady, který mu byl udělen v říjnu 1875.\n\nPo obnovení ústavního systému vlády počátkem 60. let se zapojil i do politického života. V zemských volbách v Čechách roku 1861 byl zvolen na Český zemský sněm, kde zastupoval kurii městskou, obvod Praha-Nové Město. Byl tehdy uváděn jako oficiální český kandidát (Národní strana, staročeská).\n\nZemřel v říjnu 1879 „ochrnutím mozku“. Podle jiného zdroje byl příčinou úmrtí zápal plic.\n\nPrvní manželka Maria, rozená Lhetnická (1804-1864) pocházela z Nového Bydžova. Druhá manželka Ludmila (1843 - ??) byla dcerou nakladatele a knihkupce Jaroslava Pospíšila. Obě manželství byla bezdětná.\n"}
{"id": "1190062", "url": "https://cs.wikipedia.org/wiki?curid=1190062", "title": "Římskokatolická farnost Svojšice u Sušice", "text": "Římskokatolická farnost Svojšice u Sušice\n\nŘímskokatolická farnost Svojšice u Sušice je územním společenstvím římských katolíků v rámci sušicko-nepomuckého vikariátu českobudějovické diecéze.\n\nPlebánie je ve Svojšicích připomínána v roce 1366. V pozdější době zanikla a ves se stala součástí petrovické farnosti. Roku 1713 byla ve Svojšicích obnovena samostatná farnost.\n\nFarnost je administrována ex currendo ze Sušice.\n\n"}
{"id": "1190069", "url": "https://cs.wikipedia.org/wiki?curid=1190069", "title": "Baba Vida", "text": "Baba Vida\n\nBaba Vida () je středověká pevnost ve Vidinu v severozápadním Bulharsku.\n\nPodle legendy žil kdysi bohatý bulharský bojar, který měl tři dcery – Vidu, Gamzu a Kulu. Ty si po jeho smrti rozdělily majetek. První dvě dcery se provdaly, nejstarší Vida zůstala sama. Postavila si za zděděné peníze hrad, který odolával útokům nepřátel a chránil místní obyvatele. Lidé ho z vděčnosti dodnes nazývají zámek Baby Vidy nebo věže Baby Vidy.\n\nPevnost byla založena v 10. století na místě bývalé římské pevnosti Bononia ze 3. st. n. l. Byzantské kroniky zaznamenaly, že byla po dobu osmi měsíců obléhána byzantským císařem Basileem II Bulgaroktonem. Po dobytí byla zničena, ale později znovu postavena. Během osmanské nadvlády ještě hrála důležitou obrannou roli, od konce 18. století ale už byla využívána jen jako sklad zbraní a vězení.\n\nPůvodně byla pevnost tvořena dvěma opěrnými zdmi a asi devíti věžemi, ze kterých tři jsou zachovány v původním středověkém stavu. Je nejzachovalejším středověkým hradem v zemi. Pevnost se nachází ve výšce 39 m n. m.\n\nNa možnost navštívit pevnost Baba Vida upozorňoval český tisk již v 70. letech 20. století.\n\n"}
{"id": "1190070", "url": "https://cs.wikipedia.org/wiki?curid=1190070", "title": "Římskokatolická farnost Prášily", "text": "Římskokatolická farnost Prášily\n\nŘímskokatolická farnost Prášily je územním společenstvím římských katolíků v rámci sušicko-nepomuckého vikariátu českobudějovické diecéze.\n\nRoku 1786 byla v Prášilech zřízena lokálie. Roku 1803 byl na místě původní mešní kaple postaven kostel sv. Prokopa. Roku 1856 byla lokálie povýšena na samostatnou farnost. Po roce 1948 byla ves Prášily zahrnuta do vojenského újezdu a kostel byl zbořen.\nFarnost je administrována ex currendo ze Sušice. Na odhalených základech kostela bývá jednou ročně slavena poutní Mše svatá.\n\n"}
{"id": "1190071", "url": "https://cs.wikipedia.org/wiki?curid=1190071", "title": "Teplý potok", "text": "Teplý potok\n\nNázev Teplý potok má více vodních toků:\n\n"}
{"id": "1190073", "url": "https://cs.wikipedia.org/wiki?curid=1190073", "title": "Štefanovský potok", "text": "Štefanovský potok\n\nNázev Štefanovský potok má více vodních toků:\n\n"}
{"id": "1190074", "url": "https://cs.wikipedia.org/wiki?curid=1190074", "title": "Polský turisticko-vlastivědný spolek", "text": "Polský turisticko-vlastivědný spolek\n\nPolský turisticko-vlastivědný spolek (, PTTK) je sdružení, které bylo vytvořeno v roce 1950 spojením Polského tatranského spolku (\"Polskiego Towarzystwa Tatrzańskiego\") a \"Towarzystwa Krajoznawczego\".\n\nPo druhé světové válce se polští turisté rozhodli sjednotit turistické organizace pod jednu střechu. V roce 1948 byla ustanovena Koordinační komise, která vypracovala ideologické základy a principy budoucího statusu nové společné organizace. Proběhly kongresy obou organizaci a 17. prosince 1950 vznikl PTTK. Spolek sdružuje turisty, horolezce, ochránce přírody, pomáhá při rozvoji cestovního ruchu v Polsku.\n\nMyšlenka na založení turistického spolku vznikla v roce 1871. O dva roky později 3. srpna 1873 nadšenci a příznivci Tater založili \"Galicyjskie Towarzystwo Tatrzańskie\" („Haličský tatranský spolek“) v Novém Targu. V roce 1874 byl přejmenován na Polský tatranský spolek (\"Polskie Towarzystwo Tatrzańskie\", PTT) se sídlem v Krakově. Spolek si vytyčil za cíl probádat Karpaty, podporovat turistiku, zpřístupňovat hory, chránit přírodu a podporovat domácí hospodářství horalů. Tato organizace byla nejstarší slovanskou turistickou organizací a jednou z nejstarších tohoto druhu na světě.\n\nSpolek zakládali Dr. Tytus Chałubiński, Józef Stolarczyk, Eugeniusz Janota, Ludwik Eichborn, Walery Eljasz-Radzikowski a jiní. Prvním předsedou se stal hrabě Mieczysław Rey. Po první světové válce měl PTT zastoupení v celé zemi.\n\nSpolek vydával ročenky s názvem \"Pamietnik Towarzystva Tatrzańskiego\" („Ročenka Tatranského spolku“) a časopis \"Wierchy\" (Hory). Vydával turistickou a průvodcovskou literaturu, zasloužil se o rozvoj lidového řemesla vytvořením „Školy dřevěného průmyslu“ v Zakopaném. Právě ona vysoce pozvedla úroveň lidové umělecké tvorby v oblasti a tím i zájem o goralský folklór. Spolek vybudoval téměř 150 turistických chat a útulen od Sudet po Poloninské Karpaty, vyznačil několik tisíc kilometrů turistických cest, zabýval se muzejnictvím, sehrál významnou roli při ochraně přírodního bohatství, budoval a udržoval turistické a lázeňská střediska.\n\nVe Vysokých Tatrách, později i v jiných polských pohořích, založil organizovanou horskou záchrannou službu. Lyžařská sekce spolku patřila mezi průkopníky lyžařského sportu zejména ve Vysokých Tatrách a ve Východních Karpatech. Spolek před druhou světovou válkou uspořádal řadu vědeckých a horolezeckých expedic do zámořských velehor (Andy, Himálaj, Atlas, Kavkaz).\n\nSpolek navazoval přátelské styky s podobnými spolky a sdruženími. S Klubem československých turistů spolupracoval od roku 1925, kdy byla podepsána společná československo–polská smlouva, která umožňovala jednodušší neformální přechod státních hranic ve vybraných horských oblastech. V letech 1924–1925 se spolek významně podílel na návrzích na vytvoření přeshraničních národních parků v Pieninách, ve Vysokých Tatrách a později v Krkonoších.\n\nDnes má PTTK (následník PTT) více než 60 000 členů, přes 260 poboček, 2500 kroužků a klubů. Disponuje téměř 200 ubytovacími zařízeními různých kategorií s více než 20 000 lůžky v 60 turistických domovech, 77 horských chatách a dalších zařízeních cestovního ruchu po celé zemi. Provozuje síť 16 regionálních muzeí, které jsou centry polských tradic cestovního ruchu. Jsou v nich shromážděny unikátní dokumenty a hmotné důkazy o účasti PTTK a jeho předchůdců, formování společenských a kulturních aktivit v Polsku. PTTK vydává turistické mapy, brožury a průvodců. Vlastní knihovny a regionální turistické kanceláře.\n\nPTTK má vlastní zaměstnance: turistické průvodce, lyžařské instruktory, ochránce přírody a mnoho jiných. V nejatraktivnějších oblastech cestovního ruchu se stará o 63 tisíc kilometrů turistických a cyklistických stezek, stará se o vodní turistiku a vykonává i další činnosti spojené s cestovním ruchem.\n\nSpolek je členem několika mezinárodních organizací, například Evropské asociace turistických klubů, Světové konfederace činností pod vodou nebo Alliance Internationale de Tourisme.\n\n"}
{"id": "1190081", "url": "https://cs.wikipedia.org/wiki?curid=1190081", "title": "Vladimír Vochoč", "text": "Vladimír Vochoč\n\nVladimír Vochoč (14. července 1894, Třebechovice pod Orebem – 1985) byl český právník a diplomat, který jako československý konzul ve francouzském Marseille pomohl mnoha židovským uprchlíkům. Za to obdržel v roce 2016 (jako 116. Čech) posmrtně ocenění Spravedlivý mezi národy.\n\nVystudoval právo a po dokončení studia pracoval od roku 1919 na ministerstvu zahraničních věcí i na československých zastupitelských úřadech v různých místech Evropy (např. Paříž, Brusel, Tirana a Kaunas). V roce 1938 byl jmenován konzulem v Marseille, odkud odešel roku 1941 do Anglie.\n\nV letech 1953 až 1960 byl v Československu protiprávně vězněn. Roku 1964 Nejvyšší soud rozsudek zrušil.\n\n\n"}
{"id": "1190083", "url": "https://cs.wikipedia.org/wiki?curid=1190083", "title": "Penčo Slavejkov", "text": "Penčo Slavejkov\n\nPenčo Petkov Slavejkov, bulharsky \"Пенчо Петков Славейков\" (27. duben 1866, Trjavna – 28. květen 1912, Brunate) byl bulharský básník a esejista. Spolu se svým otcem, básníkem a politikem Petko Račevem Slavejkovema, byl představitelem moderny v bulharské literatuře. Psal přírodní, milostnou a reflexívní lyriku i poémy. K jeho nejslavnějším dílům patří epos \"Kärvava pesen\" (\"Krvavá píseň\"), který pojednává o protitureckém povstání z roku 1876. Toto dílo upravoval až do konce života. \n\nV letech 1892-1898 studoval na univerzitě v Lipsku. Přeložil také řadu německých děl do bulharštiny.\n\nV anketě Velcí Bulhaři (\"Великите българи\"), kterou roku 2006 uspořádala bulharská veřejnoprávní televize, a jejímž cílem bylo určit největší osobnost bulharských dějin, skončil na 94. místě. V letech 1999-2006 byl vyobrazen na bankovce v hodnotě 50 leva.\n\nZajímavostí je, že Slavejkov kriticky hodnotil dílo Jana Nerudy a odmítl ho překládat do bulharštiny: „ne proto, že to není dobrý spisovatel, ale proto, že jeho krásné fejetony (jako speciálně české) jsou nepřeložitelné a nepochopitelné nikomu jinému než obyvatelům zlaté Prahy. A to, co je z Nerudova díla přeložitelné a pochopitelné pro nás, jsou práce příliš prosté.“\n\n"}
{"id": "1190085", "url": "https://cs.wikipedia.org/wiki?curid=1190085", "title": "Václav Seidl", "text": "Václav Seidl\n\nVáclav Seidl, též Vácslav Seidl (20. února 1823 Praha Písek – 19. prosince 1903 Jindřichův Hradec), byl rakouský právník a politik české národnosti z Čech, v 60. letech 19. století poslanec Českého zemského sněmu.\n\nNarodil se v pražské měšťanské rodině. Jeho otec Václav Seidl byl sládkem a majitelem pivovaru U Splavínů. Václav Seidl absolvoval gymnázium, vystudoval práva a nastoupil jako soudní adjunkt k okresnímu soudu v Klatovech. Během revolučního roku 1848 byl společně se svým otcem veřejně činný. Patřil mezi přátele Karla Havlíčka Borovského, Karla Sladkovského, později i bratří Grégrů. Město Klatovy mu udělilo čestné občanství.\n\nPo obnovení ústavního systému vlády počátkem 60. let se zapojil i do politického života. V zemských volbách v Čechách roku 1861 byl zvolen na Český zemský sněm, kde zastupoval kurii městskou, obvod Klatovy, Domažlice. Byl tehdy uváděn jako oficiální český kandidát ((Národní strana, staročeská). Mandát obhájil ve volbách v lednu 1867 a volbách v březnu 1867. Na sněmu předložil návrh na úplnou jazykovou rovnost češtiny a němčiny. Na mandát rezignoval z osobních důvodů před srpnem 1868.\n\nI potom ale zůstal veřejně a politicky aktivním. Díky přátelství s bratry Grégrovými se stal členem Národní strany svobodomyslné (mladočeské). Vystoupil ze státní služby a působil jako advokát. Byl autorem myšlenky na veřejnou (zlatkovou) sbírku na obnovu Národního divadla po jeho požáru. Podílel se na mladočeské agitaci proti punktacím. Byl členem Ústřední matice školské.\n\nZemřel v prosinci 1903 po krátké nemoci.\n"}
{"id": "1190087", "url": "https://cs.wikipedia.org/wiki?curid=1190087", "title": "Turtle (DSV-3)", "text": "Turtle (DSV-3)\n\nTurtle (DSV-3) byla výzkumná miniponorka amerického námořnictva, částečně používaná pro výzkum též Národním úřadem pro oceán a atmosféru (NOAA). Postavena byla jako vylepšená verze předcházející miniponorky \"Alvin\" (DSV-2). \"Turtle\" byla ze služby vyřazena 1. října 1997. Zachovala se jako muzejní loď v Mystic Aquarium & Institute for Exploration ve městě Mystic ve státě Connecticut.\n\nMiniponorku postavila loděnice General Dynamics Electric Boat v Grotonu ve státě Connecticut. Na vodu byla spuštěna 11. prosince 1968. Do služby vstoupila 1. června 1970.\n\nPonorku bylo možné přepravit transportním letounem Lockheed C-5 Galaxy. Trup ponorky je tvořen sklolaminátem, posádka byla ve sféře z vysokopevnostní oceli HY-100, umožňující hloubkový dostup 3046 metrů. Posádku tvořili dva námořníci a jeden vědec. K dispozici měly několik kamer a dvojici hydraulických manipulátorů. K pozorování sloužila trojice průzorů. Pohonný systém tvořil elektromotor, pohánějící tři vrtule (jednu pro plavbu vpřed a dvě pro manévrování). Pod hladinou se ponorka pohybovala rychlostí až 2,5 uzlu.\n\n"}
{"id": "1190088", "url": "https://cs.wikipedia.org/wiki?curid=1190088", "title": "Mistrovství světa ve sportovním lezení 2005", "text": "Mistrovství světa ve sportovním lezení 2005\n\nMistrovství světa ve sportovním lezení 2005 (: \"UIAA Climbing World Championship\", : \"Championnats du monde d'escalade\", : \"Campionato del mondo di arrampicata\", : \"Kletterweltmeisterschaft\") se uskutečnilo jako osmý ročník 1.—5. července v Mnichově pod hlavičkou Mezinárodní horolezecké federace (UIAA), podruhé v Německu, závodilo se v lezení na obtížnost, rychlost a v boulderingu.\n\nTomáš Mrázek obhájil titul Mistra světa v lezení (na obtížnost), získal zde svou druhou i druhou českou zlatou medaili.\nVěra Kotasová-Kostruhová se stala první Češkou a prvním bouldristou s (bronzovou) medailí na Mistrovství světa ve sportovním lezení.\n\n\n"}
{"id": "1190090", "url": "https://cs.wikipedia.org/wiki?curid=1190090", "title": "Kunratický potok", "text": "Kunratický potok\n\nKunratický potok, (také nazývaný Kněžka) pramení jihozápadně od Hrnčířského rybníka v Praze-Kunraticích a nedaleko Barandovského mostu se vlévá jako pravostranný přítok do Vltavy. Název je odvozen od místa, kde potok pramení. Délka toku je 11 km, povodí má rozlohu 31,56 km² a je na území Prahy 4 a 11. Úsek úsek 0–0,5 km je ve správě Povodí Vltavy, zbytek délky ve správě MHMP. \n\nPotok pramení v polích západně od Hrnčířů avšak v katastru obce Praha-Kunratice. Od svého pramene teče severovýchodním směrem a vlévá se do Hrnčířského rybníka. Pokračuje přírodní památkou Hrnčířské louky směrem severovýchodním. Zde se do něj zprava vlévá potok, který teče z rybníka Jordán, dalším přítokem je potok vedoucí od rybníka Jordánek, také zprava.\n\nNa jihozápadním okraji Šeberova vtéká do rybníka Brůdek. Z jeho hráze pokračuje severozápadně do Šeberovského rybníka. Odtud pokračuje na západ do rybníka beze jména a za Kunratickou spojkou se vlévá do Šeberáku. Ze Šeberáku meandruje severním směrem.\n\nProtéká údolím Kunratického lesa, nejdřív přes Hornomlýnský (\"Vernerák\"), poté Dolnomlýnský rybník (\"Mlejňák\"). Protéká u Kunratického mlýna, pod Novým kunratickým hradem. Poblíž restaurace Zoo koutku se do zprava něj vlévá potok Václavský (KUP7P).\n\nU Krči vtéká do rybníka Labuť, za tím do něj zprava vtéká Roztylský potok. Poté potok protéká rybníky Sýkorka a Zámecký rybník. Dále pokračuje přes rybník beze jména pod šestiproudou dálnicí Jižní spojkou.\n\nPřed Barrandovským mostem se na 58,6 km vlévá do Vltavy.\n"}
{"id": "1190091", "url": "https://cs.wikipedia.org/wiki?curid=1190091", "title": "Sammie Henson", "text": "Sammie Henson\n\nSamuel \"Sammie\" Henson (* 1. ledna 1971 St. Louis, Missouri) je bývalý americký zápasník – volnostylař, olympijský medailista z roku 2000.\n\nZápasení se věnoval od 6 let společně se svými bratry. Poprvé na sebe výrazně upozornil na střední škole v St. Charles v Missouri. Vrcholově se zápasení věnoval na University of Missouri pod vedením Wese Ropera. V americké seniorské reprezentaci se poprvé objevil v roce 1990 v USA méně populárním (doplňkovém) klasickém stylu. Ve volném stylu se prosadil po ukončení vysokoškolských studií. Svojí premiéru na mistrovství světa v Teheránu zakončil titulem mistra světa. V roce 2000 si vybojoval nominaci na olympijské hry v Sydney. Na hry přijel ve výborné formě. Probojoval se do finále, ve kterém se utkal s Ázerbájdžáncem Namigem Abdullajevem. Po hrubé chybě v úvodu však prohrával o tři body. Ve druhé části tuto ztrátu vyrovnal, ale následně opět chyboval a Abdullajev se dostal o bod do vedení. Tímto výsledkem finále skončilo. Získal stříbrnou olympijskou medaili. Od roku 2002, kdy se snižoval počet váhových kategorií se na něho v reprezentaci nedostávalo. Naposledy se výrazně prosadil v roce 2006. Sportovní kariéru ukončil po nevydařené nominaci na olympijské hry v Pekingu v roce 2008. Věnuje se trenérské práci.\n\n"}
{"id": "1190093", "url": "https://cs.wikipedia.org/wiki?curid=1190093", "title": "Římskokatolická farnost Dobrá Voda u Sušice", "text": "Římskokatolická farnost Dobrá Voda u Sušice\n\nŘímskokatolická farnost Dobrá Voda u Sušice je územním společenstvím římských katolíků v rámci sušicko-nepomuckého vikariátu českobudějovické diecéze.\n\nFarnost byla na Dobré Vodě zřízena v roce 1735 při kapli sv. Vintíře. Kaple byla později přestavěna na kostel. Po roce 1948 se farnost dostala do vojenského újezdu a kostel byl zdevastován. Po roce 1990 byl opraven a dostal unikátní skleněný hlavní oltář od Vladimíry Tesařové.\n\nFarnost je administrována ex currendo ze Sušice, materiální administrátor farnosti sídlí v Hartmanicích.\n\n\n"}
{"id": "1190095", "url": "https://cs.wikipedia.org/wiki?curid=1190095", "title": "Ernst Römheld", "text": "Ernst Römheld\n\nErnst Ferdinand Christoph Römheld (26. května 1828 Horní Litvínov – 18. dubna 1895 Vídeň) byl rakouský právník a politik německé národnosti z Čech, v 60. letech 19. století poslanec Českého zemského sněmu.\n\nAbsolvoval německé reálné gymnázium v Chomutově. Pak od roku 1844 studoval filozofii a od roku 1847 práva na Karlo-Ferdinandově univerzitě v Praze. Roku 1854 získal titul doktora práv. Od roku 1861 byl advokátem ve Vrchlabí. V letech 1872–1876 zastával funkci starosty. Podle dobového zdroje z roku 1873 byl ovšem uváděn pouze jako náměstek starosty Vrchlabí. V roce 1876 se z Vrchlabí přestěhoval do Währingu u Vídně, kam přenesl i svou advokátní praxi.\n\nPo obnovení ústavního systému vlády počátkem 60. let se zapojil i do politického života. V zemských volbách v Čechách roku 1861 byl zvolen na Český zemský sněm, kde zastupoval kurii městskou, obvod Most, Bílina, Horní Litvínov. Na poslanecké křeslo rezignoval v prosinci 1863. V letech 1861–1864 zastával i post náhradníka zemského výboru.\n\nZemřel v dubnu 1895. Tělo mělo být po smutečním rozloučení převezeno do Vrchlabí.\n"}
{"id": "1190096", "url": "https://cs.wikipedia.org/wiki?curid=1190096", "title": "Lhotecký potok (přítok Vltavy)", "text": "Lhotecký potok (přítok Vltavy)\n\nLhotecký potok pramení ve vsi Lhota u Dolních Břežan a v lokalitě Jarov naproti Baním v Praze se vlévá do Vltavy. Od pramenu teče lesem a zařezává se do údolí. Zleva se do něj vlévají dva potoky tekoucí od Zálep. Dále teče do Károvského údolí, protéká Jarovem a za ulicí K Vranému se v katastrálním území Zbraslav vlévá do Vltavy.\n"}
{"id": "1190097", "url": "https://cs.wikipedia.org/wiki?curid=1190097", "title": "Caterina Caselli", "text": "Caterina Caselli\n\nCaterina Caselli (* 10. dubna 1946 v Modeně) je italská hudební producentka a bývalá zpěvačka a herečka.\n\nV roce 1966 debutovala na festivalu Sanremo s písní \"„Nessuno mi può giudicare“\" složenou Adrianem Celentano, která zaznamenala pozoruhodný úspěch – prodalo se jí celkem přes milion kusů a byla oceněna jako zlaté album.\n\nV témže roce vyhrává Festivalbar v italském městečku Salice Terme s hitem Perdono (Odpuštění), který byl ústřední melodií stejnojmenného filmu taktéž z roku 1966, a ve kterém Caterina Caselli dostává jednu z hlavních rolí. V češtině je tato píseň známá pod názvem Tak prázdná, nazpívala ji s textem Petra Rady Yvonne Přenosilová. \n\nCaselli uspěla též s italským coverem písně \"Days of Pearly Spencer\" od Davida McWilliamse, pojmenovaném „Il Volto Della Vita“. \n\nOd roku 1992 je prezidentkou společnosti Sugar Music, hudebního vydavatelství Andrea Bocelliho.\n\n"}
{"id": "1190098", "url": "https://cs.wikipedia.org/wiki?curid=1190098", "title": "Clustal", "text": "Clustal\n\nProgram Clustal je široce využívaný v molekulární biologii na mnohonásobné porovnávání sekvencí nukleových kyselin a proteinů (MSAs). Je vhodný pro přípravu fylogenetických stromů.\n\nPrvní Clustal program zhotovil Des Higgins roku 1988, ten byl navržen speciálně pro efektivní práci na osobním počítači. Původní program byl napsán v Microsoft Fortran pro MS-DOS a fungoval na osobních počítačích IBM ve čtyřech verzích: Clustal 1-4. Ty byly později (roku 1992) přepsány do Clustal V, který byl kompatibilní s VAX/VMS, Unix, Apple Macintosh a IBM. Tato verze umožnila vytvářet fylogenetické stromy.\n\nTřetí generací této řady byl Clustal W vytvořen v roce 1994, který zahrnoval mnoho zlepšení – např. mezerám začala být udělována specifická sankce. Postupným zlepšováním Clustal W vznikl Clustal X. Paralelní verze Clustal W a Clustal X vytvořila společnost SGI. Ke konci devadesátých let 20. století byly programy Clustal X a Clustal W (z původního Clustal V) nejčastější používané – díky svému jednoduchému ovládání a rychlému zpracování středně těžkých dat. Poté ale nastoupily další a přesnější metody (např. MAFFT a MUSCLE) a Clustal přišel o své prvenství, ale na druhou stranu nejvíce využívané programy pro globální alignment jsou právě z řady Clustal programů.\n\nNově pracuje Clustal W metodou UPGMA (Unweighted Pair Group Method with Arithmetic Mean) na místo staršího NJ (Neighbor-Joining), čímž se zkrátila doba zpracování dat. Nový Clustal X je přepsán pomocí nástroje Qt GUI a využívá NCBI's vibrant toolbox.\n\nProgram Clustal byl dostupný ve třech variantách, Clustal W / X a Clustal Omega, napsaných v C++ a kompatibilní se systémy Linux, Macintosh a Windows. Dnes zcela aktuálně je dostupná pouze varianta Clustal Omega.\n\nprogram volně přístupný online na EBI (European Bioinformatics Institute)\numožňuje mnohonásobné seřazení vložených sekvencí pomocí jejich optimální shody a grafické znázornění jejích podobností formou kladogramu nebo fylogenetického stromu.\n\nPostup programu:\n\ngrafické rozhraní Clustalu W\n\nProgram umožňuje více-sekvenční řazení (MSA = multiple sequence alignments), které je v současnosti jedním z nejčastěji používaných nástrojů bio-informatické analýzy.\nPorovnání podobnosti sekvence aminokyselin v jednotlivých proteinech umožňuje:\n\n\nNový a rychlejší, dnes jediný dostupný z řady clustal, nástroj pro porovnávání tří a více sekvencí proteinů.\n\n\nClustal akceptuje formáty NBRF/PIR, FASTA, EMBL/Swiss-Prot, Clustal, GCC/MSF, GCG9 RSF a GDE.\n\nVýstupní formát může být např. Clustal, NBRF/PIR, GCG/MSF, PHYLIP, GDE nebo NEXUS.\n\nPráce s programem\n\nSekvence mohou být buď zadány, nebo stáhneme soubor z uživatelského počítače. V obou případech by sekvence měla být zadána v jednom ze sedmi různých formátů – GCG, FASTA, EMBL, GenBank, PIR, NBRF, Phylip nebo SWISS-PROT.\nPokud se naskytnou problémy při snaze dělat velmi velké porovnávání sekvencí, doporučuje se software stahovat lokálně a kromě vstupního formátu mohou uživatelé využít výstupní formát pro vícenásobné porovnávání sekvencí – nyní jsou možnosti ALN, GCG, PHYLIP, PIR a GDE.\n\nNedávné zlepšení rozhraní Clustal zahrnuje možnost nahrávat výsledky Clustal W do editoru pomocí Java Applet s názvem Jal View – ten uživateli umožňuje další analýzu alignmentu. Clustal WWW může zhotovit fylogenetické stromy z vícenásobného alignmentu využívající NJ metodu – výsledné evoluční vztahy mohou být zobrazovány jako kladogramy nebo fylogramy. Nejnovější verze softwaru jsou k dispozici pro Windows, Mac OS a Unix/Linus.\n\nClustal W a Clustal X jsou aktivně udržovány a aktualizovány. Nedávné zlepšení zahrnuje možnost uložit oba alignmenty a fylogenetické stromy v NEXUS formátu, aby bylo docíleno kompatibility s množstvím fylogenetických stromů.\n\nProgram je pro řazení sekvencí využit v rámci analýz v prostředí R pomocí balíku ape. \n\nTrh nabízí mnoho MSA nástrojů a také je jich mnoho neustále vyvíjeno za účelem zlepšení přesnosti nalezení alignmentu. Není možné vytvořit přesnou MSA metodu pro všechny typy případů.\n\nVyhodnocení výkonu MSAs nástrojů probíhá na základě manuálně propracovaných zdrojů BAliBASE. PREFAB a SABmark. Fylogenetické nástroje se měří pomocí simulovaných sekvencí, které ale také nemohou poskytnout vysvětlení pro všechny evoluční aspekty.\n\nPorovnání podle:\n\n\nVšeobecně Clustal Omega i Dialign-TX, které jsou založeny na Hidden Markov Model přístupu, jsou hodnoceny poměrně nechvalně. Zvláště v případě velkých indel velikostí a rozsáhlých sekvenčních délek vyhodnocují poměrně nekvalitní alignment.\n\n\n"}
{"id": "1190101", "url": "https://cs.wikipedia.org/wiki?curid=1190101", "title": "BJD", "text": "BJD\n\nBJD může být:\n\n"}
{"id": "1190104", "url": "https://cs.wikipedia.org/wiki?curid=1190104", "title": "BJD (panenka)", "text": "BJD (panenka)\n\nBJD nebo ABJD je zkratka anglického výrazu ball-jointed doll a používá se k označení moderních kloubových panenek určených dospělým sběratelům. Lze se setkat s označením \"Dollfie\" nebo \"Super Dollfie\", zobecnělým názvem první BJD od společnosti Volks. Vyrábějí se především v Asii, ale i dalších zemích. Jsou oblíbené především díky své pózovatelnosti a možnosti přizpůsobit jejich vzhled přáním a představám sběratele.\nVšechny BJD jsou parukové, nemají tedy vlasy všité přímo do hlaviček. Kromě paruk lze vyměnit i oči a případně pomocí neodymových magnetů přidat další části, jako např. růžky, zvířecí uši a jiné doplňky. Samotná hlavička se skládá ze dvou částí tak, aby bylo možné zevnitř hlavičky upevnit oči pomocí speciálního tmelu. Tělo BJD je sestaveno z jednotlivých dílů, které jsou vnitřkem spojeny gumičkami a háčky, a pohybuje se díky kulovým nebo čepovým kloubům. Gumičky je nutné vyměnit, když se vytahají. Většina sběratelů to zvládne svépomocí. BJDs většinou mohou stát na nohou bez opory, při delším vystavení panenky je vhodné použít speciální stojan.\n\nBJD mají vždy pohyblivá ramena, lokty, zápěstí, hlavu, kyčle a kolena, často mají ještě další klouby v kotnících, chodidlech nebo prstech na rukou. Většina BJD je humanoidní, různě stylizovaná od podoby postav z japonské mangy až po velmi realistické modely podobné skutečným lidem. Vyrábějí se rovněž BJD zpodobňující zvířata či různá fantastická stvoření, jako jsou upíři, elfové, démoni, antropomorfové, kyborgové.\n\nBJD se vyrábějí v různých měřítkách neboli velikostech. Základní dělení částečně vychází z názvů modelů prvních BJD společnosti Volks.\n\n\nBJD společnosti často vydávají více různých velikostí panenek jako samostatné řady, např. společnost Iplehouse vydává osm řad BJD od velikosti hound (řada H. I. D., výška 74 cm) po tiny (řada P. I. D., výška 19 cm). Velikost panenek nemusí souviset s jejich vzhledem, je zcela na výrobci, zda bude panenka dané velikosti vypadat jako dítě nebo dospělý a zda budou BJD z různých řad vzájemně kompatibilní či nikoliv.\n\nPanenky lze zakoupit buď přímo v e-shopu dané společnosti nebo přes distributora. Často lze vybírat z celé řady možností, např. určit barvu resinu, typ těla, malbu obličeje apod. a rovněž přikoupit doplňky. BJD jsou nabízeny ve variantách \"blank\", tedy nenamalovaná panenka bez doplňků a příslušenství, kterou si sběratel dohotoví sám dle vlastních představ, nebo \"fullset\", hotová panenka s namalovaným obličejem, s oblečením, parukou a doplňky.\n\nPanenky BJD se většinou odlévají z resinu - syntetické polyuretanové pryskyřice. Výhodou resinu je jemně strukturovaný povrch podobný biskvitovému porcelánu, na rozdíl od plastů na bázi vinylu se však resin může ulomit či roztříštit, ačkoli je pevnější než běžný porcelán. Ruční odlévání do forem je nezbytné kvůli předcházení vzniku bublinek v materiálu, které velmi zvyšují jeho křehkost. Po vyjmutí z forem často zůstávají na dílech panenek viditelné spoje – některé společnosti je odstraňují, jiné poskytují tuto službu za příplatek a další možnost zbroušení spojů vůbec nenabízejí. Další nevýhodou pryskyřice je její postupné žloutnutí, které časem mění odstín pleti panenek. Ke žloutnutí pryskyřice přispívá sluneční světlo, zejména je-li panenka dlouhodobě vystavena přímému slunečnímu svitu.\n\nNěkteré kloubové panenky mohou být vyrobeny z porcelánu nebo plastu, ty však většinou nejsou označovány zkratkou BJD. Např. na největším diskusním fóru sběratelů BJD, Den of Angels, jsou panenky nevyrobené z resinu považovány za mimotematické.\n\nVětšina BJD společností a umělců nabízí k panenkám i paruky, oči, oblečení, rekvizity a další doplňky, např. vyměnitelné ruce s jinou pozicí prstů, vyměnitelná chodidla určená pro boty na vysokém podpatku, zvířecí uši, rohy, křídla apod. Doplňky pro BJD nabízejí i prodejci a drobní řemeslníci např. na eBay nebo Etsy. Velikost paruky určuje obvod hlavy BJD v palcích (např. 6 – 7, 7 – 8 apod.) a velikost očí průměr oční koule v milimetrech, který by měl být větší než otvor pro oči v hlavě BJD. Prodejce často uvádí doporučenou velikost paruky a očí pro daný model BJD a rovněž tělesné míry panenek. U oblečení a bot pro BJD jednotné značení velikostí neexistuje, bývá uvedena velikost BJD nebo konkrétní model, pro který je oblečení určeno.\n\nMalbě obličeje u BJD se říká \"face-up\". Slovo vzniklo z výrazu make-up zohledněním faktu, že teprve malování dodá obličeji BJD charakteristické rysy. Maluje se křídovými pastely, vodovými nebo akrylovými barvami nebo jejich kombinací. BJD společnosti či umělci často nabízejí malování face-upu z katalogu společnosti nebo podle vlastního návrhu zákazníka. Téměř vždy je možné objednat si panenku nenamalovanou a nechat si namalovat face-up od umělce nebo jej vytvořit vlastními silami.\n\nU BJD je častá tvorba tzv. hybridů, kdy sběratel zkombinuje díly různých společností do jedné panenky. Typické je zakoupení samotné hlavy panenky a její nasazení na tělo od jiné společnosti, což vyžaduje zbroušení krku nebo otvoru v hlavě BJD, je-li průměr těchto částí rozdílný. Další možné úpravy panenek zahrnují např. obarvení resinových dílů, zbroušení či domodelování částí těla, vyrytí a namalování jizev, tetování, navrtání piercingů apod.\n\nSběratelé BJD velmi rádi mění jejich vzhled a nakupují nebo vytvářejí pro své panenky různé oblečení, oči i paruky.\n\nBJD jsou často předmětem umělecké tvorby - jejich majitelé je aranžují do různých pozic, fotografují je, kreslí a navrhují jejich oděv a celkový vzhled. Někteří sběratelé se svými BJD mluví nebo se chovají, jako by se jednalo o živé bytosti, to se ale zdaleka netýká všech, kdo BJD či jiné panenky sbírají.\n\nNejvětším online diskusním fórem sběratelů BJD je Den of Angels, existuje i mnoho tematických skupin na sociálních sítích. Pořádají se rovněž veletrhy, např. francouzský \"Ldoll\", tematický program na conech, výstavy a lokální srazy sběratelů, které se konají i v České republice.\n\n"}
{"id": "1190106", "url": "https://cs.wikipedia.org/wiki?curid=1190106", "title": "NGC 3242", "text": "NGC 3242\n\nNGC 3242 (také známá jako Jupiterův duch nebo Caldwell 59) je planetární mlhovina v souhvězdí Hydry. Mlhovina má namodralý až nazelenalý odstín a na obloze se nachází 2 stupně jižně od hvězdy μ (42) Hydrae. Má malý rozměr, ale velkou jasnost, proto při malém zvětšení vypadá jako hvězda. Ve větším dalekohledu je možné za dobrých podmínek spatřit i slabou vnější obálku.\n1,5 stupně severozápadně od ní se nachází slabá galaxie NGC 3200.\n\nMlhovinu objevil britský astronom William Herschel 7. února 1785 a zapsal ji do katalogu jako \"H IV-27\". John Herschel ji v roce 1830 pozoroval z Mysu Dobré naděje v Jižní Africe, označil ji \"h 3248\" a v roce 1864 ji zapsal do \"General Catalogue\" jako \"GC 2102\". John Dreyer ji pak v roce 1888 zapsal do \"New General Catalogue\" jako NGC 3242.\n\nTato planetární mlhovina se často nazývá Jupiterův duch (anglicky Ghost of Jupiter), kvůli svému úhlovému rozměru podobnému s touto planetou, ale někdy bývá v angličtině nazývána i \"Eye Nebula\". Hlavní část má rozměry 26″ × 16″ a slabší vnější obálka přibližně 40″ × 35″. Kolem mlhoviny se rozpíná mnohem větší slabé halo, které má rozměr zhruba 1250″, tedy 20,8 obloukových minut. Toto halo je vidět na ultrafialovém snímku z vesmírného teleskopu GALEX. Mlhovina má skutečný rozměr zhruba 2 světelné roky a centrální hvězda s označením HD 90255 je bílý trpaslík s magnitudou 12. Vnitřní vrstvy mlhoviny vznikly před asi 1 500 lety.\nOba konce mlhoviny jsou označeny výběžky nadzvukovou rychlostí se šířícího málo ionizovaného plynu (Fast Low-Ionization Emission Regions, zkráceně FLIERS), které bývají v nepravých barvách zbarvovány červeně.\n\n\n"}
{"id": "1190107", "url": "https://cs.wikipedia.org/wiki?curid=1190107", "title": "Gabriela Kryl", "text": "Gabriela Kryl\n\nGabriela Kryl (* 1977, Brno) je česká sklářská výtvarnice a malířka.\n\nPochází z Brna, kde studovala Střední školu textilní (obor návrhářství a modelářství oděvů) a pokračovala na Střední škole uměleckých řemesel (ŠUŘ), obor užitá malba. Později studovala na Vyšší odborné škole sklářské v Novém Boru, obor malované a foukané sklo a sklářský design. V tomto oboru pracovala ve sklárně \"Klára\" na Polevsku, ve sklárně \"A. Rückl a synové\" ve Včelničce, ve firmě \"Preciosa - lustry\" v Kamenickém Šenově a konečně pro sklárnu \"Alexandra\" a \"Harmonia glass\", Nový Bor. \n\nGabriela Kryl je držitelkou Ceny Evropské Unie umění. Její sklářská díla nalezneme v soukromých sbírkách milovníků umění v Rakousku, Holandsku, Anglii, Izraeli, USA a Česku. Intenzivně se rovněž věnuje malířské tvorbě, kde používá různé techniky (olej, tempera, kombinovaná technika) a vytváří portréty a figurální malby s výrazným emotivním obsahem. Její soustředění na člověka a jeho vnitřní bohatý svět jsou v jejím díle výsledkem nejvyššího soustředění, snad by se dalo říci posedlosti, kterou vkládá do svých obrazových příběhů. I její malířské dílo nachází rostoucí odezvu v řadách znalců a sběratelů současného umění.\n\n"}
{"id": "1190108", "url": "https://cs.wikipedia.org/wiki?curid=1190108", "title": "Záběhlický potok", "text": "Záběhlický potok\n\nZáběhlický potok je levostranný přítok Vltavy. \n\nPramení jihovýchovně u hřiště základní školy V. Vančury v Praze-Zbraslavi a asi po 800 metrech se vlévá do Vltavy. Je pojmenován po zbraslavské místní části Záběhlice. Od pramene teče lesem, severovýchodním směrem, zařezává se do údolí. Před začátkem ulice \"Na Plácku\" se do něj zleva vlévá potok pramenící u dopravního hřiště nahoře ve svahu. Na hranici ulice Pod Kamínkou je potok sveden pod zem a odtud protéká u silnice \"K Přehradám\" a asi po 25 metrech se vlévá do Vltavy.\n"}
{"id": "1190111", "url": "https://cs.wikipedia.org/wiki?curid=1190111", "title": "Gustáv Nedobrý", "text": "Gustáv Nedobrý\n\nGustáv Nedobrý (11. března 1893, Bešeňová, Slovensko – 10. března 1966, Nový Smokovec) byl slovenský turistický a sportovní činovník, horolezec a aktivní lyžařský závodník.\n\nTuristice se upsal kolem roku 1912, kdy vystoupil na Kriváň. Od roku 1920 působil ve Spišské Nové Vsi, kde byl pedagogickým ředitelem železničního internátu. Založil zde odbor Klubu československých turistů a až do roku 1928 byl jeho předním funkcionářem. Spolu se svými přáteli začal navštěvovat rokle blízkého Slovenského ráje. Společně uskutečnili několik průkopnických akcí, které pomohly zpřístupnit turistické veřejnosti přírodní krásy Slovenského ráje. V roce 1921 s Mikulášem Mlynárčikem a Františkem Liptákem založil horolezecký spolek JAMES. V roce 1922 pomáhal při zakládání \"Klubu tatranských lyžařů\". Od roku 1928 byl předsedou České komise Klubu československých turistů. V letech 1945–1949 byl předsedou Klubu Slovenských turistů a lyžařů, který měl sídlo v Liptovském Mikuláši a po druhé světové válce předsedou jednotné tělovýchovné organizace Sokol, která po znárodnění převzala do své správy bývalé klubové tatranské horské chaty. Přispíval do časopisu \"Krásy Slovenska\" a byl spoluautorem lyžařské příručky \"Moderní lyžařství\" (1946).\n\nOd roku 1928 spravoval restaurace Klubu československých turistů ve Vysokých Tatrách a v 1936–1943 byl majitelem bazaru na Štrbském Plese. V roce 1936 postavil Chatu u Jamského plesa. Byl organizátorem horolezeckých a lyžařských kurzů, školení horských vůdců a horské záchranné služby. Během Slovenského národního povstání spolupracoval s kapitánem Jánem Rašem, kpt. Štefanem Morávkou, Josefem Sokolem a jinými příslušníky partyzánském oddílu Vysoké Tatry. Pomáhal polským občanům, kteří utíkali do Maďarska před německými vojsky při přechodu přes tatranské doliny a sedla. Od roku 1945, po odchodu Alojze Lutonského, vedl Tatranskou komisi Klubu Slovenských turistů a lyžařů (KSTL) a dobrovolnou horskou záchrannou a vůdčí službu.\n\nByl správcem Československých státních lázní na Štrbském Plese. Po válce vytvářel místní organizaci komunistické strany a byl jejím prvním předsedou. Před odchodem do důchodu byl řidičem sanitky na poliklinice ve Starém Smokovci. Až do smrti přednášel v rekreačních zařízeních ve Vysokých Tatrách o turistice a vysokohorské turistice, horolezectví a přírodě. Horolezecký klub JAMES ho ocenil zlatým odznakem.\n"}
{"id": "1190113", "url": "https://cs.wikipedia.org/wiki?curid=1190113", "title": "Giorgio Gaber", "text": "Giorgio Gaber\n\nGiorgio Gaber, vlastním jménem Giorgio Gaberscik, (25. ledna 1939 – 1. ledna 2003) byl italský zpěvák a kytarista. Narodil se v Miláně a vystupovat začal koncem padesátých let. Spolupracoval například s Luigim Tencem. Roku 1958 spolu například napsali píseň „Ciao ti dirò“. Gaber později vydal řadu alb. Byl dlouholetým kuřákem a zemřel ve věku 63 let na rakovinu.\n"}
{"id": "1190114", "url": "https://cs.wikipedia.org/wiki?curid=1190114", "title": "Aprilia Tuono 1000R", "text": "Aprilia Tuono 1000R\n\nAprilia Tuono 1000R je motocykl kategorie naked bike, vyvinutý italskou společností Aprilia, vyráběný v letech 2006-2011. Předchůdcem byl model Aprilia RSV Tuono, vyráběný v letech 2002-2005, nástupcem se stal model Aprilia Tuono V4 R. Vychází ze sportovního modelu RSV.\n\nMotor, použitý i u RSV, je dvouválec V60° od firmy Rotax. Standardně je montován tlumič řízení.\n\n\n"}
{"id": "1190115", "url": "https://cs.wikipedia.org/wiki?curid=1190115", "title": "The Klezmatics", "text": "The Klezmatics\n\nThe Klezmatics je americká hudební skupina hrající klezmer. Vznikla v newyorské East Village roku 1986. V různých obdobích ve skupině hráli například trumpetista Frank London, houslistky Lisa Gutkin a Alicia Svigals či klarinetisté David Krakauer a Margot Leverett. Své první album nazvané \"Shvaygn = toyt\" kapela vydaala roku 1989 na značce Piranha. Později následovala řada dalších alb. Roku 2012 kapela získala italské ocenění Premio Tenco.\n\n"}
{"id": "1190117", "url": "https://cs.wikipedia.org/wiki?curid=1190117", "title": "Jan Nepomuk Rotter", "text": "Jan Nepomuk Rotter\n\nJan Nepomuk Hynek Rotter OSB, též Johann Nepomuk Rotter (27. února 1807 Broumov – 4. května 1886 Broumov), byl rakouský římskokatolický duchovní, teolog a politik německé národnosti z Čech, v 60. letech 19. století poslanec Českého zemského sněmu, dlouholetý Opat břevnovský a broumovský.\n\nPocházel z rodiny chudého řemeslníka z Broumova. Absolvoval klášterní gymnázium v Broumově a studoval filozofii a teologii na Karlo-Ferdinandově univerzitě v Praze. 27. října 1825 se stal novicem u benediktinů v Broumově a roku 1828 složil řeholní slib. 20. července 1830 byl vysvěcen na kněze. Roku 1834 získal na Karlo-Ferdinandově univerzitě titul doktora teologie. Od roku 1836 působil na stolici dogmatiky Univerzity ve Štýrském Hradci a roku 1842 byl jmenován profesorem dogmatiky na Karlo-Ferdinandově univerzitě v Praze. Později zastával i post jejího děkana. V letech 1853–1854 zastával post rektora Karlo-Ferdinandovy univerzity v Praze. 7. listopadu 1844 se stal Opatem břevnovského kláštera. V této funkci setrval až do své smrti. Byl prvním infulovaným zemským prelátem v Čechách. Byl skutečným arcibiskupským a biskupským konzistorním radou a asesorem. Roku 1880 mu byl udělen Řád železné koruny.\n\nPo obnovení ústavního systému vlády počátkem 60. let se zapojil i do politického života. V doplňovacích volbách v únoru 1864 byl zvolen na Český zemský sněm, kde zastupoval kurii velkostatkářskou. Uspěl i v řádných zemských volbách v lednu 1867. Do sněmu se ještě vrátil po zemských volbách v Čechách roku 1870.\n\nRoku 1881 byl jmenován doživotním členem Panské sněmovny (nevolená horní komora Říšské rady). Navzdory pokročilému věku na práci Panské sněmovny aktivně podílel.\n\nZemřel v květnu 1886. Příčinou úmrtí byla \"sešlost věkem\". Krátce před smrtí byl raněn mrtvicí a už se nezotavil.\n"}
{"id": "1190118", "url": "https://cs.wikipedia.org/wiki?curid=1190118", "title": "Wilfredo García", "text": "Wilfredo García\n\nWilfredo García Quintana, (* 29. října 1977 v San Juan y Martínez, Kuba) je bývalý kubánský zápasník volnostylař. Zápasení se věnoval od 6 let. V 10 letech se v tréninkovém centru EIDE specializovat na volný styl. Od roku 1995 se připravoval pod vedením Juana Caballera. V roce 1997 se poprvé představil mezi seniory a v témže roce získal titul mistra světa. V dalších letech však jeho výkonnost stagnovala. Na olympijských hrách v Sydney v roce 2000 nepostoupil ze základní skupiny. Se snížením počtu váhových kategorií v roce 2002 skončila jeho reprezentační kariéra.\n\n"}
{"id": "1190122", "url": "https://cs.wikipedia.org/wiki?curid=1190122", "title": "Roberto Vecchioni", "text": "Roberto Vecchioni\n\nRoberto Vecchioni (* 25. června 1943) je italský zpěvák. Narodil se v severoitalské obci Carate Brianza a studoval klasickou literaturu na Katolické univerzitě Nejsvětějšího Srdce v Miláně. Zde později krátce také pracoval. Svou hudební kariéru zahájil ve druhé polovině šedesátých let. Své první sólové album nazvané \"Parabola\" vydal v roce 1971. Následovala řada dalších. V roce 1973 se účastnil Festivalu Sanremo, avšak cenu nevyhrál. Tu vyhrál až v roce 2011. V roce 1983 získal cenu Premio Tenco.\n\n"}
{"id": "1190123", "url": "https://cs.wikipedia.org/wiki?curid=1190123", "title": "Kim U-jong", "text": "Kim U-jong\n\nKim U-jong (: ) nebo (: ), (* 26. září 1971 v Pchjongčchangu, Jižní Korea) je bývalý korejský zápasník volnostylař. V roce 1999 získal v turecké Ankaře titul mistra světa. V roce 2000 se během jihokorejské olympijské kvalifikace zranil a na olympijských hrách nikdy nestartoval. V roce 2001 ukončil sportovní kariéru. Věnuje se trenérské práci.\n"}
{"id": "1190124", "url": "https://cs.wikipedia.org/wiki?curid=1190124", "title": "Pulney", "text": "Pulney\n\nPulney je francouzská obec v departementu Meurthe-et-Moselle v regionu Grand Est. V roce 2013 zde žilo 64 obyvatel.\n\nSousední obce jsou: Courcelles, Dommarie-Eulmont, Fécocourt, Fraisnes-en-Saintois, Grimonviller, Gugney a They-sous-Vaudemont.\n\n\"Počet obyvatel\"\n"}
{"id": "1190127", "url": "https://cs.wikipedia.org/wiki?curid=1190127", "title": "Atahualpa Yupanqui", "text": "Atahualpa Yupanqui\n\nAtahualpa Yupanqui, vlastním jménem Héctor Roberto Chavero Aramburu, (31. ledna 1908 – 23. května 1992) byl argentinský zpěvák a kytarista. V mládí hodně cestoval, zajímal se o domorodou kulturu. Později vstoupil do Argentinské komunistické strany. V roce 1980 získal ocenění Premio Tenco. \n\nZemřel ve francouzském městě Nîmes ve věku 84 let. Mezi jeho písně patří např. „Los Hermanos“, „El aromo“ a „Recuerdos del Portezuelo“.\n\n"}
{"id": "1190128", "url": "https://cs.wikipedia.org/wiki?curid=1190128", "title": "BBC Radio 1 Live in Concert", "text": "BBC Radio 1 Live in Concert\n\nBBC Radio 1 Live in Concert může být:\n\n"}
{"id": "1190129", "url": "https://cs.wikipedia.org/wiki?curid=1190129", "title": "BBC Radio 1 Live in Concert (album, New Order)", "text": "BBC Radio 1 Live in Concert (album, New Order)\n\nBBC Radio 1 Live in Concert je koncertní album anglické hudební skupiny New Order. Bylo vydáno v únoru roku 1992 a záznam pochází z 19. června 1987 z festivalu Glastonbury. V hitparádě UK Albums Chart se deska umístila na třiatřicáté pozici. Obsahuje celkem devět písní, z nichž prvních osm je autorských a poslední pochází od americké skupiny The Velvet Underground. V červnu 2000 vyšlo album v reedici.\n\n"}
{"id": "1190130", "url": "https://cs.wikipedia.org/wiki?curid=1190130", "title": "Claudia Kim", "text": "Claudia Kim\n\nClaudia Kim (* 25. ledna 1985 Jižní Korea), vlastním jménem Kim Su-hjon ( , anglický přepis: \"Kim Soo-hyun\"), je jihokorejská herečka.\n\nV dětství žila šest let v New Jersey. Poprvé se v televizi objevila roku 2006, od roku 2010 pravidelně hraje v jihokorejských televizních seriálech (např. \"Romensu tchaun\" nebo \"Bulein\"). V roce 2014 působila v americkém seriálu \"Marco Polo\", o rok později se objevila ve filmech \"\" a \"Equals\".\n\n"}
{"id": "1190131", "url": "https://cs.wikipedia.org/wiki?curid=1190131", "title": "Minh Le", "text": "Minh Le\n\nMinh Le (* 27. června 1977), také známý jako Gooseman, je kanadský tvůrce počítačových her. Známý je díky práci na modifikaci Counter-Strike do hry Half-Life, při které spolupracoval s Jessie Cliffem.\n\nJeho přezdívka Gooseman pochází ze jména Shane Gooseman, což jedna z hlavních postav seriálu \"The Adventures of the Galaxy Rangers\".\n\nV roce 1996 získal první práci v odvětví herního designerství pro Software development kit, kde pracoval na \"Quake\". Zhruba po roce, kdy dodělal \"Quake\" začal pracovat na jeho prvním módu, \"Navy SEALs\", což byl předchůdce Counter-Strike. Když pracoval na \"Action Quake 2 mod\", začal přemýšlet o Counter-Strike a zpřátelil se s Jessie Cliffem z AQ2.\n\nLe začal pracovat na \"Counter-Strike\" jako na módu pro Half-Life a prací strávil okolo 20 hodin týdně. V roce 1999 zpřístupnil beta verzi Counter-Strike a ta začala být populárnější a populárnější.\n\nValve Software, který vytvořil \"Half-Life,\" začal asistovat v rozvoji hry \"Countrer-Strike\". V roce 2000 Valve Software koupilo Counter-Strike a najalo Minho Le jako člena týmu, který pracoval na Counter-Strike. Během Tvorby Counter-Strike 2 Valve Software rozhodlo pozdržet projekt na dobu neurčitou.\n\nLe opustil Valve Software aby mohl pracovat na svém vlastním projektu. V roce 2008 se se svým malým týmem přesunul do jižní Koreje a měl tam společnost \"FIX Korea\". Jeho poslední hra byla \"Tactical Intervention\", běžela na Source Engine od Valve Software, byla to hra, která byla inspirována \"Counter-Strikem\".\n"}
{"id": "1190136", "url": "https://cs.wikipedia.org/wiki?curid=1190136", "title": "Jess Cliffe", "text": "Jess Cliffe\n\nJess Cliffe je bývalý herní designér pro Valve Software. Spolupracoval na vývoji hry Counter-Strike společně s Minh Le (aka Gooseman). Dodnes je na něj v Counter-Strike odkaz v podobě hlasových komunikací, které nadaboval. Také pracoval na mapách pro hru .\n\nCliffe vyrůstal v New Jersey a poté šel na střední školu North Hunterdon v Annandale. Po absolvování přijal práci ve Valve Software, kde je stále ještě v současné době zaměstnán jako herní designér.\n\nZatímco ještě navštěvoval vysokou školu dělal na stránce jménem „Silo X“ pro Half-Life. Na webových stránkách bylo hlavním cílem umožnit nahrát své mapy a zpřístupnit je tak pro ostatní hráče. Když začal spolupracovat s Minh Le na první verzi hry Counter-Strike, přestal pracovat pro „Silo X“ a navázal kontakt s Tomem Koningsem, známým v herní komunitě Half-Life jako „Half-DeAD“. Poté co hra Half-Life zestárla, stránka „Silo X“ byla vypnuta.\n\nV 90. letech byl Cliffe také moderátorem a vůdcem skupiny JKMAG, jinak známé jako Jedi Knight Multiplayer Addon Group, online komunity zaměřené na poskytování upravených map a balíčků skinů pro Jedi Knight komunitu.\n\nV roce 2007 Cliffe rozběhl blog http://VintageSeattle.org, jehož cílem je „dokumentovat historii města prostřednictvím fotografií, historických pohlednic a budov atd.“\n\nV lednu 2018 s ním společnost Valve Software pozastavila spolupráci kvůli zatknutí ve kterém byl podezřelý z uveřejnění dětské pornografie na internet. Později v únoru 2018 společnost Valve s Cliffem ukončila jeho zaměstnaní.\n"}
{"id": "1190137", "url": "https://cs.wikipedia.org/wiki?curid=1190137", "title": "Požár (rybník)", "text": "Požár (rybník)\n\nPožár je název rybníka nacházejícím se na Jevanském potoce na severozápadním okraji Louňovic. Katastrálně ale spadá pod vesnici Srbín, která je součástí obce Mukařov. Rozloha rybníka je 3,8 ha. Celkový objem činí 25,0 tis. m³. Retenční objem činí 10,0 tis. m³.\n\nRybník má protáhlý nepravidelný tvar. Je zhruba 380 metrů dlouhý. Od západu je napájen Jevanským potokem, od jihu Louňovickým potokem a dalším přítokem pramenícím ve vsi. V okolí rybníka se nachází především zástavba, pouze v bezprostřední blízkosti západním a severním směrem jsou pole a malý lesík s prameny. Na jižním břehu se vine ulice \"U Požáru\", pojmenovaná po rybníce. Hráz tvoří ulice \"Obecní\", po které jde též modrá turistická značka. Od hráze odtéká voda dvěma potůčky přes požerák a také přepadem umístěným na jihu. Rybník je součástí soustavy Jevanských rybníků.\n"}
{"id": "1190140", "url": "https://cs.wikipedia.org/wiki?curid=1190140", "title": "Ladislav Kos", "text": "Ladislav Kos\n\nLadislav Kos (* 31. května 1958 Praha) je český politik, podnikatel a technik-ekonom, od roku 2016 senátor za obvod č. 19 – Praha 11, místopředseda Hnutí pro Prahu 11, od roku 2010 zastupitel městské části Praha 11 (v letech 2014 až 2016 také 1. místostarosta městské části).\n\nVystudoval SPŠ chemickou, Křemencová v Praze a následně Vysokou školu chemicko-technologickou v Praze (získal titul Ing.).\n\nJeho politickými tématy jsou ekonomika a sport. Dlouhodobě bojuje proti nevýhodným veřejným zakázkám a prodejům státního majetku. Úspěšně také brání vytvoření zástavby, která by zničila zeleň nad Hostivařskou přehradou. Snaží se i o rozšiřování pražské sítě cyklostezek či znovuzískání travnatého fotbalového hřiště pro FC Háje.\n\nJe členem Hnutí pro Prahu 11. V listopadu 2011 se stal členem výboru hnutí a v roce 2013 pak místopředsedou.\n\nDo komunální politiky vstoupil, když byl ve volbách v roce 2010 zvolen za Hnutí pro Prahu 11 zastupitelem městské části Praha 11. Za stejné hnutí kandidoval také do Zastupitelstva hlavního města Prahy, ale neuspěl. Ve volbách v roce 2014 obhájil za Hnutí pro Prahu 11 post zastupitele městské části, ale do celopražského zastupitelstva se opět nedostal (kandidoval jako člen HPP 11 za subjekt \"\"Sdružení Nezávislých Občanů Prahy, SNOP - Praha\"\"). Dne 10. listopadu 2014 se stal 1. místostarostou městské části. Avšak dne 17. března 2016 byl ze své funkce odvolán, čímž se rozpadla i koalice městské části. Ve volbách v roce 2018 opět obhájil za Hnutí pro Prahu 11 post zastupitele městské části.\n\nVe volbách do Poslanecké sněmovny PČR v roce 2013 kandidoval jako člen HPP 11 na kandidátce hnutí ANO 2011 v hlavním městě Praze, ale neuspěl.\n\nVe volbách do Senátu PČR v roce 2016 kandidoval za HPP 11 v obvodu č. 19 – Praha 11. Jeho kandidaturu podporovaly také SZ, Piráti a KDU-ČSL. Se ziskem 16,67 % hlasů postoupil z druhého místa do druhého kola, v němž nakonec porazil poměrem hlasů 55,89 % : 44,10 % kandidátku hnutí ANO 2011 Helenu Válkovou a stal se senátorem.\n\nSvé působení v pozici senátora, ale také komunálního zastupitele Prahy 11, pravidelně shrnuje na svém webu.. Viz. první rok senátorem, druhý rok senátorem, třetí rok senátorem.\n\nV roce 2018 získal od protikorupčního projektu Rekonstrukce státu ocenění jako druhý nejlepší senátor, který se mimořádně zasadil o prosazení opatření pro transparentnější stát a větší kontrolu nad veřejnými rozpočty.\n"}
{"id": "1190141", "url": "https://cs.wikipedia.org/wiki?curid=1190141", "title": "Naughty Dog", "text": "Naughty Dog\n\nNaughty Dog, Inc. (před přejmenováním v roce 1989 známý jako Jam Software) je americká videoherní vývojářská společnost sídlící v Santa Monica v Kalifornii. Byla založena Andym Galvinem a Jasonem Rubsinem v roce 1984 jako nezávislý tvůrčí tým. V roce 2001 byla koupena společností Sony (Sony Computer Entertainment). Gavin a Rubin už dříve vytvořili několik úspěšnějších her, jako třeba \"Rings of Power\" pro Sega Genesis nebo \"Way of the Warrior\" pro 3DO. Hra \"Way of the Warrior\" přiměla Universal Interactive Studios k uzavření smlouvy na tři tituly a k finanční injekci určené na rozšíření společnosti.\n\nMark Cerny, který se významně podílel na vývoji hry Sonic The Hedgehog 2 pro Segu, přesvědčil Naughty Dog, aby se soustředili na vývoj plošinovky, která by plně využívala 3D funkce nejnovějších herních systémů. To nakonec vedlo k vydání Crash Bandicoot pro konzoli PlayStation 31. srpna 1996. Naughty Dog poté vytvořili tři další hry ze série Crash Bandicoot. V lednu 2001 Sony oznámilo, že Naughty Dog koupí. Po vývoji Crash Team Racing začala společnost vyvíjet hru Jak and Daxter pro PlayStation 2.\n\nV roce 2004 prezident studia Naughty Dog Jason Rubin opustil společnost, aby začal pracovat na novém projektu zvaném Iron and the Maiden. Naughty Dog má také vlastní ICE team (Initiative for a Common Engine Team), jeden z SIE Worldwide Studio's skupin pro technologii. První titul společnosti na PlayStation 3 byl \"\", vydaný v roce 2007, pokračování \"\" vyšlo v roce 2009 a v roce 2011 \"\". Naughty Dog byl znám jako vývojářský tým, který nejen vyvíjel vždy pouze jednu hru, ale byl omezen i na jednu frančízu na jednu herní konzoli. To platilo do oznámení hry \"The Last of Us\" na Spike Video Game Awards 10. prosince roku 2011; tento titul pro PlayStation 3 vyvíjel druhý tým studia a byl vydán v červnu roku 2013. V roce 2016 vyšel poslední díl série Uncharted, \" a v prosinci na akci Playstation Experience, byl oznámen datadisk Uncharted Lost Legacy a hra The Last of Us Part II.\"\n"}
{"id": "1190142", "url": "https://cs.wikipedia.org/wiki?curid=1190142", "title": "Josef Tacl", "text": "Josef Tacl\n\nJosef Tacl (3. března 1892, Ústí nad Orlicí – 2. září 1942, Berlín) byl důstojník československé armády a za okupace příslušník odbojové organizace Obrana národa popravený během druhé světové války nacisty.\n\nPo maturitě na učitelském ústavu v Poličce byl v letech 1910 až 1914 učitelem na obecné škole, ale po vypuknutí první světové války byl odveden do rakousko-uherské armády, v níž bojoval na ruské a italské frontě jako velitel čety a později roty. Po návratu do Československa se stal důstojníkem z povolání, zastával řadu velitelských a štábních funkcí, a jeho vojenská kariéra vyvrcholila velením 8. dragounskému pluku, v jehož čele stál od 30. září 1937 až do rozpuštění československých ozbrojených sil po okupaci republiky.\n\nPoté navázal spojení se zemským velitelem Obrany národa pro Čechy divizním generálem Vojtou a zapojil se do organizace odboje ve východních Čechách jako velitel Krajského velitelství ON Pardubice, a podílel se i na vytváření Krajského velitelství ON Hradec Králové a Okresního velitelství ON Vysoké Mýto a samostatné brigády ON Českomoravská vysočina (sídlo štábu Německý Brod). Již 6. února 1940 byl zatčen gestapem a uvězněn nejprve v Pardubicích a později v Drážďanech a Lipsku. Dne 17. prosince 1941 byl tzv. Lidovým soudem v Berlíně odsouzen k trestu smrti, který byl vykonán 2. září 1942 ve věznici Plötzensee. Jeho manželka zemřela již 22. dubna 1940 následkem nervového otřesu, který utrpěla po jeho zatčení.\n\nPomník padlým a popraveným absolventům Vysoké školy válečné před budovou ministerstva obrany ČR.\n\n\n"}
{"id": "1190144", "url": "https://cs.wikipedia.org/wiki?curid=1190144", "title": "Fraisnes-en-Saintois", "text": "Fraisnes-en-Saintois\n\nFraisnes-en-Saintois je francouzská obec v departementu Meurthe-et-Moselle v regionu Grand Est. V roce 2013 zde žilo 120 obyvatel.\n\nObec leží u hranic departementu Meurthe-et-Moselle s departementem Vosges. Sousední obce jsou: Blémerey (Vosges), Boulaincourt (Vosges), Courcelles, Forcelles-sous-Gugney, Frenelle-la-Grande (Vosges), Frenelle-la-Petite (Vosges), Gugney a Pulney.\n\n\"Počet obyvatel\"\n"}
{"id": "1190146", "url": "https://cs.wikipedia.org/wiki?curid=1190146", "title": "Georgi Lozanov", "text": "Georgi Lozanov\n\nGeorgi Lozanov (22. červenec 1926, Sofie – 6. květen 2012, Sliven) byl bulharský psycholog. Vytvořil metodu učení zvanou sugestopedie, která se využívá především při výuce cizích jazyků.\n\nVystudoval medicínu na Univerzitě v Sofii, specializoval se na psychiatrii a neurologii, později vystudoval ještě pedagogiku a psychologii. Dizertační práci vypracoval na Bulharské akademii věd a získal specializaci v oboru fyziologie mozku. Roku 1971 získal titul CSc. Pracoval poté v psychiatrických léčebnách v Bjale a v Kurilu, kde se stal i ředitelem. Později pracoval v Městské psychoneurologické ambulanci v Sofii a v Institutu postgraduálního vzdělávání, kde vyučoval lékaře psychoterapii.\n\nJeho metoda sugestopedie, v níž velkou roli krom jiného hraje hudba, dostala státní podporu, takže vedl Státní výzkumný institut sugestologie, který měl 100 zaměstnanců. Vedl též Výzkumné centrum sugestologie a osobního růstu na Univerzitě v Sofii, později Výzkumný institut učení v Rakousku. Zřídil a vedl Oddělení sugestopedie pro děti na Pedagogické akademii ve Vídni.\n\nJeho blízkou spolupracovnicí byla lingvistka a hudebnice Evelina Gateva.\n"}
{"id": "1190147", "url": "https://cs.wikipedia.org/wiki?curid=1190147", "title": "Louňovický rybník", "text": "Louňovický rybník\n\nLouňovický rybník se nachází v katastru obce Louňovice v okrese Praha-východ ve Středočeském kraji. Rozloha rybníka je 6,5 ha. Celkový objem činí 60,0 tis. m³. Retenční objem činí 30,0 tis. m³.\n\nLouňovický rybník má protáhlý tvar. Je asi 400 metrů dlouhý, orientovaný ve směru západ-východ. Jedná se o druhý ze série Jevanských rybníků. Nese název po obci Louňovice, v jejímž katastrálním území se nalézá. V jeho okolí jsou převážně pole a částečně na jihozápadě též lesík. Nejblíže je zástavba na jihozápadě a sice ulice \"Nad Potokem\". Dále pak na jihovýchodě a východě je to ulice \"Obecní\", která zde tvoří i hráz rybníka. Na západě je rybník napájen Jevanským potokem, u jehož ústí je břeh výrazně zamokřený. Na jihu pak potokem z rybníka na návsi. Uprostřed hráze je stavidlo, přepad je orientován na severu. Na hrázi je silnice, po které prochází cyklistická trasa číslo 0022, červená turistická značka a naučná stezka Po stopách kameníků.\n"}
{"id": "1190152", "url": "https://cs.wikipedia.org/wiki?curid=1190152", "title": "Pařez (rybník)", "text": "Pařez (rybník)\n\nPařez je rybník, který se nachází na západním okraji Vyžlovky v okrese Praha-východ ve Středočeském kraji. Katastrálně ale spadá pod obec Louňovice. Jedná se o třetí rybník soustavy Jevanských rybníků. Rozloha rybníka je 3,8 ha. Celkový objem činí 18,0 tis. m³. Retenční objem činí 10,0 tis. m³.\n\nRybník je podlouhlého charakteru se zvlněnými břehy. V jeho okolí se nenachází žádná zástavba. Severně a západně od rybníka se rozprostírají pole a les. Západní břehy jsou podmáčené. Při jižním břehu vede ulice \"Jevanská\", po které prochází červená turistická značka. Hráz tvoří ulice \"K Pařezu\". Přepad je umístěn v její severní části. Rybník je napájen od západu Jevanským potokem a od severu občasným tokem. Od hráze pokračuje Jevanský potok do Vyžlovského rybníka.\n"}
{"id": "1190153", "url": "https://cs.wikipedia.org/wiki?curid=1190153", "title": "Harry Toledo &amp; The Rockets", "text": "Harry Toledo &amp; The Rockets\n\n"}
{"id": "1190156", "url": "https://cs.wikipedia.org/wiki?curid=1190156", "title": "Védské náboženství", "text": "Védské náboženství\n\nVédské náboženství je historické náboženství Indoárjů, které vzniklo okolo roku 1 500 př. n. l. a svého vrcholu dosáhlo v první polovině 1. tisíciletí př. n. l. a později se transformovalo v hinduismus a většina významných božstev tohoto období si zachovala jen velmi malou důležitost. Ústředním prvkem tohoto náboženství jsou soubor posvátných textů zvaný védy. Od védského náboženství je někdy oddělován bráhmanismus, přechodová fáze mezi ním a klasickým hinduismem. Někdy je však tento výraz užíván jako synonymum.\n\nVédské náboženství je stále chápáno jako kontinuální součást indického myšlení a kultury. Svůj význam si zachovává především literatura, která jako \"šruti\" „to co bylo slyšeno“ je stále chápána jako nejvýznamnější část hinduistických textů. Védský rituál byl praktikován, včetně navazující tradice, vedle hinduismu hlavního proudu až do pozdního středověku, a ještě v 21. století stále přežívá v několika bráhmanských školách v prakticky nezměněné podobě. Na druhé straně mnohé z této tradice je ztraceno a védské náboženství jako celek lze rekonstruovat jen do jisté míry.\n\nMezi nejvýznamnější védská božstva patří následující:\n\nTéměř všechny védské sbírky představují soubor textů vzniklých v různých dobách a uspořádaných do jednotné formy svými redaktory. Způsob jakým vznikaly a v jakém období lze určit pouze přibližně a to na základě jejich obsahu a jazykového rozboru. Například Rgvéd odráží náboženství a mytologii Praindoevropanů, ale tato vrsvta byla transformována vrstvou indoíránskou a nakonec indoárjovskou, přičemž určitý vliv na něj nejspíše měly představy předárjských obyvatel Indie jako Drávidů či Mundů. K jeho redakci a kodifikaci a to v ústní podobě došlo nejspíše kolem roku 1 500 př. n. l. Z téže doby nejspíše pochází nejstarší části ostatních sanhit, k jejichž konečné kodifikaci došlo před koncem první poloviny 1. tisíciletí př. n. l.\n\nMezi sanhity, védy v užším slova smyslu, náleží čtyři sbírky textů seřazené podle svého stáří:\n\nV době kodifikace mladších sanhit, vznikly k sanhitám prozaické komentáře, zvané bráhmany „bráhmanské (výklady)“, které se zaobírají rituální praxí i mýty a jejich interpretací, včetně gramatické. Jejich obsah lze dělit na \"vidhi\" – rituální pravidla, \"arthavády\" – zdůvodnění těchto pravidel, a \"brahmódjy\" – disputace. Taktéž v nich lze nalézt velké množství mýtů, teologických spekulací, výkladů filosofických pojmů – především pojmů \"brahman\" - nejvyšší a nepopsatelný duchovnm princip, a \"átman\" – osobní duchovním princip. Z filosofie bráhmanů později hojně čerpali upanišady.\n\nJednotlivé bráhmany byli chápány jako výklad ke konkrétním sanhitám. K Rgvédu tak náleží:\n\n\nK Samavédu náleží:\n\n\nK Bílému Jadžurvédu náleží:\n\n\nK Černému Jadžurvédu náleží:\n\n\nK Atharvavédu náleží:\n\n\nZ téhož období pochází áranjaky „lesní knihy“, popisující a vysvětlující různé rituály. O něco později, přibližně do roku 300 př. n. l. vznikaly rané upanišady zaměřující se především filosofické koncepty načrtnuté v bráhmánách jako brahman a átman, což vedlo k oslabení významu rituálu a zániku védského náboženství a jeho nahrazení klasickým hinduismem.\n\nTradiční výklad chápe védské náboženství jako náboženství Indoárjů, kteří okolo roku 1 500 př. n. l. osídlili severní Indii a postupně vytlačovali domorodé Drávidy a Mundy, kteří snad byli nositelem vyspělé harappské kultury, na jih. Ústředním prvkem tohoto náboženství byly posvátné texty, zjevené dávným mudrcům, zvané védy – jejich interpretace badateli je rozdílná: někteří je vykládají jako doklad monistického charakteru védského náboženství, jiní jako doklad polytheismu či henotheismu. V následujících staletích došlo k nevyhnutelnému míšení Árjů s domorodým obyvatelstvem, čemuž se první jmenování pokusili zabránit vytvořením kastovního systému na jehož vrcholu stáli bráhmani – kněžská vrstva. Bráhmani přijali védského náboženství jisté prvky z domorodých náboženství a zároveň skrze svůj monopol na duchovní vědění posílili svou moc – o této fázi se hovoří jako o bráhmanismu. „Bezduchý ritualismus“ kněžské třídy a kastovní systém však byl zpochybněn putujícími aspekty zvanými šramanové, jejichž učení vedlo ke vzniku protestních náboženství buddhismu a džinismu. Následný úpadek bráhmanismu byl později zastaven inkorporací buddhistických a džinistických prvků do kněžského učení, což vedlo ke vzniku klasického hinduismu, včetně jeho současných nejvýznamnějších směrů: višnuismu a šivaismu.\n\nTakový výklad však naráží na terminologické potíže pojmu hinduismus a jeho interpretace role bráhmanů, významu védské literatury a vzniku buddhismu a džinismu je problematická. Pojem hinduismu je problematický z důvodů neexistence jednotící doktríny či věrouky – u mnoha hinduistických skupin či jednotlivců nehrají „bytostně hinduistické“ koncepty jako karma, mókša nebo reinkarnace hrají malou či dokonce žádnou roli. Znalost védských textů mezi hinduisty velice nízká, podle odhadu Agehanandy Bharatiho zná alespoň názvy jednotlivých védů sotva pět procent z nich, a také názory jaké texty vlastně mezi védy patří se výrazně liší – z těchto důvodů je problematické interpelovat význam těchto textů pro „védské“ náboženství. Nejistý je také výklad bráhmanů jako kněžské vrstvy, členové této varny se věnují mnoha povoláním – již v puránách je za vhodné zaměstnání bráhmanů mimo jiné uváděno i zemědělství a paběrkování na polích, taktéž není nijak doložen jejich monopol na provádění rituálů. Kromě toho není jasné jak by měl být prováděn údajný nátlak této vrstvy na nižší varny, když nikdy netvořili žádnou organizaci. Problematická je i interpretace vzniku buddhismu a džinismu jako revolty proti bráhmanům a kastovnímu systému vůbec.\n\nPrvní významná reflexe védského náboženství se objevila u raných britských orientalistů přelomu 17. a 18. století jako byl John Zephaniah Holwell, Alexander Dow, William Jones a Henry Thomas Colebrooke. Ústředním prvkem jejich myšlení byla křesťanská představa o prvotním monotheismu, který později degeneroval v polytheismus, pohanství a idolatrii, a snaha o interpretaci védského náboženství v duchu jejich vlastního náboženského přesvědčení deismu. Toto pojetí, navazující na předkoloniální chápání indického náboženství západními učenci, vzniklo ještě v době védy byli orientalistům prakticky neznámé a kdy znalosti indických jazyků, především sanskrtu, byly mezi těmito badateli velice nízké.\n\nHolwell tak ve svém díle uvádí příběh o zjevení Božím andělovi Brahmovi, který předal lidem náboženství, které bylo později jiným andělem sepsáno jako posvátné texty, jiní andělé se zase obrátili proti Bohu a padli – jedná se o příběh očividně vymyšlený. Podle názoru tohoto orientalisty byli bráhmani původně kněžími tohoto náboženství, ale zaslepeni mocí posvátné texty pozměnili a despoticky vládli Indii. Dow, další z badatelů, vykládal polytheistický panteon jako uctívání Božích přívlastků a William Jones chápal svou hypotézu o příbuznosti indických a evropských jazyků především jako nástroj k rekonstrukci starobylého čistého monotheismu a potvrzení biblické etnologie. O tom že védské náboženství bylo monotheismem byl přesvědčen také Henry Thomas Colebrooke – kult hrdinů a avatárů považoval za pozdější inovaci.\n\nHorace Hayman Wilson působící v první polovině 19. století vytvořil model tří vývojových fází hinduismu: védský monotheismus, uctívání hrdinů eposů a nakonec pantheismus purán spojený s nárůstem kultu Višnua a Šivy. Také vyložil vznik buddhismu a džinismu jako revoltu proti védům a bráhmanům. Ve Wilsonově době, jak sám uznal, byla znalost védů velmi slabá, ve svém díle vycházel pouze z překladu první knihy Rgvédu, upanišad a několik fragmentů z jiných textů. Monier Monier-Williams, Wilsonův žák, chápal vývoj indického náboženství jako vývoj od uctívání přírody k theismu, polytheismu, antropomorfismu a pantheismu – zároveň však trval na tom že védské náboženství nebylo idolatrií, ale stále bylo primitivním monotheismem. Monier-Williams taktéž vytvořil pojem bráhmanismus, kterým označoval údajné rozbujení ritualismu následující védskému období. Taktéž Max Müller považoval za základ náboženství, včetně indického prvotní monotheismus a křesťanství chápal jako jeho vyvrcholení. William Urwick mladší ve své populární práci z roku 1885 pak použil Monier-Williamsův termín brahmánismus jako označení pro védské náboženství.\n\nVédská mytologie obsahuje řadu paralel k dalším indoevropským tradicím. V rovině jednotlivých božstev je lze dělit na etymologické a funkční. K příkladům prvního typu náleží například jméno védského nebeského boha Djause vycházející z praindoevropského *D(i)jéus nebo bohyně úsvitu Ušas odpovídající praindoevropskému *H2usós. Ve funkční rovině zase odpovídají například Ašvinové indoevropským bohové blíženci nebo ochránce cestovatelů Púšan odpovídající řeckému Hermovi a Panovi.\n\nVe védském náboženství je také shledáváno trojfunkční schéma – podle hypotézy George Dumézila universálního klasifikační schématu Indoevropanů, zahrnující svrchovanost, válku a plodnost. Podle Jaana Puhvela tyto tři funkce odpovídají prvním třem varnám indické společensti: bráhmanům, kšatrijům a vaišjům, a projevují se i výčtu božstev ve védské literatuře:\n\nProti hypotéze trojfunkčního dělení védské společnosti však stojí názory které zpochybňují existenci zřetelně odlišených tříd či kast v tomto období zastávané například indologem Fritsem Staalem a historikem Upinderem Singhem. Čtyři varny jsou sice uváděny v Puruša súktě, devadesátém hymnu desáté mandaly Rgvédu, ale verše které je zmiňují jsou považovány za pozdější dodatek.\n\nVédské náboženství také úzký vztah k náboženství íránskému vzhledem ke společným kořenům z indoíránského období, proto se také hovoří o indoíránském náboženství. Zarathuštrická Avesta je tak velmi blízká védům: jazykem, formulacemi, dokonce některé části hymnů jsou svými přesnými protějšky a to včetně metra. Mezi koncepty a božstva které mají své zastupce v obou tradicích náleží například dvojice rta – aša, asura – ahura, déva – daiva, sóma – haoma, Mitra – Mithra, Apám Napát – Apam Napát nebo Jama – Jima.\n\nZároveň jsou však védské náboženství a zarathuštrismus a jiná íránská náboženství výtvorem specifické tradice a lze mezi nimi nalézt řadu rozdílů. Zatímco ve védech je slovo déva označením pro bohy a slova asura se stává označením jejich protivníků, tak v zarathuštrismu jsou daivové démoni a výrazem ahura jsou titulována nejvyšší božstva. Existují řada hypotéz o vzniku těchto rozdílů.\n\n"}
{"id": "1190159", "url": "https://cs.wikipedia.org/wiki?curid=1190159", "title": "Sazaník čínský", "text": "Sazaník čínský\n\nSazaník čínský (\"Calycanthus chinensis\"), dříve též sazaníkovec čínský (\"Sinocalycanthus chinensis\"), je druh rostliny z čeledi sazaníkovité. Je to vzpřímený opadavý keř s jednoduchými vstřícnými listy a bělavými květy. Pochází z Číny a v České republice je zřídka pěstován jako okrasný keř.\n\nSazaník čínský je opadavý vzpřímený keř dorůstající výšky 1 až 3 metry. Větévky jsou lysé nebo jen za mlada chlupaté. Kůra je šedá až šedohnědá, s vypouklými lenticelami. Pupeny jsou kryté bázemi řapíků. Listy jsou jednoduché, vstřícné, řapíkaté, oboustranně lesklé, 11 až 26 cm dlouhé a 8 až 16 cm široké. Čepel je eliptická, vejčitá nebo obvejčitá, na bázi široce klínovitá a poněkud asymetrická, celokrajná nebo na okraji nepravidelně zubatá, na vrcholu špičatá. Listy jsou na líci drsné a lysé, na rubu chloupkaté a olysávající. Řapík je 1 až 18 mm dlouhý. Na podzim se listy barví do žluta. Květy jsou jednotlivé, vrcholové, 4,5 až 7 cm široké. Okvětí je složeno z 10 až 14 vnějších a 7 až 16 vnitřních plátků. Vnější plátky okvětí jsou bílé, u okraje narůžovělé, obvejčité až lžicovité, 1,4 až 3,6 cm dlouhé. Vnitřní plátky jsou bledě žluté, eliptické, 11 až 17 mm dlouhé. Tyčinek je 16 až 19. Mimo plodných tyčinek jsou přítomny sterilní patyčinky v počtu 11 až 12. Gyneceum je složeno z 11 nebo 12 volných plodolistů. Kvete v červnu. Plodem je nepravý plod (pseudokarp) vzniklý zdužnatěním češule a obsahující podlouhlé nažky.\n\nSazaník čínský se vyskytuje pouze v severní části provincie Če-ťiang v jihovýchodní Číně. Roste v lesním podrostu v blízkosti vodních toků v nadmořských výškách od 600 do 1000 metrů.\n\nDruh byl popsán jako \"Calycanthus chinensis\" v roce 1963, popis však nebyl platně uveřejněný. O rok později byl popsán v samostatném rodu jako \"Sinocalycanthus chinensis\" a pod tímto názvem je často uváděn v literatuře. Český ekvivalent tohoto názvu je sazaníkovec čínský. Platný název \"Calycanthus chinensis\" byl uveřejněn v roce 2010. Podle výsledků fylogenetické analýzy tvoří \"C. chinensis\" bazální sesterskou vývojovou větev oběma severoamerickým druhům rodu.\n\nSazaník čínský je zřídka pěstován jako okrasný keř. Je uváděn ze sbírek Dendrologické zahrady v Průhonicích, Pražské botanické zahrady v Tróji a Arboreta Žampach. Pěstuje se také jeho kříženec se sazaníkem květnatým (\"Calycanthus floridus\"), známý jako sazaník Raulstonův (\"Calycanthus\" x \"raulstonii\", syn. ×\"Sinocalycalycanthus raulstonii\").\n\n"}
{"id": "1190164", "url": "https://cs.wikipedia.org/wiki?curid=1190164", "title": "Vyžlovský rybník", "text": "Vyžlovský rybník\n\nVyžlovský rybník se nachází jižně od obce Vyžlovka v okrese Praha-východ na Jevanském potoce. Nese název nedaleké vsi. Slouží též ke koupání, přístup do vody je z koupaliště na jeho severním břehu. Má podlouhlý zatočený charakter v podobě ohlé ruky s prsty a palcem směřující k severu. V jeho okolí se nachází převážně les – západ, jih (zde částečně hraničí s národní přírodní rezervací Voděradské bučiny), východ a sever. Na severu je v části zástavba vsi Vyžlovka a veřejné koupaliště s pláží a dalším příslušenstvím. Západním a jižním břehem prochází asfaltová silnice s červenou turistickou značkou, která je na jihu doplněna naučnou stezkou Voděradské bučiny. Silnice dále pokračuje po hrázi do ulice Pražská. Rybník je napájen jednak na severu přes zamokřený břeh Jevanským potokem, dále na západě potokem tekoucím od Louňovic, na jihu potokem stékajícím z Voděradských bučin a na severu potokem tekoucím z rybníka Nohavička. Na jihu se též nachází dvě studánky, které do rybníka ústí. Voda z rybníka odtéká jednak stavidlem a přepadem umístěným na jihu. Jedná se o pokračování Jevanského potoka, který teče východním směrem a zanedlouho se vlévá do rybníka Ján. Vyžlovský rybník je tak čtvrtým rybníkem Jevanské kaskády.\n"}
{"id": "1190170", "url": "https://cs.wikipedia.org/wiki?curid=1190170", "title": "Nohavička", "text": "Nohavička\n\nNohavička je rybník nacházející se v obci Vyžlovka v okrese Praha-východ ve Středočeském kraji. Rozloha rybníka je 0,9 ha.\n\nRybník je podlouhlého tvaru s hrází orientovanou jihozápadním směrem. V jeho okolí se nachází převážně louky, na jihovýchodním břehu pak zástavba s ulicí \"Jevanská\". Východní břeh rybníka je zamokřený. Je napájen bezejmenným potokem tekoucím od silnice \"Na Staré cestě\". Voda odtéká požerákem a přepadem jihozápadním směrem do Vyžlovského rybníka.\n"}
{"id": "1190171", "url": "https://cs.wikipedia.org/wiki?curid=1190171", "title": "Alojz Lutonský", "text": "Alojz Lutonský\n\nAlojz Lutonský (4. listopadu 1905, Bystřice pod Hostýnem – 14. července 1997, Liptovský Mikuláš) byl slovenský organizátor a funkcionář na poli turistiky, cestovního ruchu, horské záchranné služby a výstavby horských dopravních zařízení. Jeskyňář a horolezec, publicista a autor knih a brožur průvodcovského a propagačního charakteru, redaktor několika periodik, ředitel \"Múzea Janka Kráľe\" v Liptovském Mikuláši.\n\nNarodil se jako Alois Lutonský v Bystřici pod Hostýnem 4. listopadu 1905. Slovensko navštívil poprvé v roce 1921 jako student Obchodní školy na školním výletě ve Vysokých Tatrách. Cestou z Tater se zastavil u bratra v Liptovském Mikuláši, vyprávěl mu o výletě a když se mu naskytla příležitost, po skončení středoškolských studií, přijal nabídku liptovského hospodářského družstva na místo praktikanta – ekonoma. Více se však zajímal o Tatry než o ekonomii. Tehdy poznal Miloše Janošku, učitele v Liptovském Mikuláši. Ten jej zasvěcoval do tajů tatranské a vysokohorské turistiky. Nejprve vystoupili jen na Kriváň a pak na Rysy, Vysokou a další štíty. Lyžovat se naučil v letech 1920 až 1923. \n\nV roce 1924 se setkal s nestorem jeskyňářů, objevitelem Demänovské jeskyně svobody Aloisem Králem a Vojtěchem Benickým, se kterými v letech 1924–1930 zkoumal nově objevenou Demänovskou jeskyni Svobody a jeskyni \"Pustá priepast\". Od března 1927 byl tajemníkem a pak správcem Družstva Demänovských jeskyní. Uskutečnil několik prvosestupů do Demänovské ledové jeskyně, do propasti na Kosienkách na Krakově hoľi a mnohé jiné. Zasloužil se o první etapu zpřístupnění Demänovské jeskyně Svobody a její elektrifikaci. V roce 1928 získal pro měřičské práce v Demänovské jeskyni Svobody E. Paloncyho z Ostravy, aby na základě prohlídky jeskyně a okolního terénu našel místo pro nový vchod, který je používán dodnes. Pomáhal při zpřístupňovacích pracích v jeskyni Domica, v této jeskyni navrhl splavování říčky Styx. 16. září 1936 se podílel jako spoluorganizátor i účastník výpravy na Silickou planině ve Slovenském krasu na základním výzkumu 62 m hluboké propasti \"Klamná\". Začal působit v Klubu československých turistů (KČST). Vydatně přispěl k novému finančnímu i organizačnímu řízení Slovenských jeskyní. Když KČST převzal do majetku Hosúsovské jeskyně, zasloužil se o jejich přejmenování na název Domica. Klub na jeho podnět převzal do správy Jasovskou jeskyni a v roce 1933 pronajal od Spišské Belé Belianskou jeskyni. V KČST kromě pracovní funkce zastával i funkci odborného poradce pro správu jeskyňářského majetku.\n\nV roce 1932 se přestěhoval do Vysokých Tater, kde našel zaměstnání jako tajemník Tatranské komise Klubu československých turistů v Novém Smokovci. Ten v roce 1939, po vyhlášení Slovenského štátu, zanikl. Jeho aktivity převzal nový Klub slovenských turistov a lyžiarov, který vznikl 6. listopadu 1938. Aktivní činnost v klubu rozvíjel Alojz Lutonský společně s Milošem Janoškou, Vojtěchem Benickým, Gustavem Nedobrým a jinými. Výraznou měrou se podíleli na přestavbě a opravách chodníku z Popradského plesa na Ostrvu. Angažoval se při přípravách výstavby visuté lanovky z Tatranské Lomnice na Skalnaté pleso. Pomáhal Dušanu Jurkovičovi při rozhodování, kam umístit stanici visuté lanovky v Tatranské Lomnici. \n\nPodílel se na přetrasování a přestavbě cesty z Hrebienka kolem Obrovského vodopádu na Skalnaté pleso a do Lomnického sedla. Pomáhal při stavbě chodníku ze Skalnatého plesa na Velkou Svišťovku a poté na Zelené pleso. Spolu s historikem Ivanem Houdkem začal uvažovat nad projektem tzv. \"Ostravské cesty\" z Lomnického hřebene na Téryho chatu, do Dolinky pod Sedielkom, přes Strelecké polia do Velké Studené doliny, na Zbojnická chatu a s pokračováním přes Prielom až k Zamrznutému plesu. Pro mnohé překážky nebyl projekt uskutečněn. V roce 1936 však byla slavnostně otevřena jen část z jejich projektu – řetězy zajištěná trasa z Téryho chaty přes Priečne sedlo na Zbojnickou chatu.\n\nMěl výrazný podíl na činnosti Sboru tatranských vůdců z povolání (\"Zbor tatranských vodcov z povolania\"). Organizoval turistické propagační akce, pomáhal při pořádání horolezeckých akcí. V tomto období stále aktivně působil v jeskyňářství. Jako tajemník KČST zavedl od roku 1932 přesnou evidenci základních údajů o obětech Vysokých Tater, pokusil se o retrospektivně statistické zhodnocení smrtelných neštěstí od vzniku Československé republiky. Tyto údaje použil při rozhovorech s pražským malířem Otakarem Štáflem, spoluvlastníkem Chaty u Popradského plesa, když uvažovali o vybudování Symbolického hřbitova ve Vysokých Tatrách. Nakonec z této spolupráce vznikla myšlenka umístit jej v limbovém háji pod Ostrvou u Popradského plesa. Na jeho vybudování měl, spolu s Otakarem Štáflem, největší zásluhu.\n\nV letech 1933–1938 byl redaktorem časopisu \"Krásy Slovenska\" a po zániku čtrnáctideníku \"Vysoké Tatry\", v letech 1934–1936 redigoval v \"Krásách Slovenska\" tatranskou přílohu. Přispíval články s turistickou a jeskyňářskou tematikou do čtrnáctideníků \"Vysoké Tatry\" a \"Host a turista\".\n\nDne 31. března 1939 se vzdal funkce tajemníka Klubu slovenských turistů a lyžařů. Zaměstnán byl ve stavební společnosti Lozovský a Štefanec v Bratislavě, kde působil do 31. prosince 1945. V roce 1946 se vrátil na post generálního tajemníka Klubu slovenských turistů a lyžařů, kde působil až do jeho zániku v roce 1949.\n\nNa podzim roku 1947 navštívil švýcarská horská střediska. Z cest si přivezl nejen bohatý fotografický materiál, ale i myšlenku postavit v Nízkých Tatrách sedačkovou lanovku na Chopok. Měla to být první sedačková lanovka na Slovensku. O dva roky později již lanovka na Chopok fungovala.\n\nOd roku 1958 byl pracovníkem \"Galérie P. M. Bohúňa\" v Liptovském Mikuláši a v letech 1963–1969 byl ředitelem Muzea Janka Kráľe v Liptovském Mikuláši .\n\nDne 12. července 2014 proběhla v Jasné v Nízkých Tatrách vzpomínková slavnost na Aloise Lutonského, který se zasloužil o vybudování lyžařského střediska a který stál u zrodu první odpojitelné sedačkové lanovky propojující Chopok. Při této příležitosti mu byla odhalena pamětní deska.\n\n"}
{"id": "1190173", "url": "https://cs.wikipedia.org/wiki?curid=1190173", "title": "Tři ďáblovy polibky", "text": "Tři ďáblovy polibky\n\nTři ďáblovy polibky (ve francouzském originále \"\") je fantastická opera či opereta o jednom dějství francouzského skladatele Jacquese Offenbacha na libreto Eugèna-Gastona Mestépèse z roku 1856. Její premiéra se konala 15. ledna 1857 v pařížském divadle Théâtre des Bouffes-Parisiens.\n\nRepertoár Offenbachova divadla Théâtre des Bouffes-Parisiens, založeného v polovině roku 1855, se formoval postupně. Jeho jádro tvořily drobné hudebně-dramatické kusy – ať už nazývané opéra comique nebo opérette – vesměs s komickým námětem, ale akcentující někdy sentimentální, někdy groteskní prvky. Zpočátku se zde hrála i hudební pantomima, ale pro malý zájem obecenstva byla postupně vyřazena. Počátkem roku 1857 se Offenbach pokusil zavést nový operetní žánr, ve kterém by byl komický element spíše okrajový a jeho roli převzalo fantastično, zejména pomocí výpravy scénických efektů. Zkušebním kamenem bylo jeho nové dílo \"Tři ďáblovy polibky\". Ačkoli rukopis libreta předložený cenzuře označuje \"Tři ďáblovy polibky\" jako „fantastickou operetu“ (opérette fantastique), při divadelním uvedení (v Paříži i ve Vídni) bylo používáno žánrové označení „fantastická opera (opéra fantastique, fantastische Oper) o jednom dějství“ a stejný podtitul nese i vydaný klavírní výtah. Už tato změna prozrazuje skladatelovy ambice, kterým odpovídá i dramaticky rozměrnější a důkladnější partitura než u většiny jeho předchozích děl, jakož i přizvání scénografů Cambona a Thierryho z pařížské Opery k vyhotovení dekorací.\n\nKritika byla vesměs novým dílem z Offenbachovy dílny překvapena. \"La France musicale\" psala: „Tady již nejde o smích; ocitáme se přímo ve velké opeře“ – nebo, jak upřesňuje Jules Lovy v \"Le Ménéstrel\", „miniaturní velké opeře“. \"Tři ďáblovy polibky\" různými scénickými situacemi připomínaly dobové oblíbené opery jako \"Robert ďábel\" a \"Čarostřelec\" – ďábelští hrdinové \"Čarostřelce\" a \"Tří polibků\" ostatně sdílejí jméno Gaspard. Offenbachova hudba si získala obdiv a ocenění: „Pan Jacques Offenbach obstaral [hudbu přiléhavou látce], a učinil tak jako člověk s nesmírnou zkušeností v démonických věcech, jako maestro, který psal vždy výhradně pro peklo. Jeho malý orchestr burácí, a kdyby jen měl po ruce šedesát hudebníků, byl by vyvolal v sále bezmeznou hrůzu, tolik fantastických přísad vsypal do svých fagotů, fléten a violoncell.“ Chvála však nebyla sdílena všemi recenzenty a jisté výhrady ke vhodnosti fantastického žánru pro Offenbachovo malé divadlo, které naznačují i příznivé recenze, formuluje zpříma \"Revue et Gazette musicale de Paris\": „Théâtre des Bouffes-Parisiens vypadává ze své role, když se opičí po Opeře.“\n\nPublikum Bouffes-Parisiens, rekrutující se zejména ze vzdělaných velkoměstských vrstev, přijalo \"Tři ďáblovy polibky\" chladně. Scénické efekty mu velká divadla nabízela v lepším provedení a sentimentalitu, mravokárství a zbožnost neoceňovalo zdaleka tolik jako lidové obecenstvo předměstských divadel. Offenbach se poučil a od tohoto směru tvorby dočasně ustoupil. Fantaskní a výpravné prvky se v jeho díle objevily ve zvýšené míře až v 70. letech 19. století, což souviselo se změnou vkusu publika po prohrané prusko-francouzské válce. Tehdy Offenbach používal pro taková svá díla pojem féerie. Označení „opéra fantastique“ použil znovu až pro své poslední a největší dílo, \"Hoffmannovy povídky\".\n\nMimo Francii se \"Tři ďáblovy polibky\" hrály jen zřídka. Z roku 1867 jsou například zprávy o nastudování v Riu de Janeiro. Pro Itálii zakoupilo autorská práva roku 1874 nakladatelství Sonzogno, ale o skutečném provedení nejsou zprávy. Ve Vídni, tradičním hlavním odbytišti Offenbachových děl, uvedlo tuto fantastickou operu za více než deset let po pařížské premiéře méně významné divadlo Harmonietheater (premiéra 26. října 1867) pod názvem \"Die drei Küsse des Teufels\"; překlad pořídil Carl Juin [Karl Guigno]. Reakce vídeňské kritiky byla různá – zatímco například \"Die Presse\" ji vítala jako oživení repertoáru „s místy velmi oslovujícími, na nevinnou hudbu \"Zasnoubení při lucernách\" atd. upomínajícími melodiemi a dosti živým libretem“, recenzent \"Neue Freie Presse\" k ní zaujal negativní stanovisko: „Mezi četnými dítky Offenbachovy múzy je toto jedním z nepodařených. Příšerný rámus, nedostatek melodie a nudný text se spojují v harmonickou jednotu, jež vyvolává u diváka přání, aby tato opera ze svého tichého úkrytu nikdy nebyla bývala vytažena.“ Zájem obecenstva byl malý a \"Tři ďáblovy polibky\" se ve střední Evropě nerozšířily.\n\nNovodobé inscenace jsou velmi řídké, roku 2017 však byly \"Tři ďáblovy polibky\" uvedeny na Offenbachově festivalu v Étretatu a roku 2018 je úspěšně nastudovala švýcarská společnost Compagnie nonante-trois a inscenovala ji v Théâtre du Crève-Cœur v Cologny u Lausanne.\n\n(Odehrává se v Pyrejeních. Prostý interiér chalupy drvoštěpa Jacquese s obrazem Madony na zdi.) Jeanne čte svému muži, drvoštěpovi Jacquesovi, ze staré knihy o zahánění ďábla. Ale ten se vysmívá receptům se svěcenou vodou a znamením kříže. Manželovu furiantskou bezbožnost přičítá Jeanne přílišnému vlivu jeho nového přítele Gasparda.\n\nOknem do místnosti vskočí mladý dudák Georget a zadudá Jeanne k její písni (č. 1 kuplet Jeanne \"Quand les amoureux cueillent la noisette\"). Chce manželům povědět, co viděl – usnul v lese pod kapradinami, a když se probudil, stálo poblíž třináct černých duchů a jednoho z nich poznal po hlase… Jenže jeho dudy začnou samy od sebe hrát, Georget se lekne a vyprávění utne. Jeanne pokračuje ve svých výčitkách manželovi a Jacques jí slíbí, že přestane chodit do krčmy – leda jednou týdně. A protože jejich děťátko právě usnulo, odnášejí je do vedlejší místnosti [původní č. 2 tercet \"Chut! Chut! Quoi donc?\"].\n\nVstoupí Gaspard a hrozivým hlasem vyzvídá na Georgetovi, co včera v lese zahlédl a zaslechl, a pak ho vyhání s výhrůžkou, aby svou příhodu nikomu nevyprávěl. Jinak se mu zle povede – jeho dudy Gaspardovi hned prozradí, pokud by se prořekl, a navíc by mu přirostly k nosu. O samotě pak Gaspard vysvětluje, že zaprodal svou duši ďáblu, a aby ji dostal zpět, musí za ni získat jinou. Jeanne mu musí ještě před dnešní půlnocí třikrát říci, že ho miluje, a tím sama propadnout peklu. Gaspard si je jistý úspěchem, i když svést cudnou vesničanku není lehké – to v Paříži by to byl úkol mnohem snazší (č. 3 kuplet \"Ah! si j'étais à Paris!\"). Jacques přichází uvítat kamaráda ve svém domě s rozpaky pramenícími z jeho posledního rozhovoru s Jeanne, ale Gaspard rychle získá zpět jeho důvěru a náklonnost. Zve Jacquese do hostince – chystají se tam hody pro něj a dvanáct dalších společníků, včetně pečené husy a dalších lahůdek. Jacques se nejprve zdráhá porušit slib daný Jeanne, že dnes zůstane doma, ale nakonec vidině hodování zdarma neodolá a odchází s Gaspardem (č. 4 duet \"Une oie est si grasse et si tendre\").\n\nJeanne se vrací stejně jako Georget. Ten se jí snaží prozradit, kam se Jacques poděl, ale jeho dudy vždy zakvičí. Georgetovi se zazdá, že už jej stíhá slibovaná kletba, a běží pryč. Jeanne, která dudy neslyšela, se chlapci směje, ale tu si všimne, že se louč ve výklenku sama zapálila a osvětluje bohatě zdobenou skříňku plnou šperků. Je jí fascinována a neubrání se tomu, aby si některé z nich nevyzkoušela (č. 5 kuplet Jeanne \"Ça reluit, ça éblouit\"). Objeví se Gaspard v přestrojení za podomního obchodníka. Vysvětluje překvapené Jeanne, že jeho šperky nejsou jen pouhé klenoty, ale mají i zázračné vlastnosti. Aby viděla div, stačí, aby se jich dotkla – a aby mu řekla „miluji tě“. Jeanne zrudne a zdráhá se, ale dá se přesvědčit. Po prvním „miluji tě“ se její šaty přemění na bohatou brokátovou róbu, po druhém „miluji tě“ se celá světnice promění na honosný rokokový salon. Ale než řekne „miluji tě“ potřetí, smekne se Gaspardovi kapuce a Jeanne ho pozná. Vytrhne se mu, zahodí klenot a uteče (č. 6 grand duo dramatique \"Avec de brillants atours\").\n\nGaspard nechá zmizet skvostný budoár a světnice nabude své původní podoby. Vzápětí se vrací Georget. Je překvapen, že zde Gasparda nachází, protože ho před chvílí viděl namol opilého v hospodě. Je si jistý, že v tom jsou čáry, zvláště když se mu po cestě sem přihodilo několik nevysvětlitelných příhod. Gaspard se skryje ve vedlejší místnosti. Vstoupí Jacques a Jeanne v hádce: on tvrdí, že Gasparda zanechal v hospodě, zatímco Jeanne a Georget ho přesvědčují, že Gaspard byl ještě před chvílí tady. Jacques jim nevěří, zvlášť když oba svá tvrzení doprovázejí neuvěřitelnými podrobnostmi a samotný Gaspard není k nalezení (č. 7 tercet \"Disparu! Disparu!\"). Tu zahlédne Georget oknem Gasparda, jak unáší Jacquesovo a Jeannino dítě, a vybíhá za nimi. Jacques a Jeanne se mezitím dále přou a rozzlobená Jeanne se vydává do hospody, aby zjistila, jak se věci mají. Z druhé strany vchází Gaspard a uklidňuje rozladěného drvoštěpa. Ponouká ho k pití a Jacques se nedá dlouho pobízet. Oba vyprazdňují skleničky a za chvíli Jacques znaven usíná u stolu, ponechávaje Gaspardovi volné pole pro jeho poslední pokus.\n\nJeanne se vrací. Nachází potemnělou místnost a Gasparda v jeho pravé podobě nižšího démona. Její úlek se mění ve zděšení, když se dozvídá, že Gaspard má v moci její dítě. Gaspard jí slibuje, že je dostane zpět, pokud mu znovu řekne „miluji tě“. Ale Jeanne se nedá přesvědčit a místo toho klesne na kolena a modlí se k obrazu Panny Marie. Netrvá dlouho a zazní zvony – je půlnoc a Garpardova lhůta vypršela. Zjevuje se sám Satan a odvléká ho do pekla. Mezi oblaky na zářné obloze se zjevuje madona s dítětem i Georgetem u nohou (č. 8 finále \"Ce travail, c'est la tristesse… Elle est dans ma puissance… Jour trois fois heureux\").\n\n"}
{"id": "1190176", "url": "https://cs.wikipedia.org/wiki?curid=1190176", "title": "Big Vern", "text": "Big Vern\n\nBig Vern byla hudební skupina. Jejími členy byli zpěvák a kytarista Mark Vernon (později manažer zpěvačky PJ Harvey), baskytarista Olly Oliver a bubeník Rob Ellis (později rovněž spolupracovník PJ Harvey). Své jediné studiové album nazvané \"\" vydala v roce 1989. Na albu se výrazně podílel velšský hudebník a skladatel John Cale, byl jeho producentem, byl spoluautorem několika písní, v různých hrál na klavír, klávesy a zpíval doprovodné vokály. Vedle členů kapely a Johna Calea se na nahrávce podíleli například David Rhodes, Glenn Tommey, Chris Baylis, Tony Roberts a Bob Loveday. Deska vznikala ve studiu Real World Studios vlastněném hudebníkem Peterem Gabrielem.\n\n"}
{"id": "1190185", "url": "https://cs.wikipedia.org/wiki?curid=1190185", "title": "Petr Orel", "text": "Petr Orel\n\nPetr Orel (* 3. září 1959 Nový Jičín) je český politik, ornitolog a ekolog, od roku 2016 senátor za obvod č. 67 – Nový Jičín, v letech 1991 až 1998, 2002 až 2014 a opět od roku 2018 zastupitel města Nový Jičín, člen Strany zelených.\n\nMaturoval na Střední zemědělské technické škole v Novém Jičíně a absolvoval dvouletou nástavbu v oboru ochrany přírody a ekologie. Později pracoval ve Vlastivědném ústavu v Novém Jičíně, resp. v Okresním vlastivědném muzeu v Novém Jičíně. Dva roky se živil také jako agronom a dispečer v zemědělství. Později byl zaměstnancem Okresního národního výboru, resp. Okresního úřadu v Novém Jičíně. Všechna povolání souvisela s ochranou přírody a krajiny.\n\nV roce 1990 inicioval delimitaci Stanice pro záchranu volně žijících živočichů v Bartošovicích na Novojičínsku od státu pod nevládní organizaci Český svaz ochránců přírody. V současnosti je jejím vedoucím. Ve stanici pracuje od roku 1992. Od roku 2006 vede projekt \"Návrat orla skalního do České republiky\", jehož cílem je vytvořit stabilní hnízdní populaci orla skalního a navrátit populaci orlů do původního stavu. V Bartošovicích se také zasadil o vybudování návštěvnického střediska – Domu přírody Poodří –, které se zaměřuje na ekologickou výchovu a osvětu.\n\nPetr Orel je ženatý a žije v Novém Jičíně. S manželkou Marcelou má tři dcery – Michaelu, Markétu a Helenu.\n\nNa sklonku roku 1989 spoluzakládal Stranu zelených v Novém Jičíně, jejím členem je od roku 2006.\n\nDo komunální politiky vstoupil, když byl v roce 1991 kooptován zastupitelem města Nový Jičín. Ve volbách v roce 1994 obhájil svůj mandát jako nestraník za SZ na kandidátce „Koalice ČMSS, SZ, HZ“, přičemž na kandidátce figuroval na posledním 30. místě, ale vlivem preferenčních hlasů skončil druhý. Ve volbách v roce 1998 kandidoval jako nezávislý na kandidátce „Sdružení SZ, MODS, NK“, ale neuspěl. Do zastupitelstva se vrátil po volbách v roce 2002, ve kterých kandidoval jako nezávislý za subjekt „Strana zelených a nezávislých kandidátů“. Ve volbách v roce 2006 i 2010 mandát obhájil, přičemž v obou případech vedl kandidátku SZ, a to již jako člen strany. Také ve volbách v roce 2014 byl zvolen zastupitelem města, avšak ještě v říjnu 2014 na mandát rezignoval. V komunálních volbách v roce 2018 byl jako člen Zelených zvolen zastupitelem města Nový Jičín, a to na kandidátce uskupení „Strana zelených s podporou TOP 09, SNK-ED a STAN“. Původně figuroval na 20. místě, ale vlivem preferenčních hlasů skončil třetí. Po dvě volební období (1991–1994 a 2006–2010) byl také radním města.\n\nV krajských volbách v roce 2000 kandidoval jako nestraník za SZ na kandidátce subjektu „Koalice neparlamentních stran“ (tj. SZ a SŽJ) do zastupitelstva Moravskoslezského kraje, ale neuspěl. Do krajského zastupitelstva se nedostal ani ve volbách v roce 2004 jako nestraník na samostatné kandidátce SZ, ani ve volbách v roce 2008 na kandidátce SZ jako člen SZ. Neúspěšně dopadly také kandidatury ve volbách v letech 2012 a 2016 (ve druhém případě jako člen SZ za subjekt „PRO REGION“, koalici SZ a SNK-ED).\n\nVe volbách do Poslanecké sněmovny PČR v roce 2006 kandidoval v Moravskoslezském kraji jako nestraník za SZ, ale neuspěl. Do Sněmovny se nedostal ani jako člen SZ ve volbách v roce 2010 a 2013.\n\nVe volbách do Evropského parlamentu v roce 2009 kandidoval za SZ, ale neuspěl.\n\nVe volbách do Senátu PČR v roce 2016 kandidoval za SZ a KDU-ČSL v obvodu č. 67 – Nový Jičín. Se ziskem 33,73 % hlasů postoupil z prvního místa do druhého kola, v němž porazil poměrem hlasů 74,23 % : 25,76 % sociálního demokrata Jaroslava Dvořáka. Stal se tak senátorem. V senátu působí mj. jako místopředseda Výboru pro záležitosti Evropské unie a místopředseda Stálé komise Senátu VODA – SUCHO. V legislativní oblasti se věnuje hlavně ochraně životního prostředí, opatřením na kontrolu znečištění a ochranu spotřebitele. Je členem Klubu pro liberální demokracii – SENÁTOR 21.\n"}
{"id": "1190188", "url": "https://cs.wikipedia.org/wiki?curid=1190188", "title": "Novošachtinsk", "text": "Novošachtinsk\n\nNovošachtinsk () je město v Rostovské oblasti Ruské federace. Při sčítání lidu v roce 2010 mělo zhruba 111 tisíc obyvatel.\n\nNovošachtinsk leží na východě Doněcké pánve na západě Rostovské oblasti u hranice s Ukrajinou (na druhé straně hranice je sídlo městského typu Birjukove v Luhanské oblasti). Od Rostova na Donu je vzdálen přibližně osmdesát kilometrů na sever. Nejbližší města jsou Krasnyj Sulin přibližně sedmnáct kilometrů na severovýchod a Šachty přibližně třicet kilometrů na jihovýchod.\n\nHornické městečko zde vzniklo začátkem dvacátého století, po Říjnové revoluci a znárodnění dolu v roce 1917 bylo pojmenováno \"Komintern\" podle Kominterny.\n\nV roce 1939 došlo k sloučení s dalším hornickým sídlem a také k povýšení na město a přejmenování na Novošachtinsk.\n"}
{"id": "1190189", "url": "https://cs.wikipedia.org/wiki?curid=1190189", "title": "Sea Cliff (DSV-4)", "text": "Sea Cliff (DSV-4)\n\nDSV-4 Sea Cliff byla výzkumná ponorka amerického námořnictva. Postavena byla jako vylepšená verze miniponorky \"Alvin\". Provozována byla v letech 1969-1998.\n\nMiniponorku postavila loděnice General Dynamics Electric Boat v Grotonu ve státě Connecticut. Na vodu byla spuštěna 11. prosince 1968. Dokončena byla roku 1969. Do služby vstoupila 1. června 1970.\n\nTrup ponorky byl tvořen sklolaminátem, posádka byla ve sféře z titanu, umožňující hloubkový dostup až 6096 metrů (titan nahradil ocelovou slitinu, čímž se hloubkový dostu ponorky zdrojnásobil). Posádku tvoří dva námořníci a jeden vědec. K dispozici měly několik kamer a dvojici hydraulických manipulátorů. Kpozorování sloužila trojice průzorů. Pohonný systém tvořil elektromotor napájený baterií, pohánějící tři vrtule (jednu pro plavbu vpřed a dvě pro manévrování). Pod hladinou se ponorka pohybovala rychlostí až 2,5 uzlu.\n\n\"Sea Cliff\" v roce 1990 poblíž Havaje nalezl a vyzvedl explozí utržené dveře Boeingu 747 letu United Airlines 811. Ve stejném roce \"Sea Cliff\" u pobřeží Kalifornie poblíž Monterey nalezl trosky vzducholodě USS \"Macon\" (ZRS-5). Ze služby byla ponorka vyřazena 1. srpna 1998.\n\n"}
{"id": "1190190", "url": "https://cs.wikipedia.org/wiki?curid=1190190", "title": "Kanton Nord-Toulois", "text": "Kanton Nord-Toulois\n\nKanton Nord-Toulois (fr. \"Canton du Nord-Toulois\") je francouzský kanton v departementu Meurthe-et-Moselle v regionu Grand Est. Tvoří ho 57 obcí. Zřízen byl v roce 2015.\n\n\n\n"}
{"id": "1190191", "url": "https://cs.wikipedia.org/wiki?curid=1190191", "title": "Kos (rozcestník)", "text": "Kos (rozcestník)\n\nKos může znamenat:\n\n\n\n\n\n"}
{"id": "1190192", "url": "https://cs.wikipedia.org/wiki?curid=1190192", "title": "The Complete Matrix Tapes", "text": "The Complete Matrix Tapes\n\nThe Complete Matrix Tapes je čtyřdiskové koncertní album americké hudební skupiny The Velvet Underground. Vydala jej dne 30. října 2015 společnost Universal Music Enterprises. Obsahuje nahrávky ze dvou koncertů, které skupina odehrála v klubu The Matrix v kalifornském San Franciscu ve dnech 26. a 27. listopadu 1969. Autorem poznámek v bookletu alba je novinář David Fricke. Producentem kompilace byl Bill Levenson.\n\n\n"}
{"id": "1190195", "url": "https://cs.wikipedia.org/wiki?curid=1190195", "title": "Garda ve vyšívaných uniformách", "text": "Garda ve vyšívaných uniformách\n\nGarda ve vyšívaných uniformách () byla vojenská tajná služba přímo podřízená císařům říše Ming v Číně. Založil ji první mingský císař Chung-wu, zprvu jako pluk své osobní stráže, postupně se vyvinula v tajnou službu. Měla oprávnění k zatýkání, vyslýchání a souzení kohokoliv, včetně aristokracie a císařových příbuzných.\n\nGarda \"ťin-i-wej\" měla také za úkol shromažďovat vojenské informace o nepříteli a podílet se na válečném plánování. Její příslušníci nosili výraznou zlato-žlutou uniformu a zvláštní meče.\n\nGarda ve vyšívaných uniformách \"ťin-i-wej\" vznikla již v roce 1360. Sloužila jako osobní stráž Chung-wua, zakladatele a v letech 1368–1398 prvního císaře říše Ming, ve válkách povstání rudých turbanů. Po založení říše Chung-wu rozšířil povinnosti svých strážců i na odhalování možných povstání a kontrolu úředníků. Její početnost vzrostla z 500 mužů při reorganizaci roku 1382 na asi 14 tisíc o tři roky později.\n\nRoku 1393 Chung-wu omezil pravomoci gardy \"ťin-i-wej\" poté, co údajně její důstojníci zneužili pravomoci v průběhu vyšetřování Lan Jüova spiknutí, v průběhu kterého bylo popraveno na 20 tisíc lidí. Pravomoci gardy vůči úředníkům opět rozšířil císař Jung-le (vládl 1402–1424), který se dostal na trůn uzurpací v občanské válce (kampaň ťing-nan) a obával se nespokojenosti poddaných. Garda ve vyšívaných uniformách byla rozpuštěna s dobytím Pekingu protimingskými povstalci Li C’-čchenga v roce 1644.\n\nDůstojníci gardy ve vyšívaných uniformách \"ťin-i-wej\" měli právo zatýkat, vyslýchat, zadržovat bez soudu a trestat nepřátele státu nezávisle na běžných soudních postupech a úřadech. Garda byla bezprostředně podřízena císaři a dostávala rozkazy přímo od něj. V dobách války její členové také sloužili jako osobní představitelé panovníka (svého druhu „političtí komisaři“) v mingských armádách. V pozdním mingském období byla garda \"ťin-i-wej\" pod kontrolou Východního křídla, císařské tajné služby složené z eunuchů sloužících v Zakázaném městě. S nárůstem frakčních bojů v mingské vládě byla garda využívána jako prostředek k odstranění politických protivníků, prostřednictvím atentátů, nebo právních postihů.\n\nJmenování do gardy mohlo být i císařovou odměnou za věrnou službu (tak byli jmenováni důstojníky gardy například synové úspěšných státníků a vojevůdců Čao Wen-chuy a Tchan Luna), nebo formou zaopatření (například malíř Šang Si).\n"}
{"id": "1190196", "url": "https://cs.wikipedia.org/wiki?curid=1190196", "title": "Ján (rybník)", "text": "Ján (rybník)\n\nJán je rybník na severozápadním okraji Jevan v okrese Praha-východ ve Středočeském kraji. Rozloha rybníka je 4,3 ha. Celkový objem činí 56,0 tis. m³. Retenční objem činí 20,0 tis. m³.\n\nRybník je podlouhlého tvaru, hráz je orientována jihovýchodním směrem. Jeho okolí je převážně zalesněno. Za silnicí, severovýchodně od rybníka, se nacházejí rodinné domy obklopené lesem. Silnice podél severovýchodního břehu se nazývá \"Pražská\" a je součástí Jevan. Na tuto silnici se napojuje cesta vedoucí po hrázi rybníka. U napojení obou komunikací se nalézá bezpečnostní přeliv. Dále v lese při jihozápadním břehu je další cesta, po které vede červená turistická značka a naučná stezka Voděradské bučiny. Část jihozápadního břehu tvoří hranici národní přírodní rezervace Voděradské bučiny. Rybník je napájen od severozápadu Jevanským potokem tekoucím z Vyžlovského rybníka, který dále pokračuje na jihovýchod do rybníka Švýcar. Část lesa pod hrází je zamokřená.\n"}
{"id": "1190202", "url": "https://cs.wikipedia.org/wiki?curid=1190202", "title": "Kaple svatého Jana Nepomuckého (Liteň)", "text": "Kaple svatého Jana Nepomuckého (Liteň)\n\nVýklenková kaple svatého Jana Nepomuckého v Litni (okres Beroun) je postavena v ohradní zdi kostela svatého Petra a Pavla, který pochází z let 1352–1357 a současnou podobu získal úpravami v letech 1880–1906. Výklenková kaple se sochou sv. Jana Nepomuckého je doložena na přelomu 17. a 18. století a je s kostelem zapsána v Ústředním seznamu kulturních památek České republiky.\nVýklenková kaple je situována v ohradní zdi starého hřbitova u kostela sv. Petra a Pavla v ulici Pode Zděmi po levé straně této ulice ve směru z centra městyse na sever. Kaple má sedlovou stříšku. Socha sv. Jana Nepomuckého s barokními prvky je umístěna v nice v centru kaple. Kaple podle farní kroniky byla postavena v roce 1879 a vykazuje historizující prvky zejména novorenesance (tympanon).\n\nKaple byla od 18. století třikrát přemístěna. Na přelomu 17. a 18 století stála proti původní budově staré fary, která stála na místě současné školy. V roce 1718 byla kaple přemístěna ke 4 lípám u kovárny a vysvěcena P. vikářem Adamem Hlavou.Josef Kreisinger ve svých dějinách Litně zdůrazňuje, že byla \"postavena socha svatého Jana Nepomuckého ze zbořených vrat staré fary bez vědomosti nepřítomného administrátora. Posvěcena od P. Vicariusa Adama Hlavy\" Odkazuje se na zápis liteňského administrátora Václava Weichera.\nV době duchovní správy P. Františka Josefa Řezáče v dubnu 1879 byla socha od kovárny přemístěna a umístěna do výklenku kaple ve zdi starého hřbitova. Nové umístění souviselo s úpravami Svatopetrského náměstí (současných Sadů Svatopluka Čecha). Od roku 2013 je kaple zastavením C3 Naučné stezky Liteň.\n\n"}
{"id": "1190203", "url": "https://cs.wikipedia.org/wiki?curid=1190203", "title": "Bojan Šaranov", "text": "Bojan Šaranov\n\nBojan Šaranov (srbskou cyrilicí Бојан Шаранов; 22. září 1987, Vršac) je srbský fotbalový brankář, hráč klubu FK Partizan.\n\nReprezentoval Srbsko a Černou Horu v mládežnické kategorii U19.\n\nNastupoval za srbskou jedenadvacítku.\n\nV A-týmu Srbska debutoval 3. 6. 2011 v přátelském zápase v Soulu proti Jižní Koreji (porážka 1:2).\n\n"}
{"id": "1190205", "url": "https://cs.wikipedia.org/wiki?curid=1190205", "title": "AZAL PFK", "text": "AZAL PFK\n\nAZAL PFK (ázerbájdžánsky: \"AZAL Peşəkar Futbol Klubu\") je ázerbájdžánský fotbalový klub sídlící ve městě Baku. Od roku 2010 klub podporují státní Ázerbájdžánské aerolinie (zkráceně AZAL).\n\nSvé domácí zápasy odehrává na stadionu AZAL Arena s kapacitou 3 500 diváků.\n\nZdroj: \n\n\nZdroj: \n\n"}
{"id": "1190206", "url": "https://cs.wikipedia.org/wiki?curid=1190206", "title": "What Goes On (píseň, The Velvet Underground)", "text": "What Goes On (píseň, The Velvet Underground)\n\n„What Goes On“ je píseň americké hudební skupiny The Velvet Underground, jejímž autorem byl Lou Reed. Její původní studiová verze vyšla na třetím albu kapely nazvaném \"The Velvet Underground\" v roce 1969 (vydavatelství MGM Records). Píseň rovněž vyšla jako singl, přičemž jako jeho B-strana posloužila píseň „Jesus“. Nahrána byla společně s ostatními písněmi z desky \"The Velvet Underground\" v hollywoodském nahrávacím studiu TTG Studios v posledních měsících roku 1968. V této originální studiové nahrávce hráli Lou Reed (zpěv, kytara), Sterling Morrison (kytara), Maureen Tuckerová (bicí) a Doug Yule (baskytara, varhany, doprovodné vokály). Koncertní verze písně vyšly například na albech \"\", \"Final V.U. 1971-1973\" a \"The Complete Matrix Tapes\". Podle písně bylo pojmenováno kompilační album \"What Goes On\" z roku 1993, stejně jako fanzin, který vydávali Mike „MC“ Kostek a Phil Milstein. Vlastní verze písně v pozdějších letech nahrála řada interpretů. Patří mezi ně například Bryan Ferry (album \"The Bride Stripped Bare\", 1978), The Feelies (\"Only Life\", 1988) a Elizabeth Mitchell (\"You Are My Little Bird\", 2006). Kapela Screaming Trees přispěla coververzí písně na album \"Heaven & Hell - A Tribute to The Velvet Underground\" (\"\").\n"}
{"id": "1190207", "url": "https://cs.wikipedia.org/wiki?curid=1190207", "title": "Kim", "text": "Kim\n\nKim je osobní jméno i příjmení:\n\n\n"}
{"id": "1190208", "url": "https://cs.wikipedia.org/wiki?curid=1190208", "title": "Alfa Telescopii", "text": "Alfa Telescopii\n\nAlfa Telescopii je nejjasnější hvězda v souhvězdí Dalekohledu. Klaudios Ptolemaios ji zařadil do souhvězdí Jižní koruny, ovšem když Nicolas-Louis de Lacaille vytvořil souhvězdí Dalekohledu, přiřadil ji sem. Hvězda je od Země vzdálená přibližně 278 světelných let (85 parseků), její hmotnost je asi 5,2krát větší než hmotnost Slunce a poloměr je oproti slunečnímu větší asi 3,3krát, zářivý výkon je téměř 800 L.\n\nPravděpodobně se jedná o pomalu pulsující proměnnou hvězdu.\n"}
{"id": "1190223", "url": "https://cs.wikipedia.org/wiki?curid=1190223", "title": "Franz Harland", "text": "Franz Harland\n\nFranz Harland (* 15. srpna 1956) je americký filmový producent a režisér. Na svém filmu \"The Houseguest\" (premiéru měl v roce 1989) spolupracoval s velšským hudebníkem a skladatelem Johnem Calem (ke snímku složil hudbu a hrál v něm). Hlavní roli ve filmu hrála Zoë Lund a jako stříhač se na něm podílel pozdější režisér Ramin Niami. Harland s Johnem Calem později spolupracoval ještě jednou. V devadesátých letech napsal libreto k jeho opeře \"Mata Hari\". V roce 1990 produkoval akční film ' s Peterem Fondou v hlavní roli. V roce 1997 byl producentem snímku ', v němž rovněž vystupovala Zoë Lund. V roce 1982 se podílel na snímku \"Smithereens\".\n\n"}
{"id": "1190228", "url": "https://cs.wikipedia.org/wiki?curid=1190228", "title": "Hans Rosling", "text": "Hans Rosling\n\nHans Rosling (27. července 1948 – 7. února 2017) byl švédský lékař, vědec, statistik, který často vystupoval na veřejnosti. Byl profesorem mezinárodního zdraví na Institutu Karolinska a spoluzakladatelem Gapminder Foundation, která vyvinula software Trendalyzer. Před svou smrtí napsal knihu „Factfulness: Ten Reasons We're Wrong About the World – and Why Things Are Better Than You Think“. Česky vyšla jako „Faktomluva: Deset důvodů, proč se mýlíme v pohledu na svět – a proč jsou věci lepší, než vypadají\". Knihu doporučili například Barack Obama nebo Bill Gates. Ten ji daroval všem americkým vysokoškolským absolventům roku 2018. Rosling byl též polykačem mečů, jak předvedl v závěru svého druhého vystoupení na TEDu.\n\nRosling se narodil ve Švédské Uppsale. Od roku 1967 do roku 1974 studoval statistiku a medicínu na univerzitě v Uppsale. Postgraduálně studoval obor veřejné zdraví na St. Johns’s Medical College v indickém Bengalúru a v roce 1976 získal lékařskou licenci. V létech 1979 až 1981 sloužil v oblastní lékařské stanici v Nacale v severním Mosambiku. V období 1974–1984 strávil celkem osmnáct měsíců na rodičovské dovolené, kdy se staral o své tři děti.\n\n21. srpna 1981 Rosling identifikoval počátek šíření paralytické choroby konzo a s pomocí následného výzkumu získal doktorát na univerzitě v Uppsale v roce 1986. Dva roky strávil studováním šíření této choroby ve venkovských oblastech napříč Afrikou a vedl na toto téma další doktorské studenty. Choroba se vyskytovala v souvislosti s nedostatečnou úpravou výživy, skládající se převážně z manioku, který způsoboval souběžně podvyživení a vysoké příjmy kyanidu.\n\nRoslingův výzkum se dále zaměřoval na vztah mezi ekonomickým vývojem, zemědělstvím, chudobou a zdravím. Byl zdravotním poradcem organizací jako WHO, UNICEF a dalších. V roce 1993 byl jedním z iniciátorů Lékařů bez hranic ve Švédsku. Na Institutu Karolinska byl vedoucím Divize mezinárodního zdraví v letech 2001–2007. Jako předseda Mezinárodní výzkumné a výcvikové komise Karolinska (1998–2004) zahájil výzkumnou spolupráci s univerzitami v Asii, Africe, na středním východě a v Latinské Americe. Založil nové kurzy globálního zdraví a je spoluautorem učebnice globálního zdraví založení na tzv. \"evidence-based\" přístupu.\n\nRosling je spolu se svým synem Olou Roslingem a snachou Annou Roslingovou-Rönnlundovou zakladatelem nadace Gapminder. Gapminder vyvinul software Trendalyzer, který převádí mezinárodní statistiky do pohyblivých interaktivních grafů. Jeho přednášky, které grafiku Gapminderu používají k vizualizaci světového vývoje, vyhrály řadu cen. Interaktivní animace jsou navíc zdarma dostupné na stránkách nadace. Trendalyzer získala společnost Google 16. března 2007 s cílem dále jej rozvíjet a poskytnout statistiky k dispozici veřejnosti. V roce 2008 Google spustil Motion Chart Google Gadget a v roce 2009 pak tzv. Public Data Explorer.\n\nV roce 2009 byl zařazen do seznamu 100 hlavních světových myslitelů časopisem Foreign Policy a v roce 2011 se stal jednou ze 100 nejkreativnějších osob ve světě byznysu časopisem Fast Company. Také byl v roce 2011 zvolen členem švédské akademie inženýrských studií a roku 2012 členem švédské akademie věd.\n\nRosling je autorem knihy Faktomluva. Na publikaci se podíleli také jeho syn Ola Rosling a snacha Anna Roslingová Rönnlundová. Kniha vyšla v roce 2018 jako „Factfulness: Ten Reasons We're Wrong About the World – and Why Things Are Better Than You Think“. V českém překladu vyšla ve stejném roce pod názvem „Faktomluva: Deset důvodů, proč se mýlíme v pohledu na svět – a proč jsou věci lepší, než vypadají.“ Vydalo ji nakladatelství Jan Melvil Publishing. \n\nFaktomluva získala mnoho ohlasů. Na svém blogu ji doporučil například Bill Gates. „Faktomluva patří k nejdůležitějším knihám, jaké jsem kdy četl. Jde o nepostradatelný návod, jak o světě přemýšlet jasně.“ Barack Obama prohlásil, že je to „nadějeplná kniha o tom, co dokáže lidský pokrok, když se naučíme pracovat s fakty namísto podléhání vrozeným zkreslením.“\n\nO knize, která vyšla až po Roslingově smrti, sám autor prohlásil: „Tato kniha je poslední bitvou v mém celoživotním poslání – v boji proti ničivé globální nevědomosti. V předchozích bitvách jsem se vyzbrojil rozsáhlými datovými soubory, chytrým softwarem, energickým stylem přednášek a švédským bajonetem. Nestačilo to. Doufám ale, že tato kniha svůj účel splní.“\n\nRosling v knize ukazuje, že lidé nemají základní povědomí o světě, v němž žijí. Když mají odpovídat na jednoduché otázky o stavu planety, například zda ubývá extrémní chudoby nebo jaká je průměrná délka života na zemi, dávají špatné odpovědi. „Tak špatné, že kdyby měli zcela náhodně odpovídat šimpanzi, dosáhnou lepších výsledků než učitelé, investiční bankéři i nositelé Nobelovy ceny.\" Autor pokládal podobné dotazy svým posluchačům po celém světě. Testy byly vždy jednoduše formulované, bez záludností či sporných informací. Přesto v nich účastníci neuspěli. \n\nAutor v knize konstatuje, že průměrná délka života na Zemi je nyní 70 let a za posledních 20 roků se podíl extrémně chudé globální populace snížil na polovinu. To považuje za převratné. Jde podle něho o klíčový fakt, jež bychom měli o životě na naší planetě znát.\n\nRosling upozorňuje na to, že statistiky a fakta k lidem nepřicházejí přirozeně. Většina populace chápe svět na základě zobecnění osobních zkušeností, které jsou velmi zaujaté. Sdělovací prostředky obvykle události přehánějí a zaměřují se na rychlé změny. Proto bychom se měli naučit svůj příjem dramatických vstupů kontrolovat. „Bez této kontroly naše chuť na drama příliš vzroste a zabrání nám vidět svět takový, jaký je – totálně nás zmate.“\n\nRosling v knize odhalil 10 dramatických instinktů, které zkreslují náš pohled na realitu. Je to instinkt propasti, negativity, lineárnosti, strachu, zkreslení velikosti, zobecnění, osudovosti, jiné perspektivy, obviňování a urgentnosti. Například instinkt propasti vede k rozdělování společnosti na „my“ a „oni“ a podle Roslinga je  velmi chybný. „Jde o neodbytný sklon všechno rozdělovat na dvě odlišné a často konfliktní skupiny s velkou mezerou – obrovskou propastí nespravedlnosti – mezi nimi.“ Příkladem je rozdělování světa na vyspělé západní země a na rozvojové státy.\n\nAutor v knize shrnul základní pravidla faktomluvy: \n\n\nVe věku dvaceti let byly u Roslinga identifikovány potíže s játry a Rosling přestal pít alkohol. V roce 1989 mu byla diagnostikována hepatitida typu C. Po roce vývoje choroby došlo k následné cirhóze jater, v roce 2013 byl blízko jejich selhání. Naštěstí v té samé době byly objeveny nové léky na tuto nemoc a Rosling byl přinucen odcestovat do Japonska, aby mohl zakoupit lék nutný k odstranění infekce. Následně v médiích vyjádřil obavy ohledně restrikcí při používání nových léků z důvodu jejich vysokých cen a prohlásil, že  je zločin neposkytnout tento lék každé osobě s hepatitidou typu C.\n\n\nPodílel se na vzniku tří dokumentárních filmů BBC: \"The Joy of Stats\" (2010), \"Don’t Panic – The Truth About Population\" (2013) a \"Don’t Panic: How to End Poverty in 15 Years\" (2015).\n\n"}
{"id": "1190242", "url": "https://cs.wikipedia.org/wiki?curid=1190242", "title": "Mick Gold", "text": "Mick Gold\n\nMick Gold (* 7. srpna 1947) je anglický novinář, fotograf a dokumentarista. Narodil se v Londýně a studoval anglickou literaturu na University of Sussex. Později studoval filmovou a televizní produkci na Royal College of Art. V letech 1972 až 1978 fotografoval a psal o rockové hudbě do časopisů, jako byly \"Creem\" a \"Melody Maker\". Mezi jeho dokumentární filmy patří například \"Europe After the Rain\" (1978), pojednávající o historii dadaismu a surrealismu, a \"Schiele in Prison\" o výtvarníkovi Egonu Schielem.\n"}
{"id": "1190251", "url": "https://cs.wikipedia.org/wiki?curid=1190251", "title": "Třída Simon Lake", "text": "Třída Simon Lake\n\nTřída Simon Lake byla třída mateřských lodí ponorek námořnictva Spojených států amerických z doby studené války. Jejich úkolem bylo zásobování a podpora amerických raketonosných ponorek. Celkem byly postaveny dvě jednotky této třídy. Obě byly ze služby vyřazeny v 90. letech 20. století.\n\nCelkem byly v letech 1962–1964 postaveny dvě jednotky této třídy. USS \"Simon Lake\" postavila v letech 1963–1964 loděnice Puget Sound Naval Shipyard v Bremertonu ve státě Washington. Druhou jednotku USS \"Canopus\" postavila v letech 1964–1965 loděnice Ingalls Shipbuilding v Pasagoule ve státě Mississippi. V letech 1984–1985 byly obě jednotky modernizovány.\n\nJednotky třídy \"Simon Lake\":\n\nPůvodní výzbroj tvořily čtyři 76mm kanóny. Později byla modifikována. Pohonný systém tvořila jedna turbína a dva kotle, pohánějící jeden lodní šroub. Nejvyšší rychlost dosahovala 20 uzlů.\n\n"}
{"id": "1190253", "url": "https://cs.wikipedia.org/wiki?curid=1190253", "title": "Třída Hunley", "text": "Třída Hunley\n\nTřída Hunley byla třída mateřských lodí ponorek námořnictva Spojených států amerických. Jejich úkolem bylo zásobování a podpora raketonosných ponorek nesoucích rakety Polaris, Poseidon a Trident. Byly to první americké mateřské lodě speciálně navržené pro poskytování podpory ponorkám nesoucím balistické rakety. Celkem byly postaveny dvě jednotky této třídy. Obě byly ze služby vyřazeny a sešrotovány.\n\nCelkem byly v letech 1960-1963 postaveny dvě jednotky této třídy. USS \"Hunley\" postavila v letech 1960-1962 loděnice Newport News Shipbuilding v Newport News ve státě Virginia. Druhou jednotku USS \"Holland\" postavila v letech 1962-1963 loděnice Ingalls Shipbuilding v Pasagoule ve státě Mississippi.\n\nJednotky třídy \"Hunley\":\nVýzbroj tvořily čtyři 40mm kanóny. Nejvyšší rychlost dosahovala 18 uzlů.\n"}
{"id": "1190254", "url": "https://cs.wikipedia.org/wiki?curid=1190254", "title": "Francesco Guccini", "text": "Francesco Guccini\n\nFrancesco Guccini (* 14. června 1940) je italský zpěvák a kytarista. Narodil se ve městě Modena a jelikož jeho otec působil během války v armádě, vyrůstal u svých prarodičů ve vesnici Pàvana. Své první album nazvané \"Folk beat n. 1\" vydal v roce 1967. Následovala řada dalších. Rovněž je autorem románů, ale také vlastní autobiografie. Rovněž hrál v několika filmech. V roce 1975 získal ocenění Premio Tenco.\n\n"}
{"id": "1190257", "url": "https://cs.wikipedia.org/wiki?curid=1190257", "title": "Turecká kuchyně", "text": "Turecká kuchyně\n\nTurecká kuchyně má dlouhou historii a vývoj, který sahá až k nomádským zvykům původních turkických národů s indickými, perskými a arabskými vlivy. Dále se v ní mísí kulinářské tradice oblastí ze Středomoří jako je Levanta nebo řecká kuchyně, dále Balkánu i Kavkazu, včetně arménských a aramejských tradic. Tato rozmanitost vlivů se v průběhu staletí vyvinula, obzvláště v době osmanské kultury, do podoby dnešní turecké kuchyně.\n\n"}
{"id": "1190259", "url": "https://cs.wikipedia.org/wiki?curid=1190259", "title": "Třída Suribachi", "text": "Třída Suribachi\n\nTřída Suribachi byla třída muničních lodí námořnictva Spojených států amerických. Jejich úkolem bylo zásobování svazů válečných lodí municí. Byly to první americké muniční lodě postavené od doby druhé světové války. Plavidla přitom byla dostatečně rychlá, aby udržela tempo s americkými letadlovými loďmi. Celkem bylo postaveno pět jednotek této třídy. Poslední trojice někdy bývá řazena do samostatné třídy Nitro. Všechny byly vyřazeny.\n\nCelkem bylo americkou loděnicí Bethlehem Shipbuilding ve Sparrows Point ve státě Maryland postaveno pět jednotek této třídy.\n\nJednotky třídy \"Suribachi\":\nK překládání munice sloužilo šest zásobovacích stanic, z toho dvě na pravoboku a čtyři na levoboku. Dále byla na každém boku jedna stanice pro překládání jiného nákladu. Při modernizaci FAST byla v 60. letech instalována záďová přistávací plocha pro zásobovací vrtulník.\n\nVýzbroj tvořilo osm 76mm kanónů. Později byla modifikována na čtyři 76mm kanóny a čtyři 12,7mm kulomety. Pohonný systém tvořila jedna turbína a dva kotle o celkovém výkonu 15 980 hp. Nejvyšší rychlost dosahovala 20 uzlů.\n\n"}
{"id": "1190260", "url": "https://cs.wikipedia.org/wiki?curid=1190260", "title": "Nadační fond Generace 21", "text": "Nadační fond Generace 21\n\nNadační fond Generace 21 je nadační fond založený v roce 2000, který letech 2015 až 2016 financoval projekt občanské iniciativy přesídlení 153 iráckých křesťanů z Libanonu a Iráckého Kurdistánu do Česka. Česká vláda schválila program přesídlení 14. prosince 2015. Zašitu nad projektem přesídlení převzaly Česká biskupská konference spolu s Ekumenickou radou církví.\nPodporu projektu přesídlení iráckých křesťanů veřejně deklarovala také iniciativa Islám v České republice nechceme, a jako krok správným směrem ho podpořil také katolický teolog Tomáš Halík.\n\nSkupina českých občanů znepokojená situací iráckých křesťanů, poté co byl severní Irák obsazen bojovníky Islámského státu založila v lednu 2015 účet na nějž je možné zasílat finanční prostředky, které dosáhly 10 milionů korun. Za právní rámec činnosti byla zvolena forma nadačního fondu. Na základě jednání s českou vládou bylo dohodnuto, že náklady na přesun iráckých rodin uhradí nadační fond v plné výši. Úkolem fondu bylo rovněž zajištění ubytovaní, přístupu k sociálnímu, právnímu a psychologickému poradenství pro řešení problémů s adaptací v novém prostředí, a také možnost intenzivní výuky českého jazyka spolu se sociokulturními kurzy. Úkolem státních orgánů bylo provedení bezpečnostní prověrky a následné udělení azylu. Vláda pověřila Ministerstvo vnitra mandátem k přerušení projektu, pokud si to okolnosti vyžádají.\n\nV rámci projektu mělo být přesídleno celkem 153 lidí. Konkrétně šlo 130 vnitřně vysídlených lidí z iráckého Kurdistánu a 23 iráckých uprchlíků z Libanonu. Skupinka libanonských uprchlíků splňovala definici mandatorních uprchlíků OSN a mohli tak být započítáni do závazku Česka přijmout 400 uprchlíků v rámci řešení evropské migrační krize. Samotné přesídlení mělo proběhnout ve čtyřech etapách mezi lednem a dubnem 2016.\n\nPrvní skupina 10 iráckých křesťanů přilétla z Libanonu do Česka 24. ledna 2016. Nadační fond Generace 21 jim zajistil ubytovnu v Okrouhliku u Jihlavy. Zbylých 17 uprchlíků z Libanonu přiletělo do Česka až 5. února kvůli průtahům ze strany libanonských úřadů. Celá skupina uprchlíků z Libanonu byla ubytována v Okrouhliku u Jihlavy.\n\nDne 19. února přiletělo do Česka celkem 41 osob z Iráku a další skupina 21 iráckých křesťanů přiletěla 20. března. Celkem do Česka v rámci projektu dorazilo 89 osob. Uprchlíci byli ubytování v Praze, Brně a také ve Smilovicích.\n\n11. února 2016 se Nadační fond Generace 21 ohradil proti reportáži televize Prima týkající se integrace iráckých přesídlenců v Jihlavě. Reportéry obvinil ze zmanipulování rozhovoru s jedním z uprchlíků, který si dle reportáže Primy stěžoval na nabízené nekvalitní bydlení. Další překladatel z arabštiny potvrdil, že výňatky z rozhovoru byly vytržené z kontextu.\n\nPosléze TV Prima za účasti dalších překladatelů z arabštiny dokázala, že vycházela z relevantních argumentů a její překlad byl správný. O činnost Generace 21 se na upozornění TV Prima začala zajímat policie. \n\nDne 2. dubna 2016 skupina 25 křesťanských uprchlíků z Iráku, původně ubytovaných v Okrouhlíku u Jihlavy odjela v pronajatém autousu do Německa a vzápětí je po překročení hranic zadržela německá policie. Čeští řidiči autobusu byli pro podezření z převaděčství, vzati do vazby, ze které byli propuštěni v neděli 3. dubna. Po několika zmatených prohlášeních z německé strany, kdy bylo naznačováno, že německá strana uprchlíky přijme pak ve čtvrtek 6. dubna české ministerstvo vnitra obdrželo od Německa žádost, aby si je Česko vzalo zpět. Česká strana tuto žádost kvůli formálním chybám odmítla přijmout.\n\nDne 7. dubna 2016 z Česka odcestovala skupina osmi iráckých křesťanů, která dosud pobývala v Brně. Odpoledne odletěli z Prahy do Istanbulu, odtamtud míří do Iráku. Skupinu tvoří dva prarodiče a dvě jejich dcery, z nichž jedna odchází do Iráku s manželem a dvěma dětmi, zatímco druhá cestuje s dítětem. Její manžel se rozhodl zůstat v Brně. Podle Miroslava Makovičky z nadačního fondu Generace 21, který pobyt Iráčanů v Česku zajišťuje, se lidé představující tři generace jedné rodiny rozhodli k návratu, protože se prarodičům stýskalo po domově.\n\n14. dubna 2016 požádala další skupina 16 Iráčanů ubytovaných v Brně o vydání cestovních pasů.\n\nDne 7. dubna 2016 v reakci na předchozí události česká vláda zrušila projekt Nadačního fondu Generace 21 (NFG21) na přesídlení 153 iráckých křesťanů z Iráku a Libanonu do ČR. Integraci již přesídlených lidí bude nadále zajišťovat Nadační fond Generace 21.\n\n"}
{"id": "1190263", "url": "https://cs.wikipedia.org/wiki?curid=1190263", "title": "USS Glenard P. Lipscomb (SSN-685)", "text": "USS Glenard P. Lipscomb (SSN-685)\n\nUSS Glenard P. Lipscomb (SSN-685) byla experimentální útočná jaderná ponorka amerického námořnictva z doby studené války, sloužící k testování jaderného reaktoru s přirozeným oběhem a turboelektrickým pohonem. Po USS \"Tullibee\" (SSN-597) to byla druhá americká ponorka využívající tichého turboelektrického pohonného systému. Navzdory své experimentální povaze byla ponorka plně bojeschopná. Zvolená koncepce pohonu se však neosvědčila, neboť složitější a těžší pohonný systém vedl k poklesu rychlosti. Americké námořnictvo ponorku provozovalo v letech 1974-1990. \n\nPonorku postavila loděnice General Dynamics Electric Boat v Grotonu ve státě Connecticut. Stavba byla zahájena 5. června 1971, trup byl na vodu spuštěn 4. června 1973 a hotová ponorka byla do služby přijata 21. prosince 1974.\n\nZákladní konstrukce ponorky vycházela z třídy \"Sturgeon\", přičemž se lišil především pohonný systém. Ponorka byla vyzbrojena čtyřmi 533mm torpédomety, ze kterých mohla být vypouštěna torpéda Mk 48, protilodní střely Harpoon, nebo protizemní střely Tomahawk. Pohonný systém tvořil jaderný reaktor S5W a dvě parní turbíny, pohánějící jeden lodní šroub.\n\nPonorka byla ze služby vyřazena a z námořního registru vyškrtnuta dne 11. července 1990. Následovala recyklace provedená v loděnici Puget Sound Naval Shipyard v Bremertonu ve státě Washington.\n"}
{"id": "1190270", "url": "https://cs.wikipedia.org/wiki?curid=1190270", "title": "Švýcar (rybník)", "text": "Švýcar (rybník)\n\nŠvýcar je rybník na jihozápadním okraji Jevan v okrese Praha-východ ve Středočeském kraji. Rozloha rybníka je 3,6 ha. Celkový objem činí 50,0 tis. m³. Retenční objem činí 19,0 tis. m³.\n\nRybník Švýcar má protáhlý, obloukovitý tvar. Z větší části je obklopen lesem, pouze na východ je lemován ulicí \"Pražská\" a následuje lesní zástavba. Na západě vede lesní cesta, která postupně přechází v asfaltku. Po té vede červená turistická značka a naučná stezka Voděradské bučiny. V zátočině se nachází tzv. \"Rektorská chata\" patřící České zemědělské univerzitě v Praze. Na západě též rybník hraničí s národní přírodní rezervací Voděradské bučiny. Rybník je napájen Jevanským potokem na severu, bezejmenným potůčkem na východě a jiným bezejmeným potokem na západě stékajícím z Voděradských bučin. Odtéká přes hráz orientovanou východ-západ na jih do Jevanského rybníka. Severní břeh na přítoku je podmáčený.\n\n"}
{"id": "1190273", "url": "https://cs.wikipedia.org/wiki?curid=1190273", "title": "Screen International", "text": "Screen International\n\nScreen International je britský časopis zabývající se mezinárodním filmovým byznysem. Vydavatelem magazínu je společnost Media Business Insight. Historie časopisu sahá až do roku 1889, kdy začal vycházet pod názvem '. Později se jeho název několikrát změnil, až se roku 1975 ustálil na '. V roce 2001 byla spuštěna webová verze \"Screendaily.com\". Mezi dřívější editory časopisu patřili například Quentin Falk, Terry Ilott a Michael Gubbins.\n\n"}
{"id": "1190277", "url": "https://cs.wikipedia.org/wiki?curid=1190277", "title": "Fact", "text": "Fact\n\nFact je britský časopis zabývající se kulturou. Vznikl v roce 2003 a v tištěné podobě vycházel pouze do roku 2008. Následně pokračoval výhradně jako internetový magazín. Oběh časopisu byl 28 000, přičemž 3000 kusů bylo prodáno v zámoří. Časopis je součástí skupiny The Vinyl Factory. Magazín byl dostupný zdarma u nezávislých prodejců hudby, vybraných oděvních prodejen, stejně jako v koncertních sálech, a to nejen ve Spojeném království, ale také ve Francii, Japonsku, Německu a Španělsku.\n\n"}
{"id": "1190278", "url": "https://cs.wikipedia.org/wiki?curid=1190278", "title": "Třída Pigeon", "text": "Třída Pigeon\n\nTřída Pigeon byla třída záchranných lodí ponorek námořnictva Spojených států amerických. Jejich hlavním úkolem bylo řízení záchranných operací a podpora záchranných prostředků, především miniponorek třídy \"Mystic\". Byly to první plavidla navržená speciálně pro záchranu ponorek. Celkem byly postaveny dvě jednotky této třídy. Obě byly ze služby vyřazeny a sešrotovány.\n\nCelkem byly v letech 1968-1973 postaveny dvě jednotky této třídy. Obě postavila americká loděnice Alabama Drydock and Shipbuilding Company v Mobile ve státě Alabama.\n\nJednotky třídy \"Pigeon\":\nPlavidla měla koncepci katamaranu. Z jejich paluby mohly operovat různé druhy ponorných prostředků, například osmimístná záchranná komora McCann, nebo až dvě hlubokomořská záchranná plavidla třídy \"Mystic\". Výzbroj po dokončení tvořily dva 20mm kanóny a čtyři 12,7mm kulomety. Na zádi se nacházela přistávací plocha pro vrtulník. Pohonný systém tvořily čtyři diesely, pohánějící dva lodní šrouby. Nejvyšší rychlost dosahovala 15 uzlů.\n\n"}
{"id": "1190280", "url": "https://cs.wikipedia.org/wiki?curid=1190280", "title": "Variety", "text": "Variety\n\nVariety je americký týdeník, jehož vlastníkem je společnost Penske Media Corporation. Vznikl v roce 1905 v New Yorku a jeho zakladatelem byl Sime Silverman. Časopis se zabývá filmem, divadlem, hudbou a technologiemi. V roce 2013 byl oběh časopisu 40 000.\n\nV roce 1933 začal vycházet vedle klasické verze ještě \"Daily Variety\" sídlící v Los Angeles a později několik dalších. Počínaje rokem 1998 má magazín své internetové stránky Variety.com.\n\n27. října 1916 se v jednom článku poprvé objevuje nový hudební termín \"jazz\"\n\n"}
{"id": "1190283", "url": "https://cs.wikipedia.org/wiki?curid=1190283", "title": "Takatalvi", "text": "Takatalvi\n\nTakatalvi je třetí extended play finské power metalové kapely Sonata Arctica vydané 5. listopadu 2003. 27. ledna 2010 vyšla reedice s rozšířeným playlistem a upraveným obalem alba.\n\n\n\n\n"}
{"id": "1190284", "url": "https://cs.wikipedia.org/wiki?curid=1190284", "title": "Štěpán Pollach", "text": "Štěpán Pollach\n\nŠtěpán Pollach (26. listopadu 1811 Švábenice – 14. května 1886 Korozluky) byl rakouský úředník a politik české národnosti z Čech, v 60. a 70. letech 19. století poslanec Českého zemského sněmu.\n\nRoku 1839 nastoupil do arcibiskupských služeb. Od roku 1861 působil jako ředitel arcibiskupské kanceláře v Praze, od roku 1867 coby centrální ředitel arcibiskupských statků (arcibiskupský hospodářský rada). V letech 1861–1886 byl obecním starším v Praze a v letech 1862–1879 pražským městským radním. Od roku 1849 byl řádným členem Vlastenecko-hospodářské společnosti. Byl jejím právním poradcem. Byl rovněž členem Malostranské besedy a od roku 1874 členem okresní školní rady.\n\nPo obnovení ústavního systému vlády počátkem 60. let se zapojil i do politického života. V zemských volbách v Čechách roku 1861 byl zvolen na Český zemský sněm, kde zastupoval kurii městskou, obvod Praha-Hradčany. Byl tehdy uváděn jako oficiální český kandidát (Národní strana, staročeská). Mandát obhájil ve volbách v lednu 1867 a volbách v březnu 1867,\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. V rámci tehdejší české pasivní rezistence mandát přestal vykonávat a byl ho zbaven pro absenci v září 1868. Zvolen byl manifestačně znovu v září 1869. Uspěl rovněž v řádných zemských volbách roku 1870 a zemských volbách roku 1872. Pokračující česká pasivní rezistence vedla k opakovanému zbavování mandátu a následné manifestační opětovné volbě. Takto byl znovu zvolen v doplňovacích volbách roku 1873, doplňovacích volbách roku 1874, doplňovacích volbách roku 1875, doplňovacích volbách roku 1876 a doplňovacích volbách roku 1877. Uspěl i v řádných zemských volbách roku 1878. Tentokrát již český bojkot zemského sněmu skončil a Pollach tak vykonával mandát. Uvádí se jako staročech.\n\nZemřel v květnu 1886 po dlouhé nemoci. Tehdy už byl uváděn jako penzionovaný arcibiskupský rada.\n"}
{"id": "1190286", "url": "https://cs.wikipedia.org/wiki?curid=1190286", "title": "Mládková (planetka)", "text": "Mládková (planetka)\n\n(29419) Mládková je planetka nacházející se v hlavním pásu asteroidů. Objevila ji česká astronomka Lenka Šarounová 13. ledna 1997. Byla pojmenována na počest mecenášky umění Medy Mládkové. Kolem Slunce oběhne jednou za 6,1 let.\n\n\n"}
{"id": "1190291", "url": "https://cs.wikipedia.org/wiki?curid=1190291", "title": "Thomas Frank Zuna", "text": "Thomas Frank Zuna\n\nThomas Frank Zuna (2. ledna 1893 Newark, New Jersey – leden 1983 Reno, Nevada) byl americký atlet, vytrvalec s českými kořeny. Byl jedním z nejrychlejších maratonců své doby.\n\nNarodil se 2. ledna 1893 v Newarku (New Jersey, USA). Byl synem Emy a Rudolfa Zunových, kteří jako tisíce dalších obyvatelů habsburské monarchie opustily české země kvůli pracovním příležitostem ve Spojených státech. Základní školu přestal navštěvovat ve 4. třídě kvůli své touze pracovat. Poté se na stavbách naučil základy pokrývačství. V 1.světové válce byl členem 14. regimentu pod velením Johna Pershinga. Po ukončení běžecké kariéry se přestěhoval do Spokane (Washington, USA), kde se dál živil pokrývačstvím. Celý život byl svobodný. Zemřel v Nevadě v roce 1983 jako zapomenutý sportovec ve věku 90 let.\n\nPoprvé závodil v roce 1914. První \"maraton\" (pouze 40 km) vyhrál o rok později, a to závod z Bostonu do Brocktonu, který běžel v čase 2:32:20. V roce 1917 se již účastnil nejslavnějšího maratonu v Bostonu. Po válečné pauze běhal maratony a jím podobné vzdálenosti ve Spojených státech a Kanadě. Za zmínku stojí jeho prvenství v \"maratonu\" (opět pouze 40 km) z Brooklynu k Seagate. V obtížných zimních podmínkách únoru 1920 zvítězil v čase 2:37:53. Díky tomuto závody získal šanci se nominovat na olympijské hry v Antverpách 1920. Díky radě trenéra Mikea Ryana, který dvakrát olympijský maraton nedokázal dokončit, však na tento sportovní svátek neodcestoval. Důvodem byly hlavně mezery v přípravě, kvůli kterým ještě nebyl Thomas dostatečně vyběhaný na tento podnik. V roce 1921 se opět postavil na start Bostonského maratonu (39,2 km) a získal nejen prvenství v závodě, ale i v historických tabulkách bostonského atletického svátku časem 2:18:57. Po tomto vítězství se však pořadatelům omluvil a neúčastnil se slavnostního vyhlášení, protože by nestihnul poslední spoj do Newarku, kde musel další den opět do práce. V Bostonu dosáhl na pódium ještě dvakrát, a to 2. a 3. místem. V roce 1924 se už jeho vysněné olympiády účastnil, která se konala v Paříži. Tam se mu však příliš nedařilo a za velkého vedra doběhl 18. za 3:05:52. V roce 1925 se stal ještě prvním americkým běžcem na klasické maratonské vzdálenosti (42,195 km) zaběhl čas pod 2:40. V roce 1928 byl naposled zmíněn ve sportovních rubrikách novin a jeho kariéra tímto asi někde končí.\n\n"}
{"id": "1190293", "url": "https://cs.wikipedia.org/wiki?curid=1190293", "title": "Vugar Orudžov", "text": "Vugar Orudžov\n\nVugar Orudžov (: ), (: ) nebo (: ) (* 26. října 1971) je bývalý sovětský a ázerbájdžánský zápasník volnostylař, olympijský medailista z roku 1992. \n\nVolnému stylu se věnoval od 15 let v Baku pod vedením Džory Džangirova. V roce 1989 následoval svého trenéra do Homelu v Bělorusku. V roce 1991 se poprvé objevil v seniorské reprezentaci Sovětského svazu jako zástupce Běloruské SSR a získal titul mistra světa. V roce 1992 reprezentoval Bělorusko v rámci Společenství nezávislých států na olympijských hrách v Barceloně. Ve skupině B prohrál jeden zápas s Korejcem Kim Il-ongem a z druhého místa postoupil do boje o celkové třetí místo, ve kterém porazil Rumuna Romicu Rașovana a získal bronzovou olympijskou medaili. V roce 1994 se s trenérem přesunul do Vladikavkazu a od roku 1995 reprezentoval Rusko. V roce 1996 se kvalifikoval na olympijské hry v Atlantě. Nezvládl však vstup do turnaje, když v prvním kole prohrál s Viktorem Efteniem z Ukrajiny. V opravch se dostal do boje o třetí místo, ve kterém podlehl Kubánci Alexis Vilovi a obsadil 4. místo. Od roku 1997 se zrušila papírová váha a tím skončila jeho reprezentační kariéra. Jako Ázerbájdžánec svojí rodnou zemi na mezinárodní scéně nikdy nereprezentoval. Po skončení sportovní kariéry se věnuje trenérské práci ve Spojených státech.\n\n"}
{"id": "1190294", "url": "https://cs.wikipedia.org/wiki?curid=1190294", "title": "Jarret", "text": "Jarret\n\nJarret je liberecká folkrocková skupina založená v roce 1992. Vydala 5 řadových alb, jedno živé album a jedno album vánočních písní.\n\nRepertoár skupiny se skládá z původní tvorby nyní již bývalého člena Bohouše Vašáka, doplněné o písně spřízněných autorů – Jakuba Nohy, Martina Kadlece a Pavla Havlíka.\n\nV roce 1992 skupinu založili zpěvák a kytarista Michal Kadlec a zpívající baskytarista Marek Štulír. V roce 1993 se k nim přidal zpěvák a kytarista Bohouš Vašák, autor většiny písní Jarretu, který sice skupinu v roce 2003 opustil, ale dodnes pro ni píše. Od roku 1993 se skupinou vystupuje i Hanka Skřivánková, zpočátku jako flétnistka, ale záhy jako výrazná zpěvačka, určující celkový zvuk skupiny.\n\nV roce 1994 skupina zvítězila v severočeském předkole Porty 94 a vystoupila na prvním samostatném recitálu v Experimentálním studiu v Liberci, na celostátním finále Porty 94 ve Svitavách a na festivalu Jizerská nota. V roce 1995 skupina natočila první nahrávky pro Český rozhlas Ústí nad Labem a první demosnímky, v Experimentálním studiu začala uvádět pravidelné pořady (hosté: Zdeněk Vřešťál, Petr Rímský ad.). V roce 1996 kapela natočila videoklip pro regionální televizní stanici Genus a vystoupila na festivalech Folková růže, Svojanovská hláska a Prázdniny v Telči, kde se bude nadále objevovat každoročně.\n\nV roce 1997 vydala skupina své první album, \"Hic Non Sunt Leones\", které se umístilo v anketě časopisu \"Folk & Country\" v kategorii CD roku. V roce 1998 se v anketě stejného časopisu umístil Jarret v kategorii skupina roku. V roce 1999 do skupiny přibyl nový člen, Michal Třešňák, který vystřídal Hanku Skřivánkovou u kláves.\n\nV roce 2002 Jarret vydal album \"Unikat\", na kterém spolupracoval Michal Němec z Jablkoně. \n\nV roce 2003 z Jarretu odešel Bohouš Vašák. Přestože skupina dál hraje především jeho písně, mění jejich aranžmá i způsob interpretace, takže postupně opouští folkový charakter a blíží se k žánru folk rock.\n\nV roce 2004 kapela na Prázdninách v Telči hrála s Glenem Hansardem a část z koncertu vyšla na CD \"Glen Hansard a Jarret live v Telči\". \n\nV roce 2006 do kapely vstoupil klavírista a trombonista Marek Ottl, postavil pro Jarret dechovou sekci a vytvořil pro ni nové aranže. Kapela se posouvá do indie rocku, což potvrdila účastí na multižánrových festivalech Colours of Ostrava a Rock for people. Česká televize natočila šestatřicetiminutový pořad \"Sólo pro...\" – záznam koncertu Jarretu z brněnské Staré pekárny. \n\nV roce 2006 vydal Jarret album \"Vztahem zapni\", nominované na výroční cenu Anděl 2006 v kategorii folk&country. V roce 2008 vyšlo live CD \"Jarret sobě\" – záznam koncertu v libereckém Malém divadle. V roce 2009 vznikl videoklip k písničce \"Nedávno\". V roce 2011 skupina vydala album \"Za hrany\" ve spolupráci s kytaristou Peterem Binderem jako producentem. V roce 2016 vydává skupina album Soulásky a samolásky.\n\nMichal Kadlec – kytara, zpěv (1992 – současnost)\n\nMarek Štulír – baskytara, zpěv (1992 – současnost)\n\nHanka Skřivánková – zpěv, flétna, klávesy (1993 – současnost)\n\nTomáš Piala – bicí (2007 – současnost)\n\nBohouš Vašák – kytara, zpěv (1993–2003), autor hudby i textů\n\nJan Noha – bicí (1997–2007)\n\nMichal Třešňák – klávesy, zpěv (1999–2009)\n\nMarek Ottl – klávesy, zpěv, ukulele, trombón (2006–2013)\n\nVítek Příkaský – kytara, zpěv (2009–2010)\n\nDaniel Hutař – klávesy (2013–2017) \n\nArtur Ostrý – kytara (2017 – současnost) \n\n\nhttp://www.jarret.cz – oficiální stránky kapely\n\nhttp://www.ceskatelevize.cz/ivysilani/1098613911-blues-ze-stare-pekarny-solo-pro/306292320060010-solo-pro-jarret\n\nhttp://www.folktime.cz/povidacky/6909-jarret-posouvame-se-v-case.html\n\nhttps://web.archive.org/web/20160923100026/http://www.rychnovjbc.cz/_33984_jarret-v-bazine/#.VwLQQ8ej1E4\n\nhttps://web.archive.org/web/20160421160058/http://www.musiczone.cz/bleskovka-5996/zive-album-libereckych-jarret-jarret-sobe\n\nhttp://www.fan-tom.cz/?clanek=1415\n\nhttps://web.archive.org/web/20160423004430/http://www.metoo.cz/6247/jarret-jarret-sobe\n\nhttp://www.folktime.cz/reportaze/folk-rock-punkovy-narez-trampske-skupiny-jarret.html\n\nhttp://www.ceskatelevize.cz/porady/1098613911-blues-ze-stare-pekarny-solo-pro/311295350270004-solo-pro-jarret-special/\n\nhttp://www.folktime.cz/zajimavosti/6541-jarret-vyrazi-na-snuru.html\n\nhttps://www.proglas.cz/program/detail-poradu/2017-02-23-19-15-00/\n"}
{"id": "1190297", "url": "https://cs.wikipedia.org/wiki?curid=1190297", "title": "Kaciba", "text": "Kaciba\n\nKaciba (\"Zygophyllum\") je rod rostlin z čeledi kacibovité. Jsou to sukulentní byliny a keře se vstřícnými složenými listy a čtyř nebo pětičetnými květy. Jsou rozšířeny v počtu asi 100 druhů v suchých oblastech Starého světa. Několik druhů se vyskytuje i v Evropě, do České republiky však nezasahují. Taxonomie rodu kaciba není dořešena a pravděpodobně bude rozdělen na několik různých rodů.\n\nKaciby jsou dužnaté až sukulentní keře nebo vytrvalé byliny, výjimečně i jednoletky. Listy jsou vstřícné, dužnaté, nejčastěji dvoulisté nebo jednolisté, řidčeji sudozpeřené s větším počtem jařem nebo naopak jednoduché. Čepele listů jsou ploché nebo válcovité. Květy jsou jednotlivé nebo po dvou, čtyř nebo pětičetné, úžlabní, nejčastěji bílé, žluté nebo oranžovočervené, s miskovitým dužnatým terčem. Kalich i koruna jsou složeny ze 4 nebo 5 volných lístků, u některých druhů koruna chybí. Tyčinek je 8 nebo 10, nitky jsou obvykle delší než korunní lístky a vyrůstají z báze květního disku. Semeník je srostlý ze 3 až 5 plodolistů a obsahuje stejný počet komůrek. V každé komůrce jsou 2 nebo několik vajíček. Plodem je křídlatá nebo hranatá tobolka. Plody jsou pukavé nebo nepukavé, v každé komůrce je 1 až několik semen.\n\nRod kaciba zahrnuje přes 100 druhů a je to největší rod čeledi kacibovité. Je rozšířen v sušších až pouštních oblastech Starého světa v Africe, Asii a Austrálii. V Evropě rostou celkem 4 druhy. Ve Španělsku a na Krétě se vyskytuje druh \"Zygophyllum album\" (syn. \"Tetraena alba\"), který sem přesahuje z Afriky. V Rumunsku a Rusku je rozšířena kaciba obecná (\"Z. fabago\"), která byla zavlečena též do Středomoří. Další 2 druhy (\"Z. macropterum\" a \"Z. ovigerum\") rostou v Rusku. Na Kanárských ostrovech se vyskytuje kaciba bezuchová (\"Zygophyllum fontanesii\", syn. \"Tetraena fontanesii\"). V Africe se kaciby vyskytují zejména na jihu, severu a severovýchodě kontinentu. V jižní Africe roste celkem 55 druhů. Druh \"Z. stapffii\" je významnou složkou pouštní vegetace v Namibii. Z Madagaskaru jsou uváděny 2 druhy.\n\nV suchých oblastech Afriky představují kaciby spolu s rodem slanobýl (\"Salsola\") z čeledi laskavcovité rostliny ekologicky nejlépe přizpůsobené extrémně suchému pouštnímu klimatu.\n\nFylogenetickými studiemi podčeledi \"Zygophylloideae\" bylo zjištěno, že rod \"Zygophyllum\" v klasickém pojetí není monofyletický, neboť rody \"Augea\", \"Fagonia\" a \"Tetraena\" tvoří vývojové větve uvnitř takto široce pojatého rodu \"Zygophyllum\". Taxonomie této skupiny není dosud dořešena. Ve studii z roku 2003 je asi 60 australských a jihoafrických druhů přesunuto do rodu \"Roepera\", asi 40 asijských a afrických druhů je přesunuto do původně monotypického rodu \"Tetraena\" a 2 africké druhy do rodu \"Melocarpum\", zatímco rod \"Zygophyllum\" v tomto pojetí zahrnuje jen asi 50 asijských druhů. Tato taxonomie není považována za ucelenou a nebyla všeobecně přijata.\n\n\n"}
{"id": "1190299", "url": "https://cs.wikipedia.org/wiki?curid=1190299", "title": "Alexis Vila", "text": "Alexis Vila\n\nAlexis Vila Perdomo , (* 12. března 1971) je bývalý kubánský zápasník volnostylař, olympijský medailista z roku 1996. V roce 1997 emigroval z Kuby do Spojených států amerických. Od roku 2007 se věnuje zápasení v mixed martial arts jako profesionál.\n\nVolnému stylu se věnoval od 15 let pod vedením Juana Caballera. Na mezinárodní scéně se začal objevovat od roku 1993. V témže roce získal titul mistra světa a po roce titul obhájil. V roce 1996 startoval na olympijských hrách v Atlantě. Ve třetím kole nestačil na Arména Armena Mkrtčjana a nakonec vybojoval bronzovou olympijskou medaili, když porazil Vugara Orudžova z Ruska. V roce 1997 se po panamerickém mistrovství v San Juanu v Portoriku rozhodl rodnou Kubu opustit. Ve Spojených státech dostal práci trenéra na Michigan State University. V roce 2004 na sebe upoutal mediální pozornost, za dopravní nehodu, kterou způsobil na letišti ve Fort Lauderdale. Za tento čin byl odsouzen na tři roky do vězení. Během výkonu trestu se rozhohl věnovat zápasům v mixed martial arts.\n\nV roce 2007 podepsal smlouvu v soutěži Bellator Fighting Championships. V prosinci 2007 nastoupil ke svému prvnímu zápasu proti Steven Nelsonovi. Zvítězil a bez porážky zápasil do roku 2011, kdy poprvé podlehl Eduardu Dantasovi. Žije v Miami.\n\n"}
{"id": "1190302", "url": "https://cs.wikipedia.org/wiki?curid=1190302", "title": "Seznam dílů seriálu Přístav", "text": "Seznam dílů seriálu Přístav\n\nToto je seznam dílů seriálu \"Přístav\". Český seriál \"Přístav\" je vysílán od 26. srpna 2015 na TV Prima. Seriál vypráví o setkání dvou nejlepších kamarádů Marka Skály (Martin Dejdar) a Romana Mareše (Filip Blažek).\n\n<onlyinclude></onlyinclude>\n"}
{"id": "1190307", "url": "https://cs.wikipedia.org/wiki?curid=1190307", "title": "Muzeum meteoritů", "text": "Muzeum meteoritů\n\nMuzeum meteoritůj (jinak též Muzeum meteoritů ve Stonařově či Muzeum a památník meteoritů) je muzeum ve Stonařově, je umístěno v budově úřadu městyse Stonařova v budově čp. 232. Bylo založeno 23. června 2012, je součástí souboru muzeí založenými v projektu Regionem Renesance. Součástí muzea je i památník pádu meteoritů ve Stonařově, kdy ten je umístěn za nákupním střediskem. Památník byl odhalen při příležitosti oslav 200 let od pádu meteoritů nedaleko Stonařova 22. května 1808.\n\nTato událost se stala 22. května 1808 zhruba v 6 hodin ráno, kdy bylo popsáno, že při jasné obloze se na nebi objevil ohnivý kužel a následně se ozvala ohlušující rána. Meteorický déšť trval přibližně osm minut a celkem spadlo přibližně 200–300 kusů meteoritů. Meteority spadly přibližně v oblasti dlouhé asi 12,5 km a šířce 8,5 km, většina kusů měla hmotnost 30–50 gramů, největší kus měl 6 kilogramů a k vidění je v přírodovědném muzeu ve Vídni. Meteority mají tenkou sklovitou lesklou černou krustu, ta má jemné žilkování a důlky. Meteority pochází pravděpodobně z planetky Vesta, jsou složeny převážně ze živce a z pyroxenů, stáří hornin, ze kterých jsou složeny je přibližně 4,5 miliardy let.\n\nMuzeum je umístěno v někdejší zasedací místnosti úřadu, součástí sbírek jsou informace a dokumenty k pádu meteoritů. Součástí sbírky jsou úlomky stonařovských meteoritů a kopie nejvtších kusů meteoritů, také se ve sbírce nachází křestní list planetky Stonařov – 61208. Ta byla objevena Milošem Tichým a Janou Tichou. V muzeu jsou také umístěny panely s informacemi o dějinách městyse, ve sbírkách historické části jsou umístěny archeologické nálezy z okolí obce a předměty z historie městyse. Informace se týkají mimo jiné i selských bouří, rytíře Rolanda a pádu meteoritů.\n\n"}
{"id": "1190312", "url": "https://cs.wikipedia.org/wiki?curid=1190312", "title": "Mládí (film)", "text": "Mládí (film)\n\nMládí (v anglickém originále Youth, italsky La giovinezza) je filmové komediální drama z roku 2015, natočené italským režisérem Paolem Sorrentinem. Snímek představuje jeho druhý anglickojazyčný projekt. \n\nV hlavních rolích nejlepších celoživotních přátel se představili Michael Caine a Harvey Keitel, kteří tráví ozdravný rekreační pobyt ve Švýcarských Alpách. Příběh pojednává o věčném sváru mezi mládím a stářím, minulostí a budoucností, životem a smrtí, věrností a proradností. Ve vedlejších postavách se objevili Rachel Weisz, Paul Dano a Jane Fondová. \n\nSvětová premiéra proběhla na Filmovém festivalu v Cannes během druhé poloviny května 2015, kde film soutěžil o hlavní ocenění Zlatou palmu a získal kladné kritiky. Na 28. ročníku Evropských filmových cen vyhrál v kategoriích nejlepší film, nejlepší režisér a Caine obdržel ocenění pro nejlepšího herce. Do 88. ročníku udílení Oscarů vstupoval s jednou nominací v kategorii nejlepší píseň za původní skladbu „Simple Song č. 3“ od Davida Langa. Také na 73. ročníku udílení Zlatých glóbů byl nominován hudební skladatel Lang společně s Jane Fondovou, jež se ucházela o vítězství v kategorii nejlepší herečka ve vedlejší roli. \n\nSedmdesátníci a nejlepší celoživotní kamarádi Fred Ballinger a Mick Boyle tráví čas ve Švýcarských Alpách na každoročním ozdravném pobytu v luxusním zařízení u Wiesenu. Fred je bývalý anglický skladatel vážné hudby, kterého přijíždí přemlouvat emisar královny Alžběty II., aby dirigoval své nejpopulárnější dílo „Simple Songs“ na narozeninovém koncertu jejího manžela prince Philipa. Ten však rezolutně odmítá. Mick je filmař, jenž se spolupracovníky dokončuje scénář k připravovanému snímku \"Testament\" (\"Závěť\"). \n\nRekreantem je také herec Jimmy Tree připravující se na novou roli a zažívající frustraci nad tím, že si jej všichni pamatují jen v souvislosti s postavou robota. Mezi osazenstvo honosného hotelu se řadí několik výstředních individualit včetně mladé masérky, obtloustlého Diega Maradony se zádovým tetováním Karla Marxe, nemluvné manželské dvojice a symbolu mládí – vnadné vítězky Miss Universe.\n\nFred a Mick rekapitulují vlastní životy s vědomím slábnoucích vzpomínek a bez další vize budoucnosti. Fredova dcera a jeho asistentka Lena je vdaná za Mickova syna, jenž ji však před plánovým odletem na dovolenou opouští kvůli popové hvězdičce Palomě Faith. Lena se vrací do hotelu a frustraci ventiluje kritikou otce za jeho odcizení během dětství. Také emisar se znovu objevuje, aby splnil královnino přání. Fredovo sdělení, že dirigovat nemůže, protože sopránový part v „Simple Songs“ patřil pouze jeho ženě a žádné jiné, rozpláče za ním sedící Lenu. Ta ztrátu manžela tiší sexuální zkušeností s horolezcem Lucou Moroderem. \n\nSpokojenému Mickovi se daří dokončit scénář. Hlavní úloha byla napsána na tělo hvězdě za zenitem Brendě Morelové, jež se objevila v jedenácti jeho filmech. Z koupání v bazénku s nahou Miss Universe vytrhne kmety zpráva o její přítomnosti v hale. Brenda filmaře zdrtí odmítnutím role, když upřednostnila finančně lepší nabídku v seriálu; film je podle ní minulost a poslední Mickovy snímky byly velmi slabé. Režisér ví, že bez klíčové postavy projekt nenatočí a před zraky svého přítele nakonec skáče z pokojového balkonu. \n\nFred se po dlouhé době rozhoduje navštívit senilní manželku Melanii, která žije v pečovatelském domě v Benátkách. Ta ho však již nepoznává a proto se vrací do Londýna, kde před královským párem diriguje své skladby za doprovodu korejské sopranistky Sumi Jo. \n\nDo filmu jsou zasazeny surrealistické sekvence levitujícího buddhistického mnicha, chůze Freda a missky po lávce na vodní hladině večerního náměstí svatého Marka, bláznivě „hříšný“ videoklip Palomy Faith, Jimmyho stylizace do postavy Adolfa Hitlera, Fredovo dirigování symfonie kravských zvonců na švýcarské pastvině, či Mickovo vidění jeho padesáti představitelek hlavních rolí na travnatém svahu, včetně nové seriálové postavy Brendy.\n\nFilm se stal druhým anglickojazyčným snímkem italského režiséra Paola Sorrentina, jímž navázal na Oscarem ověnčené komediální drama \"Velká nádhera\" z roku 2013. Natáčení \"Mládí\" začalo v květnu 2014 ve švýcarském Flimsu. Výchozí lokací se stal luxusní pětihvězdičkový Hotel Waldhaus s lázněmi, postavený v devatenáctém století, v němž byl během filmování ubytován štáb s herci. Některé scény vznikly v davoském hotelu Schatzalp, kde se také odehrával román Thomase Manna \"Kouzelný vrch\". Mezi další místa natáčení se zařadily Řím a Benátky. \n\nKomediální drama nasnímal Sorrentinův dvorní kameraman Luca Bigazzi. Hudbu složil americký skladatel David Lang, včetně skladby „Simple Song č. 3“, kterou v závěru příběhu zazpívala před královským párem korejská sopranistka Sumi Jo. Na pódiu ji doprovodily houslistka Viktoria Mullovová, Koncertní orchestr BBC (BBC Concert Orchestra) a Berlínský rozhlasový sbor (Rundfunkchor Berlin).\n\nSvětová premiéra se uskutečnila 20. května 2015 na Filmovém festivalu v Cannes, kde film soutěžil o hlavní ocenění Zlatou palmu. O den později byl představen v Itálii. Ve zvláštní promítací sekci byl uveden na Torontském mezinárodním filmovém festivalu. \n\nKrátce po účasti v Cannes získala distribuční práva pro území Spojených států společnost Fox Searchlight. Tamní premiéra proběhla 4. prosince 2015 a promítání bylo omezeno na vybrané kinosály. V České republice drama distribuovala firma Aerofilms, s premiérou 8. října 2015. Předtím již drama obdrželo Cenu diváků na karlovarském filmovém festivalu. Ve Spojeném království jej pak návštěvníci mohli zhlédnout od 29. ledna 2016, zprostředkovaný společností StudioCanal. Do poloviny dubna 2016 celosvětové tržby dosáhly výše 14 860 768 dolarů.\n\nKenneth Turan v deníku \"Los Angeles Times\" uvedl, že „\"Mládí je film jdoucí svou vlastní cestou. Donkichotský, výstřední, lehce natočený, jenž představuje filmovou esej tak moc, jako cokoli jiného, meditaci nad zázraky i spletitost života.\"“ \n\nTodd McCarthy na stránkách \"The Hollywood Reporter\" snímek nazval „\"požitkářskou hostinou, úplným ponorem do smyslových rozkoší,\"“ a vyzdvihl výkony Caina i Keitela. Jay Weissberg z týdeníku \"Variety\" film charakterizoval jako Sorrentinův „\"nejněžnější snímek dosavadní tvorby, emocionálně bohatý v rozjímání nad dosažením, ztrátou a uvědoměním si životní moudrosti\"“. Robbie Collin z britského \"Telegraphu\" drama přijal se smíšenými pocity, ambivalentně „\"oslňující ale studené\"“, a dodal, že „\"nikdy zcela neuchopilo stěžejní motiv\"“. \n\nMirka Spáčilová na stránkách \"iDNES.cz\" shrnula, že film není možné převyprávět, jen ho lze nazvat jedním slovem „překrásný“. Režisér podle jejího vyjádření příběh plynule napojil na předešlý snímek \"Velká nádhera\" a pokračoval v rozdávání krásy a hlubokých prožitků. Nenápadným vzkazem bylo pak zjištění, „\"že vztahy jevící se v očích dětí tak složitě jsou ve skutečnosti prosté, čisté a věčné\"“. Hodnotila jej 80 %. Kateřina Nechvílová v měsíčníku \"Literární noviny\" uvedla, že film měl intimnější a současně ješitnější charakter, než \"Velká nádhera\", a přestože bylo drama „\"podmanivě krásné, [tak] ale [také] velmi egoistické, domýšlivé, a proto nesympatické\"“.\n\n"}
{"id": "1190313", "url": "https://cs.wikipedia.org/wiki?curid=1190313", "title": "Amurský lysec", "text": "Amurský lysec\n\nAmurský lysec je plemeno kapra vyšlechtěné Fakultou rybářství a ochrany vod Jihočeské univerzity.\n\nŠlechtění trvalo 17 let a plemeno bylo představeno 7. dubna 2016. Jihočeská univerzita při šlechtění spolupracovala s Rybníkářstvím Pohořelice a plemeno uznaly ministerstvo zemědělství a Šlechtitelská rada pro chov ryb Rybářského sdružení ČR.\n\nAmurský lysec lépe odolává nemocem. Odolnější je především vůči koi herpes viru, který je příčinou úhynu kaprů, což ověřil Výzkumný ústav veterinárního lékařství v Brně. Plemeno dobře přežívá v českých vodách a roste stejně jako jiné produkční linie, jeho spotřebitelská cena by měla být obdobná cenám ostatních kaprů.\n\nV první fázi, která probíhala v letech 1993 až 1997, byla prozkoumána původní i dovezená plemena kaprů včetně hybridů. Cílem celého výzkumu bylo do českého lysého kapra dostat geny divokého kapra z Amuru, který je poddruhem asijského kapra a s evropskými plemeny je geneticky nejméně příbuzný.\n\n"}
{"id": "1190319", "url": "https://cs.wikipedia.org/wiki?curid=1190319", "title": "Antonín Pomahač", "text": "Antonín Pomahač\n\nAntonín Pomahač (* 30. května 1940) je bývalý český fotbalista, útočník.\n\nV československé lize hrál za Spartak Motorlet Praha a ČKD Praha. Nastoupil ve 14 ligových utkáních. Gól v lize nedal.\n\n\n"}
{"id": "1190320", "url": "https://cs.wikipedia.org/wiki?curid=1190320", "title": "Josef Pokorný (fotbalista)", "text": "Josef Pokorný (fotbalista)\n\nJosef Pokorný (* 1941) je bývalý český fotbalový brankář.\n\nV československé lize chytal za Spartak Motorlet Praha. Nastoupil ve 12 ligových utkáních.\n\n\n"}
{"id": "1190321", "url": "https://cs.wikipedia.org/wiki?curid=1190321", "title": "Emil Mošnička", "text": "Emil Mošnička\n\nEmil Mošnička (* 23. dubna 1936) je bývalý český fotbalista, útočník. Jeho otec František Mošnička byl rovněž prvoligovým fotbalistou.\n\nV československé lize hrál za Duklu Praha a Spartak Motorlet Praha. Dal 2 ligové góly. S Duklou získal v roce 1958 mistrovský titul.\n\n"}
{"id": "1190322", "url": "https://cs.wikipedia.org/wiki?curid=1190322", "title": "Karel Štoček", "text": "Karel Štoček\n\nKarel Štoček (24. května 1937 – 14. listopadu 2011) byl český fotbalový obránce.\n\nV československé lize hrál za Spartak Motorlet Praha. Nastoupil v 5 ligových utkáních. Gól v lize nedal. Hrál i za Bohemians.\n\n\n"}
{"id": "1190324", "url": "https://cs.wikipedia.org/wiki?curid=1190324", "title": "Miroslav Pergl", "text": "Miroslav Pergl\n\nMiroslav Pergl (* 1934) je bývalý český fotbalista, útočník.\n\nV československé lize hrál za Spartak Praha Sokolovo, Tankistu Praha a Spartak Motorlet Praha. Dal 10 ligových gólů. Se Spartakem Praha Sokolovo získal v roce 1954 mistrovský titul.\n\n"}
{"id": "1190328", "url": "https://cs.wikipedia.org/wiki?curid=1190328", "title": "Kostis Palamas", "text": "Kostis Palamas\n\nKostis Palamas, řecky Κωστής Παλαμάς (13. leden 1859, Patra – 27. únor 1943, Athény) byl novořecký spisovatel a literární kritik, autor textu Hymny olympijských her \"Ύμνος των Ολυμπιακών Αγώνων\" (1895, hudbu složil Spyridon Samaras).\n\nStudoval v Mesolongi, později přesídlil do Athén, kde se živil jako novinář. Později začal učit na nově založené Athénské univerzitě. Roku 1930 se stal předsedou Athénské akademie. Byl dvakrát nominován na Nobelovu cenu za literaturu.\n\nJeho pohřeb během druhé světové války se stal velkou národní manifestací proti německé okupaci. Zúčastnilo se ho sto tisíc lidí a smuteční řeč pronesl básník Angelos Sikelianos.\nByl průkopníkem nových básnických směrů v řecké literatuře, klíčovou postavou generace 80. let 19. století, jeden ze zakladatelů literárního hnutí Nová athénská škola. Bojoval za průnik moderní řečtiny do všech oblastí společnosti a za to, aby se lidová řečtina (\"dimotiki\") stala jazykem literárním (hovořilo se též o tzv. dimotickém hnutí).\n\nZpočátku vycházel z folklórních tradic, zejména ve sbírce \"Ta tragudia tis patridos mu\" (\"Písně mé vlasti\"). Později se přiklonil k parnasismu a ještě později k symbolismu. Jeho básně jsou silně vlastenecké, typická je v tom například skladba \"O dodekalogos tu gyftu\" (\"Dvanáct zpěvů cikána\"), kde cikán je symbolem Řeka kočujícího staletími. V básni \"I flojera tu vasilia\" (\"Císařova flétna\") volal po obnovení řeckého státu. Psal i povídky, např. \"I thanatos tu palikariu\" (\"Smrt junáka\") a divadelní hry (\"Trisevgene\").\n\n"}
{"id": "1190329", "url": "https://cs.wikipedia.org/wiki?curid=1190329", "title": "ProFIdivadlo", "text": "ProFIdivadlo\n\nProFIdivadlo (pro Fakultu informatiky divadlo) je studentský divadelní soubor studentů Masarykovy univerzity. Vzniklo roku 1998 jako zájmová činnost studentů Fakulty informatiky.\n\n“ProFIdivadlo je jako fénix: na konci každého roku umírá, aby s přicházejícím únorem znovu povstalo z popela. Nabere nový ansámbl, hlavně herce, aby co nejvíce studentíků mohlo vychutnat roli celebrity.”\n\nSpecifikem Profidivadla je, že jeho členové se každý akademický rok obměňují z řad studentů, kteří se zúčastní konkurzu a zapíšou si celouniverzitně volitelný předmět Divadelní hra (kurz vznikl v roce 2006). Konkurz je nejen výběrovým řízením herců, ale celého divadelního štábu (dramaturgie, inspice, hudba, osvětlovači, projekce, stavba scény, rekvizity, kostýmy, nápověda, design, propagace).\nStudenti pak v průběhu jednoho semestru v režii starších, zkušenějších členů Profidivadla nacvičují vždy novou divadelní hru, která je uvedena při příležitosti akademického dne univerzity – Dies Academicus.\n\nS týdenním odstupem se pak pravidelně koná repríza a derniéra na brněnských divadelních scénách (Centrum experimentálního divadla při Divadle Husa na provázku, divadelní sál kulturního centra Starý pivovar, divadelní sál klubu Šelepova, scéna Buranteatru v multikulturním centru Scala). Od vzniku Univerzitního kina Scala v roce 2013 se reprízy a derniéry uskutečňují tam.\n\nOd svého založení v roce 1998 uvedlo Profidivadlo celkem 19 premiér. Mezi odehrané inscenace patří díla Wiliama Shakespeara (Hamlet, kralevic dánský v překladu E. A. Saudka), Friedricha Dürrenmatta (Fyzikové, Návštěva staré dámy), Quentina Tarantina (Pulp Fiction – adaptace Roberta Krále), Ludvíka Kundery (hra Labyrint světa a lusthauz srdce podle předlohy Jana Amose Komenského), Ivana Klímy (Cukrárna Myriam), Martina Hilského, nebo brněnského autora Mariana Pally (Sajns fikšn).\n\nDo repretoáru Profidivadla patří také původní hry: například v roce 2002 uvedlo grotesku Dilema mentálního dálnopisu od studenta informatiky Ondřeje S. Nečase.\n\nZa zmínku stojí, že ProFIdivadlo nepoužívá převzatou hudbu, a pro každé z odehraných představení byla použita originální scénická hudba, kterou složili členové Profidivadla.\n\n„\"PROFIDIVADLO na Fakultě informatiky Masarykovy univerzity je v dějinách počítačové vědy snad nejhezčím důkazem bezespornosti tvrzení, že informatikové jsou lidé tvůrčí, kulturní a veskrze mnohorozměrní\".“\n\nProFIdivadlo (Divadlo pro Fakultu informatiky) vzniklo roku 1998 jako zájmová činnost studentů Fakulty informatiky Masarykovy univerzity. První improvizované představení (divadelní skeč Lambda Karkulka) odehrála skupina nadšenců v režii spolužáka Roberta Krále při příležitosti Dies Academicus 1998, kde studenti informatiky také křtili svůj literární sborník Tak pište (ISBN 80-85799-36-7), jehož předmluvu napsal spisovatel Egon Bondy.\n\nOd roku 2006 se Profidivadlo stalo předmětem celouniverzitně volitelného předmětu Divadelní hra. V současné době je tedy koncipováno jako praktický seminář komunikačních dovedností, kreativity a týmové spolupráce pro studenty Masarykovy univerzity.\n\nOd svého vzniku uvedl divadelní soubor ProFIdivadla celkem 19 premiér:\n\n\nRežie přináleží vždy starším a zkušeným členům ProFIdivadla z řad studentů. Prvním režisérem byl student Robert Král, který po absolvovaní Fakulty informatiky a získání doktorátu z informatiky vystudoval také režii na FAMU. Dalšími režiséry Profidivadla byli například Zdeněk Filipec a Lukáš Junga, v současné době Pavel Havelka.\n\nProfidivadlo v nastudovaných inscenacích nepoužívá převzaté skladby, ale vždy vlastní scénickou hudbu. Mezi hudební skladatele ProFIdivadla patří například Mikuláš Piňos, který popři studiu informatiky vystudoval i skladbu na Hudební fakultě JAMU, nebo Pavel Hamřík, který vystudoval programování a hudební kompozici.\n\n"}
{"id": "1190331", "url": "https://cs.wikipedia.org/wiki?curid=1190331", "title": "Petr Žádný", "text": "Petr Žádný\n\nPetr Žádný (* 31. ledna 1950) je bývalý český fotbalista, útočník.\n\nV československé lize hrál v sezóně 1972/73 za Spartu Praha. Nastoupil v 1 ligovém utkání. Gól v lize nedal. V nižší soutěži hrál i za TJ VCHZ Pardubice.\n\n\n"}
{"id": "1190334", "url": "https://cs.wikipedia.org/wiki?curid=1190334", "title": "Kysucká lesní železnice", "text": "Kysucká lesní železnice\n\nKysucká lesní železnice (zkratka KLZ) byla lesní železnice určená ke svážení dřeva v regionu Kysuc. Železnice byla zprovozněna 15. října 1918 na trati Oščadnica – Chmúra. Vlečkou byla spojena s Košicko-bohumínskou dráhou. Po propojení s Oravskou lesní železnicí (zkratka OLZ) vybudováním 8 kilometrů dlouhé trati s pěti úvratěmi vznikla Kysucko-oravská lesní železnice (zkratka: KOLŽ).\n\nDráha byla vybudována byla v letech 1915 až 1918. Trať vedla z Oščadnice do Chmúry. Na hlavní trati měla délku 29,4 km. Rozchod byl 760 mm. Stavbu železnice inciovala vídeňská firma \"Aktiengesellschaft fūr Mühlen und Holzindustrie\", jejímž cílem bylo uplatnění těžebního práva v oblasti Kysuc.\n\nV roce 1926 byl dobudován osmikilometrový úsek propojující KLZ s OLZ. Výjimečnost spojovacího úseku spočívala v překonání výškového převýšení mezi Kysucemi a Oravou přechodem sedlem Beskyd za pomoci pěti úvratí. První byla ve stanici Chmúra a poslední v sedle Beskyd. Tím byla ukončena existence Kysucké lesní železnice, která se stala součástí Kysucko-oravské lesní železnice.\n\nKOLŽ ukončila činnost v roce 1969 usnesením č. 92 ze dne 17. prosince 1968 vydaným Komisí dopravy středoslovenského KNV v Banské Bystrici.\n\nNásledovala demontáž tratě, avšak díky památkovým orgánům a snaze obyvatel se podařilo zachovat alespoň část železnice v úseku Vychylovka-osada Kubátkovia po Chmúru, kde je první úvrať a také následné čtyři úvrati. Na úseku do osady Tanečník, který byl také zachován, zdolávala trať od první úvrati po pátou (vzdušnou čarou 1500 m) výškový rozdíl 217,69 metrů.\n\nZachovaný úsek trati je provozován jako Historická lesní úvraťová železnice.\n\n\n\n"}
{"id": "1190335", "url": "https://cs.wikipedia.org/wiki?curid=1190335", "title": "Zákony (rozcestník)", "text": "Zákony (rozcestník)\n\nZákony mohou být:\n\n\n\n\n\n\n\n\n\n\n"}
{"id": "1190338", "url": "https://cs.wikipedia.org/wiki?curid=1190338", "title": "Alexandros Papadiamantis", "text": "Alexandros Papadiamantis\n\nAlexandros Papadiamantis, řecky \"Αλέξανδρος Παπαδιαμάντης\" (4. březen 1851, Skiathos - 3. leden 1911, Skiathos) byl řecký spisovatel, proslul především jako autor realistických povídek. Většina z nich se odehrává na ostrově Skiathos, kde se autor narodil. Psal ale i básně. Zemřel na zápal plic.\n\nV anketě Velcí Řekové (\"Megali Ellines\", \"Μεγάλοι Έλληνες\"), kterou roku 2009 uspořádala řecká televizní stanice Skai TV, a která hledala největší osobnosti řecké historie, počítaje v to dějiny starověkého Řecka, se umístil na 64. místě.\n"}
{"id": "1190340", "url": "https://cs.wikipedia.org/wiki?curid=1190340", "title": "Kaple v Leči", "text": "Kaple v Leči\n\nKaplička v Leči je vesnická výklenková kaplička na návsi v obci Leč ve Středočeském kraji v okrese Beroun v České republice (Leč je součástí městyse Liteň).Kaplička je zastavení B4 žluté stezky Naučné stezky Liteň.\nKaple je situována ve středu návsi v Leči. Má obdélníkový půdorys. Na střeše kaple je zvonička se zvonkem. Ve výklenku kaple stojí na soklu kovový kříž s Kristem. Kříž je natřen černě a okraje jsou zlatě zdobeny.Na spodní části kříže je elipsoidní štít s ozdobným zlaceným okrajem a na černém poli je nápis: Ó vy všichni, kteří jdete cestou, pozorujte a vizte, zda je bolest, jako bolest Má! (Pláč Jerem. I/12) Posvětil: Václav Beneš Třebízský 31. X. 1875 Z niky je protaženo lanko ke zvonci na zvonici.Kaple je chráněna nízkým plotem. V prostoru před kaplí jsou jehličnaté keře.\n\nV Leči je dle farní kroniky doložen dřevěný kříž vysvěcený o prosebné neděli 12. 5. 1765 mezi chalupami 6 a 7 P. Martinem Salačem, který byl v letech 1763 – 1777 administrátorem v Litni. Později – možná během války byl zničen. Nový kříž byl osazen a vysvěcen 31. 10. 1875. Vysvěcení kříže provedl výpomocný kněz v Litni významný spisovatel Václav Beneš Třebízský. Třebízský na liteňské faře působil jako kooperant od 8. září 1875 do 28. listopadu 1875, kdy onemocněl a z Litně odešel. . Poslední přestavba do současné podoby byla dokončena v roce 1998 a kříž vysvěcen 21. 11. 1998.\nKaple v Leči je jednou ze 3 dochovaných kaplí a božích mukv Litni a jejích místních částech.Poblíž kaple je informační panel zastavení B 4 Naučné stezky Liteň s informacemi o historii kapličky.\n\n\n\n"}
{"id": "1190343", "url": "https://cs.wikipedia.org/wiki?curid=1190343", "title": "Grimonviller", "text": "Grimonviller\n\nGrimonviller je francouzská obec v departementu Meurthe-et-Moselle v regionu Grand Est. V roce 2013 zde žilo 109 obyvatel.\n\nSousední obce jsou: Aboncourt, Beuvezin, Courcelles, Fécocourt a Pulney.\n\n\"Počet obyvatel\"\n\n"}
{"id": "1190350", "url": "https://cs.wikipedia.org/wiki?curid=1190350", "title": "Larea", "text": "Larea\n\nLarea (\"Larrea\") je rod rostlin z čeledi kacibovité. Zahrnuje 5 druhů pryskyřičnatých keřů, rozšířených v suchých oblastech Severní a Jižní Ameriky. Larey mají jednolisté nebo zpeřené vstřícné listy a pětičetné pravidelné žluté květy. Larea trojzubá tvoří dominantní složku porostů na severoamerických pouštích, zbývající druhy rostou v jižní části Jižní Ameriky. Některé druhy larey jsou tradičně využívány jako léčivé rostliny.\n\nZástupci rodu larea jsou pryskyřičnaté stálezelené keře se vstřícnými listy s vytrvalými palisty. Listy jsou jednolisté, dvoulisté až zpeřené. Květy jsou žluté, pětičetné, jednotlivé, vrcholové (zdánlivě úžlabní). Kalich i koruna jsou složené z 5 volných lístků. Tyčinek je 10. Semeník je krátce stopkatý, huňatý, srostlý z 5 plodolistů a se stejným počtem komůrek. Na jeho vrcholu je šídlovitá čnělka. Plod je rozpadavý na 5 jednosemenných oříšků.\n\nRod larea zahrnuje 5 druhů. Je rozšířen pouze v Severní a Jižní Americe.\nLarea trojzubá (\"Larrea tridentata\") je dominantní složkou pouštní vegetace v jihozápadních oblastech USA a v Mexiku. Je známa nejčastěji pod názvy nebo . Podobný a blízce příbuzný druh \"Larrea divaricata\" je charakteristickou složkou suchých křovinatých porostů na jihozápadě Jižní Ameriky od Peru a Bolívie po Patagonii. Na jihu Jižní Ameriky rostou i zbývající druhy \"Larrea cuneifolia\", \"Larrea nitida\" a \"Larrea ameghinoi\".\n\nZ pryskyřice, pokrývající listy larey trojzubé, bylo izolováno celkem 19 flavonoidních aglykonů. Rostlina dále obsahuje flavonoidy, silice, lignany, sapogeniny a alkaloidy.\n\nRod \"Larrea\" je v rámci čeledi \"Zygophyllaceae\" řazen do podčeledi \"Larreoideae\". Mezi příbuzné rody náleží \"Bulnesia\", \"Guaiacum\", \"Pintoa\" a \"Porlieria\". Vývojové centrum tohoto rodu je v Jižní Americe, k přenosu na severní polokouli došlo pravděpodobně v pozdním neogénu. Druh \"Larrea tridentata\" se jako dominanta na Sonorských a Mohawských pouštích rozšířil v průběhu časného holocénu.\n\n\nLarea trojzubá (\"Larrea tridentata\") má dlouhou historii využití jako léčivá rostlina a má silné anioxidační působení. V Mexiku je odvar z listů a větévek tradičně používán při onemocněních ledvin a při žlučníkových kamenech. V současnosti je jeho užívání omezeno, neboť bylo zjištěno, že dlouhodobé užívání poškozuje játra. Jihoamerický druh \"Larrea divaricata\" je tradičně používán zejména při revmatických onemocněních a proti zánětům.\nU extraktu z této rostliny bylo zjištěno též protirakovinné a antimykotické působení.\n\n"}
{"id": "1190355", "url": "https://cs.wikipedia.org/wiki?curid=1190355", "title": "Martin Mach", "text": "Martin Mach\n\nMartin Mach (* 13. června 1968) je český politik, IT specialista a ekonom, od roku 2006 zastupitel a starosta města Mšeno na Mělnicku, člen Strany zelených.\n\nVystudoval obor matematické metody v ekonomii na Vysoké škole ekonomické v Praze (získal titul Ing.). Před vstupem do politiky pracoval v soukromém sektoru jako specialista v IT a telekomunikačních technologiích.\n\nMartin Mach je ženatý a má tři děti. Žije ve městě Mšeno na Mělnicku. Mezi jeho zájmy patří sporty všeho druhu, příroda a hory.\n\nNa jaře 2006 se stal členem Strany zelených.\n\nDo komunální politiky vstoupil, když byl ve volbách v roce 2006 zvolen zastupitelem města Mšeno na Mělnicku z pozice lídra kandidátky SZ. Dne 1. listopadu 2006 se stal starostou města. Ve volbách v roce 2010 post zastupitele města obhájil opět jako lídr kandidátky SZ a v listopadu 2010 byl po druhé zvolen starostou města. Také ve volbách v roce 2014 obhájil zastupitelský mandát, když jako člen SZ vedl kandidátku subjektu \"\"Společně pro Mšensko\"\" (tj. SZ a nezávislí). V listopadu 2014 byl po třetí zvolen starostou města. Jeho prioritami jakožto starosty je hospodaření města, životní prostředí a udržitelný rozvoj. Stabilizoval finance města na pokraji krachu a zavedl v něm principy dobrého a udržitelného hospodaření. Své politické schopnosti prokázal například také při plánování rekonstrukce hlavní ulice ve městě, která vyhrála cenu \"Cesty městy\". V listopadu 2015 zase zvítězil s projektem snížení energetické náročnosti mšenské základní školy v kategorii Ekologický projekt roku v prvním ročníku soutěže Komunální politik roku.\n\nV krajských volbách v roce 2008 kandidoval za SZ do Zastupitelstva Středočeského kraje, ale neuspěl. Stejně tak se do krajského zastupitelstva nedostal ani ve volbách v roce 2012. Neuspěl také ve volbách v roce 2016, když kandidoval jako člen SZ za subjekt \"\"SPOLU PRO KRAJ KDU-ČSL, SZ A SNK ED\"\".\n\nVe volbách do Poslanecké sněmovny PČR v roce 2010 kandidoval za SZ ve Středočeském kraji, ale neuspěl. Do Sněmovny se nedostal ani ve volbách v roce 2013.\n\nVe volbách do Senátu PČR v roce 2016 kandidoval za SZ v obvodu č. 28 – Mělník. Se ziskem 6,95 % hlasů skončil na 6. místě a do druhého kola nepostoupil.\n"}
{"id": "1190356", "url": "https://cs.wikipedia.org/wiki?curid=1190356", "title": "Solecismus", "text": "Solecismus\n\nSolecismus je v lingvistice a v rétorice chybná konstrukce věty, porušení syntaxe. Slova nemají chybné tvary (tomu se říkalo barbarismus), ale jsou špatně složena do vět. Typickým příkladem jsou vyšinutí z větné vazby (anakolut), mezi solecismy se však někdy řadil i pleonasmus nebo elipsa, což mohou být i legitimní jazykové prostředky. \n\n\"Solecismus\" je latinská forma řeckého \"soloikismos\", obojí ve stejném významu syntaktické chyby. Pochází patrně z názvu řeckého města \"Soloi\" v Kilikii (dnes v jihovýchodním Turecku). Jeho obyvatelé žili obklopeni neřeckými \"barbary\" a řečtinu proto různě komolili. Později se ovšem i solecismy začaly užívat jako rétorické a stylistické prostředky.\n\n\n"}
{"id": "1190359", "url": "https://cs.wikipedia.org/wiki?curid=1190359", "title": "Českomoravský kriketový svaz", "text": "Českomoravský kriketový svaz\n\nČeskomoravský kriketový svaz (ČMKS) je řídicím orgánem pro oblast kriketu v České republice. Svaz byl založen v roce 2000 a v současné době je pod něj zaregistrováno 9 klubů. ČMKS úzce spolupracuje s nedůležitějším řídícím orgánem mezinárodního kriketu — Mezinárodní kriketovou radou \"(International Cricket Council / ICC)\".\n\nPrvní kriketové utkání se v České republice uskutečnilo v roce 1997, kdyby byl v praze založen Prague Cricket Club. 11. července 2004 se odehrál první mezinárodní zápas České reprezentace (proti Slovensku), Česká republika v něm porazila Slovensko o 75 bodů (runs). V letech 2009 (Korfu) a 2011 (Slovinsko) se národní tým zúčastnil oficiálních turnajů ICC.\nPředchůdcem ČMKS byla v letech 2000-2005 \"Czech Cricket Union (CCU)\", Českomoravský Kriketový Svaz (ČMKS) byl založen v roce 2005.\n\nV České republice jsou začátky kriketu spojeny především s cizinci a používáním angličtiny. Postupně roste zájem o překlad do českého jazyka (včetně pravidel) a o užívání češtiny také při zápasech, včetně i zapojení většího počtu českých hráčů. Také v reprezentaci dle ICC jsou stanoveny odpovíddající podmínky: v oficiálním národním týmu mohou působit hráči, kteří v České republice žijí více než sedm let (a kteří odehráli alespoň 50% ligových utkání nebo byly významným způsobem angažování v rozvoji kriketu v zemi) plus dva hráči, kteří zde žijí alespoň čtyři roky.\n\nČeská republika měla v roce 2015 dva reprezentační týmy. Lvi \"(Lions)\" jsou vybíráni striktně podle nominačních zásad ICC, zatímco Orli \"(Eagles)\" jsou kombinací Čechů a hráčů, kteří se pohybují okolo reprezentace.\n\nV současné době se v České republice pravidelně hrají tři ligy:\n\n\n\n\nPartnerem ČMKS je Kriketová akademie ČR, která je zaměřena na rozvoj kriketu v České republice.\n\nZákladní informace o kriketu a pravidlech se můžete dozvědět na stránce Kriket.\n\n\n"}
{"id": "1190361", "url": "https://cs.wikipedia.org/wiki?curid=1190361", "title": "Římskokatolická farnost Mlázovy", "text": "Římskokatolická farnost Mlázovy\n\nŘímskokatolická farnost Mlázovy je územním společenstvím římských katolíků v rámci sušicko-nepomuckého vikariátu českobudějovické diecéze.\n\nPlebánie byla v Mlázovech zřízena v roce 1360. V pozdější době zanikla a od roku 1689 bylo její území součástí farnosti Kolinec. Roku 1848 byla v místě zřízena lokálie. Z té byla v roce 1857 vytvořena samostatná farnost.\n\nFarnost je administrována ex currendo ze Sušice.\n\n"}
{"id": "1190363", "url": "https://cs.wikipedia.org/wiki?curid=1190363", "title": "Diego Donnhofer", "text": "Diego Donnhofer\n\nDiego Donnhofer (* 1961) je rakouský režisér a scenárista. Narodil se ve městě Mödling v Dolních Rakousích. Studoval na Vídeňské univerzitě v oboru režie a scenáristiky. Roku 1999 natočil snímek \"Die Jungfrau\" (často uváděno pod anglickým názvem \"The Virgin\"), v němž hráli vedle jiných Kirsty Hinchcliffe a Joey Kern a hudbu k němu složil velšský hudebník John Cale. Rovněž se věnuje tvorbě televizních reklam.\n\n"}
{"id": "1190368", "url": "https://cs.wikipedia.org/wiki?curid=1190368", "title": "Maurus Pfannerer", "text": "Maurus Pfannerer\n\nMaurus Pfannerer, křtěný Michael OPraem (5. října 1818 Krásné Údolí – 16. února 1892 Praha ) byl rakouský římskokatolický duchovní, pedagog a politik německé národnosti z Čech, v 70. letech 19. století poslanec Českého zemského sněmu.\n\nVystudoval gymnázium a lyceum v Plzni. Pak vstoupil do premonstrátského kláštera v Teplé. Vystudoval teologii na Karlo-Ferdinandově univerzitě v Praze. Roku 1841 byl vysvěcen na kněze. Roku 1846 nastoupil jako suplent na lyceum v Plzni. Podle jiného zdroje byl následně promován na Karlo-Ferdinandově univerzitě 26. dubna 1848 na doktora filozofie a až do roku 1869 vyučoval filozofii na Karlo-Ferdinandově univerzitě v Praze. Roku 1869 byl jmenován okresním školním inspektorem pro okresy Stříbro a Plzeň. 6. března 1870 se stal ředitelem c. k. státního vyššího gymnázia v Plzni. 14. srpna 1872 mu byl udělen Řád Františka Josefa. 7. listopadu 1872 jeho profesní dráha vyvrcholila, když nastoupil do funkce zemského školního inspektora v Čechách. V letech 1877–1878 byl rovněž předsedou spolku Verein fur Geschichte der Deutschen in Böhmen. Je autorem řady spisů a učebnic.\n\nV 70. letech se zapojil i do politického života. V zemských volbách v Čechách roku 1872 byl zvolen na Český zemský sněm, kde zastupoval kurii velkostatkářskou (nesvěřenecké velkostatky). Mandát obhájil ve volbách v roce 1878. Je tehdy uváděn jako zástupce Strany ústavověrného velkostatku (centralistická, provídeňská, odmítající české státoprávní aspirace). Podle nekrologu v \"Neue Freie Presse\" náležel mezi hlavní stoupence tzv. Ústavní strany v řadách duchovenstva.\n\nZemřel v únoru 1892. Svému rodnému městu odkázal v závěti nadaci v hodnotě 35 000 zlatých na podporu chudých.\n\n"}
{"id": "1190369", "url": "https://cs.wikipedia.org/wiki?curid=1190369", "title": "Luis Eduardo Aute", "text": "Luis Eduardo Aute\n\nLuis Eduardo Aute Gutiérrez (* 13. září 1943) je španělský zpěvák a kytarista. Narodil se ve filipínské Manile. Jeho otcem byl Katalánec, který zde již od roku 1919 pracoval v tabákové firmě, a matkou Filipínka španělského původu. Do Španělska poprvé zavítal ve svých osmi letech. Trvale se zde usadil v roce 1954. Své první album nazvané \"Diálogos de Rodrigo y Gimena\" vydal v roce 1968. Později vydal řadu dalších alb. Rovněž publikoval několik básnických sbírek.\n\n"}
{"id": "1190372", "url": "https://cs.wikipedia.org/wiki?curid=1190372", "title": "Alexandro-Něvská lávra", "text": "Alexandro-Něvská lávra\n\nSvato-Trojická Alexandro-Něvská lávra ( \"Свято-Троицкая Александро-Невская лавра\") je mužský pravoslavný monastýr na východním okraji Něvského prospektu v Petrohradě, první a zároveň největší monastýr ve městě. Od roku 1797 má status lávry.\n\nV oblastních historický záznamech se často uvádí, že Něvský monastýr založil sám Petr I. Veliký. V červenci roku 1710 si car prohlédl místo u ústí Černé říčky (nynější řeka Monastyrka) do Něvy a vydal příkaz k vybudování monastýru. V nařízení bylo na stavbu vyčleněno 5000 čtverečních sáhů pozemku na obou březích řeky Něvy v Oloněském okrese, a zároveň k němu byl přičleněn bohatý Iverský monastýr s údělnými doménami. \n\nZasvěcení kláštera svatému knížeti Alexandru Jaroslaviči Něvskému se vysvětlovalo tím, že právě v tomto místě, jak se tehdy soudilo, kníže zvítězil nad Švédy v bitvě na Něvě v roce 1240. Vzhledem k tomu, že klášter byl budován v době války se Švédském na znovudobytých územích, jde o typický historický omyl.\n\nVýstavbu nového kláštera řídil archimandrita Feodosij (Janovskij). Za oficiální datum vzniku je považován 25. březen 1713 (svátek Zvěstování Přesvaté Bohorodice), tedy den vysvěcení prvního dřevěného chrámu Zvěstování.\n\nProjekt architektonického komplexu byl vypracován o dva roky později pod vedením Domenica Trezziniho. Trezzini zamýšlel vybudování Něvského monastýru jako symetrický celek kamenných budov, vyplňující pozemek mezi Něvou a Černou říčkou. Byl to zároveň přídavný fortifikační bod na jihovýchodním okraji nového carského hlavního města, vyprojektovaný podle pravidel opevňování. Součástí plánu bylo vybudování široké cesty od kláštera k Petrohradu – „Něvskou perspektivu“.\n\nZakladatelem kláštera byl car Petr I. Veliký. Do architektonického komplexu monastýru patří několik chrámů a také několik významných pohřebišť, na nichž odpočívá mnoho vynikajících osobností 18.–19. století.\n\nMezi kostely lávry patří chrám Zvěstování Přesvaté Bohorodice, Chrám svaté Trojice, Staroobřadský chrám a budova, chrám sv. knížete Fjodora Jaroslaviče a chrám svatého Mikuláše.\n\nMonastýr spadá do gesce Sankt-petěrburské eparchie.\n"}
{"id": "1190373", "url": "https://cs.wikipedia.org/wiki?curid=1190373", "title": "Fausto Amodei", "text": "Fausto Amodei\n\nFausto Amodei (* 1934) je italský zpěvák a kytarista. Narodil se v Turíně a svou kariéru zahájil v roce 1958 jako člen kapely Cantacronache. V šedesátých letech byl redaktorem časopisu \"Nuovo Canzoniere Italiano\" a v roce 1966 byl zvolen do Italského parlamentu. V šedesátých letech začal vydávat alba. Jednou z jeho nejznámějších písní byla „Per i morti di Reggio Emilia“ věnovaná demonstrantům, kteří byli v roce 1960 zabiti policií.\n\n"}
{"id": "1190375", "url": "https://cs.wikipedia.org/wiki?curid=1190375", "title": "Nemocnice Písek", "text": "Nemocnice Písek\n\nNemocnice Písek, a.s. je ambulantní a lůžkové zdravotnické zařízení s přesahem do okolních regionů. Jediným akcionářem je Jihočeský kraj. Poskytuje ambulantní i lůžkové zdravotní, diagnostické a léčebně preventivní služby v souladu se stanovenými předpisy a smlouvami s pojišťovnami. Má kapacitu 423 lůžek. Ročně je zde hospitalizováno 16 500 pacientů, provedeno 10 tisíc operačních zákroků a kolem 200 tisíc ambulantních vyšetření. V roce 2016 se tu narodilo 906 dětí.\n\n\n\n\n\n\n"}
{"id": "1190377", "url": "https://cs.wikipedia.org/wiki?curid=1190377", "title": "Amoris laetitia", "text": "Amoris laetitia\n\nAmoris laetitia (česky \"Radost z lásky\") je apoštolská exhortace, kterou 8. dubna 2016 vydal papež František. Má podtitul \"O lásce v rodině\", pojednává o problematice rodiny a vyzývá například k většímu pochopení pro rozvedené, kteří uzavřeli nový sňatek. Dává v ní větší důraz na svědomí věřících.\n\nSkládá se z 325 odstavců a má 391 poznámek pod čarou. Římský biskup v ní shrnuje výsledky debat, které z celosvětové diskuse římskokatolické církve vyplynuly na mimořádné a řádné biskupské synodě o rodině v letech 2014 a 2015.\n\nNa konci roku 2016 vyvolalo rozruch v katolické církvi, když čtveřice kardinálů (Raymond Burke, Carlo Caffarra, Walter Brandmüller, Joachim Meisner) formálně požádala papeže o vysvětlení některých souvislostí \"Amoris laetitia\", zejména postoje k podávání svatého přijímání rozvedeným a civilně znovu sezdaným katolíkům. Když papež na pět jimi položených otázek typu „ano/ne“ (tzv. „dubia“) po několik měsíců neodpověděl, vyložili si to jako souhlas s veřejným vedením diskuze na toto téma a tyto otázky spolu s průvodním dopisem zveřejnili.\n\n\n\n"}
{"id": "1190379", "url": "https://cs.wikipedia.org/wiki?curid=1190379", "title": "Sérgio Godinho", "text": "Sérgio Godinho\n\nSérgio Godinho (* 31. srpna 1945) je portugalský zpěvák a básník. Narodil se v Portu a ve svých dvaceti letech svou rodnou zemi opustil. Vrátil se až v roce 1974, po Karafiátové revoluci. Většinu času mezi tím trávil v Paříži, kde například vystupoval v muzikálu \"Vlasy\". Žil také v Amsterdamu, Brazílii a Vancouveru. Své první album nazvané \"Os sobreviventes\" vydal v roce 1971 a následovala řada dalších desek.\n\n"}
{"id": "1190381", "url": "https://cs.wikipedia.org/wiki?curid=1190381", "title": "Vývoj průměrné mzdy v Česku", "text": "Vývoj průměrné mzdy v Česku\n\nVývoj průměrné hrubé měsíční mzdy v České republice dle čtvrtletního zjišťování Českého statistického úřadu. Kromě průměrné mzdy všech zaměstnanců (přepočtených na plně zaměstnané) jsou uvedeny průměrné mzdy v podnikatelské a nepodnikatelské sféře (poměr počtů zaměstnanců ve sférách je přibližně 4,6 : 1). Obě sféry byly vymezeny na základě metodiky sestavování národních účtů ESA1995. Hodnoty uvedené ve sloupcích \"rozdíl\" vyjadřují mezičtvrtletní rozdíl průměrné mzdy uvedené v předcházejícím sloupci (např. rozdíl mezi průměrnou mzdou v červnu a v březnu téhož roku), červeně jsou vyznačeny poklesy.\n\n"}
{"id": "1190382", "url": "https://cs.wikipedia.org/wiki?curid=1190382", "title": "José Mário Branco", "text": "José Mário Branco\n\nJosé Mário Branco (25. května 1942 – 19. listopadu 2019) byl portugalský zpěvák a kytarista. \n\nJosé Mário Branco vyrůstal v rodině učitele a sám studoval historii na Coimberské univerzitě. Kvůli svým písním byl pronásledován bezpečnostní složkou PIDE a v roce 1963 odešel do exilu do Francie. Spolupracoval například se Sérgiem Godinhim, José Afonsem či Camaném. Do Portugalska se vrátil v roce 1974. Svou první dlouhohrající desku vydal v roce 1971, nesla název \"Mudam-se os tempos, mudam-se as vontades\". Později vydal řadu dalších alb.\n\n"}
{"id": "1190383", "url": "https://cs.wikipedia.org/wiki?curid=1190383", "title": "Good Karma", "text": "Good Karma\n\nGood Karma je desáté studiové album švédské skupiny Roxette. Vyšlo 3. června 2016.\n"}
{"id": "1190386", "url": "https://cs.wikipedia.org/wiki?curid=1190386", "title": "Vysokorychlostní trať Drážďany–Praha", "text": "Vysokorychlostní trať Drážďany–Praha\n\nVysokorychlostní trať Drážďany–Praha je plánovaná novostavba trati Drážďany–Ústí nad Labem a její prodloužení do Prahy. Úsek Drážďany-Ústí nad Labem je určen pro smíšenou přeshraniční železniční dopravu mezi Německem a Českem.\n\nJízdní doby mezi Drážďany a Prahou by se v osobní dopravě měly zkrátit z dosavadních 2:15 h na 1:00 h, včetně zastávky v Ústí nad Labem. Délka trasy se zkrátí přibližně o 50 km – z dosavadních 200 km na 150 km. (Údaje jsou přibližné.)\n\nSoučasná trať vedená labským údolím je zatížená 200 – 280 vlaky denně. Dle předpokladů Spolkové země Sasko bude ve střednědobém časovém horizontu její kapacita vyčerpaná. Spolková vláda ale tento předpoklad nesdílí.\nZpráva pro Evropskou komisi z roku 2012 nepředpokládala kromě uvažovaného přesunu z letecké dopravy žádné pozitivní poměr přínosů a nákladů. Bylo doporučeno provedení dalších studií.\nKomise ve své zprávě zveřejněné koncem roku 2014 očekávala v úseku Drážďany – státní hranice zvýšení objemu nákladní dopravy mezi roky 2010 a 2030 o 80 % a současně „velmi omezený“ nárůst osobní dopravy. Zmíněný úsek se má s vysokou pravděpodobností stát úzkým hrdlem trasy transevropského koridoru.\nJelikož současnou trať není možné vůbec rozšiřovat (případně jen ve velmi omezené míře), měla by vzniknout zcela nová trať mezi Drážďany a Ústím nad Labem, na níž by mělo navázat prodloužení až do Prahy.\n\nTak jako dosavadní trať podél Labe je součástí transevropské sítě železničních koridorů, stala by se jí i trať nová, a to jako součást v roce 2013 definovaného koridoru Orient/East-Med\n\na tím jako pevná součást systému evropských koridorů.\n\nSvobodný stát Sasko v roce 2013 oznámil zařazení této stavby do spolkového plánu výstavby dopravních cest (Bundesverkehrswegeplan) pro rok 2015\n\na stavba je také součástí zemského dopravního plánu Saska 2025, který mezitím vstoupil v platnost.\nV roce 1994 byla jednou projekční kanceláří a Technickou univerzitou v Drážďanech vyhotovena studie proveditelnosti výstavby nové trati a rekonstrukce stávající trati mezi Saskem a Prahou. Od roku 2007 saské ministerstvo pro hospodářství, práci a dopravu předkládá další studie proveditelnosti vyhotovené podle vlastních podkladů..\nTrať má být navržena pro osobní i nákladní dopravu s parametry vysokorychlostní trati. Měla by zvýšit kapacitu uvedeného spojení pro nákladní dopravu a snížit zatížení hlukem a znečištění ovzduší v labském údolí. Dosavadní trať nemůže být z důvodů geografických podmínek a ochrany životního prostředí rekonstruována do požadovaných parametrů.\n\nMaximální podélný sklon má dosáhnout 12,5 promile.\nAnalýza nákladů a přínosů spolkového ministerstva pro dopravu, stavebnictví a rozvoj měst z roku 2010 stanovuje koeficient nákladovosti 1,3.\n\nV roce 2010 nechal vypracovat krajský úřad Ústí nad Labem u firmy CityPlan, s.r.o., Praha vypracovat studii variant průchodu vysokorychlostní trati územím kraje. Jako přínosnější pro kraj se ukázala varianta procházející městem s nádražím v místě dnešní žst. Ústí nad Labem západ.\n\nV letech 2011 a 2012 byla na objednávku Svobodného státu Sasko prověřována proveditelnost z technického hlediska.\n\nJednalo se o prozkoumání variant trasování, zvážení kapacity, analýzy potenciálu a problematiku hlukové ochrany.\nV roce 2012 byly prověřeny 4 varianty, přičemž varianta 1 obsahovala dvě dílčí varianty se stejným trasováním, ale odlišnými sklony. K dalšímu sledování byly doporučeny varianty 1.1, 1.2 a 2. Varianty 3 a 4 vykazovaly proti předchozím variantám mnohé nevýhody, zejména ve vztahu k životnímu prostředí a k maximální délce tunelů. Proti předchozím vyčíslením nákladů\n\nse podle údajů saského ministerstva hospodářství, práce a dopravy předpokládaly celkové investiční náklady předložených variant ve výši cca 2 miliard Euro.\nOd roku 2012 upřednostňovaná, cca 35 km dlouhá nová trať by se měla oddělit od současné trati východně od Heidenau, projít dvěma menšími tunely a u Bahretalu vstoupit do cca 20 km dlouhého tunelu. V oblasti mezi obcemi Breitenau a Oelsen by měla trať podcházet českou hranici. Severozápadně od Ústí nad Labem by se měla napojit na trať Ústí nad Labem–Chomutov. Geologicky nestabilním oblastem by se měla trasa vyhnout nebo je podejít. Celková vzdálenost stanic Dresden Hauptbahnhof a Ústí nad Labem se zkrátí na cca 60 km, z toho připadne cca 35 km na novostavbu, cca 13 km na navazující úsek u Drážďan a cca 11 km na navazující úsek u Ústí nad Labem. Celková vzdálenost se tak zkrátí o 25 km oproti dosavadní trati.\nPočátkem června 2014 byla představena \"Strategická koncepce Koleje pro Sasko\" s výhledem do roku 2020. V ní se píše: „Česká republika a Svobodný stát Sasko usilují o to, aby byl úsek Heidenau – Ústí nad Labem realizován jako nová trať skrz Krušné hory.“ Vzhledem k nákladným plánovacím a schvalovacím procesům je možné očekávat realizaci „výhledově nejdříve po roce 2030“. Rozšíření a zrychlení dosavadní trati není dle informací z drah kvůli četným obloukům a značnému hluku možné. Podle tiskové zprávy předcházely zařazení nové trati do „strategické koncepce“ asi dva roky sporů DB se svobodným státem.\n\nSasko počátkem roku 2015 prosadilo založení německo-české projektové společnosti v tomtéž roce. Na jednání s Angelou Merkelovou, které se uskutečnilo 4. května 2015 v Berlíně, požadoval předseda vlády Bohuslav Sobotka zintenzivnění prací na tomto spojení. Žádného příslibu se ale nedočkal.\nNa setkání Bohuslava Sobotky s předsedou Spolkové rady SRN a ministerským předsedou spolkové země Sasko Stanislawem Tillichem v Praze 24. února 2016 vyjádřily obě strany vůli spolupracovat v oblasti dopravní infrastruktury, přičemž klíčovým projektem je právě spojení Drážďan s Prahou.\nV pátek 29. dubna 2016 bylo v Ústí nad Labem na Větruši založeno Evropské seskupení pro územní spolupráci v rámci vybudování vysokorychlostní trati Praha – Drážďany.\n\n\"Ze čtyř železničních přejezdů mezi Německem a Českem, využívaných pro nákladní dopravu, nám při zpracování parametrů možného jízdního řádu vyšel přejezd mezi Bad Schandau a Hřenskem jednoznačně nejvíce využívaný. Mezi všemi německými přejezdy navíc, což nás samotné překvapilo, skončil na druhém místě, před spojením s Rakouskem a Holandskem,\" uvedl vedoucí rozvoje infrastruktury Deutsche Bahn pro region jihovýchod Stefan Gräfe 3. května 2017 na setkání českých, německých a polských hospodářských a průmyslových komor v Ústí nad Labem. To zvyšuje naději, že spolková vláda přeřadí tento projekt z potenciálních do aktuálně potřebných.\n\nDne 22. května 2017 schválila vláda ČR koncepci výstavby vysokorychlostní železniční sítě obsažené v dokumentu Program rozvoje Rychlých železničních spojení v ČR. Materiál stanoví další postup při přípravě jednotlivých ramen vysokorychlostních tratí, odhaduje jejich finanční náklady a popisuje efekty plynoucí z různých řešení vysokorychlostní železnice.\nEvropská komise podpořila vyhotovení studie proveditelnosti vysokorychlostní trati mezi Drážďanami a Prahou částkou 600.000 Euro z prostředků na rozvoj transevropských dopravních koridorů.\n\nDalších 1,26 milionu Euro zaplatí Sasko a Česká republika.\n\nPráce započaly v létě 2014. Zpracování projektu saské části bylo na základě výběrového řízení zadáno projekční kanceláři \"Krebs und Kiefer\".\nTrasa stanovená v roce 2012 byla optimalizována a na české straně byly připojeny varianty vedení trasy na Prahu. Pro novou trať se v úseku Heidenau – Ústí nad Labem předpokládá trasování pro maximální rychlost 230 km/h, maximální rychlost vlaků osobní dopravy 200 km/h a 120 km/h pro vlaky nákladní dopravy. Trať má být zařazena do třídy D4 a vybavena ETCS Level 2. V tunelech se nepředpokládají žádné kolejové spojky ani předjízdné koleje. \nV polovině ledna 2016 byly představeny výsledky studie kanceláře \"Krebs und Kiefer\" vzniklé ve spolupráci českého a saského ministerstva dopravy. Na prvních dvanácti kilometrech od drážďanského hlavního nádraží bude využitá stávající trať upravená pro rychlost 200 km/h. Na ni naváže v Heidenau 32 km dlouhá novostavba do Ústí nad Labem. Na začátku bude procházet „tunely Heidenau“ – dvakrát dvě kilometrové tunelové roury podejdou barokní zahradu Großsedlitz. Údolí říčky Seidewitz přejde trať po mostě. Po zhruba dvoukilometrovém povrchovém úseku, který bude zahrnovat i předjízdné koleje, bude následovat úpatní tunel.\nOproti studii z roku 2012 vedlo nyní zohlednění geologických a hydrologických poměrů k prodloužení úpatního tunelu. V současnosti 26,53 km dlouhý tunel pod Krušnými horami dosahuje délky 15,10 km na české straně a 11,43 km na německé.\n\nNa tento úsek má navazovat nová vysokorychlostní trať do Prahy s maximální rychlostí 350 km/h, výlučně pro osobní dopravu; nákladní doprava má být vedena po stávající trati.\n\nJízdní doba mezi Drážďanami a Prahou tak bude zkrácena ze současných 135 na cca 50 minut, z Drážďan do Ústí na necelých 25 minut, jak vyplývá i z podrobné studie DB Netz publikované v listopadu 2015. Hrubé odhady celkových nákladů dosahují výše 5 miliard Euro, z toho 1,3 miliardy na německý úsek. Podle jiných zpráv se jedná o 5 miliard pouze na české straně a k tomu 1,3 miliardy na německé. Není zatím jisté, jestli se tento projekt dostal do dopravní koncepce Bundesverkehrswegeplan 2015, která byla očekávána o velikonocích 2016\n\nZprovoznění se nepředpokládá před rokem 2035.\n\nÚvahy na české straně (rok 2012) předpokládají novostavbu vysokorychlostní trati pro rychlost až 350 km/h mezi Ústím nad Labem a Prahou. Z největší části má být tato trať vedena východně od Labe, resp. Vltavy. Největší inženýrskou stavbou by měl být 16 km dlouhý tunel pod Českým středohořím. Doprava v severo-jižním směru bude procházet železničním uzlem Ústí nad Labem ve směru východ-západ, nejvýznamnějším nádražím se tak stane dosavadní železniční stanice Ústí nad Labem západ. V roce 2019 padl první definitivní výsledek studie proveditelnosti. Podle ní má v Ústí nad Labem vzniknout nové centrální nádraží, kterým rychlotrať povede.\n\nStudie proveditelnosti prověřuje novou rychlotrať do Mostu, jako odbočku z rychlotrati do Drážďan.\n\nV 90. letech 20. století\n\na v roce 2006,\n\nkdy se uvažovalo o výstavbě magnetické rychlodráhy Berlín–Hamburk, se objevily i úvahy o jejím prodloužení do Drážďan, Prahy a Vídně. Jízdní doba z Berlína do Prahy by se tak zkrátila ze současných 4.50 h na 1.40 h. S definitivním zastavením projektu Transrapid padly i tyto úvahy.\n\n"}
{"id": "1190387", "url": "https://cs.wikipedia.org/wiki?curid=1190387", "title": "Kaple na Zvonivém vrchu (Háskov)", "text": "Kaple na Zvonivém vrchu (Háskov)\n\nKaple na Zvonivém vrchu je římskokatolická kaple v Háskově, patřící do Františkova, místní části město Rokytnice nad Jizerou. Vlastníkem kaple je město Rokytnice nad Jizerou, staráse o ni pan Petr Hásek a další členové rodiny Háskových.\n\nKaplička je v malém lesíku ve Františkově na Zvonivém vrchu, druhý uváděný název je u Hásků podle vedlejšího penzionu. Je zakreslena na staré mapě z přelomu 18. a 19. století. Datace 1884 nad vstupem je zřejmě rok opravy nebo výstavby nové kaple.\n\nInteriér je vyzdoben nástěnnými malbami regionálního malíře Roberta Konečného – v průčelí Božského Srdce Páně a Neposkvrněného Srdce Panny Marie, nad pravým oknem Nanebevstoupení Páně a na levé zdi Narození Páně. Před kapličkou je dřevěná socha Panny Marie.\n\nBohoslužby se v kapli nekonají.\n\n"}
{"id": "1190394", "url": "https://cs.wikipedia.org/wiki?curid=1190394", "title": "New York City Fire Department", "text": "New York City Fire Department\n\n', oficiálně ' (FDNY) je hasičský sbor se sídlem v New Yorku. Poskytuje protipožární ochranu proti biologickému, chemickému a radioaktivnímu nebezpečí. Jde o největší hasičský sbor ve Spojených státech amerických a druhý největší na světě (po Tokiu). FDNY zaměstnává přes deset tisíc uniformovaných hasičů, stejně jako přes tři a půl tisíce sanitářů a záchranářů. Velitelství se nachází v budově MetroTech Center v oblasti Downtown Brooklyn. Sbor vznikl v roce 1865, přestože jeho počátky sahají již do sedmnáctého století.\n\n"}
{"id": "1190399", "url": "https://cs.wikipedia.org/wiki?curid=1190399", "title": "Rəvan FK", "text": "Rəvan FK\n\nRavan Baku (ázerbájdžánsky: \"Rəvan Futbol Klubu\") je ázerbájdžánský fotbalový klub založený roku 2007 v hlavním městě Baku. Letopočet založení je i v klubovém emblému.\n\nSvé domácí zápasy odehrává na stadionu Bayıl stadionu s kapacitou 5 000 diváků.\n\nZdroj: \n\n"}
{"id": "1190400", "url": "https://cs.wikipedia.org/wiki?curid=1190400", "title": "PHS", "text": "PHS\n\nPHS může znamenat:\n"}
{"id": "1190401", "url": "https://cs.wikipedia.org/wiki?curid=1190401", "title": "Čalmak", "text": "Čalmak\n\nČalmak je opera o třech dějstvích slovenského skladatele Josefa Rosinského. Libreto napsal Koloman Grman. Opera byla napsána v letech 1937–1938 a 6. dubna 1940 měla premiéru ve Slovenském národním divadle v Bratislavě.\n\nJozef Rosinský (1897–1973) byl plodný slovenský skladatel, autor četných oper a skladeb církevní hudby, do roku 1928 člen řádu salesiánů, na jehož školách v Itálii studoval hudbu, poté ředitel katedrálního kúru a pedagog na římskokatolických školách v Nitře. Libretista Koloman Grman (1912–1990) byl v té době bohoslovec v Nitře, později působil jako vojenský duchovní v armádě Slovenského státu a poté jako kněz. Pro Grmana se jednalo o ojedinělý literární počin v jeho kariéře a pro Rosinského se \"Čalmak\" stal třetí a poslední operou, která se dostala na repertoár Slovenského národního divadla; stejně jako předchozí nebyla příznivě přijata kritikou ani diváky. Rosinský poté napsal ještě sedm dalších oper, z nichž však žádná již nebyla uvedena.\n\nDěj opery \"Čalmak\" se odehrává v době tureckých vpádů na Slovensko (16.–17. století) – „čalmak“ znamená turecký nájezdný oddíl. V popředí stojí příběh dvou mladých milenců, kteří podvakrát upadnou do mohamedánského zajetí, ale podaří se jim uniknout. Námětem tak tato opera předjímá pozdější a významnější opery Ladislava Holoubka \"Svítání\" a Jána Cikkera \"Beg Bajazid\".\n\nHistorik slovenské opery Igor Vajda považuje libreta Rosinského oper obecně za postrádající vnitřní dramatičnost, dostatečnou literární úroveň i větší originalitu. Skladateli Rosinskému přiznává „nespornou profesionální erudovanost“ a jeho operám „množství pozoruhodných úseků […] s primárně lyrickým nebo tanečním rázem“, ale chybělo mu prý dramatické cítění a větší osobitost, jeho hudbu označuje jako „eklektický novoromantický proud“, který využívá prvky novějšího slovenského folklóru. Operní kritik Vladimír Blaho – na rozdíl od Bellova \"Kováře Wielanda\", Figušova \"Detvana\" i pozdějších oper Ladislava Holoubka – je považuje za „díla, která se dají označit z dnešního hlediska spíše jen za pokusy o národní operu“.\n"}
{"id": "1190402", "url": "https://cs.wikipedia.org/wiki?curid=1190402", "title": "Bruce Cockburn", "text": "Bruce Cockburn\n\nBruce Cockburn (* 27. května 1945) je kanadský zpěvák a kytarista. Narodil se v Ottawě a v letech 1964 až 1966 studoval na Berklee College of Music. V roce 1966 začal vystupovat s kapelou The Children, která zanikla přibližně po jednom roce existence. V roce 1967 se stal členem zavedené skupiny The Esquires, která však zanedlouho zanikla. Později byl členem kapely The Flying Circus. Své první sólové album vydal v roce 1971 a následovaly více než dvě desítky dalších. V roce 2014 vydal autobiografickou knihu nazvanou \"Rumours of Glory\".\n\n"}
{"id": "1190403", "url": "https://cs.wikipedia.org/wiki?curid=1190403", "title": "Akademické mistrovství světa ve sportovním lezení 2018", "text": "Akademické mistrovství světa ve sportovním lezení 2018\n\nAkademické mistrovství světa ve sportovním lezení 2018 (: \"University Climbing World Championships\") patří mezi Akademická mistrovství světa, která jsou pořádána každé dva roky, sportovní lezení bylo na programu podruhé a uskutečnilo se ve slovenském hlavním městě Bratislava v termínu 20. — 23. června 2018.\n\nV roce 2015 se konalo první Akademické mistrovství Evropy ve sportovním lezení, Česká asociace univerzitního sportu (ČAUS) organizuje každoročně také Akademické mistrovství České republiky ve sportovním lezení.\n\nZávody v lezení na obtížnost a rychlost se konaly na stěně K2, bouldering na náměstí\nV lezení na obtížnost se lezly dvě kvalifikační cesty, do finále postupovalo 8 závodníků.\n\nČeskou republiku zde reprezentovali tři muži, každý v jedné disciplíně a čtyři ženy v lezení na obtížnost, Andrea pokorná ve všech disciplínách.\n\n \n\n\n"}
{"id": "1190406", "url": "https://cs.wikipedia.org/wiki?curid=1190406", "title": "Qəbələ FK", "text": "Qəbələ FK\n\nQəbələ FK (ázerbájdžánsky: \"Qəbələ Futbol Klubu\") je ázerbájdžánský fotbalový klub sídlící ve městě Qəbələ. Klub byl založen v roce 2005 po přesunutí klubu Göygöl do Qəbələ.\n\nSvé domácí zápasy odehrává na stadionu Qəbələ şəhər stadionu s kapacitou 2 000 diváků.\n\nZdroj: \n\n"}
{"id": "1190408", "url": "https://cs.wikipedia.org/wiki?curid=1190408", "title": "Kanton Pays de Briey", "text": "Kanton Pays de Briey\n\nKanton Pays de Briey (fr. \"Canton du Pays de Briey\") je francouzský kanton v departementu Meurthe-et-Moselle v regionu Grand Est. Tvoří ho 39 obcí. Zřízen byl v roce 2015.\n\n\n"}
{"id": "1190410", "url": "https://cs.wikipedia.org/wiki?curid=1190410", "title": "Pavel Himl", "text": "Pavel Himl\n\nPavel Himl (* 1971 Pelhřimov) je český politik, historik a vysokoškolský pedagog, v letech 2006 až 2010 a opět 2014 až 2018 zastupitel městské části Praha 5, člen Strany zelených.\n\nVystudoval obor český jazyk – dějepis na Jihočeské univerzitě v Českých Budějovicích (promoval v roce 1994 a získal titul Mgr.). V roce 1999 získal doktorát na Sárské univerzitě v německém Saarbrückenu. Habilitoval se v červnu 2014 v oboru historie a českých dějin na Masarykově univerzitě (získal titul doc.). Absolvoval studijní pobyty v Lipsku (1999) a zejména v Paříži (2000, 2004, 2006 až 2007).\n\nOd roku 2002 je výzkumným pracovníkem Centra pro výzkum vývoje osobnosti a etnicity při Fakultě humanitních studií Univerzity Karlovy v Praze, od roku 2004 je na téže fakultě odborným asistentem a od roku 2014 pak docentem. Od října 2012 do srpna 2015 vedl Katedru obecné antropologie FHS UK v Praze. V roce 2010 externě přednášel na Historickém ústavu Filozofické fakulty Masarykovy univerzity, působil také jako hostující vyučující na univerzitách v Gießenu a Paříži. Jeho specializací jsou evropské dějiny raného novověku (17. a 18. století). Ve svých pracích se zabývá lidovou kulturou, venkovskou společností a okrajovými sociálními vrstvami. Zkoumal také historii panství Český Krumlov.\n\nPavel Himl žije v Praze, konkrétně v městské části Praha 5.\n\nJe členem Strany zelených. Ve straně vede odbornou sekci pro vzdělávání a vědu. Jeho hlavním politickým tématem je školství, zejména zlepšení pracovních a finančních podmínek učitelů v České republice. Zasazuje se také o práva gayů a leseb. Od roku 2015 je členem Republikové rady SZ.\n\nDo komunální politiky vstoupil, když byl ve volbách v roce 2006 zvolen jako nestraník za SZ zastupitelem městské části Praha 5 (na kandidátce byl původně na 10. místě, ale vlivem preferenčních hlasů skončil šestý). Ve volbách v roce 2010 se mu mandát obhájit nepodařilo. Do zastupitelstva městské části se znovu vrátil až po volbách v roce 2014, kdy uspěl již jako člen SZ. Působil jako předseda Návrhového výboru, místopředseda Školského výboru a místopředseda Komise sociální a zdravotní. Ve volbách v roce 2018 se mu však na kandidátce SZ mandát obhájit nepodařilo.\n\nVe volbách do Poslanecké sněmovny PČR v roce 2013 kandidoval za SZ v hlavním městě Praze, ale neuspěl. Ve volbách do Senátu PČR v roce 2016 kandidoval za SZ v obvodu č. 10 – Český Krumlov. Se ziskem 3,60 % hlasů skončil na 7. místě a do druhého kola nepostoupil.\n\nVe volbách do Poslanecké sněmovny PČR v roce 2017 byl lídrem Zelených v Jihočeském kraji, ale neuspěl.\n"}
{"id": "1190412", "url": "https://cs.wikipedia.org/wiki?curid=1190412", "title": "Krásné Březno (zámek)", "text": "Krásné Březno (zámek)\n\nKrásné Březno je zámek ve stejnojmenné části města Ústí nad Labem. Jeho čtyřkřídlá barokní budova s nárožními věžicemi přiléhá ke staršímu křídlu směřujícímu ke goticko-renesančnímu zámeckému kostelu svatého Floriána. V památkově chráněném zámku sídlí Národní památkový ústav, územní odborné pracoviště v Ústí nad Labem.\n\nV roce 1528 panství Blansko zakoupili saští páni z Bühnau i se vsí Březnice (dnešní Krásné Březno), kde zřídili hlavní sídlo. V letech 1566–1568 vystavěl Jindřich z Bünau panský dům (zachovaly se z něj sklepy pod severním křídlem nynějšího Nového zámku). V letech 1597–1603 vznikla na místě hospodářského křídla rozšířením na dvoutrakt a zvýšením o první patro budova Starého zámku ve stylu saské renesance, který charakterizuje i současně stavěnou kapli Panny Marie (nynější kostel svatého Floriána), propojenou se zámkem můstkem. Do roku 1628 postavili páni z Bünau i Nový zámek na sevřené pravidelné čtyřkřídlé dispozici kolem čtvercového nádvoří, na vnějšku s nárožními věžicemi. Páni z Bünau se však po bitvě na Bílé hoře vracejí do Saska. Zámek pak drželi Thun-Hohensteinové (do roku 1647) a hrabata z Althanu (do roku 1680), následovaní hrabaty Cavriani (od roku 1714). Nový zámek byl do nynější podoby upraven v letech 1714–1724 Johannem Ludwigem Richardem Cavrianim (úpravy začaly průrazem panské oratoře v kostele, následovalo zvýšení Nového zámku o barokní patro, jehož pozoruhodný barokní krov byl dendrochronologicky datován do roku 1724). Roku 1754 panství koupil hrabě Jan Hartig.\n\nV letech 1798–1805 byl starý zámek upraven na byty panských úředníků. Okolní barokní zahrada s ozdobnými stavbami z podstatné části zanikla roku 1849 v souvislosti s budováním železnice do Drážďan. Zbylá část byla pak po demolici hospodářského dvora změněna v anglický park, ze kterého je zachováno torzo, redukované ještě za druhé světové války při výstavbě silnice.\n\nZámecká kaple se roku 1897 stala farním kostelem. Zámek byl po roce 1945 zestátněn (posledním soukromým majitelem byl Lev Skrbenský z Hříště, syn Malvíny Kolowrat-Krakowské-Novohradské).\n\nOd poloviny 20. století do roku 2002 bylo v zámku umístěno výpočetní středisko Československých státních drah.\n\nV devadesátých letech 20. století byl opuštěný a nevyužívaný zámek ve velmi devastovaném stavu. Rozsáhlá obnova starého a nového zámku se uskutečnila v letech 2009–2011; po té zde bylo zřízeno sídlo ústeckého územního odborného pracoviště Národního památkového ústavu. Kostel svatého Floriána byl po restaurování v letech 2011–2013 (zejména ojedinělý renesanční oltář s alabastrovými reliéfy) zpřístupněn veřejnosti.\n\nJádro dispozice tvoří pravidelná čtyřkřídlá budova tzv. nového zámku se čtvercovým nádvořím a válcovými nárožními věžicemi, jejíž nynější podoba pochází z 18. století (sklepy pod severním křídlem vznikly již v šedesátých letech 16. století). Nejstarší částí stavebního komplexu je západní křídlo mezi novým zámkem a kostelem svatého Floriána (sluneční hodiny nesou vročení 1603).\n\nNádvoří nového zámku slouží po zastřešení jako komunikační a výstavní prostor.\n\n\n"}
{"id": "1190413", "url": "https://cs.wikipedia.org/wiki?curid=1190413", "title": "Milton Nascimento", "text": "Milton Nascimento\n\nMilton Nascimento (* 26. října 1942) je brazilský zpěvák a kytarista. Na počátku své kariéry hrál ve dvou skupinách hrajících sambu: Evolussamba a Sambacana. V šedesátých letech byl členem kolektivu Clube da Esquina. Své první sólové album vydal v roce 1967 a následovaly desítky dalších. V roce 1996 přispěl písní „Dancing“ na album \"Red Hot + Rio\". Roku 2008 získal italské ocenění Premio Tenco.\n\n"}
{"id": "1190414", "url": "https://cs.wikipedia.org/wiki?curid=1190414", "title": "Sumqayit FK", "text": "Sumqayit FK\n\nSumqayit FK (ázerbájdžánsky: \"Sumqayit Futbol Klubu\") je ázerbájdžánský fotbalový klub sídlící ve městě Sumqayit. Klub byl založen v roce 2010.\n\nSvé domácí zápasy odehrává na stadionu Sumqayıt şəhər stadionu s kapacitou 1 500 diváků.\n\nZdroj: \n\n"}
{"id": "1190418", "url": "https://cs.wikipedia.org/wiki?curid=1190418", "title": "Jacques Higelin", "text": "Jacques Higelin\n\nJacques Higelin (18. října 1940 – 6. dubna 2018) byl francouzský zpěvák. V roce 1966 vydal společné album se zpěvačkou Brigitte Fontaine, jež dostalo název \"12 chansons d'avant le déluge\". Roku 1969 následovala deska \"Higelin et Areski\", na níž spolupracoval se zpěvákem Areski Belkacemem. První album vydané pod jeho jménem bylo publikováno roku 1971. Později vydal řadu dalších alb. Tři jeho děti se rovněž věnují umění. Jeho syn Arthur H je zpěvákem, dcera Izïa zpěvačkou a syn Kên Higelin hercem a režisérem.\n\n"}
{"id": "1190419", "url": "https://cs.wikipedia.org/wiki?curid=1190419", "title": "Leonid Pavlovič Chlobystin", "text": "Leonid Pavlovič Chlobystin\n\nLeonid Pavlovič Chlobystin, rusky Леонид Павлович Хлобыстин, (2. března 1931, Leningrad - 11. března 1988, Leningrad) byl sovětský archeolog, doktor historických věd.\n\nV roce 1956 vystudoval historii na Leningradské státní univerzitě na fakultě archeologie, pak aspiroval na Archeologickém ústavu Akademie věd SSSR. Od roku 1961 působil v pobočce leningradského Archeologického ústavu Akademie věd SSSR: junior výzkumu paleolitu, pak vedoucí výzkumný pracovník, vedoucí neolitické skupiny, zástupce vedoucího pobočky institutu.\n\nV roce 1960 uspořádal polární expedici. Výzkum probíhal v Arktidě (na poloostrově Kola, Špicberky) na Tajmyru a Jamalu. V roce 1985–1987 objevil starověké útočiště s unikátním souborem archeologických materiálů na ostrově Vajgač a poloostrově Jugra. Podílel se na expedicích na Krymu, v Střední Asii, na Bajkalu, Kamčatce, a dalších.\n\n"}
{"id": "1190422", "url": "https://cs.wikipedia.org/wiki?curid=1190422", "title": "IAI Harpy", "text": "IAI Harpy\n\nIAI Harpy je bezpilotní bojový letoun vyráběný Israel Aerospace Industries. Je navržen k útokům na radarové systémy a optimalizován pro roli potlačení pozemní protivzdušné obrany (SEAD). Za tím účelem je vybaven výbušnou bojovou hlavicí. Mimo Izrael byl prodán také několika zahraničním uživatelům, včetně Jižní Korey, Turecka, Indie a Číny.\n\nV roce 2004 se \"Harpy\" dostala do ohniska úsilí Spojených států o omezení prodeje zbraní a pokročilých vojenských technologií lidové Číně. Poté co byly v roce 1994 Čínské lidové republice prodány stoje v hodnotě přibližně 55 milionů USD, došlo v roce 2004 k jejich návratu k výrobci aby byly v souladu se smlouvou upgradovány. Spojené státy, v obavě, že v případě konfliktu s Čínou by \"Harpy\" představovaly hrozbu pro taiwanské a americké síly, požadovaly aby Izrael bezpilotní letouny zabavil a anuloval kontrakt. Podle Izraele je \"Harpy\" zcela domácí konstrukce a neobsahuje žádné komponenty amerického původu. V roce 2005 byly stroje vráceny do Číny, aniž by proběhla modernizace. Tento incident ochladil vztahy mezi Spojenými státy a Izraelem, a vedl k suspendování jeho postavení vývojového partnera programu Joint Strike Fighter. Nicméně již 6. listopadu 2005 Izrael oznámil, že byl do programu opět přizván.\n\n\n"}
{"id": "1190423", "url": "https://cs.wikipedia.org/wiki?curid=1190423", "title": "Toskičtina", "text": "Toskičtina\n\nToskičtina je jedním ze dvou hlavních dialektů albánštiny. Druhým je gegština. Toskičtinou se mluví v jižní oblasti Albánie, jižně od řeky Shkumbini. Mluvčí se nazývají Toskové. Spisovná albánština, tak jak byla kodifikována roku 1972, je více méně upravenou formou toskičtiny. Do 19. století se toskičtina psala abecedou, jež byla odvozena z řecké. Roku 1918 však byla vytvořena abeceda, která je upravenou latinkou. Ta se užívá dodnes. Tak jako gegština je i toskičtina indoevropský jazyk, byť v otázce jejich původu je stále mnoho nejasností.\n"}
{"id": "1190424", "url": "https://cs.wikipedia.org/wiki?curid=1190424", "title": "Bruno Lauzi", "text": "Bruno Lauzi\n\nBruno Lauzi (8. srpna 1937 – 24. října 2006) byl italský zpěvák a kytarista. Narodil se ve městě Asmara, které v té době patřilo Italské východní Africe, katolickému otci a židovské matce. Psal písně pro řadu interpretů, mezi něž patří například Georges Moustaki, Mia Martini, Lucio Battisti a Ornella Vanoni. Své první album nazvané \"Lauzi al cabaret\" vydal v roce 1965 a následovalo velké množství dalších. V osmdesátých letech působil také v politice, byl členem Italské liberální strany. Zemřel na následky Parkinsonovy nemoci.\n\n"}
{"id": "1190425", "url": "https://cs.wikipedia.org/wiki?curid=1190425", "title": "Linda Cardellini", "text": "Linda Cardellini\n\nLinda Edna Cardellini (* 25. června 1975 Redwood City, Kalifornie) je americká herečka.\n\nV televizi debutovala v roce 1996 v seriálu \"Bone Chillers\", na stříbrném plátně se poprvé objevila ve snímku \"Good Burger\" o rok později. V dalších letech hrála např. ve filmech \"Pravá blondýnka\" (2001), \"Scooby-Doo\" (2002), \"\" (2004), \"Zkrocená hora\" (2005), \"Sejmout zabijáka\" (2011), \"\" (2015) a \"\" (2019). V letech 1999–2000 působila v seriálu \"Machři a šprti\", od roku 2003 do roku 2009 hrála v seriálu \"Pohotovost\", hostovala také v seriálu \"Šílenci z Manhattanu\" (2013–2015). Od roku 2009 se věnuje i dabingu animovaných seriálů.\n\n"}
{"id": "1190428", "url": "https://cs.wikipedia.org/wiki?curid=1190428", "title": "Umberto Bindi", "text": "Umberto Bindi\n\nUmberto Bindi (12. května 1932 – 23. května 2002) byl italský zpěvák. Narodil se ve městě Bogliasco a svou kariéru zahájil ve druhé polovině padesátých let. Své první album nazvané \"Umberto Bindi e le sue canzoni\" vydal v roce 1964 a následovalo několik dalších. Jeho písně později hráli například Chet Baker, Don Marino Barreto Junior, Cilla Black, Mina nebo Ornella Vanoni. Roku 1975 získal ocenění Premio Tenco. Ve svých sedmdesáti letech podlehl srdeční chorobě.\n\n"}
{"id": "1190432", "url": "https://cs.wikipedia.org/wiki?curid=1190432", "title": "Silvio Rodríguez", "text": "Silvio Rodríguez\n\nSilvio Rodríguez (* 29. listopadu 1946) je kubánský zpěvák a kytarista. \n\nNarodil se v obci San Antonio de los Baños. Pracoval např. v komiksovém časopisu. V té době začal hrát na kytaru. Své první sólové album nazvané \"Días y flores\" vydal v roce 1975 (již dříve nahrával s jinými interprety a vydal rovněž malá alba). Roku 1985 obdržel cenu Premio Tenco. Několikrát se snažil dostat vízum do Spojených států amerických, což se mu povedlo až v roce 2010. Vystupoval např. v New Yorku, Los Angeles a Washingtonu, D.C.\n\n"}
{"id": "1190434", "url": "https://cs.wikipedia.org/wiki?curid=1190434", "title": "Marie Luisa Bulharská", "text": "Marie Luisa Bulharská\n\nMarie Luisa Bulharská (* 13. ledna 1933, Sofie) je bulharská princezna, dcera cara Borise III. a carevny Jany.\n\nNarodila se v Sofii jako dcera cara Borise III. a carevny Jany. Roku 1946 po zrušení monarchie, odešla se svou matkou a bratrem ze země. Prvně žily v Egyptě a poté ve Španělsku.\n\nDne 14. února 1957 se v Amorbachu civilně vdala za prince Karla Leiningenského. Církevní sňatek proběhl 20. února 1957 v Cannes. Pár měl dvě děti:\n\nDne 4. prosince 1968 se manželé rozvedli.\n\nDne 16. listopadu 1969 se v Torontu vdala za poláka Bronislawa Tomasze Andrzeje Chroboka. Dnes žijí v americkém New Jersey a mají spolu dvě děti:\n\nRoku 2012 jí její bratr bývalý car Simeon II. předal titul kněžna z Koháry. Přídomek z Koháry byl předán i jejím dětem z druhého manželství.\n\nJe členkou správní rady Americké univerzity v Bulharsku. Dne 13. května 2012 získala z univerzity čestný doktorát.\n\n"}
{"id": "1190435", "url": "https://cs.wikipedia.org/wiki?curid=1190435", "title": "Konstantinos Kanaris", "text": "Konstantinos Kanaris\n\nKonstantinos Kanaris, řecky \"Κωνσταντίνος Κανάρης\" (1793, Psara - 14. září 1877, Athény) byl řecký námořní důstojník a politik, který se proslavil v bojích proti Turkům během řecké války za nezávislost (1821-1832). Byl kapitánem malé obchodní lodi, kterou dal do služeb řeckého námořnictva. Od roku 1826 byl poslancem řeckého Národního hromadného shromáždění a v letech 1843-1844 a roku 1854 ministrem námořnictví. V letech 1848-1849 a 1862-1863 byl v čele tzv. regentské rady. V období 1864-65 (s přestávkami) a roku 1877 zastával funkci premiéra.\n\nBěhem války za nezávislost Kanaris dosáhl věhlasu svou taktikou zapalování nepřátelských lodí \"paličskými loděmi\". 18. června 1822 u ostrova Chios takto vyhodil do povětří vlajkovou loď tureckého admirála a donutil turecké loďstvo, aby se stáhlo. V listopadu 1822 zničil další velkou tureckou loď u ostrova Tenedos. Sice neobhájil svůj rodný ostrov Psara, který Turci dobyli v červnu 1824, ale vzápětí zapálil nebo potopil několik tureckých lodí u ostrovů Samos a Lesbos. Jeho smělý pokus vypálit egyptskou flotilu Muhammada Aliho v Alexandrii v srpnu 1825 však v poslední chvíli selhal proto, že foukal protivítr.\n\nKanaris i po válce hrál důležitou roli v řecké politice. Ač byl nejprve prvním ministrem krále Otty, později se s ním rozešel a po válce přešel k opozici. Byl pak členem prozatímní vlády, která Ottu sesadila v roce 1861, a ještě dvakrát vykonával funkci premiéra.\n\n\n"}
{"id": "1190436", "url": "https://cs.wikipedia.org/wiki?curid=1190436", "title": "Colette Magny", "text": "Colette Magny\n\nColette Magny (31. října 1926 – 12. června 1997) byla francouzská zpěvačka. Narodila se v Paříži a v letech 1948 až 1962 pracovala v Organizaci pro hospodářskou spolupráci a rozvoj. Ke konci působení v této funkci se stala šansoniérkou. Během své kariéry vydala řadu alb. V roce 1984 získala italské ocenění Premio Tenco.\n"}
{"id": "1190437", "url": "https://cs.wikipedia.org/wiki?curid=1190437", "title": "Privátní značka", "text": "Privátní značka\n\nPrivátní značka je označení pro výrobky a služby, které vytváří výrobce pro jinou společnost, která ji nabízí pod svou značkou. Většinou jde o obchodníky a další členy distribučního řetězce. Vznik, plánování, rozvoj a řízení privátní značky probíhá dohledem vlastníka a výrobce se vzdává své identity ve prospěch obchodních subjektů. Pro obchodníka jsou privátní značky výhodné, neboť mu umožňují odlišit se od konkurence, zhodnotit image firmy, zlepšit loajalitu zákazníků, získat výhodnější pozici v odběratelských vztazích a samostatně rozhodovat o cenách, čímž může mít obchodník vyšší marži. Oproti běžným značkám mívají nižší náklady na výrobu a prodej a prodávají se za výhodnější ceny proti konkurenci. Ceny výrobků s privátní a výrobní značkou se průměrně liší v rozmezí 20–40 %.\n\nPoužívají se i názvy maloobchodní značka, vlastní značka, vlastní značka distributora, soukromá značka či obchodní značka, v angličtině pak private labels, own brands, home brands či store brand.\n\nPrvní zboží privátních značek se objevily na konci 19. století ve Spojených státech a prodávala je společnost The Great Atlantic and Pacific Tea Company. Na evropský trh vstoupily v 70. letech 20. století, kde se ve Spojeném království prodávaly pod firmou Sainsbury´s. Na českém trhu se objevují od roku 1994. Největší nárůst po celém světě nastal v 90. letech 20. století, v České republice pak po roce 1999. V roce 2014 na českém trhu dosahoval podíl privátních značek 18 %, v západní Evropě pak 29 %. Nižní podíl na českém trhu může být podle agentury AC Nielsen ovlivněn permanentními slevovými kampaněmi na značkové výrobky. Od roku 2012, kdy byl podíl privátních značek na výdajích domácností 19,4 %, do roku 2016 tento podíl stoupl o 1,5 % na 20,9 %.<ref name=\"zpravy.aktualne.cz/finance/nakupovani/privatni-znacky-kupuje-cim-dal-vice-lidi-nejde-jen-o-nizsi-c/r~34e2b88c137a11e7b7fa0025900fea04\"></ref>\nZavádění privátních značek na trhy prošlo čtyřmi fázemi. Nejprve se obchodníci zaměřovali na základní rychloobrátkové zboží v nejnižší cenové kategorii s cílem zvýšit svou marži a vytvořit alternativu k výrobním značkám. Zaměřovali se na zákazníky citlivé na cenu. Ve druhé fázi zaváděli výrobky střední kvality za nízkou cenu, čímž chtěli posílit věrnost zákazníků a omezovat sílu výrobců. Ve třetí fázi došlo k zavedení i prémiových značek a rozvoji předchozích dvou kategorií. Ve čtvrté fázi jsou výrobky srovnatelné se standardními značkami a dodávají a vyrábějí je velké mezinárodní korporace.\n\nDělí se dle ceny a kvality do čtyř skupin:\n\n\nFirmy se pro produkci výrobků privátních značek rozhodují, aby měly zaručený odběr zboží, efektivně využívaly výrobní kapacitu, snížily celkové výrobní náklady, mohly výrobu specializovat a snížit náklady na propagaci. Výrobci světově známých značek nebývají výrobci privátních značek. Většinou se tomuto segmentu věnují výrobci, kteří mohou vyrábět určitý objem zboží určité kvality v přesném dodávkovém cyklu. Na druhé straně může produkce privátní značky způsobit pokles prestiže jejich vlastní výrobní značky.\n\n"}
{"id": "1190443", "url": "https://cs.wikipedia.org/wiki?curid=1190443", "title": "Třída Väinämöinen", "text": "Třída Väinämöinen\n\nTřída Väinämöinen byla třída pobřežních bitevních lodí finského námořnictva. Jejich hlavním úkolem byla obrana pobřeží země. Obě dvě postavená plavidla byla omezeně nasazena ve druhé světové válce, přičemž jedna loď se potopila na mině a druhá po válce připadla sovětskému námořnictvu, které ji provozovalo do roku 1958.\n\nOba dva obrněnce v letech 1929–1934 postavila loděnice Crichton-Vulcan v Turku.\n\nJednotky třídy \"Väinämöinen\":\nPlavidla byla relativně silně pancéřována. Boky kryl pancíř silný 50–55 mm, paluba měla sílu 20 mm a čela dělových věží 100 mm. Hlavní výzbroj tvořily čtyři 254mm kanóny umístěné ve dvoudělových věžích, kterým sekundovalo osm 105mm kanónů ve dvoudělových věžích. Protiletadlovou obranu zesilovaly čtyři 40mm kanóny a dva 20mm kanóny. Pohonný systém tvořily dva diesely o výkonu na šroubu 6000 hp. Nejvyšší rychlost dosahovala 16 uzlů.\n\nBojové nasazení plavidel bylo velmi omezené. Obrněnce se za pokračovací války omezily na několik ostřelování poloostrova Hanko. Prvním rozsáhlejším a zároveň posledním nasazením byla operace Nordwind – německo-finský nájezd na moonsundské ostrovy ze dne 13. září 1941, který skončil potopením obrněnce \"Ilmarinen\" na mině. Finské námořnictvo po zbytek války \"Väinämöinen\" jako příliš cennou jendotku nenasazovalo a setřilo ji pro případnou obranu proti Sovětům. Po válce \"Väinämöinen\" získalo sovětské námořnictvo, které plavidlo přejmenovalo na \"Vyborg\" a provozovalo do roku 1958.\n\n"}
{"id": "1190444", "url": "https://cs.wikipedia.org/wiki?curid=1190444", "title": "Renato Carosone", "text": "Renato Carosone\n\nRenato Carosone (3. ledna 1920 – 20. května 2001) byl italský zpěvák a klavírista. Narodil se jako nejstarší ze tří sourozenců v Neapoli a studoval hru na klavír na místní konzervatoři. Zanedlouho odjel na turné do Afriky a následně se usadil a hrál ve městě Addis Abeba. Do rodné Itálie se vrátil až po válce, v roce 1946. V roce 1960 odešel z hudebního průmyslu. Vrátil se o patnáct let později. Zemřel v Římě ve věku 81 let. Sampl jeho písně „Tu vuò fà l'americano“ byl použit v hitové písni „We No Speak Americano“.\n\n"}
{"id": "1190445", "url": "https://cs.wikipedia.org/wiki?curid=1190445", "title": "Ohnivec (Microstoma)", "text": "Ohnivec (Microstoma)\n\nOhnivec (Microstoma ) je rod vřeckovýtrusných hub. Většina zástupců tohoto rodu se vyznačuje malými oranžově červenými plodnicemi posazenými na dlouhé stopce zanořené v substrátu. Dužnina obsahuje rosolovitou vrstvu, vřecka jsou neamyloidní a uzavírají osm hladkých protáhlých bezbarvých výtrusů. Žijí saprotrofně na dřevu. V České republice (a celé Evropě) roste jediný druh, ohnivec zimní (\"Microstoma protractum\").\n\n\n"}
{"id": "1190450", "url": "https://cs.wikipedia.org/wiki?curid=1190450", "title": "Battle of Britain Memorial Flight", "text": "Battle of Britain Memorial Flight\n\nBattle of Britain Memorial Flight (česky Pamětní letka bitvy o Británii či Letka historických letadel z bitvy o Británii) je letka Royal Air Force která provozuje, a při veřejných letových ukázkách a jiných vzpomínkových aktech, předvádí letouny z doby bitvy o Británii, i další stroje z výzbroje britských vzdušných sil v době druhé světové války, a tím připomíná hrdinství britských a dalších spojeneckých letců v době této bitvy, potažmo i celé druhé světové války. \n\nV jejím stavu se nacházejí dva stroje Hawker Hurricane Mk.IIC, šest Supermarine Spitfire (variant Mk.IIA, Mk.VB, Mk.IXE, F Mk.XVI a dva PR Mk.XIX) a po jednom Avro Lancaster a Douglas Dakota.\nLetka dále provozuje dva poválečné cvičné stroje DHC-1 Chipmunk, které nejsou určeny k veřejným vystoupením, ale slouží k udržovacímu výcviku pilotů na strojích s ostruhovým podvozkem, který se jinak u současných letounů RAF již nevyskytuje.\n\nDomovským letištěm jednotky je základna RAF Coningsby v Lincolnshire.\n\n\n"}
{"id": "1190451", "url": "https://cs.wikipedia.org/wiki?curid=1190451", "title": "Paul Brady", "text": "Paul Brady\n\nPaul Brady (* 19. května 1947) je irský zpěvák, kytarista, hráč na irskou píšťalku a další nástroje. Narodil se v severoirském městě Strabane, jež leží na hranicích s irským hrabstvím Donegal. Ve svých šesti letech začal hrát na klavír, na kytaru pak v jedenácti. Studoval na St Columb's College a University College Dublin. Později působil například ve skupinách The Johnstons a Planxty. Své první sólové album \"Welcome Here Kind Stranger\" vydal v roce 1978. Později vydal řadu dalších alb. V roce 2019 hostoval v písni „Brothers“ z alba \"Jednou tě potkám\" českého zpěváka Vladimíra Mišíka.\n\n"}
{"id": "1190452", "url": "https://cs.wikipedia.org/wiki?curid=1190452", "title": "Rudice (Polsko)", "text": "Rudice (Polsko)\n\nRudice ( Rudzica, \"Riegersdorf\") je vesnice v jižním Polsku ve Slezském vojvodství v okrese Bílsko-Bělá v gmině Jasenice. Leží na území Těšínského Slezska. V roce 2014 obec čítala 2 936 obyvatel a měla rozlohu 11,47 km².\n\nDějiny vesnice sahají do 13. století. Byla založena patrně v rámci německé kolonizace, první zmínka o ní (\"villa Rudgeri\") pochází z listiny vratislavského biskupství vydané mezi lety 1295 až 1305. Podle polského historika Jerzyho Polaka nevznikl slovanský název Rudzica/Rudice zkomolením původního německého \"Rudgersdorfu\" (Rudgerova ves), ale je to samostatná odvozenina od \"rudé barvy místní vody\".\n\nPo staletí byla Rudice v majetku šlechty, vystřídaly se zde rody Rudských, Sobků, Skrbenských z Hříště, Larischů a Poninských. V roce 1802 ji získala Těšínská komora. V rakouském sčítaní lidu z roku 1900 uvedlo 96,8 % obyvatel Rudice obcovací řeč polskou (včetně těšínského nářečí), 1,6 % německou a 0,8 % českou. 88,8 % se hlásilo ke katolictví, 10,7 % k evangelické církvi a 0,5 % k judaismu. Roku 1920 byla Rudice na základě rozhodnutí Konference velvyslanců připojena k Polsku. Na konci druhé světové války došlo tady k bojům mezi německou a sovětskou armádou a část zástavby, včetně kostela, byla poškozena.\n\nK památkám Rudici patří barokní zámeček z poloviny 18. století a pozdněbarokní katolický kostel Narození sv. Jana Křtitele z roku 1802. V severní části vesnice, směrem k Brúnovu, se nachází kaple svatého Vendelína postavená v roce 1876 u „zázračného“ pramene a vyzdobená obrazem, který sem přivezl jeden místní rodák z vojny v Tyrolsku. Tradiční pouť k Vendelínovi se koná 25. dubna. Další zajímavostí je Galerie strašáků založená v roce 1991 Florianem Kohutem. Na konci května nebo začátkem června se v Rudici pořádá Svátek strašáků.\n\nZápadní částí obce probíhá okresní silnice (někdejší císařská silnice) spojující Jasenici s Chybami a Strumení. Její úsek mezi Rudicí a Chybami je lemován přes dvěma sty dubů, které byly v roce 1993 prohlášeny za přirodní památku.\n\n"}
{"id": "1190459", "url": "https://cs.wikipedia.org/wiki?curid=1190459", "title": "Luciano Ligabue", "text": "Luciano Ligabue\n\nLuciano Ligabue (* 13. března 1960) je italský zpěvák a kytarista. Narodil se ve městě Correggio a svou hudební kariéru zahájil v roce 1987 v amatérské kapele Orazero, která se zanedlouho rozpadla. Své první sólové album nazvané \"Ligabue\" vydal v roce 1990. Následovala řada dalších alb. Roku 2011 získal ocenění Premio Tenco. V osmdesátých letech působil také v politice.\n\n\n"}
{"id": "1190472", "url": "https://cs.wikipedia.org/wiki?curid=1190472", "title": "Angélique Kidjo", "text": "Angélique Kidjo\n\nAngélique Kidjo, celým jménem Angélique Kpasseloko Hinto Hounsinou Kandjo Manta Zogbin Kidjo, (* 14. července 1960) je beninská zpěvačka. Svou kariéru zahájila na počátku osmdesátých let. Vydala několik alb a později jí objevil Chris Blackwell, zakladatel společnosti Island Records, s níž roku 1991 podepsala nahrávací smlouvu. Později vydala řadu dalších alb. Nazpívala také odlišnou verzi skladby „We Are One“ ze soundtracku . Je držitelkou mnoha ocenění, včetně ceny Grammy.\n\n"}
{"id": "1190475", "url": "https://cs.wikipedia.org/wiki?curid=1190475", "title": "Vlajka Arcachu", "text": "Vlajka Arcachu\n\nVlajka Arcachu, dříve Náhorně-karabašské republiky, je vlajkou nezávislého státu, který však není mezinárodně uznán. Republika je obývána převážně Armény, ale je mezinárodně uznána jako součást Ázerbájdžánu.\n\nVlajka je, stejně jako arménská vlajka tvořena listem o poměru 1:2 se třemi, vodorovnými, stejně širokými pruhy: červeným, modrým a žlutým. Ve vlající části jsou poskládány do tvaru trojúhelníku bílé obdélníky o výšce 1/9 šířky vlajky.\n\nBarevnost vlajky symbolizuje kulturní spojení s Arménií. Bílé obdélníky lze chápat po jedné stránce jako geografii země. Větší Arménie je symbolizována žerďovou částí, vlevo od trojúhelníku a Arcach je vlající část od trojúhelníku vpravo. Na druhou stranu obdélníky ve tvaru trojúhelníku symbolizují tradiční arménský vzor koberců.\n\n"}
{"id": "1190476", "url": "https://cs.wikipedia.org/wiki?curid=1190476", "title": "Ázerbájdžánský fotbalový pohár", "text": "Ázerbájdžánský fotbalový pohár\n\nÁzerbájdžánský fotbalový pohár (ázerbájdžánsky: \"Azərbaycan Kuboku\") je fotbalová pohárová vyřazovací soutěž v Ázerbájdžánu. Soutěž byla založena v roce 1992 po rozpadu Sovětského svazu.\n\nNejúspěšnějším týmem je se sedmi prvenstvími klub Neftçi Bakı PFK.\n\nZdroj: \n\n\n"}
{"id": "1190477", "url": "https://cs.wikipedia.org/wiki?curid=1190477", "title": "Joan Manuel Serrat", "text": "Joan Manuel Serrat\n\nJoan Manuel Serrat (* 27. prosince 1943) je španělský zpěvák a kytarista. Hudbě se začal věnovat ve svých sedmnácti letech, kdy dostal svou první kytaru. Během své kariéry vydal několik desítek alb, první z nich, vydané v roce 1967, neslo název \"Ara que tinc Vint Anys\". Své písně zpívá jak ve španělštině, tak i v katalánštině. Roku 1986 získal italské ocenění Premio Tenco.\n\n"}
{"id": "1190479", "url": "https://cs.wikipedia.org/wiki?curid=1190479", "title": "Znak Arcachu", "text": "Znak Arcachu\n\nZnak Arcachu, dříve Náhorně-karabašské republiky, je znakem de facto nezávislé, de iure neuznané republiky, ležící na území Ázerbájdžánu a obyvané převážně Armény.\n\nNa znaku je vyobrazena červená orlice s bílou hlavou a nad ní se vznášející korunou. V dolní části znaku je vinná réva. Nad orlicí je vycházející slunce symbolizující úsvit nového státu. Na orlici je štítek, který má v horní části modrobílé panorama hor (Kavkaz, který obklopuje zemi), v dolní části je svislá vlajka Arcachu. Uprostřed štítku jsou dvě zlaté sochy (pomníky padlým, kteří šli bojovat za Arménii). Kolem celého znaku je zlatá stuha, která má na začátku a konci klasy. Na stuze je arménský nápis Լեռնային Ղարաբաղի Հանրապետություն-Արցախ, Lernayin Karabach Arzach Hanrapetutiun ().\n\n"}
{"id": "1190480", "url": "https://cs.wikipedia.org/wiki?curid=1190480", "title": "Zülfü Livaneli", "text": "Zülfü Livaneli\n\nZülfü Livaneli (* 20. června 1946) je turecký zpěvák, básník a romanopisec. Během převratu v roce 1971 byl kvůli svým politickým názorům několikrát uvězněn a následujícího roku musel opustit zemi. Pobýval například ve Stockholmu, Paříži, Athénách a New Yorku, kde se setkal například s Eliou Kazanem, Peterem Ustinovem, Jamesem Baldwinem a Arthurem Millerem. Do rodné země se vrátil roku 1984. V roce 1999 obdržel italské ocenění Premio Tenco. Během své kariéry získal i různá další ocenění.\n\n"}
{"id": "1190483", "url": "https://cs.wikipedia.org/wiki?curid=1190483", "title": "Ázerbájdžánský Superpohár", "text": "Ázerbájdžánský Superpohár\n\nÁzerbájdžánský Superpohár (ázerbájdžánsky: \"Azərbaycan Milli Futbol Superkuboku\") je nepravidelná ázerbájdžánská fotbalová soutěž, která zahrnuje pouze jediné utkání ročně. Účastní se jí vítěz ázerbájdžánské ligy a vítěz ázerbájdžánského poháru.\n\nNejúspěšnějším týmem je se dvěma prvenstvími klub Neftçi Bakı PFK.\n\nLegenda:\n"}
{"id": "1190485", "url": "https://cs.wikipedia.org/wiki?curid=1190485", "title": "Jakub Lepš", "text": "Jakub Lepš\n\nJakub Lepš (* 4. června 1974) je český politik, politolog a vysokoškolský pedagog, od roku 2014 zastupitel a místostarosta městské části Praha 11, v letech 2010 až 2012 zastupitel městské části Praha-Újezd, člen TOP 09.\n\nVystudoval bakalářský obor ekonomie na Fakultě sociálních věd Univerzity Karlovy v Praze a následně magisterský obor americká studia na téže fakultě (získal titul Mgr.). Později absolvoval i magisterský obor politologie na Středoevropské univerzitě v Budapešti (získal titul M.A.). Byl také na dvouměsíční letní škole na Georgetownské univerzitě ve Washingtonu, D.C. a díky prestižnímu Fulbrightovu stipendiu strávil jeden rok výzkumem na Georgijském technickém institutu v americké Atlantě.\n\nV letech 2000 až 2014 pracoval pro česko-americkou internetovou firmu EIN News, která se zabývá monitoringem médií. Externě také přednášel o čínsko-amerických vztazích na FSV UK v Praze. Od roku 2008 přednáší na University of New York in Prague o jihovýchodní a východní Asii, Číně a globalizaci. Publikuje v češtině i angličtině a jakožto amerikanista je pravidelně zván jako komentátor do médií – zejména do vysílání ČT24, Českého rozhlasu a slovenské zpravodajské televizní stanice TA3. V poslední době (2016) komentuje zejména americké prezidentské volby.\n\nŽije v hlavním městě Praze, konkrétně v městské části Praha 11 (s několika přestávkami žije na Praze 11 od roku 1978). Je ženatý a má jednoho syna.\n\nDo TOP 09 vstoupil v roce 2010, předtím nebyl členem žádné politické strany či hnutí. Ve volbách v témže roce byl za TOP 09 zvolen zastupitelem městské části Praha-Újezd. Působil jako předseda Finančního výboru, člen Kontrolního výboru a člen Výboru stavebního a pro životní prostředí. Z důvodu změny trvalého pobytu (přestěhoval se do MČ Praha 11) mu v září 2012 zanikl mandát člena zastupitelstva a rezignoval na členství ve výborech.\n\nV roce 2014 byl zvolen předsedou regionální organizace TOP 09 v Praze 11 a ve volbách do zastupitelstev obcí byl zvolen zastupitelem této městské části. Ve stejných volbách kandidoval také do Zastupitelstva hlavního města Prahy, ale neuspěl. Dne 10. listopadu 2014 se stal 3. místostarostou městské části. V této pozici je odpovědný za oblast školství a vzdělávání, sportu a volného času a za oblast kultury.\n\nVe volbách do Senátu PČR v roce 2016 kandidoval za TOP 09 v obvodu č. 19 – Praha 11. Jeho kandidaturu podporovalo také hnutí STAN. Se ziskem 14,09 % hlasů skončil na 4. místě a do druhého kola nepostoupil.\n"}
{"id": "1190490", "url": "https://cs.wikipedia.org/wiki?curid=1190490", "title": "Boží muka v Litni", "text": "Boží muka v Litni\n\nBoží muka v Litni (okres Beroun) jsou postavena na louce u křižovatky silnice Liteň – Svinaře – Všeradice na konci Nádražní ulice směrem na Svinaře u silnice III/11522. Jsou zastavením Naučné stezky Liteň\nBoží muka mají vzhled charakteristický pro podobné stavby Čechách: Zděný sloup se čtvercovým půdorysem s výškou přes dva metry a stříškou z pálené krytiny. Stříšku zdobí kovový křížek. Sloup je horizontálně členěn úzkou římsou, nad kterou je v každém boku sloupu nika. V nikách není ani obraz ani plastika.\nStejně jako vzhled je i umístění božích muk podobné jako u jiných drobných sakrálních staveb tohoto typu: jsou postavena na východním okraji městyse Liteň na louce u křižovatky silnice Liteň – Svinaře – Všeradice na konci Nádražní ulice- V minulosti boží muka byla i významným orientačním bodem pro pocestné. Nedaleko od božích muk směrem na jihovýchod v anglickém parku je postavena hrobka rodiny Daubkovy. Mezi kapličkou a anglickým parkem s hrobkou vede silnice III/11522. U božích muk je informační panel zastavení C3 modré stezky Naučné stezky Liteň\n\nHistorie božích muk v Litni není zcela známa. Václav Beneš Třebízký, který působil v Litni na faře jako kooperant od 8. září 1875 do 28. listopadu 1875, spojoval boží muka s místem pohřbu 13 vojáků v napoleonských válkách. \nOd roku 2013 jsou boží muka zastavením modré naučné stezky C3 Naučné stezky v Litni.\nU božích muk je od roku 2013 instalován informační panel zastavení C3 modré stezky Naučné stezky Liteň. Zastavením C 3 je kromě božích muk výklenková kaple v ohradní zdi starého hřbitova u kostela sv. Petra a Pavla v ulici Pode Zděmi po levé straně této ulice ve směru z centra městyse na sever. Městysem Liteň ze západu na východ po Nádražní ulici prochází k božím mukám modrá turistická značka.\n\n"}
{"id": "1190491", "url": "https://cs.wikipedia.org/wiki?curid=1190491", "title": "Giovanna Marini", "text": "Giovanna Marini\n\nGiovanna Marini (* 19. ledna 1937) je italská zpěvačka a kytaristka. Narodila se v Římě do hudební rodiny. V roce 1959 získala diplom ze hry na klasickou kytaru na Conservatorio Santa Cecilia. Během své kariéry vydala řadu nahrávek. Roku 1983 získala ocenění Premio Tenco. Později získala řadu dalších cen včetně Premio Palmi, Premio Nonino a Premio Scanno.\n\n"}
{"id": "1190492", "url": "https://cs.wikipedia.org/wiki?curid=1190492", "title": "Reckoning Night", "text": "Reckoning Night\n\nV rámci podpory alba skupina mimo jiné vystoupila v Japonsku v Tokiu, kde natočila koncertní DVD \"For the Sake of Revenge\".\n\n\n\n\n"}
{"id": "1190493", "url": "https://cs.wikipedia.org/wiki?curid=1190493", "title": "Lišta s menu", "text": "Lišta s menu\n\nLišta s menu (anglicky menu bar) je v informatice jeden z grafických ovládacích elementů (tzv. widget), který obsahuje několik vyskakovacích menu („drop down menu“).\n\nLišta s menu je používána v uživatelských rozhraních počítačů pro sdružení nabídek menu, které jsou poskytovány v rámci okna nebo aplikace (otevírání souborů, zobrazení nápovědy a podobně). Lišta s menu je často používána v grafických uživatelských rozhraních pracujících s okny, ale může být využita i v textových uživatelských rozhraních. Programátor používá pro snadnější vykreslování různé widget toolkity.\n\n"}
{"id": "1190495", "url": "https://cs.wikipedia.org/wiki?curid=1190495", "title": "Menu (GUI)", "text": "Menu (GUI)\n\nMenu nebo nabídka (zřídka i jídelníček) je v informatice označení pro grafický řídící element (widget), který je tvořen seznamem položek reprezentujících činnosti dostupné v aplikaci. Menu může být víceúrovňové, na první úrovni pak bývají položky často uspořádány vodorovně a obvykle se pak nazývají lišta s menu (anglicky \" menu bar\").\n\nMnoho aplikací má menu trvale přístupné v hlavním okně aplikace; toto menu se nazývá hlavní nabídka, hlavní menu, menu programu nebo menu aplikace. Podle způsobu otevírání se nazývá také stahovací menu nebo roletové menu ( nebo ).\n\nV některých aplikacích lze vyvolat menu závislé na okamžitém stavu programu, které se nazývá místní nabídka, kontextové menu, nebo podle způsobu jeho vyvolání vyskakovací nabídka ( ).\n\nMenu je používáno v uživatelských rozhraních počítačů pro nabídky pro otevírání souborů, zobrazení nápovědy a podobně. Menu je často používáno v grafických uživatelských rozhraních pracujících s okny, ale může být využito i v textových uživatelských rozhraních.\n\nNabídky jsou navrženy pro ovládání myší – výběr položky se provádí kliknutím levým tlačítkem na požadované položce. Obvykle však lze menu ovládat i pomocí klávesnice – položky z první úrovně lze obvykle vyvolat klávesovou kombinací klávesy s prvním nebo zvýrazněným písmenem v požadované položce. Vybrané položky je pak možné přepínat pomocí kurzorových kláves, a stisknutím klávesy lze vyvolat akci ze zvýrazněné položky. U některých položek mohou být uvedeny klávesové zkratky, kterými lze příslušnou akci vyvolat okamžitě, bez otevírání nabídky a bez procházení jednotlivých úrovní. Na obrázku v záhlaví jsou viditelné klávesové zkratky + pro zahájení editace nového dokumentu, + pro otevření existujícího souboru a + pro uložení souboru. \n\n"}
{"id": "1190500", "url": "https://cs.wikipedia.org/wiki?curid=1190500", "title": "Don't Say a Word", "text": "Don't Say a Word\n\nDon't Say a Word je čtvrtý extended play finské power metalové kapely Sonata Arctica vydaný 30. srpna 2004.\nCoververze písně \"Don't Say a Word\" se objevila na EP Fire & Ashes od německé metalové kapely Xandria.\n\n\n\n"}
{"id": "1190514", "url": "https://cs.wikipedia.org/wiki?curid=1190514", "title": "Serge Lifar", "text": "Serge Lifar\n\nSerge Lifar, ukrajinsky \"Сергій Михайлович Лифар\" (2. duben 1905, Kyjev – 15. prosinec 1986, Lausanne) byl francouzský tanečník, choreograf a baletní mistr ukrajinského původu. Takřka po celý svůj život (1929–1945, 1947–1958) byl členem Pařížské opery.\nByl žákem Bronislavy Nijinské. Odešel do Francie, aby se připojil k \"Ballets Russes\" Sergeje Ďagileva. Zde ho učil Enrico Cecchetti. Roku 1925 se stal prvním tanečníkem společnosti. Po Ďagilevově smrti v roce 1929 Lifar vstoupil do baletu Pařížské opery jako první tanečník a baletní mistr. V roce 1932 mu byl udělen titul „professeur de danse“. Po druhé světové válce byl z baletu Pařížské opery propuštěn kvůli svým stykům s vysokými německými důstojníky během války. Vrátit se mohl po dvou letech.\n\nPrvní baletní choreografií, kterou připravil sám, byl \"Le Renard\" (1929) na hudbu Igora Stravinského. Tento balet byl ještě klasický. Další díla však již spadala do moderny. Lifar totiž uvěřil, že tanec je důležitější než hudba a choreografie by tudíž neměla z hudby vycházet. Tuto tezi prvně aplikoval ve svém \"Ikarovi\" (1935). Jediným hudebním doprovodem byly bubny, které byly navíc přidány až po dokončení choreografie. V pozdějších svých baletech se nicméně vrátil ke konvenční hudbě, ale i nadále vždy nejprve tvořil choreografii a skladatelé byli nuceni se jí přizpůsobit. Vytvořil více než 50 baletů, z nichž nejznámější je \"Prométhée\" (1929), \"David Triomphant\" (1936), \"Le Chevalier et la damoiselle\" (1941), \"Joan de Zarissa\" (1942), \"Les Mirages\" (1947), \"Phedre\" (1950) a \"Les Noces fantastiques\" (1955). Často čerpal z antické mytologie a z Bible. Typické bylo, že v jeho baletech měli větší roli mužští tanečníci než baletky.\n\nV roce 1960 se objevil ve filmu \"Le Testament d'Orphee\".\n\nNapsal též mnoho knih o teorii a dějinách tance.\n"}
{"id": "1190537", "url": "https://cs.wikipedia.org/wiki?curid=1190537", "title": "Pablo Milanés", "text": "Pablo Milanés\n\nPablo Milanés (* 24. února 1943) je kubánský zpěvák a kytarista. Narodil se ve městě Bayamo a v roce 1950 se s rodinou přestěhoval do Havany, kde studoval na konzervatoři. Své první album nazvané \"Versos Sencillos de Jose Marti\" vydal v roce 1973. Později publikoval řadu dalších nahrávek. V roce 1994 získal italské ocenění Premio Tenco. Později se usadil ve Španělsku.\n\n"}
{"id": "1190541", "url": "https://cs.wikipedia.org/wiki?curid=1190541", "title": "Simurq PIK", "text": "Simurq PIK\n\nSimurq PIK (ázerbájdžánsky: \"Simurq Peşəkar Idman Klubu\") byl ázerbájdžánský fotbalový klub sídlící ve městě Zaqatala. Klub byl založen v roce 2005, zanikl v roce 2015 kvůli finančním problémům.\n\nSvé domácí zápasy odehrával na stadionu Zaqatala şəhər stadionu s kapacitou 3 500 diváků.\n\nZdroj: \n\n"}
{"id": "1190543", "url": "https://cs.wikipedia.org/wiki?curid=1190543", "title": "Theodor Pilz", "text": "Theodor Pilz\n\nTheodor Pilz (26. června 1817 Praha – 27. června 1863 Kraslice nebo Karlovy Vary) byl rakouský podnikatel a politik německé národnosti z Čech, v 60. letech 19. století poslanec Českého zemského sněmu.\n\nV roce 1840 se jeho manželkou stala Maria Klementine Stark. Byl majitelem přádelny v Kraslicích. Působil ve spolku Verein fur Geschichte der Deutschen in Böhmen.\n\nPo obnovení ústavního systému vlády počátkem 60. let se zapojil i do politického života. V zemských volbách v Čechách roku 1861 byl zvolen na Český zemský sněm. Byl zvolen ve dvou volebních obvodech najednou a to za kurii městskou, obvod Kraslice, Nejdek, Schönbach i za kurii venkovských obcí, obvod Kraslice, Nejdek. Jako oficiální kandidát německého volebního výboru byl navržen v kurii městské. Nakonec ale přijal mandát v kurii venkovských obcí. Zasedal zde až do své smrti roku 1863. Pak ho na sněmu nahradil Josef Virgil Grohmann.\n\nZemřel v červnu 1863.\n\n"}
{"id": "1190545", "url": "https://cs.wikipedia.org/wiki?curid=1190545", "title": "The End of This Chapter", "text": "The End of This Chapter\n\nThe End of This Chapter je první kompilační album finské power metalové kapely Sonata Arctica. Album bylo vydáno 24. srpna 2005 v Japonsku. Evropská verze alba vyšla 3. května 2006.\n\n\n\n\n"}
{"id": "1190546", "url": "https://cs.wikipedia.org/wiki?curid=1190546", "title": "Pilz", "text": "Pilz\n\nPříjmení Pilz nosí tyto osobnosti:\n\n"}
{"id": "1190547", "url": "https://cs.wikipedia.org/wiki?curid=1190547", "title": "308 (číslo)", "text": "308 (číslo)\n\nTři sta osm je přirozené číslo, které následuje po čísle tři sta sedm a předchází číslu tři sta devět. Římskými číslicemi se zapisuje CCCVIII.\n\n\n\nSilnice II/308 je česká silnice II. třídy vedoucí na trase Hradec Králové – Černilov – Libřice – Bohuslavice – Nové Město nad Metují\n\n\n"}
{"id": "1190548", "url": "https://cs.wikipedia.org/wiki?curid=1190548", "title": "Gabriela Andersenová-Schiessová", "text": "Gabriela Andersenová-Schiessová\n\nGabriela Andersenová-Schiessová (* 20. května 1945, Curych) je bývalá švýcarská běžkyně na dlouhých tratích, která se zúčastnila prvního ženského maratónu na Letních olympijských hrách v roce 1984 v Los Angeles. Kromě běhání byla také lyžařskou instruktorkou ve Spojených státech amerických.\n\nJejí krátká běžecká kariéra začala v 70. letech 20. století, kdy se začala prosazovat i na trochu významnějších závodech, v roce 1973 překonala švýcarský národní rekord. Nejvýznamnější výsledky se začaly rodit v 80. letech 20. století. V roce 1983 vyhrála Kalifornský mezinárodní maraton časem 2:33:25. Dalším úspěchem bylo vítězství na Twin cities maratonu v čase 2:36:22. V roce 1984 se účastnila prvního ženského olympijského maratonu v Los Angeles 1984. Kvůli zdravotním komplikacím (kolena) musela atletickou kariéru předčasně ukončit.\n\nÚčastnila se prvního ženského olympijského maratónu v Los Angeles, kde nebyla hlavní favoritkou, ale její osobní rekord ze závodů \"California International Marathon\" v Kalifornii nepatřil k nejhorším. Den konání závodu 5. srpna 1984 bylo na maraton poměrně teplo (25 °C), v místě konaní se vlhkost pohybovala v rozmezí 70 % a 95 %. Závod se pro ni nevyvíjel špatně, na 35. kilometru byla ještě kolem 20. místa. Při vyhlížení osvěžovací sprchy však promeškala poslední občerstvovací stanici a tak musela i poslední dva kilometry běžet bez doplnění tekutin. Když vbíhala do tunelu vedoucího na stadion Coliseum, udělalo se jí lépe. Po opuštění tunelu ji čekalo ještě 500 metrů do cíle a v tu chvíli ji docházely síly. Překlopýtávala z první dráhy do šesté, byla nakloněná na bok. Jakmile se u ní objevili lékaři, dala najevo, že chce doběhnout do cíle. Nakonec po sedmi minutách na atletickém ovále doběhla do cíle na 37. místě. V cíli měla její pokožka teplotu 41 °C, byla dehydrovaná, naprosto vyčerpaná a utrpěla glykemický šok. Po třech hodinách v nemocnici však byla naprosto v pořádku a další den si šla dokonce zaběhat. Její výkon se stal skvělým příkladem olympijské myšlenky. Dokončila prý jen proto, že ve svých 39 letech to byla asi poslední příležitost dokončit olympijský maraton.\n\n"}
{"id": "1190549", "url": "https://cs.wikipedia.org/wiki?curid=1190549", "title": "309 (číslo)", "text": "309 (číslo)\n\nTři sta devět je přirozené číslo, které následuje po čísle tři sta osm a předchází číslu tři sta deset. Římskými číslicemi se zapisuje CCCIX.\n\n\nSilnice II/309 je česká silnice II. třídy vedoucí na trase Bohuslavice – Dobruška – Plasnice\n\n\n"}
{"id": "1190550", "url": "https://cs.wikipedia.org/wiki?curid=1190550", "title": "For the Sake of Revenge", "text": "For the Sake of Revenge\n\nFor the Sake of Revenge je druhé koncertní album finské power metalové kapely Sonata Arctica vydané 31. března 2006. Album bylo nahráno 5. února 2005 na koncertu v hale Shibuya-AX v Tokiu a vyšlo v CD a DVD podobě.\n\n\n\n\n"}
{"id": "1190551", "url": "https://cs.wikipedia.org/wiki?curid=1190551", "title": "Sazaník", "text": "Sazaník\n\nSazaník (\"Calycanthus\") je rod rostlin z čeledi sazaníkovité. Jsou to aromatické, opadavé keře s jednoduchými vstřícnými listy a červenými, hnědočervenými nebo bělavými květy. Rod zahrnuje 3 druhy a je rozšířen v Severní Americe a Číně. Sazaníky jsou v České republice celkem zřídka pěstovány jako zajímavé okrasné keře. Nejčastěji je pěstován sazaník květnatý. Křížením sazaníku čínského se severoamerickými druhy byly vypěstovány atraktivní, velkokvěté hybridy.\n\nSazaníky jsou vzpřímené opadavé keře. Větévky jsou vidličnatě větvené a při rozemnutí kořenitě voní. Pupeny jsou nahé, u některých druhů kryté bází řapíku. Listy jsou jednoduché, vstřícné, celokrajné, se zpeřenou žilnatinou. Na podzim se zbarvují žlutě. Květy jsou pravidelné, tmavě červené, červenohnědé nebo bělavé, vyrůstající jednotlivě na konci krátkých větévek. Okvětí je tvořeno neustáleným počtem (asi 15 až\n30) okvětních lístků. Tyčinek je 10 až 18. Gyneceum je složeno z většího počtu volných plodolistů. Plodem je nepravý plod (pseudokarp) hruškovitého až vejcovitého tvaru, vznikající zdužnatěním češule a později vysýchající. Obsahuje jednosemenné nažky. Plody jsou jedovaté.\n\nRod sazaník zahrnuje v současném taxonomickém pojetí 3 druhy a je rozšířen v Severní Americe a Číně. Sazaník květnatý roste v jihovýchodních oblastech USA, sazaník západní na západě USA ve státech Kalifornie a Washington. Sazaník čínský je endemit provincie Če-ťiang v jihovýchodní Číně.\n\nSoučasná taxonomie uznává 3 druhy sazaníku, a to včetně druhu sazaník čínský (\"Calycanthus chinensis\"), který byl v minulosti oddělován do samostatného rodu \"Sinocalycanthus\". Počet severoamerických druhů byl zredukován na dva. Dříve byl jako samostatný druh uváděn i sazaník plodný (\"Calycanthus fertilis\"), pocházející z jihovýchodních oblastí USA a odlišující se od sazaníku květnatého málo chlupatou rubovou stranou listů. Dnes je tento taxon pojímán jako varieta sazaníku květnatého (\"Calycanthus floridus\" var. \"glaucus\"). Podrobná studie navíc ukázala, že ochlupení různých populací sazaníku květnatého je dosti variabilní a tuto varietu nelze vždy s jistotou vymezit.\n\nPodle výsledků fylogenetických analýz tvoří sazaník čínský bazální sesterskou vývojovou větev oběma severoamerickým druhům.\n\nNejstarší fosílie rodu \"Calycanthus\" jsou známy z období miocénu. Na základě molekulárních hodin byl čas oddělení asijské a severoamerické větve rodu stanoven do období třetihor.\n\n\nSazaníky jsou pěstovány v České republice jako okrasné keře. Mimo botanických druhů se pěstují i někteří kříženci a kultivary. Zkrížením sazaníku květnatého se sazaníkem čínským byl získán nápadně kvetoucí kříženec sazaník Raulstonův. Následně byly vyšlechtěny některé další, komplexnější hybridy. Kříženci severoamerických druhů se sazaníkem čínským se vesměs vyznačují nápadnějšími, atraktivnějšími květy než původní botanické druhy.\n\nZe sbírek českých botanických zahrad a arboret jsou uváděny všechny 3 botanické druhy, z nichž je nejčastěji pěstován sazaník květnatý. Vzácněji se pěstují zahradní kultivary a hybridy.\n\n\nSazaníkům se daří ve výživných, čerstvě vlhkých půdách na chráněném, slunném až polostinném stanovišti. Na slunném stanovišti mají při dostatku půdní vlhkosti kompaktnější vzrůst a bohatěji kvetou. Nedaří se jim v dosahu mělce kořenících stromů. Nejmrazuvzdornějším druhem je sazaník květnatý, ostatní druhy jsou vhodné jen pro zvlášť teplé a chráněné polohy. Rostliny po namrznutí zpravidla dobře regenerují.\n\nSazaníky se množí buď výsevem semen nebo vegetativně.\nSemena se vysévají buď hned na podzim do truhlíků nebo po stratifikaci na jaře. K řízkování se používají letní zelené řízky, odebírané v červnu. Řízkování není snadné. Mladé rostliny je třeba zimovat prvním rokem ve skleníku. Dále je možno množit i hřížením nebo odebíráním oddělků.\n\n"}
{"id": "1190553", "url": "https://cs.wikipedia.org/wiki?curid=1190553", "title": "Vinicius de Moraes", "text": "Vinicius de Moraes\n\nVinicius de Moraes, celým jménem Marcus Vinicius da Cruz e Mello Moraes, (19. října 1913 – 9. července 1980) byl brazilský básník, textař a dramatik. Rovněž působil jako diplomat a věnoval se skládání hudby ve stylu bossa nova. Narodil se v Rio de Janeiro, jeho otec byl amatérský kytarista, matka hrála na klavír. Svou první básnickou sbírku s názvem \"Caminho Para a Distância\" vydal v roce 1933. V roce 1975 obdržel italské ocenění Premio Tenco. Řadu let měl problémy s alkoholem. Zemřel v Rio de Janeiro ve věku 66 let.\n\n"}
{"id": "1190556", "url": "https://cs.wikipedia.org/wiki?curid=1190556", "title": "Caetano Veloso", "text": "Caetano Veloso\n\nCaetano Veloso (* 7. srpna 1942) je brazilský zpěvák a kytarista. Narodil se ve městě Santo Amaro da Purificação jako pátý ze sedmi sourozenců. Jeho mladší sestrou je zpěvačka Maria Bethânia. V roce 1967 vydal album \"Domingo\", které bylo spoluprací se zpěvačkou Gal Costa. Později vydal řadu dalších alb, prvním sólovým počinem byla deska \"Caetano Veloso\" z následujícího roku. V roce 1990 získal italské ocenění Premio Tenco. Je držitelem řady dalších ocenění, včetně Grammy a Latin Grammy.\n\n"}
{"id": "1190559", "url": "https://cs.wikipedia.org/wiki?curid=1190559", "title": "Arsen Dedić", "text": "Arsen Dedić\n\nArsen Dedić (28. července 1938 – 17. srpna 2015) byl chorvatský zpěvák. Narodil se v Šibeniku jako druhý syn svých rodičů Jovana a Veroniky. Jeho bratrem byl malíř a historik umění Milutin Dedić. Své první album nazvané \"Čovjek kao ja\" vydal v roce 1969. Následovala řada dalších alb. V roce 1982 obdržel ocenění Premio Tenco. Zemřel v Záhřebu ve věku 77 let. Jeho manželkou byla v Německu narozená zpěvačka Gabi Novak.\n\nV roce 2007 byl za celoživotní dílo vyznamenán chorvatskou Cenou Vladimira Nazora. \n\n"}
{"id": "1190562", "url": "https://cs.wikipedia.org/wiki?curid=1190562", "title": "Andrzej Smolik", "text": "Andrzej Smolik\n\nAndrzej Smolik (* 10. února 1970) je polský hudebník, skladatel a producent. V roce 1993 se stal členem skupiny Wilki, v níž hrál na klávesy. Kapelu opustil v roce 1995, ale v letech 2001 až 2014 s ní opět spolupracoval. Právě v roce 1995 byl producentem sólové nahrávky zpěváka této kapely Roberta Gawlińskiho. V roce 2001 začal vydávat sólová alba. V roce 2010 získal ocenění Człowiek ze Złotym Uchem.\n\n"}
{"id": "1190563", "url": "https://cs.wikipedia.org/wiki?curid=1190563", "title": "Wojciech Waglewski", "text": "Wojciech Waglewski\n\nWojciech Antoni Waglewski (* 21. dubna 1953) je polský zpěvák, kytarista, skladatel a producent. Narodil se ve městě Nowy Sącz, jeho otcem byl novinář Jerzy Waglewski. Byl členem mnoha skupin, včetně Voo Voo, Osjan a Morawski Waglewski Nowicki Hołdys. Mnohokrát byl nominován na cenu Fryderyk a roku 2015 získal ocenění Człowiek ze Złotym Uchem. Jeho synové, Fisz a Emade, se rovněž věnují hudbě. Do roku 2011 vydal tři sólová alba, \"Waglewski Gra-żonie\" (1991), \"Muzyka filmowa\" (2007) a \"The Best and the Rest\" (2011).\n"}
{"id": "1190564", "url": "https://cs.wikipedia.org/wiki?curid=1190564", "title": "Národní knihovna Estonska", "text": "Národní knihovna Estonska\n\nNárodní knihovna Estonska () se nachází na návrší \"Tõnismägi\" v hlavním městě Tallinnu. Je jednou z nejdůležitějších veřejnoprávních institucí pro uchování a zprostředkování estonské kultury.\n\n21. prosince 1918 vydala Provizorní vláda nově vzniklé samostatné Estonské republiky nařízení o založení \"Státní knihovny\" (\"Riigi Raamatukogu\"). Státní knihovna vznikla s přibližně 2000 knihami, původně sídlila v jednom z křídel tallinnského zámku a byla přístupná jen členům estonského parlamentu Riigikogu\n\nOd roku 1919 měla knihovna právo povinného výtisku. Od roku 1935 byl zřízen archiv estonského tisku. Ve 30. letech 20. století měla knihovna kolem 50 000 položek a byla veřejně přístupná.\n\nPo sovětském obsazení Estonska byla v roce 1940 instituce přejmenována na \"Státní knihovnu Estonské SSR\" (\"Eesti NSV Riiklik Raamatukogu\"). Sbírky byly rozšířeny o sovětské tiskoviny, především povinné výtisky celého SSSR. Části fondů, které obsahovaly podle komunistického režimu „nežádoucí“ díla, byly veřejnosti nepřístupné. Od roku 1953 nesla knihovna jméno estonského literáta a publicisty Friedricha Reinholda Kreutzwalda (1803–1882). Obsahovala více než jeden milion položek.\n\nV roce 1988, v období glasnosti a perestrojky, získala knihovna současné jméno. Od této doby plní roli klasické národní knihovny. Od roku 1989 je současně parlamentní knihovnou a poskytuje podporu estonským poslancům jako informační centrum.\n\nKoncem roku 2009 dosáhl fond knihovny více než 3,4 milionů položek.\n\nBudova estonské Národní knihovny, připomínající pevnost, byla postavena v letech 1985 až 1993 podle plánů estonského architekta Raine Karpa. Má osm pater, dvě podlaží jsou podzemní. Budova obsahuje konferenční centrum, divadelní sál a různé výstavní sály. K dispozici je návštěvníkům 600 míst v čítárnách.\n\n"}
{"id": "1190567", "url": "https://cs.wikipedia.org/wiki?curid=1190567", "title": "Nártoun celebeský", "text": "Nártoun celebeský\n\nNártoun celebeský (\"Tarsius tarsier\" nebo \"Tarsius spectrum\") je druh nártounů z podřádu Haplorhini.\n\nVyskytuje se převážně na území Indonésie (zejména na ostrovech Sulawesi, Buton, Muna a Kabaena) v nadmořské výšce od 1 100 až 1 500 m n. m.\n\nDospělí samci váží 118–130 gramů, zatímco samice váží 102–114 gramů. Průměrná výška jedince se pohybuje od 9 do 14 centimetrů, ocas je dlouhý 20 až 26 cm. Živí se převážně hmyzem, příležitostně i drobnými obratlovci (hlodavci a plazy). Průměrná délka života je 10 let, ale v zajetí se mohou dožít až 17 let. Některé zdroje uvádí, že se jedná o savce s největším okem v poměru k jeho velikosti.\n\nNártoun celebeský je aktivní zejména v noci. Žije v malých skupinách po dvou až šesti jedincích.\n\n"}
{"id": "1190569", "url": "https://cs.wikipedia.org/wiki?curid=1190569", "title": "Adolf z Mayersbachu", "text": "Adolf z Mayersbachu\n\nAdolf rytíř Mayer z Mayersbachu, nebo z Mayersbachů, též Mayer von Mayersbach (1803 Jažlovice – 25. února 1882 Černé Voděrady) byl rakouský šlechtic a politik české národnosti z Čech, v 60. a 70. letech 19. století poslanec Českého zemského sněmu; jeden z prvních sedmi mladočeských poslanců sněmu.\n\nPůsobil jako velkostatkář v Praze, Osečné a později v Říčanech. V roce 1831 se stal členem stavovského Českého zemského sněmu. Od roku 1877 byl prezidentem akciové společnosti Cukrovary v Uhříněvsi. Roku 1881 se stal okresním starostou v Říčanech. Byl členem zemské komise pro úpravu pozemkové daně. Zastával rovněž funkci předsedy říčanské záložny.\n\nPo obnovení ústavního systému vlády počátkem 60. let se zapojil i do vysoké politiky. V zemských volbách v Čechách roku 1861 byl zvolen na Český zemský sněm, kde zastupoval kurii venkovských obcí, obvod Jílové, Říčany. Byl tehdy uváděn jako nezávislý český kandidát. Do zemské politiky se vrátil v doplňovacích zemských volbách roku 1874. Česká politická reprezentace se tehdy rozdělila v otázce pasivní rezistence, tedy bojkotu zemského sněmu, který prosazovala Národní strana (staročeská), zatímco nově utvořená (respektive nově oficiálně ustavená) Národní strana svobodomyslná (mladočeská) tento bojkot odmítala a požadovala aktivní výkon mandátu s cílem ovlivnit politické směřování na zemské úrovni. Adolf z Mayersbachu náležel mezi sedm mladočeských poslanců, kteří v těchto volbách uspěli. Šlo o kurii venkovských obcí, obvod Jílové, Říčany. Porazil staročeského kandidáta Josefa Brzoráda.\n\nZemřel v únoru 1882 ve věku 78 let.\n"}
{"id": "1190570", "url": "https://cs.wikipedia.org/wiki?curid=1190570", "title": "Raine Karp", "text": "Raine Karp\n\nRaine Karp (* 23. července 1939 Tallinn) je estonský architekt.\n\nRaine Karp ukončil studium architektury na \"Státním uměleckém institutu\" Estonské SSR (). Od roku 1963 až do roku 1990 byl zaměstnán ve státní architektonické kanceláři \"Eesti Projekt\". Poté založil vlastní soukromou kancelář.\n\nRaine Karp je znám svými monumentálními stavbami, zpočátku inspirovanými finskou modernou, později postmodernismem. Jeho stavby výrazně ovlivnily výraz města v dobách Sovětského svazu. V roce 1978 mu byl propůjčen titul „Zasloužilý architekt Estonské SSR“.\n\n\n"}
{"id": "1190571", "url": "https://cs.wikipedia.org/wiki?curid=1190571", "title": "Botanická zahrada (Brusel)", "text": "Botanická zahrada (Brusel)\n\nBotanická zahrada se nachází v centru města Bruselu na rozhraní historického jádra belgické metropole a Schaerbeeku. Její adresa je situována na ulici \"Rue Royale\".\n\nZahrada byla založena v roce 1826 a vznikla podle návrhu architekta Tilmana-François Suyse. Její hlavní oranžérie má podobu paláce s dvěma křídly a centrálním kruhovým prostorem.\n\nZahradě se finančně v prvních desetiletích provozu nedařilo. Poté, co původní provozovatel musel omezit vědecký výzkum a zahájit řadu komerčních aktivit naléhal na belgickou vládu, aby zahradě pomohla. Finančně problematikcá se stala 40. léta 19. století. Teprve až roku 1870 ji odkoupil belgický stát a celý objekt zmodernizoval. Vznikly tak různé fontány, elektrické osvětlení a zahradu doplnily různé sochy. Celkem jich mezi lety 1894 a 1898 přibylo 52. Na jejich vzniku se podílelo 43 sochařů.\n\nRoku 1938 byla většina rostlin přenesena do nově vzniklé Národní botanické zahrady v Meise, která se nachází na okraji metropole. Původní zahrada je nicméně dnes historickou památkou s dochovaným parkem. A to i přesto, že pod zahradou prochází železniční tunel, metro i tunel městského silničního okruhu. Dodnes se dochovala rozsáhlá kolekce velmi starých stromů v původním parku. Původní prostory oranžerie slouží dnes jako kulturní centrum s názvem \"Le Botanique\".\n"}
{"id": "1190572", "url": "https://cs.wikipedia.org/wiki?curid=1190572", "title": "Petrov (vojenský újezd Hradiště)", "text": "Petrov (vojenský újezd Hradiště)\n\nPetrov () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách tři kilometry severovýchodně od Velichova v nadmořské výšce okolo 450 metrů. Místy, kde Petrov stával, protéká Petrovský potok.\n\nNázev vesnice se v historických pramenech objevuje ve tvarech: Peterstorph (1273), Pederstorff (1545), Petrsstorff (1546), Pettersdorff (1631), Petersdorf (1785) a Petersdorf (1854).\n\nVesnice byla založena doksanským klášterem na území velichovského kolonizačního újezdu nejspíše už před rokem 1260, ale první písemná zmínka o ní pochází až z 15. května 1273, kdy papež Řehoř X. klášteru potvrdil vlastnictví celého újezdu, který tvořilo osm vesnic.\n\nPetrov zanikl vysídlením v roce 1953 v důsledku zřízení vojenského újezdu.\n\n"}
{"id": "1190573", "url": "https://cs.wikipedia.org/wiki?curid=1190573", "title": "Okenní systém", "text": "Okenní systém\n\nOkenní systém (anglicky \"windowing system\") je v informatice jeden z typů grafického uživatelského prostředí (GUI), který pro vytvoření uživatelského rozhraní počítače implementuje paradigma typu WIMP (tj. okno, ikona, menu, ukazatel). Každé běžící aplikaci je přiděleno (zpravidla obdélníkové) okno, do kterého umisťuje své rozhraní, pomocí kterého je uživatelem ovládána. Okna se mohou překrývat na rozdíl od dlaždicového modelu. Okolo každého okna je vykreslena dekorace. O správu oken se stará správce oken. Vykreslování prvků rozhraní a dekorace programátorům zjednodušují různé widget toolkity.\n\n"}
{"id": "1190574", "url": "https://cs.wikipedia.org/wiki?curid=1190574", "title": "Alois Matoušovský", "text": "Alois Matoušovský\n\nAlois Matoušovský (29. června 1815 Lidmaň – 3. nebo 5. ledna 1890 Dolany) byl rakouský římskokatolický duchovní a politik české národnosti z Čech, v 60. letech 19. století poslanec Českého zemského sněmu.\n\nAbsolvoval gymnázium v Jindřichově Hradci. Stal se členem premonstrátského řádu, ale později ho opustil. Roku 1837 (podle jiného zdroje 25. července 1840) byl vysvěcen na světského kněze. Působil jako kaplan v Kolovči a Chudenicích. Později byl farářem v Úboči a od roku 1861 až do své smrti v Dolanech. Měl funkci biskupského vikáře a konzistorního rady. Do roku 1883 zastával funkci ředitele rolnické školy v Klatovech. Patřil mezi vlastenecky orientované kněze.\n\nPo obnovení ústavního systému vlády počátkem 60. let se zapojil i do vysoké politiky. V zemských volbách v Čechách roku 1861 byl zvolen na Český zemský sněm, kde zastupoval kurii venkovských obcí, obvod Klatovy, Plánice, Nýrsko. Byl tehdy uváděn jako oficiální český kandidát (Národní strana, staročeská). Rezignoval v říjnu 1866.\n\nZemřel v lednu 1890. Jako příčina smrti se uvádí \"vysílení\".\n"}
{"id": "1190577", "url": "https://cs.wikipedia.org/wiki?curid=1190577", "title": "Prachomety (vojenský újezd Hradiště)", "text": "Prachomety (vojenský újezd Hradiště)\n\nPrachomety () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách asi jedenáct kilometrů od Bochova v nadmořské výšce okolo 700 metrů.\n\nNázev vesnice vznikl spojením slova \"prach\" a staročeského slovesa \"míesti.\" Výsledný výraz byl posměšným označením lidí, kteří místo mouky hnětou prach. V historických pramenech se objevuje ve tvarech: in Prachomyetech (1410), w Prachometech (1543), Prachomety (1546), Prachmudt (1563), Prachmut nebo Brachmuth (1573), Pragmuth (1627), Brachmut (1631), Prochmuth (1654) a Promuth (1720–1847).\n\nPrvní písemná zmínka o vesnici je z roku 1410, ale udává se i rok 1273. Zanikla vysídlením v roce 1953 v důsledku zřízení vojenského újezdu.\n\n"}
{"id": "1190580", "url": "https://cs.wikipedia.org/wiki?curid=1190580", "title": "Radošov (vojenský újezd Hradiště)", "text": "Radošov (vojenský újezd Hradiště)\n\nRadošov () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách šest kilometrů severovýchodně od Bochova v nadmořské výšce okolo 700 metrů. Původní vesnice byla sice zbořena, ale na jejím místě byly postaveny budovy velitelství vojenského újezdu.\n\nNázev vesnice se v historických pramenech se objevuje ve tvarech: Resnicz (1356), Reswycz (1362), Radossow (1369), Rosswicz (1383), Radossowicz (1384), Radossow (1399), Radessow (1400), Resswicz (1414), Radossow (1418), Radessow (1579), Reschowitz nebo Križowicze (1785) a Reschwitz nebo Reschowit a Křížowice (1847). Varianta Križowicze vznikla počeštěním německého tvaru.\n\nPrvní písemná zmínka o vesnici je z roku 1356. Zanikla vysídlením v roce 1953 v důsledku zřízení vojenského újezdu.\n\n"}
{"id": "1190582", "url": "https://cs.wikipedia.org/wiki?curid=1190582", "title": "Mart Port", "text": "Mart Port\n\nMart Port (4. ledna 1922 Pärnu, Estonsko – 3. února 2012 Tallinn) byl sovětský architekt estonského původu.\n\nMart Port byl se narodil v roce 1922 jako syn estonského botanika Jaana Porta (1891–1950) a jeho ženy Marty. Během druhé světové války bojoval v řadách Rudé armády.. Byl vyznamenán Medailí Za bojové zásluhy. Po válce studoval architekturu na Tallinnském polytechnickém institutu.\n\nDo roku 1990 pracoval Mart Port v sovětské státní architektonické kanceláři \"Eesti Projekt\", v letech 1961 až 1989 jako šéfarchitekt. Kromě toho v letech 1961 až 1992 přednášel na Tallinské akademii umění, od roku 1977 s titulem profesor. V období 1955 až 1979 byl Port předsedou „Svazu architektů“ Estonské SSR (). V roce 1972 obdržel Státní cenu Estonské SSR a v roce 1978 titul „Lidový architekt SSSR “().\n\nMart Port byl hlavním městským architektem v Tallinnu, Tartu a Viljandi a šéfem plánu výstavby nových částí Tallinnu – Mustamäe, Väike-Õismäe, Lasnamäe, Tartu – Annelinn a Viljandi-Männimäe. Kromě toho navrhoval různé druhy sovětských veřejných budov: obytné domy, školy, kulturní domy, nákupní centra).\n\nZnámými projekty Marta Porta jsou centrála Komunistické strany Estonska (společně s Raine Karpem a Olgou Končajevou, 1964–1968), první tallinský mrakodrap Hotel \"Viru\" (společně s Henno Sepmannem, 1972), četné obytné a průmyslové komplexy (\"Eesti Kaabel\", 1961).\n\nJeho dílem je také monumentální památník Rudé armády v části Tallinn-Maarjamäe (\"Maarjamäe obelisk\", 1960) na břehu Baltského moře ve Finském zálivu.\n\nByl členem mezinárodního týmu zapojeného do designu města Slavutyč pro pracovníky z Černobylské jaderné elektrárny. Jedna z částí města je postavena podle estonského projektu, za nějž obdržel Mart Port Zlatou medaili Výstavy hospodářských úspěchů SSSR. Při obnově zemětřesením zničeného arménského města Spitak navrhl rezidenční čtvrt a domy v tradičním místním stylu.\n\n\n"}
{"id": "1190587", "url": "https://cs.wikipedia.org/wiki?curid=1190587", "title": "Místodržící (zemský správce)", "text": "Místodržící (zemský správce)\n\nMístodržící (německy \"Statthalter\") je zástupce nadřízené osoby (krále, císaře, prezidenta a podobně), za kterou v určitém správním obvodě (regionu, zemi) přebírá funkci správce. V Českém království to byl zemský správce jako jednotlivec nebo sbor nejvyšších zemských úředníků (a případně dalších osob), kteří zastupovali krále v jeho nepřítomnosti. Po třicetileté válce vedli místodržící veškerou správu, část vojenské správy a některé soudní věci. Výkon jejich funkce byl čestný. V čele českého místodržitelství stál nejvyšší zemský purkrabí. \n\nPřestože tato funkce existovala už za Lucemburků a hlavně za Jagellonců, kteří téměř trvale sídlili v Budíně (Vladislav II. Jagellonský (králem 1471–1516) v roce 1508 vymezil pravomoci pro zemské úředníky jakožto pro zástupnou vládu), poprvé se titul místodržící objevil v roce 1547. Tehdy po potlačeném prvním stavovském protihabsburském povstání Ferdinand I. (králem 1526–1564) jmenoval svého mladšího syna arciknížete Ferdinanda II. Tyrolského (1529–1595) zemským správcem (1547–1566) pro Čechy i vedlejší země Koruny české. Po jeho odchodu vedli správu země někteří z nejvyšších zemských úředníků, kteří získali titul místodržící. Císař Rudolf II. (českým králem 1576–1611) pro ně v roce 1577 vydal první přesnější instrukci (\"Unsere Statthalter, Regenten und Räte unseres Königreichs Böhmen\"). Místodržících bylo deset, měli samostatnou místodržitelskou kancelář a disponovali pečetí. Měli pravomoc politickou a policejní včetně dohledu nad apelačním soudem. Protože zastupovali panovníka v jeho nepřítomnosti, jejich úřad zanikl v roce 1583, kdy Rudolf II. přenesl svůj dvůr nastálo do Prahy. Po jeho smrti v roce 1612 byl sbor místodržících opět obnoven a fungoval až do Bílé hory. Jmenoval je osobně panovník, vybíral si je z oddaných osob. Katoličtí místodržící byli symbolem nenáviděné císařské moci, proto byli dva z nich Vilém Slavata z Chlumu a Košumberka (1572–1652) a Jaroslav Bořita z Martinic (1582–1649) v květnu 1618 vyhozeni z okna Pražského hradu (druhá pražská defenestrace, počátek stavovského povstání). \n\nVítěz od Bílé hory bavorský vévoda Maxmilián I. (vévodou 1597–1651, od 1623 kurfiřtem) ustanovil svým plnomocným komisařem v Čechách Karla z Lichtenštejna (1569–1627). 17. ledna 1622 byl jmenován královským místodržitelem – svrchovaným vládcem, který se zodpovídal pouze císaři Ferdinandu II. Jeho titul se několikrát změnil, objevil se také gubernátor. Měl na starosti policii, spravedlnost a válečné záležitosti. Podle císařského nařízení z 12. července 1624 mu asistovali 2 nejvyšší zemští úředníci, 2 přísedící zemského soudu z panského a 2 z rytířského stavu. V komorní agendě mu radili i členové české komory.\n\nTato netypická správa skončila v roce 1625 po odjezdu Karla z Lichtenštejna do Vídně. Zemi pak spravoval sbor místodržících. Ke změně došlo v roce 1634 kdy císař Ferdinand II. svěřil politickou, vojenskou, finanční i justiční správu Čech svému synovi Ferdinandu III. (českým králem 1637–1657, korunován už v roce 1627) s titulem český gubernátor. Ještě téhož roku se však správa vrátila do rukou místodržících. V roce 1637 jmenoval nový panovník Ferdinand III. nejvyšší zemské úředníky místodržícími s malou změnou, na druhém místě po nejvyšším purkrabím figuroval hrabě Baltasar Marradas (1560–1638), který měl na starosti vojenské záležitosti. V srpnu 1639 císař svěřil politickou a justiční správu země svému bratru Leopoldu Vilémovi (1614–1662) s titulem gubernátor v Čechách, jeho kompetence vymezovala speciálně vydaná instrukce. Neúřadoval sám, ve funkcích zůstali i místodržitelé, v dubnu 1640 předal správu nejvyšším zemským úředníkům jako místodržícím.\n\nMístodržitelská kancelář už nebyla pouhou pobočkou královské kanceláře, nýbrž v pobělohorském období byla personálně samostatnou institucí. Podrobnou instrukci vymezující kompetence a úkoly místodržících, jejich kanceláře a personálu vydal císař Karel VI. (českým králem 1711–1740) v roce 1715. Tehdy už byla kancelář rozdělena na \nčeskou a německou expedici, v čele každé stál sekretář. K nim po třicetileté válce přibyla vojenská expedice, která převzala agendu generálního válečného komisariátu (instrukce pro jeho činnost pochází z roku 1647. Koncem roku 1713 přibyla čtvrtá expedice nazvaná expedit in publicis et diaetalibus.\n\nPodle instrukce z roku 1715 se alespoň pět místodržících mělo zdržovat v Praze, při jednáních v radě museli být kromě nejvyššího purkrabího (direktor) přítomni ještě minimálně tři místodržící. Rozhodovalo se většinou hlasů. Úřední hodiny byly od 9 do 12 hodin, avšak nejvyšší purkrabí, nejvyšší komorník, nejvyšší zemský sudí, prezident české komory a nejvyšší písař směli přijít později, protože se předpokládalo, že mají své povinnosti ve svých úřadech. Dva místodržící byli pověřeni dohledem na činnost kanceláře a revizí zpráv, které vypracovali sekretáři místodržitelské kanceláře. Nižší personál kanceláře tvořili sekretáři, taxátor, registrátoři, expeditoři, protokolista (zapisoval jednání rady), kancelisté (neboli písaři) a akcesisté. \nOprávnění příslušnosti nejvyšších zemských úředníků k místodržitelskému kolegiu vyplývalo z jejich funkce, přesto je císař zvlášť jmenoval místodržícími a nejvyšší purkrabí je po složení přísahy formálně instaloval. Počet personálu místodržitelské kanceláře se zvyšoval, v polovině 17. století jich bylo 34, v roce 1721 36 a v roce 1746 už 41. \nBěhem pobytu krále v Čechách činnost místodržitelství ustala a správu bezprostředně převzala česká dvorská kancelář.\n\nVe 40. letech 18. století za vlády Marie Terezie (královnou 1740–1780) místodržitelské kolegium tvořili:\n\nMístodržitelské kolegium zaniklo v roce 1748, kdy bylo nahrazeno zemskou Královskou reprezentací a komorou. \n\nPo Bílé hoře vedl správu země kardinál František z Dietrichsteinu (olomoucký biskup 1599–1636). Nejdříve měl titul zplnomocněný gubernátor, generální komisař a místodržitel, nakonec jako moravský zemský hejtman. Po jeho smrti funkci místodržitelského kolegia plnil moravský zemský tribunál neboli královský úřad zemského hejtmanství. \n\nPo bitvě na Bílé hoře vedl správu ve Slezsku arcivévoda Karel Habsburský (vratislavský biskup 1608–1624).\nPozději byl zřízen vrchní úřad ve Slezsku (\"Oberamt\").\n\n\n"}
{"id": "1190588", "url": "https://cs.wikipedia.org/wiki?curid=1190588", "title": "Mistrovství světa ve sportovním lezení 2007", "text": "Mistrovství světa ve sportovním lezení 2007\n\nMistrovství světa ve sportovním lezení 2007 (: \"IFSC Climbing World Championship\", : \"Championnats du monde d'escalade\", : \"Campionato del mondo di arrampicata\", : \"Kletterweltmeisterschaft\") se uskutečnilo jako osmý ročník 17.-23. září v Avilés pod hlavičkou Mezinárodní federace sportovního lezení (IFSC), která se oddělila z Mezinárodní horolezecké federace (UIAA), poprvé ve Španělsku, závodilo se v lezení na obtížnost, rychlost a v boulderingu.\n\nVe finále v lezení na obtížnost se umístili tři muži na stejném místě, bylo to jediné Mistrovství světa s větším počtem medailí. Dvě bronzové medaile si odnesl Cédric Lachat v lezení na obtížnost a v boulderingu. Čung Čchi-sin se stal Mistrem světa v lezení na rychlost, následující tři roky titul obhájil a tuto jeho medailovou pozici dosud niukdo nepřekonal. Obdobně u žen zde titul Mistryně světa obhájila Angela Eiter a toto zopakovala s malou přestávkou ještě v letech 2011 a 2012.\n\nTomáš Mrázek získal svou čtvrtou a poslední medaili (bronzovou) v lezení (na obtížnost) na Mistrovství světa, následující roky ho v této disciplíně i na bedně vystřídal další český mistr světa Adam Ondra.\n\nMartin Stráník se stal vicemistrem světa v boulderingu, získal druhou českou medaili a první mezi muži na Mistrovství světa ve sportovním lezení v této disciplíně.\n\nMezi dalšími závodníky skončili nejlépe Libor Hroza osmý ve čtvrtfinále v lezení na rychlost a Silvie Rajfová na třináctém děleném místě v boulderingu. Zajímavostí je účast Martina Stráníka a Tomáše Mrázka v lezení na rychlost.\n\n\n"}
{"id": "1190589", "url": "https://cs.wikipedia.org/wiki?curid=1190589", "title": "Alejandro Puerto", "text": "Alejandro Puerto\n\nAlejandro Puerto Díaz, (* 1. října 1964 v Pinar del Ríu, Kuba) je bývalý kubánský zápasník volnostylař, olympijský vítěz z roku 1992.\n\nZápasení se věnoval od 12 let. Později se specializoval na volný styl pod vedení Juana Caballera. V roce 1982 se poprvé objevil v kubánské seniorské reprezentaci. V roce 1988 přišel kvůli kubánskému bojkotu o účast na olympijských hrách v Soulu. V roce 1990 se stal mistrem světa v bantamové váze. V roce 1992 startoval na olympijských hrách v Barceloně. Po postupu ze základní skupiny z prvního místa narazil ve finále na Bělorusa Sergeje Smala. Finále bylo zcela v jeho režii a zaslouženě získal zlatou olympijskou medaili. V roce 1996 startoval na olympijských hrách v Atlantě, ale formu optimálně nevyladil. Po těsné porážce v prvním kole od Šabana Trstena nečekaně brzy v tunaji skončil. Sportovní kariéru ukončil v roce 1997.\n\n"}
{"id": "1190590", "url": "https://cs.wikipedia.org/wiki?curid=1190590", "title": "Choroš", "text": "Choroš\n\nChoroš (\"Polyporus\") je rod stopkovýtrusných hub, které se vyznačují obvykle rourkovitým hymenoforem, pevnou konzistencí plodnic a růstem ze dřeva nebo jiných rostlinných zbytků. Způsobuje bílou hnilobu. V Evropě je známo zhruba 16 druhů.\n\nPlodnice jsou jednoleté, dělí se na klobouk nesoucí rourkovitý hymenofor a třeň, který může být centrální, výstředný nebo postranní. Dužnina je masitě nebo kožovitě tuhá.\n\nVýtrusy mají hladký povrch, jsou bezbarvé a neamyloidní. Cystidy chybí.\n\n"}
{"id": "1190591", "url": "https://cs.wikipedia.org/wiki?curid=1190591", "title": "Sazaník západní", "text": "Sazaník západní\n\nSazaník západní (\"Calycanthus occidentalis\") je druh rostliny z čeledi sazaníkovité. Je to opadavý aromatický keř se vstřícnými jednoduchými listy a nahnědle purpurovými květy. Pochází ze západních oblastí USA a je zřídka pěstován jako okrasný keř i v České republice.\n\nSazaník západní je vzpřímený opadavý keř, dorůstající v domovině až 4 metrů výšky. Větévka při rozemnutí příjemně kořenitě voní. Postranní pupeny jsou volné a nejsou kryté bázemi řapíků. Listy jsou jednduché, vstřícné, celokrajné. Čepel listů je kopinatá nebo eliptická, 5 až 15 cm dlouhá a 2 až 8 cm široká, na bázi zaokrouhlená až slabě srdčitá, na vrcholu špičatá nebo tupá. Listy jsou na rubu lysé nebo řídce chlupaté, zelené. Řapík je lysý nebo chlupatý, 5 až 10 mm dlouhý. Květy jsou jednotlivé, nahnědle purpurové, 5 až 7 cm široké, se zvonkovitou češulí. Okvětní lístky jsou čárkovité, lžicovité až vejčitě eliptické, na vrcholu zaoblené. Tyčinek je 10 až 15. Plody jsou vejcovitě zvonkovité, na konci nezúžené, 4 až 5 cm dlouhé.\n\nSazaník západní roste v západních oblastech USA v Pobřežním pásmu v v Kalifornii, v jižní části Kaskádového pohoří a v západních částech pohoří Sierra Nevada. Vyskytuje se podél vodních toků a na vlhkých svazích roklí v nadmořských výškách od 200 do 1600 metrů.\n\nOd podobného sazaníku květnatého lze sazaník západní s jistotou odlišit zejména podle pupenů, které nejsou kryté bázemi řapíků listů. Květy jsou světleji červené, s okrovými špičkami okvětních lístků. Okvětní lístky jsou užší a na vrcholu tupé. Plody nejsou na konci zúžené.\n\nSazaník západní je pěstován jako okrasný keř. Vzhledem k nižší mrazuvzdornosti je pěstován řidčeji než podobný sazaník květnatý. Nejsou uváděny žádné zahradní kultivary, existuje však kříženec se sazaníkem čínským, pěstovaný pod názvem \"Calycanthus hybr.\" 'Aphrodite'. V rámci českých botanických zahrad je sazaník západní uváděn z Průhonického parku, Arboreta Semetín a ze sbírek Pražské botanické zahrady v Tróji.\n\nNěkteré severoamerické indiánské kmeny používaly kůru sazaníku západního při léčbě nachlazení.\n\nNároky i množení jsou podobné jako u sazaníku květnatého, je však méně mrazuvzdorný a vyžaduje teplé a chráněné stanoviště.\n\n"}
{"id": "1190601", "url": "https://cs.wikipedia.org/wiki?curid=1190601", "title": "Hradní kaple", "text": "Hradní kaple\n\nHradní kaple představují specifický stavební a do značné míry i funkční typ v rámci středověkého stavitelství. Zpravidla se jedná o nevelkou sakrální prostoru v rámci opevněného sídla – hradu.\n\nZe stavebního i provozního hlediska se může jednat o samostatný objekt, stavbu navazující jednou či více stěnami na obytné či další hradní budovy, případně o prostoru začleněnou do palácové či obytné stavby; kaple může být nápadná a reprezentačně vyzdobená, ale může být řešená i skromně až intimně. I v takových případech však bývají odlišitelné tvarem oken, ale především ozdobným kněžištěm, vystupujícím z průčelí budovy.\n\nKaple se mohou nacházet na úrovni terénu – v přízemí, ale mohou být umístěny i ve vyšších partiích stavby, např. v úrovni reprezentačního podlaží; specifickou formou jsou i kaple nad bránou. Kaple ovšem může nést patro, které rovněž mohlo tvořit součást obranného systému hradu.\n\nReprezentační úloha kaple mohla vést k umístění křehké ozdobné stavby do citlivých pozic obranného systému a způsobovat riziko pro případ dobývání pevnosti.\n\nZ hlediska chronologického vztahu k ostatním hradním objektům vznikaly nejrůznější situace. Často byla kaple stavěna v rámci jednoho stavebního projektu s obrannými, obytnými, hospodářskými objekty hradu, ale mohla vzniknout dříve (mohla být zachována z předchozí výstavby hradu, mohlo jít o původně samostatný sakrální objekt), nebo být přistavěna či vestavěna později; rovněž mohla být z reprezentačních důvodů honosně přestavěna v pokročilejším slohovém pojetí. I v případě současné výstavby se honosná kaple mohla odlišovat stylově, protože výtvarně a často i technicky náročná zakázka mohla být zadána vyspělejší skupině řemeslníků.\n\nHradní kaple byly často vybaveny panskou emporou, která byla většinou umístěna na opačné straně než oltář, tedy obvykle u západní stěny.\n\nSpecifickým typem jsou kaple patrové, kde honosnější a významnější horní patro obvykle navazovalo na reprezentativní prostory paláce.\n\nPorovnatelné jsou ze stavebního a provozního hlediska kaple městských paláců (panovnických, biskupských, klášterních, šlechtických) či radnic, nebo kaple opatských či panovnických domů v klášterech (komendách) apod.\n\nV nejzákladnějším typologickém dělení je možné rozlišit hradní kaple do dvou velkých skupin, a to na samostatné kaple a na kaple, které jsou obsaženy v dalším objektu např. paláci nebo věži, u těchto skupin je pak možné najít další typy.\n\nSamostatné kaple v rámci hradního areálu figurují jako zvláštní jednotka a můžou být volně stojící, ale nejčastěji jsou aditivně přiloženy k další zástavbě. Zde rozlišujeme tyto základní typy: a) samostatně nebo volně stojící kaple, b) kaple přiložené nebo zapojené do obvodové hradby, c) kaple připojené k paláci nebo k věži, d) kaplové věže, e) kaple umístěné na baště, d) skalní kaple. Dále se setkáváme s kaplemi obsaženými v dalším objektu např. paláci nebo věži. Zde je možné rozeznat další typy: a) palácové kaple, b) kaple otevřené do profánního sálu, c) kaple umístěné ve věži, d) kaple v branské věži. Další skupinou jsou integrované starší kaple nebo kostely, tedy jde o starší sakrální objekty, které byly využity při stavbě mladšího hradu. Jinou variantu představují kaple adaptované z profánního sálu, v tomto případě jde o prostor, který původně nebyl určen k liturgickému provozu.\n\nPři porovnání této typologie s německým prostředním je zřejmé, že se liší jen mírně, respektive se v Čechách nesetkáváme s patrovými kaplemi, které se například ve Slezsku vyskytují. Další anomálií je to, že se v období vrcholného středověku v Čechách nesetkáme s kaplí v branské věži, která je v okolních zemích běžná, vyskytuje se i na Moravě (Buchlov, Zubštejn) a najdeme ji i v Budyšíně (Matyášova věž s kaplí sv. Jiří). Nicméně s tímto typem kaple se u nás setkáme až v 16. a 17. století. Podobně se na našem území nesetkáváme s branskými kaplemi, které se ale v okolních zemích vyskytují jen výjimečně. S těmito uvedenými výjimkami je celkový obraz podobný, i když je nutné podoktnout, že německé bádání se zaměřilo především na 12. a 13. století.\n\nHradní kaple na počátku existence vrcholně středověkých hradů, tj. v období konce 12. a v první polovině 13. století, nejsou příliš početné. Celkově jde v Čechách o osm lokalit, v prvé řadě je to kaple Všech svatých na Pražském hradě, Horšovský Týn, Velešín, Landštejn, Týnec nad Sázavou, Loket, Roudnice a Blatná. Jedná se o nepříliš ucelený a špatně dochovaný soubor, kterému dominuje typ jednolodní kaple s půlkruhovou apsidou (Kaple Všech svatých na Pražském hradě, Horšovský Týn, Velešín, Landštejn), méně časté jsou rotundy (Týnec nad Sázavou, Loket) a na Blatné a v Roudnici je otázka podoby kaple nejasná. Většinou byly tyto kaple přiloženy k paláci (kaple Všech svatých na Pražském hradě, Horšovský Týn, Velešín), popřípadě kaple byla zapojena do hradby (Loket) nebo se jednalo o integraci staršího kostela do nově vzniklého hradního areálu (Týnec nad Sázavou) a setkáváme se zde i s jedním příkladem kaplové věže (Landštejn). Na Moravě pak za zmínku stojí relikty románské kaple při paláci znojemského hradu, kapli na Brumově dokládají nalezené kamenické články a nedávno se podařilo lokalizovat románskou kapli na Lukově. Podoba kaplí je dána místní tradicí, zatímco na vztahu kaple k hradnímu areálu je možné pozorovat vlivy z přilehlých jižních a západních oblastí. V této etapě byl jediným stavebníkem hradních kaplí panovník nebo pražský biskup.\n\nS prvními ohlasy gotiky v sakrálním prostoru hradní kaple se setkáme na Jindřichově Hradci, který lze datovat do 40. let 13. století. Jde o první kapli, u které předpokládáme polygonální závěr, který ale byl stále odsazen vítězným obloukem a jedná se o první palácovou kapli u nás.\n\nK výraznému obratu v podobě hradních kaplí došlo za Přemysla Otakara II., který se osobně seznámil a také vyženil kulturně vyspělejší prostředí posledních Babenberků. Zvláště důležitou roli zde hrála podoba klosterneuburské palácové kaple zvaná „capella speciosa“, která byla vysvěcena roku 1222. Podoba této kaple je přímo odvozena od tehdy ve Francii rodících se skeletových konstrukcí, které se následně v rozmělněné podobě objeví i u nás.\n\nSoubor kaplí z doby vlády Přemysla Otakara II. a Václava II. sice není početnější než v předešlé periodě, ale setkáváme se zde s nesrovnatelně vyšší úrovní architektury. Řada těchto kaplí patří dokonce k tomu nejkrásnějšímu, co v období gotiky na našem území vzniklo.\n\nKaple z této doby potkáváme na Zvíkově, v Písku, Myšenci, na Housce, Bezdězu, Nižboru, Oseku a nejspíše i na Hluboké a písemně doložena je kaple na Křivoklátě. Na Moravě je to kaple sv. Jana Křtitele na Špilberku a Buchlově. Prostor kaple je vždy jednolodní a buď je uzavřen rovnou zdí, tedy má obdélný půdorys (Zvíkov, Špilberk, Buchlov a možná i Křivoklát), nebo je zakončen polygonálním závěrem bez vítězného oblouku (Písek, Houska, Bezděz, Nižbor, Osek). Kaple jsou nejčastěji aditivně zapojeny do složitějších kompozičních celků s více obytnými křídly (Zvíkov, Písek, Houska, Křivoklát, Špilberk), nebo jsou připojeny k paláci podobně, jak tomu bylo již v případě kaple Všech svatých na Pražském hradě (Myšenec, Bezděz, Nižbor nebo také Hluboká), v případě kaple na Oseku je kaple přiložena k obytné věži a kaple na Buchlově patří do vzácné skupiny „Torturmkapelle“, tedy kaplí umístěných v branské věži.\n\nZcela mimořádná je podoba kaple na biskupském hradě v Horšovském Týně, která vznikla na přelomu 50. a 60. let 13. století. Na rozdíl od královských kaplí, které jsou vesměs odvozeny z Francie, je půdorys této kaple zcela solitérní. Závěr kaple je trojosý a je dělen volně stojícími svazkovými sloupy. Stěny jsou plné, což sice souvisí s tím, že kaple byla umístěna ve věži, ale je to opět zcela opačný trend, než jaký pozorujeme na královských hradech, které se snaží o co největší prosklení.\n\nV době Václava II. se poprvé objevuje kaple na šlechtickém hradě. Pravděpodobně s nejstarší kaplí, která pochází z 80. let 13. století, se setkáme na Českém Šternberku. Jednalo se o palácovou kapli, která byla situována příčně k ose paláce. O něco později, v době kolem roku 1300 vzniká pozoruhodná oktogonální kaplová věž na Okoři. Kaple je umístěná v přízemí věže a pravděpodobně na všechny strany byla otevřena okny. \n\n14. století přineslo značnou změnu do podoby hradních kaplí. Kaple se začínají stavět ve velkém měřítku na šlechtických hradech a jejich podoba prošla výraznou změnou, což platí i o kaplích královských. Architektonická podoba kaplí začíná být variabilní, objevují se zcela nové typy kaplí a registrujeme také importy ze západu. V předešlé periodě jsme měli možnost pozorovat, že běžnou součástí hradní kaple byla empora, což se ale v průběhu 14. století změnilo. Ve 13. století se vyskytovalo několik základních typů kaple (kaple připojená k paláci, palácová kaple, kaple zapojená do obvodové hradby, kaple ve věži a kaplová věž), které se budou využívat i nadále ve 14. století, ale přibudu i další. V prvé řadě je to typ kaple otevřené do profánního sálu, který se vyskytuje ve dvou variantách. Chór kaple je buďto umístěn ve věži připojené k paláci (Karlštejn, Kost, Dražice) nebo má chór podobu arkýře (Příbram, Egerberk, Maidštejn). Nově se také potkáme s adaptacemi profánních prostor na kapli (Karlštejn, Mělník, Děčín).\n\nTaké samotný sakrální prostor kaple vykazuje značnou variabilitu. V prvé řadě se velmi rozšíří arkýř, který obsahuje chór kaple a následně se stane velmi oblíbený, a to nejen v hradním prostředí. Dále se setkáme s obdélnými kaplemi, které jsou klenuté dvěma poli křížové žebrové klenby (Karlštejn – kaple sv. Kateřiny a sv. Kříže, Bečov, Mělník), a přibudou i vícelodní řešení (Vlašský dvůr, Točník, kaple Všech svatých na Pražském hradě).\n\nNejnovější bádání ukazuje, že Jan Lucemburský na počátku své vlády vystavěl několik hradů, mezi nimiž dominuje stavba Hasištejna, kde se setkáváme s kaplovou věží. Prostor kaple je obdélný a je vítězným obloukem otevřen do obdélného závěru. Podoba kaple se jednoznačně neváže na starší přemyslovské předlohy. Pravděpodobně ještě za jeho vlády vznikla kaple Panny Marie ve Starém královském paláci, která měla chór umístěný v arkýři a plochostropou loď.\n\nPodstatně větší stavební aktivitu vyvinul až Karel IV., který stál za vznikem několika hradních kaplí (s největší pravděpodobností Veveří, Karlštejn, Hrádek u Purkarce, kaple Všech svatých na Pražském hradě). Každá kaple je ovšem zcela solitérní. Na Karlštejně se jednak setkáme s dvěma kaplemi umístěnými v půlkruhové věži sv. Mikuláše, které se vítězným obloukem otevíraly do profánního prostoru, dále je to kaple Panny Marie adaptovaná z profánního sálu, kaple sv. Kateřiny má charakter trezoria a kaple sv. Kříže je umístěná ve věži a opět jde o adaptaci nejspíše rozestavěné profánní místnosti. Naproti tomu kaple na Hrádku u Purkarce jednoznačně vychází ze starší přemyslovské tradice a jedná se o jednolodní prostor s polygonálním závěrem bez vítězného oblouku. Zcela ojedinělým počinem pak byla přestavba kaple Všech svatých na Pražském hradě. Chór kaple je dosud částečně zachován a je zřejmé, že se jednalo o mimořádně zajímavou skeletovou konstrukci, ale nešlo o kapli typu Sainte-Chapelle. U kaple totiž nevíme o uchovávání ostatků sv. Kříže a především se odlišoval i stavební typ kaple. Chór se totiž vítězným obloukem měl otevírat do čtvercové lodi, která nebyla dokončena a pravděpodobně měla být řešená jako krátké trojlodí nebo jako jednosloupová síň.\n\nVáclav IV. vystavěl kaple ve Vlašském dvoře v Kutné Hoře, na Točníku, v Králově dvoře u sv. Benedikta na Starém městě pražském a pravděpodobně i jinde. Kaple ve Vlašském dvoře je koncipována jako jednosloupová síň a chór kaple je umístěn v mimořádně náročně provedeném arkýři. Kaple byla přiložena ke starší zástavbě. Podobně řešená byla i kaple na Točníku.\n\nNa šlechtických hradech jsme se na sklonku 13. století setkali s hradní kaplí ojediněle, což se ve 14. století změnilo. První polovině 14. století vévodí několik velmi významných staveb, jejichž stavebníky jsou nejmocnější rody. V prvé řadě je to kaple sv. Jiří na Českém Krumlově, kterou nechal vystavět Petr I. z Rožmberka, dále je to kaple sv. Vavřince na Lipnici nad Sázavou, jejímž zakladatelem byl Jindřich z Lipé, a současně vzniká i kaple v Dražicích, kterou si nechal vystavět pražský biskup Jan IV. z Dražic. Kaple v Českém Krumlově měla podle nejnovějších nálezů obdélný půdorys a byla zakončená polygonálním závěrem, šlo tak o tradiční přemyslovské schéma. Na Lipnici se jednalo o velmi neobvykle řešenou kaplovou věž, k níž byl přiložen křehký presbytář, a dražická kaple je příkladem jihofrancouzského importu. Z této doby také známe několik kaplí jen z písemných pramenů (Perštejn, Žebrák, Příběnice).\n\nK masivnější výstavbě kaplí na šlechtických hradech došlo až za vlády Karla IV. Krátce po polovině 14. století registrujeme celou řadu hradních kaplí, které se ovšem nedochovaly (Trhové Sviny, Krasikov, Rožmberk, Sobotka, Lomnice nad Lužnicí, Ronov aj.). Kaple z této doby se zachovala na Kosti a jednalo o typ kaple otevřené do profánního sálu, jejíž presbytář byl umístěn ve věži přiložené k nároží paláce. Později se tato kaple ukázala jako nedostatečná a v 80. letech 14. století vzniká nová, větší kaple na nádvoří. V 60. letech vzniká kaple na Maidštejně, která je také otevřena do profánního sálu a měla podobu arkýře. Arkýřová kaple se také nacházela na Libštejně, ale ta bohužel zanikla. Asi nejlépe zachovanou kapli této doby nalezneme na Bečově. Jednalo se o kaplovou věž, která obsahovala prostor klenutý dvěma poli křížové klenby. Na Moravě pak stojí za pozornost kaple v Telči asi z poloviny 14. století, ale především kaple na Moravském Šternberku, kterou nechal vystavět Albert II. ze Šternberka, rádce a dvořan ve službách Karla IV, který zažil pozoruhodnou církevní kariéru, stal se biskup biskupem ve Schwerinu, Litomyšli a arcibiskupem magdeburským.\n\nDoba Václava IV. se nese ve znamení pokračování předešlých trendů, rovněž v této době registrujeme několik hradních kaplí, které zanikly (Hradové Střímělice, Hrubá Skála, Hrubý Rohozec, Škvorec, Trosky, Zvířetice, Děčín nebo Opočno), ale řada se jich zachovala. V prvé řadě je nutné zmínit kapli na hradě Jenštejn, kterou si nechal vystavět pražský arcibiskup Jan z Jenštejna. Jednalo se o kapli s drobným polygonálním presbytářem umístěnou ve válcové věži. S další kaplí umístěnou ve věži se setkáme v Mikulově, která byla založena roku 1380 bratry Janem a Jiřím z Lichtenštejna. Další dochovaná kaple se nachází na hradě Jíry z Roztok, Krakovci. Jde o palácovou kapli s chórem umístěným v arkýři. Jen o něco mladší je kaple na Egerberku, kde se jedná o kapli otevřenou do profánního sálu. Částečně se dochovala i nevelká kaple na Blatné, která bude později v 15. století výrazně přestavěna. V době kolem roku 1400 vznikla také menší kaple na Českém Krumlově. Později na počátku husitských válek byla přestavěna i původní kaple sv. Jiří. Již v době probíhajících husitských válek vznikla pozoruhodná arkýřová kaple na Cimburku u Koryčan.\n\nZ výše uvedeného je zřejmé, že velká část stavebníků hradních kaplí patřila k nejvýznamnějším šlechtickým rodům a velmi často se jednalo o dvořany Karla IV. a Václava IV. Bohužel, řada kaplí této doby zcela zanikla a známe je jen z písemných pramenů. \n\nHusitské války přesměrovaly zájem stavebníků jiným směrem. Ve třicátých letech 15. století se sice setkáme se vznikem kaple v Poděbradech, ale jde o ojedinělý počin. Na husitských hradech se s kaplí setkáme jen na Drábských Světničkách, kde byla vysekána do pískovcové skály.\n\nK rozvoji hradních kaplí tak opět došlo až po zklidnění situace v 60. letech 15. století. V této době je na hradních kaplích možné pozorovat jednak doznívání doby Václava IV., ale patrná jsou také velmi svérázná řešení, která se projevují především ve výtvarné podobě kaplí, typologická stránka v podstatě jen rozvíjí předešlé období, a to s jedinou výjimkou, kterou jsou kaple založené na baštách (Klenová, Švihov, částečně kostel sv. Trojice na Rabí).\n\nJedna z nejpozoruhodnějších hradních kaplí u nás vznikla již v 60. letech 15. století na hradě Lomnice. Stavebníkem zde byl Markvart z Lomnice a jeho manželka Markéta z Boskovic. Na stavbě se nejspíše podílela brněnská svatojakubská huť. Loď kaple je klenutá síťovou klenbou a směrem do nádvoří je opatřena arkýřovým presbytářem, který je flankován dvěma hrotitými okny. Na protější straně je na starší hradbě umístěna empora. V klenbě se dosud nacházejí gotické nástěnné malby, svorníky nesou heraldickou výzdobu a o v oknech arkýře jsou vitráže z počátku 16. století.\n\nKrálovské stavby se v pohusitské době omezily na minimum. Jiří z Poděbrad si nechal vystavět na svém rodovém hradě v Liticích nevelkou kapli ve věži, kterou není možné označit jako královskou. Zbývá jen stavba nové kaple na Křivoklátě, která se odehrála v 80.–90. letech 15. století. Jednalo se o jednolodní kapli zakončenou polygonálním závěrem, která je zaklenuta síťovou klenbou svatovítského typu a je připojena k paláci. Základní schéma kaple je odvozené ještě ze 13. století, to některé badatele vedlo k přesvědčení, že spodní etáž kaple je ještě raně gotická, což je zjevný omyl. Kaple je mimořádně bohatě zdobena kamenickým dekorem, krásnými sediliemi a sochami na konzolách s baldachýny a fiálami, což z této kaple činí nejhonosnější prostor celého pozdního středověku v Čechách, byť kvalita sochařské práce není nijak zvlášť vysoká.\n\nNaproti tomu v případě šlechtických hradů je možné pozorovat proces, kdy se kaple zvětšuje a stává se plnohodnotnou součástí hradního areálu. Svou velikostí a uměleckým ztvárněním tak začíná konkurovat královským hradním kaplím.\n\nDochází i k proměně sakrálního prostoru, 14. století ukazovalo neobyčejnou variabilitu dispozic, ale v 15. století (podobně jako předtím již ve 13. století) vzniká řada kaplí s příbuzným půdorysem. Často se tak setkáme s kaplí, která má obdélnou loď s odsazeným vítězným obloukem a užším chórem, který je téměř vždy založen na pěti stranách oktogonu (Švihov, Rábí, Orlík, Bor u Tachova, Kunětická Hora, která ale měla obdélný závěr). Kromě této varianty se setkáme i s tradičněji řešeným půdorysem jednolodní kaple s polygonálním závěrem bez vítězného oblouku (Smečno, Křivoklát, Pardubice, Blatná, Kestřany). V 15. století registrujeme několik příkladů kaplí adaptovaných z profánních prostor (Jindřichův Hradec – kaple Panny Marie, Žírovnice) a také kaplí otevřených do profánního sálu (Hrádek v Kutné Hoře, Lipnice nad Sázavou, Loket, Rabí). Velmi zajímavý příklad kaple nalezneme v Poděbradech, kde již ve 30. letech 15. století byla na kapli datována východní část velkého sálu, který ale neztratil svou původní funkci a docházelo zde ke smíšenému provozu, což dokazují nástěnné malby, které jednak představují náboženské náměty ve východní části, a také zelenou světnici v západní polovině sálu. V 15. století se také setkáme s hradskými kostely, což jsou předchůdci v 16. století oblíbených zámeckých kostelů. První takovýto kostel se nachází na Zelené Hoře a stál volně na ploše předhradí, druhý byl vystavěn na okraji hradního areálu na Rabí.\n\nVětšina kaplí vzniklých v 15. století patří do skupiny palácových kaplí (Pardubice, Zbiroh, Žírovnice, Jindřichův Hradec, Orlík, Loket, Rabí, Bor u Tachova, Lipnice, Pardubice, Blatná, Hrádek v Kutné Hoře, Lomnice), ve dvou případech byla kaple vystavěna na baště (Klenová, Švihov) a známe i několik samostatně nebo volně stojících kaplí či kostelů (Zelená Hora, Rabí kostel sv. Trojice, Kunětická Hora). \n\nPři sledování forem fundace a nadání kaplí bylo vysledováno několik modelů, které mají platnost pro 14. a počátek 15. století. V podstatě neexistuje rozdíl mezi královskými a šlechtickými kaplemi, i když královské kaple jsou velmi špatně doloženy. Pro starší období nejsou k dispozici téměř žádné písemné zprávy, v případě pohusitské doby nebyly prameny dosud editovány. Velmi zajímavou formu nadání kaple nacházíme k roku 1408 na Českém Šternberku. Tehdy jistý plebán Mikuláš z Měchnova přijal desátek ze dvou popluží Měchnova od plebána z Vranova a za to slíbil, že podle starobylého zvyku bude konat služby na hradě a v kostele. Formulace dle starobylého zvyku nás nechává na pochybách, že ke kapli neexistovala psaná nadační listina, což by mohlo poukazovat na velké stáří této nadace. Od poloviny 14. století je vcelku běžně doložen filiální vztah mezi příslušným kostelem a hradní kaplí, kdy byl nadán kostel a za to jeho kněz nebo jím zjednaní vikáři měli povinnost docházet na hrad a zde sloužit mše dle dohody s fundátorem (Český Krumlov, Rožmberk, Velešín, Potštejn). Vzácně se dochovala i filiační listina z roku 1350 vydaná pro kapli na Staré Dubé. \n\nDruhý model spočíval v přímém nadání hradní kaple, popřípadě oltáře v kapli. Následně vlastník kaple osobně jmenoval kaplany, jejichž potvrzení se dochovalo v Konfirmačních knihách. U velkých hradních kaplí se někdy vyskytovalo více duchovních, byť většinou je písemně doložen jen jeden kaplan, který je nazýván jako rektor, děkan nebo probošt kaple (Křivoklát, Vlašský dvůr, Karlštejn – kaple sv. Palmácia, Lipnice, Český Krumlov), což bylo někdy mylně vykládáno jako důkaz existence kapituly. Více kněží je pak doloženo na Křivoklátě.\n\nPoslední a nejnáročnější formou zajištění bohoslužeb je založení kapituly, k čemuž došlo jen výjimečně. Kapitula byla poprvé přestěhována ke kapli Všech svatých na Pražském hradě již za Václava II., ale neúspěšně. Druhý pokus Karla IV. o založení nové kapituly u kaple Všech svatých z přelomu 30. a 40. let byl již úspěšný. Karel IV. založil kapitulu rovněž na Karlštejně, která měla zajistit liturgický provoz v kaplí sv. Mikuláše, Panny Marie a sv. Kříže. Další kapitula vznikla u kaple sv. Vavřince v Lipnici nad Sázavou, a založil ji Vilém z Landštejna.\n\n\n\n\n\n"}
{"id": "1190602", "url": "https://cs.wikipedia.org/wiki?curid=1190602", "title": "Bloomington", "text": "Bloomington\n\nNázev Bloomington může označovat:\n\n"}
{"id": "1190604", "url": "https://cs.wikipedia.org/wiki?curid=1190604", "title": "OSIRIS-REx", "text": "OSIRIS-REx\n\nOSIRIS-REx (akronym z angl. \"The Origins, Spectral Interpretation, Resource Identification, Security, Regolith Explorer\") je název vesmírné sondy a vědecké vesmírné mise NASA, jejímž cílem je studium asteroidu 101955 Bennu (planetka) a návrat zpět na Zemi s odebranými vzorky. Start sondy se uskutečnil 8. září 2016 a po více než dvou letech na cestě se 3. prosince 2018 sonda dostala do plánované pracovní polohy (přibližně 19 km) nad povrchem planetky. Návrat se vzorky asteroidu pro jejich detailní výzkum na Zemi je plánován na rok 2023.\n\nOd získaného materiálu si vědci slibují více informací o době před vznikem a z počátků Sluneční soustavy, případně více informací o organických sloučeninách, které mohly vést ke vzniku života.\n\nStart proběhl 8. září 2016 ve 23:05 UTC z Cape Canaveral AFS ze startovací rampy LC-41 pomocí rakety Atlas V. Raketa v konfiguraci 411 se skládala z prvního stupně s motorem RD-180 s jedním urychlovacím blokem a z druhého stupně Centaur. OSIRIS-REx se po 55 minutách letu oddělil od nosné rakety.\n\nSonda opustila oběžnou dráhu Země a vydala se ke svému cíli. 28. prosince 2016 proběhl zážeh motoru tzv. DSM-1 (anglicky \"Deep Space Maneuver 1\"), který změnil rychlost o 431 m/s při použití 354 kg paliva a nasměroval sondu na podobnou heliocentrickou oběžnou dráhu, po které obíhá Země kolem Slunce. 18. ledna 2017 se uskutečnil ještě malý korekční manévr.\n\nOběžná dráha planetky Bennu je oproti rovině ekliptiky skloněná o 6°. Bylo tedy nutné dodat sondě rychlost a směr, aby se dostala na správnou dráhu. 22. září 2017, zhruba po roce letu, čekal tedy OSIRIS-REx gravitační manévr u Země, kdy sonda prolétla ve výšce 17 237 km nad Antarktidou. Během průletu kolem Země proběhly zkoušky vědeckých přístrojů. Další korekce dráhy DSM-2 (anglicky \"Deep Space Maneuver 2\") se uskutečnila 28. června 2018. Sonda změnila rychlost o 16,7 m/s při spotřebě 12,8 kg paliva.\n\nDne 1. října 2018 začal OSIRIS-REx svou rychlost vůči Bennu snižovat. Během října a listopadu pomocí čtyř zážehů AAM-1 až AAM-4 ((anglicky \"Asteroid Approach Maneuver\") z rychlosti přibližování 491 m/s zpomalil na 4 cm/s. 3. prosince 2018 se sonda dostala do vzdálenosti 19 km od povrchu planetky a zahájila výzkumnou fázi svého letu.\nSonda je vybavena následujícími přístroji:\n\nOCAMS – Akronym pro kamerové vybavení (\"the OSIRIS-REx Camera Suite\", OCAMS), které se skládá ze tří kamer: PolyCam, MapCam a SamCam. Kamery dodala Arizonská univerzita a mají za cíl zkoumat asteroid Bennu z různých pohledů.\nÚkoly jednotlivých kamer jsou následující:\n\nOLA – Laserový výškoměr (\"the OSIRIS-REx Laser Altimeter\", OLA) je skenovací lidar poskytující topografické informace ve vysokém rozlišení.\n\nOVIRS – Spektrometr pracující ve viditelném a infračerveném spektru (\"the OSIRIS-REx Visible and IR Spectrometer\", OVIRS), poskytující informaci o minerálním a organickém složení povrchu a tím i o vhodném místě pro odběr vzorku.\n\nOTES – Spektrometr (\"the OSIRIS-REx Thermal Emission Spectrometer\", OTES), který poskytuje spektrální mapy na základě teplotních dat z infračervené spektroskopie v rozsahu 4–50 µm.\n\nREXIS – Rentgenový spektrometr (\"the Regolith X-ray Imaging Spectrometer\", REXIS) poskytne mapu asteroidu v rozsahu rentgenového záření.\n\nTAGSAM – Systém pro odebrání vzorku (\"Touch-And-Go Sample Acquisition Mechanism\", TAGSAM) složený z odběrové hlavy a robotické manipulační paže.\n\n"}
{"id": "1190605", "url": "https://cs.wikipedia.org/wiki?curid=1190605", "title": "Muzeum autíček", "text": "Muzeum autíček\n\nMuzeum autíček je muzeum v Přísece, které je umístěno na zámku v Přísece, čp. 18. Bylo založeno 10. října 2015. Jeho součástí je i kavárna. Zřizovatelem muzea je Radek Bukovský, jednatel společnosti Abrex.\n\nMuzeum bylo založeno 10. října 2015, celkem je ve čtyřech patrech zámku vystaveno přibližně 10 000 autíček a jiných starých hraček. Ve sbírkách jsou modely aut vyrobené od roku 1910 do roku 1991, vystaveny jsou modely od výrobců jako jsou Kovodružstvo Náchod (KDN), Igra Praha, Směr Praha, Husch, Šerý, Zbrojovka Vsetín, Koh-i-Noor, Ites a další. Jsou vystaveny například modely mechanické tramvaje, válce, tanku a českých aut. Vystaveny je také elektricky ovládaný tank, francouzská autodráha či nákladní auto Stella. Vystaveny jsou i modely vyrobené v Německu či Rusku.\n\nDo muzea chtěl jeho zakladatel také instalovat svou soukromou sbírku 200 kusů šlapacích autíček, ta se tam ale nevejde, tak se majitel rozhodl, že ji prodá.\n\n"}
{"id": "1190607", "url": "https://cs.wikipedia.org/wiki?curid=1190607", "title": "Spitak", "text": "Spitak\n\nSpitak () je město na severu provincie Lori v Arménii. Leží asi 96 kilometrů od hlavního města Jerevanu a asi 22 km západně od správního centra provincie Vanadzoru. Původní město Spitak bylo kompletně zničeno při devastujícím zemětřesení 7. prosince 1988. Nové tak bylo znovuvybudováno nedaleko od původního. Podle sčítání obyvatel v roce 2011 zde žilo 12 881 lidí.\n\nOsídlení bylo založeno v 17. století, neslo název \"Hamamlu\" (doslova ). V roce 1949 bylo přejmenováno na \"Spitak\", v arménštině znamenající \"bílý\", kvůli přítomnosti světlých vápenců v oblasti.\n\nÚzemí dnešního Spitaku bylo součástí historického regionu Dzorapor () provincie Gugark, 13. provincie Velké Arménie.\n\nSpitak byl založen jako ves \"Hamamlu\" v 17. století za perské vlády nad Východní Arménií. Prvními obyvateli byli arménští přistěhovalci z íránského města Choj.\nV roce 1828 byl Jerevanský chanát včetně Hamamlu, připojen k Ruské říši. Region se oficiálně stal součástí Ruského impéria po podpisu smlouvy z Türkmənçay, podepsané 10. února 1828 mezi Ruskem a Kádžárovskou Persií. Administrativně byla oblast součástí ujezdu \"Alexandropol\" Jerevanské gubernie. Jerevanská gubernie.\n\nV listopadu 1918 se Hamamlu stalo součástí První arménské republiky. Po obsazení Rudou armádou a následné sovětizaci v prosinci 1920 se Hamamlu 11. února 1921 stalo součástí Arménské sovětské socialistické republiky.\n\nZa sovětské vlády bylo \"Hamamlu\" v roce 1949 přejmenováno na \"Spitak\". Statut města byl udělen v roce 1960, město se stalo centem „rajonu Spitak“. V roce 1971 byl městu Spitak udělen statut republice podřízeného města.\nBěhem zemětřesení v roce 1988 byl Spitak zcela zničen a většina obyvatel přišla o střechu nad hlavou. Po rozpadu Sovětského svazu bylo město postupně znovu vybudováno úsilím arménské vlády a za pomoci arménské diaspory. Pomoc poskytlo i mnoho zemí světa, včetně Uzbekistánu, Švýcarska, Ruska, Rakouska, Finska, Norska, Itálie, Německa, České republiky a Estonska.\n\nSpitak se rozkládá na ploše 57,6 km² na březích řeky Pambak, v nadmořské výšce 1650 metrů. Obklopují jej hora Bazum (na severu) a pohoří Pambak na jihu. Pro Spitak jsou charakteristické extrémně chladné zimy a mírná léta. Roční množství srážek dosahuje jen 440 milimetrů.\n\nSpitak je obydlen populací etnických Arménů, patřících k Arménské apoštolské církvi.\n\nNa počátku 19. století se zde usadilo množství arménských uprchlíků z měst Choj a Muş. Při zemětřesení v prosinci 1988 zahynulo kolem 4 000 obyvatel města. V důsledku Války o Náhorní Karabach v roce 1988 se ve městě usadilo kolem 500 arménských uprchlíků z Ázerbájdžánu.\n\nPři sčítání obyvatel v roce 2001 uvádí oficiální data 14 984 obyvatel. Podle úřední statistiky zde v lednu 2009 žilo 15 146 lidí.\n\nVývoj počtu obyvatel od roku 1831:\n\nVe Spitaku je kulturní dům, tři veřejné knihovny, mnoho kin, městské divadlo a etnografické muzeum.\nKe kulturnímu dědictví města patří archeologické naleziště z 2. tisíciletí před naším letopočtem, pozůstatky starověkého osídlení na nedalekém vrchu Sardar z 1. tisíciletí před naším letopočtem a most přes řeku Pambak, pocházející z 19. století.\n\nKaždoročně 15. července zde probíhají slavnosti města.\n\nSpitak je důležitým arménským dopravním uzlem. Městem prochází rychlostní silnice M-3, která spojuje Jerevan s Vanadzorem. Začíná zde i větev silnice M-7 spojující Gjumri s Vanadzorem. Město má také železniční spojení, jeho nádraží leží zhruba v polovině vzdálenosti mezi Jerevanem a Tbilisi.\n\nV dobách sovětské vlády se Spitak stal důležitým průmyslovým centrem severní Arménie. Mlékárna zde byla otevřena v roce 1937, cukrovar v roce 1947. Po zemětřesení však město svůj význam průmyslového centra provincie Lori ztratilo. V současnosti je zde pouze průmyslový mlýn a továrna na výrobu stavebních materiálů.\n\nV roce 2015 bylo ve Spitaku 7 veřejných základních škol, 1 internátní škola a 7 mateřských škol. Sídlí zde i hudební akademie, umělecká škola a pobočka jerevanské elektrotechnické vyšší odborné školy.\n\nNejpopulárnějším sportem ve městě je fotbal. Klub FC Spitak reprezentoval město v domácích soutěžích v letech 1990 až 1998. Jako většina arménských fotbalových klubů byl z finančních důvodů rozpuštěn v roce 1999. Městský stadion má kapacitu 5000 diváků.\n\nPartnerskými městy Spitaku jsou:\n\n\n"}
{"id": "1190610", "url": "https://cs.wikipedia.org/wiki?curid=1190610", "title": "Sazaník Raulstonův", "text": "Sazaník Raulstonův\n\nSazaník Raulstonův (\"Calycanthus\" x \"raulstonii\") je kříženec dvou druhů sazaníku, vzniklý v kultuře. Byl vytvořen v roce 1991 zkřížením sazaníku čínského a sazaníku květnatého. Je dosud jen vzácně pěstován jako atraktivní okrasný keř.\n\nSazaník Raulstonův je zaobleně vzpřímený opadavý keř, dorůstající výšky 2,5 až 3 metry. Listy jsou jednoduché, vstřícné, poněkud kožovité, vejčité až eliptické, nepravidelně zubaté, až 18 cm dlouhé. Na líci jsou drsné, na rubu chlupaté. Na podzim se zbarvují do žluta. Květy jsou vínově červené, vonné a dosahují průměru až 7,5 cm. Kvete od května až do září.\n\nSazaník Raulstonův je kříženec, který vznikl v kultuře v roce 1991 zkřížením sazaníku čínského se severoamerickým sazaníkem květnatým. Tato nová hybridizace byla uskutečněna studentem Richardem Hartlagem v arboretu při Severokarolínské státní univerzitě pod vedením J. C. Raulstona a byla publikována v roce 2001, několik let po Raulstonově smrti. Protože v té době byl sazaník čínský ještě řazen do samostatného monotypického rodu \"Sinocalycanthus\", vzniklý hybrid byl považován za mezirodový a získal poněkud krkolomné jméno ×\"Sinocalycalycanthus raulstonii\" 'Harlage Wine'. Později byl na základě výsledků fylogenetických studií sazaník čínský přeřazen do rodu \"Calycanthus\" a hybrid získal jméno \"Calycanthus\" x \"raulstonii\" 'Harlage Wine'.\n\nSazaník Raulstonův je pěstován jako atraktivní okrasná dřevina s nápadnými květy. V České republice se zatím pěstuje vzácně. Je uváděn pouze ze sbírek Pražské botanické zahrady v Tróji. Mimo kultivaru 'Hartlage Wine' z prvotního šlechtění byly již vypěstovány některé další kultivary, zejm. 'Solar Flare' se středem květu žlutě zbarveným.\n\nSazaník Raulstonův vyžaduje středně vlhkou půdu a chráněné, slunné nebo polostinné stanoviště. Na kvalitu půdy není příliš vybíravý a roste i v jílovité či písčité půdě, nejlépe však roste v bohatších půdách. V zimě vyžaduje ochranu před ledovým větrem.\nRostlina netvoří semena a je proto možno ji množit pouze vegetativně.\n\n"}
{"id": "1190619", "url": "https://cs.wikipedia.org/wiki?curid=1190619", "title": "Igor Markin", "text": "Igor Markin\n\nIgor Nikolajevič Markin ( \"; 1967, Moskva, Sovětský svaz) je ruský podnikatel, multimilionář a sběratel umění.\n\nNarodil se v Moskvě. Vystudoval radioelektroniku v Moskevském ústavu sdělovací techniky. Dříve než začal podnikat, působil jako inženýr ve Výzkumném ústavu radia. V roce 1992 začal podnikat spolu s bývalým spolužákem Konstantinem Prokofjevem ( \"), nejprve prodávali ledničky a pračky, později založili firmu „Proma“, vyrábějící žaluzie. Markin uvedl do provozu 3 velké továrny, které tvoří zhruba 10% celé výroby žaluzie v Rusku. V současné době jde o jeden z největších ruských průmyslových podniků ve svém oboru. V roce 2007 činil Markinův majetek 60 miliónů amerických dolarů. Své bohatství užívá Igor Markin též pro pěstování svých různých zálib, ke kterým patří sbírání děl moderního umění. V roce 2007 otevřel Muzeum aktuálního umění ART4.RU, které navazuje na ruské umělecké tradice a obsahuje asi 1500 prací zástupců ruského modernismu.\n"}
{"id": "1190626", "url": "https://cs.wikipedia.org/wiki?curid=1190626", "title": "Problém (rozcestník)", "text": "Problém (rozcestník)\n\nProblém může označovat:\n\n\n\n\n\n"}
{"id": "1190633", "url": "https://cs.wikipedia.org/wiki?curid=1190633", "title": "Třídění (rozcestník)", "text": "Třídění (rozcestník)\n\nTřídění může označovat:\n\n"}
{"id": "1190637", "url": "https://cs.wikipedia.org/wiki?curid=1190637", "title": "Řednice", "text": "Řednice\n\nŘednice () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách jedenáct kilometrů jihozápadně od Radonic v nadmořské výšce okolo 655 metrů.\n\nNázev vesnice je odvozen z osobního jména \"Raden\" ve významu ves lidí Radnových. V historických pramenech se objevuje ve tvarech: Rednicze (1546), Rednitz (1563), Ranicze (1591), Radnicz (1623), Redtnitz (1631), Rednitz (1785 a 1847), Rednice a Rednitz (1584) nebo Rednitz a omylem Řednice (1923).\n\nPrvní písemná zmínka o vesnici je z roku 1546, ale uvádí se také rok 1460. Zanikla vysídlením v roce 1953 v důsledku zřízení vojenského újezdu.\n\n"}
{"id": "1190638", "url": "https://cs.wikipedia.org/wiki?curid=1190638", "title": "SuperTuxKart", "text": "SuperTuxKart\n\nSuperTuxKart (také známá pod zkratkou STK) je svobodná multiplatformní 3D arkáda. Je navazující a vylepšenou verzí hry TuxKart. Závodí se v ní s motokárami, v několika herních režimech. Lze hrát až se čtyřmi přáteli na jednom PC nebo proti počítači, od verze 1.0 je možná i hra po síti. Hra je zaměřena na zábavu a nenáročné ovládání.\n\nHra má několik herních režimů (normální závod, závod na čas, následujte vedoucího, lov vajíček, bitva, fotbal, opakovaný závod), které lze hrát v režimu příběhu, režimu hry jednoho hráče (singleplayer) nebo režimu hry více hráčů (multiplayer) a v několika režimech obtížnosti. Obsahuje hru zpestřující zbraně a bonusy či rozšiřující zásuvné moduly - nové motokáry, tratě, arény. Postavy ze hry jsou především maskoti ze světa open source sofware v čele s Tuxem - maskotem Linuxu a jeho protivníkem Nolokem.\n\nSuperTuxKart je obsažena ve většině distribucí GNU/Linuxu pomocí repozitářů nebo připravena ke stažení na svých webových stránkách. Hra je přeložena do češtiny.\n\nGrafická karta s 3D akcelerací, alespoň procesor 2,8 GHz nebo vyšší, alespoň 1 GB videopaměti, zvuková karta (volitelně), k ovládání klávesnice, myš, joystick nebo gamepad. S minimálním sestavením dle tabulky níže může být hra trhaná.\n\n"}
{"id": "1190640", "url": "https://cs.wikipedia.org/wiki?curid=1190640", "title": "Stará Ves (vojenský újezd Hradiště)", "text": "Stará Ves (vojenský újezd Hradiště)\n\nStará Ves () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách čtyři kilometry jihozápadně od Kyselky v nadmořské výšce okolo 590 metrů.\n\nNázev vesnice se v historických pramenech objevuje ve tvarech: Altendorf (1567), Aldttorff (1570), Altdorf (1847) a Stará Ves nebo Altdorf (1854).\n\nPrvní písemná zmínka o vesnici je z roku 1567, ale uvádí se také, že vesnice vznikla již ve třináctém století. Zanikla vysídlením v roce 1953 v důsledku zřízení vojenského újezdu.\n\n"}
{"id": "1190641", "url": "https://cs.wikipedia.org/wiki?curid=1190641", "title": "Terry Brands", "text": "Terry Brands\n\nTerry Michael Brands, (* 9. dubna 1968 v Omaze, Nebraska, Spojené státy americké) je bývalý americký zápasník – volnostylař, olympijský medailista z roku 2000.\n\nZápasení se věnoval od 12 letech v Sheldonu v státě Iowa společně se svým bratrem Tomem. Na volný styl se zaměřil na střední škole Sheldonu a později pokračoval na University of Iowa pod vedením Dana Gableho. V roce 1992 na univerzitě promoval. V roce 1993 poprvé reprezentoval Spojené státy a získal titul mistra světa. V roce 1996 neuspěl jako úřadující mistr světa v americké olympijské kvalifikaci na olympijské hry v Atlantě, když ve finále prohral s Kendallem Crossem. V roce 2000 v olympijské kvalifikaci uspěl a startoval na olympijských hrách v Sydney. Ze základní skupiny postoupil bez zaváhání a v semifinále se utkal s Íráncem Alírezou Dábirem. V tomto prestižním zápase nezachytil úvod a prohrával 0:5. V dalším průbehu náskok postupně stahoval, ale neuprosný šestiminutový časový limit mu zabránil ve vyrovnání. Nakonec získal bronzovou olympijskou medaili. Sportovní kariéru ukončil v roce 2001. Věnuje se trenérské práci.\n\n"}
{"id": "1190642", "url": "https://cs.wikipedia.org/wiki?curid=1190642", "title": "Nikol Aghbalian", "text": "Nikol Aghbalian\n\nNikol Aghbalian (arménsky: Նիկոլ Պողոսի Աղբալյան; 1875, Tbilisi – 1947, Bejrút) byl arménský veřejný činitel, literární historik a editor novin \"Horizon\".\n\nNarodil se roku 1875 v Tbilisi. Základní vzdělání získal na škole Tbilisi Nersisyan a poté následovalo seminární vzdělání. Studoval na Lomonosovové univerzitě pak v Lausanne a na Pařížské univerzitě. V Agulisu, Šuše a Tbilisi působil jako učitel. V Íránu byl hlavou Arménské národní koleje. Roku 1914 se vrátil do ruské Arménie. Pracoval zde s pozůstalými Arménské genocidy. V letech 1918-1920 byl členem parlamentu, a v letech 1919-1920 působil ve funkci ministra školství a kultury Arménské republiky.\n\nByl editorem různých novin jako např. \"Hammer\", \"Horizon\", \"Balcony\", \"Journal Amsorya\" aj. Roku 1921 po vzniku sovětské moci byl Aghbalian uvězněn a následně emigroval do Libanonu, kde v Bejrútu řídil seminář Nshan Palanjian.\n\nZemřel roku 1947.\n\n"}
{"id": "1190643", "url": "https://cs.wikipedia.org/wiki?curid=1190643", "title": "Justiční palác (Brusel)", "text": "Justiční palác (Brusel)\n\nJustiční palác (francouzsky Palais de Justice, nizozemsky Justitiepaleis) je jednou z dominantních staveb belgické metropole Bruselu. Nachází se v jihovýchodní části města, a jedná se o největší stavbu zbudovanou pro účely soudní moci na světě. Nachází se na vrcholku Galgenberg, kde byli ve středověku popravováni bruselští kriminálníci.\n\nBudova dosahuje se svojí kupolí výšky 105 m. Čtvercový půdorys objektu má rozměry 160x150 m; všechny prostory uvnitř paláce mají dohromady rozlohu 26 000 m.\n\nPalác byl vybudován v letech 1866 až 1883 v eklektickém stylu podle návrhu architekta Josepha Poelaerta. Cena výstavby ohromného paláce a jeho vybavení se pohybovala zhruba okolo 45 milionů tehdejších belgických franků. Taková výše prostředků, kterou belgický stát na justiční palác vynaložil, odpovídala ročnímu rozpočtu na veřejnou správu. Po dokončení se často diskutovalo o tom, že Justiční palác je největší budovou, která byla vystavěna v 19. století.\n\nV předvečer osvobození Bruselu za druhé světové války zapálila ustupující německá armáda palác s cílem jej zničit. Zřítila se tak kopule stavby. Po skončení konfliktu se uskutečnila rekonstrukce a nová kopule byla o 2,5 m vyšší než ta původní. O padesát let později se však ukázala potřeba další rekonstrukce. Již v roce 1980 byl palác v havarijním stavu a následně jej musela řada úředníků opustit, nejen kvůli špatnému stavu, ale také proto, že stavba nevyhovovala aktuálním potřebám. Současná rekonstrukce probíhá již od roku 2003; stavební práce postupují velice pomalu a v roce 2013 bylo nezbytné obnovit samotné lešení, které postupem času zkorodovalo natolik, že hrozilo jeho zřícení. World Monuments Fund označil Justiční palác za ohroženou kulturní památku.\n"}
{"id": "1190645", "url": "https://cs.wikipedia.org/wiki?curid=1190645", "title": "Těš", "text": "Těš\n\nTěš () je zaniklá malá vesnice ve vojenském újezdu Hradiště v okrese Karlovy Vary. Ležela v Doupovských horách osm kilometrů severovýchodně od Bochova v nadmořské výšce okolo 850 metrů.\n\nNázev osady byl odvozen ze slovanského osobního jména \"Těš\" jednoho z usedlíků. V historických pramenech se objevuje ve tvarech Tesch (1785) a Tesch nebo Tösch (1847).\n\nPrvní písemná zmínka o vesnici je z roku 1785, ale uvádí se také rok 1784. Vznikla rozdělením staršího hospodářského dvora během procesu raabizace za vlády Marie Terezie. V roce 1850 se stala místní částí Březiny. Zanikla vysídlením v roce 1953 v důsledku zřízení vojenského újezdu.\n\n"}
{"id": "1190647", "url": "https://cs.wikipedia.org/wiki?curid=1190647", "title": "Vladimir Babincev", "text": "Vladimir Babincev\n\nVladimir Babincev, rusky Владимир Алексеевич Бабинцев, (* 8. září 1946, Berjozovskij) je ruský historik a odborník na islám. \n\nV roce 1973 promoval na fakultě historie Uralské statní univerzity. V roce 1980 na Institutu obecných dějin Sovětského svazu obhájil práci kandidáta historických věd na téma mezinárodních vztahů na Blízkém východě během 2. světové války. Od roku 1976 přednáší na Uralské statní univerzitě (přednáškové kurzy historie asijských a afrických zemí, speciální kurzy \"Moderní islamismus\" a \"Škola Annals\"). Také vyučoval na Sverdlovské státní pedagogické univerzitě , na École Normale Supérieure a Národní škole pro veřejnou správu republiky Mali. \n\nOblasti vědeckého zájmu: intelektuální historie Francie, francouzsko-ruské intelektuální vztahy, francouzští levicový intelektuálové, moderní francouzská historiografie. Je autor článků v časopisech \"Альтернативы\", \"Родина\", \"Звезда\" a dalších. Překládá díla Viktora Serge, Pascala Paoli, Jacqua Le Goffa a jiných.\n\nV roce 2007 byl zvolen děkanem fakulty historie Uralské státní univerzity.\n"}
{"id": "1190648", "url": "https://cs.wikipedia.org/wiki?curid=1190648", "title": "Seznam slovenských hráčů v NHL v sezóně 2014/2015", "text": "Seznam slovenských hráčů v NHL v sezóně 2014/2015\n\n"}
{"id": "1190650", "url": "https://cs.wikipedia.org/wiki?curid=1190650", "title": "Joseph Poelaert", "text": "Joseph Poelaert\n\nJoseph Poelaert (21. března 1817, Brusel, Spojené království nizozemské – 3. listopadu 1879, Brusel, Belgie) byl belgický architekt.\n\nJosephův otec Philip Poelaert byl také architektem a jeho děd stavitelem. Sám Joseph studoval na Královské akademii krásných umění v Bruselu. Jeho profesorem byl Tilman-François Suys. Nějakou dobu také Joseph studoval a cestoval po Francii..\n\nJoseph vystudoval architekturu a poprvé na sebe upozornil v roce 1849 návrhem sloupu Colonne du Congrès, který se dnes nachází před Justičním palácem. V roce 1856 se Poelaert stal městským architektem. Navvrhl několik známých bruselských staveb 19. století, mezi které patří např. kostel sv. Kateřiny, kostel Notre-Dame de Laeken a rovněž realizoval rekonstrukci divadla La Monnaie na náměstí de Brouckère v centru města. Jeho nejvýznamnější prací byl nicméně Justiční palác v jihovýchodní části belgické metropole Bruselu. Náměstí před palácem dnes nese architektovo jméno. \n\nPoelaert byl pochován na hřbitově v Laeken.\n"}
{"id": "1190651", "url": "https://cs.wikipedia.org/wiki?curid=1190651", "title": "Tunel Belliard", "text": "Tunel Belliard\n\nTunel Belliard (francouzsky Tunnel Belliard, nizozemsky Belliardtunnel) se nachází v centru města Bruselu. Spojuje ulice \"Rue Belliard\", \"Rue de la Loi\" a dálnici A3. Prochází přes území města Bruselu a obcí Etterbeek a Schaerbeek. \n\nSe svojí délkou 2 100 m je druhým nejdelším tunelem v Belgii. Ve své současné podobě existuje tunel od roku 1994. \n\nTunel vznikl spojením tří samostatných dřívějších tunelů. Má podobu písmene Y; východním směrem se rozvětvuje. První větev začíná na ulici \"Rue Belliard\" a podchází pod ulicí \"Rue Froissart\" a kruhovým objezdem \"Schuman\" u budovy Evropské komise. Tam se napojuje druhá větev, která dále pokračuje pod parkem Cinquantenaire a směřuje dále na východ k ulici \"Rue de la roi\" a \"Avenue de Cortenbergh\". První větev od budovy Berlaymontu pokračuje směrem na severovýchod k dálnici A3.\n"}
{"id": "1190659", "url": "https://cs.wikipedia.org/wiki?curid=1190659", "title": "Defleshed", "text": "Defleshed\n\nDefleshed byla švédská thrash/death metalová kapela založená roku 1991 ve švédském městě Uppsala v sestavě Lars Löfven (kytara), Kristoffer Griedl (kytara) a Oskar Karlsson (bicí).\n\nPrvní studiové album se jmenuje \"Abrah Kadavrah\" a vyšlo v roce 1996. V roce 2005 kapela oficiálně zanikla.\n\n\n\n\n\n\n"}
{"id": "1190668", "url": "https://cs.wikipedia.org/wiki?curid=1190668", "title": "Don Cheadle", "text": "Don Cheadle\n\nDonald Frank „Don“ Cheadle Jr. (* 29. listopadu 1964 Kansas City, Missouri, USA) je americký herec, producent, scenárista a režisér.\n\nV televizi se poprvé objevil v seriálu \"Fame\" v roce 1982, ve filmu debutoval o tři roky později snímkem \"Dopravní přestupky\". V letech 1992–1993 působil v sitcomu \"The Golden Palace\", v letech 1993–1995 v seriálu \"Picket Fences\". V průběhu 90. let hrál například ve filmech \"Ďábel v modrém\" (1995), \"Hříšné noci\" (1997) a \"Zakázané ovoce\" (1998), v dalším desetiletí například ve snímcích \"Traffic – nadvláda gangů\" (2000), \"Dannyho parťáci\" (2001), \"Crash\" (2004, též koproducent), \"Dannyho parťáci 2\" (2004), \"Dannyho parťáci 3\" (2007) či \"Volání o pomoc\" (2007). Za svůj výkon ve filmu \"Hotel Rwanda\" (2004) byl nominován na Oscara. Ve filmové sérii Marvel Cinematic Universe hraje od roku 2010 postavu Jamese Rhodese / War Machinea – jedná se o snímky \"Iron Man 2\" (2010), \"Iron Man 3\" (2013), \"\" (2015), \"\" (2016), \"\" (2018), \"Captain Marvel\" (2019) a \"\" (2019). V letech 2011–2016 působil v seriálu \"Profesionální lháři\" (v roce 2012 získal Zlatý glóbus pro nejlepšího seriálového herce v komedii nebo muzikálu). Roku 2015 režisérsky debutoval životopisným filmem \"Miles Ahead\", na jehož scénáři se také podílel a kde ztvárnil titulní roli hudebníka Milese Davise.\n\n"}
{"id": "1190675", "url": "https://cs.wikipedia.org/wiki?curid=1190675", "title": "Pavel Stránský", "text": "Pavel Stránský\n\nPavel Stránský může být:\n\n"}
{"id": "1190685", "url": "https://cs.wikipedia.org/wiki?curid=1190685", "title": "Flood (producent)", "text": "Flood (producent)\n\nFlood, vlastním jménem Mark Ellis, (* 16. srpna 1960) je anglický zvukový inženýr a hudební producent. V osmdesátých letech často spolupracoval se skupinou Nick Cave and the Bad Seeds, později často například s U2. Během své kariéry produkoval nahrávky mnoha dalších kapel, mezi něž patří například Nine Inch Nails, The Killers a Sigur Rós. Na počátku své kariéry hrál v několika skupinách. Později začal pracovat ve studiu. Roku 2011 získal polské ocenění Człowiek ze Złotym Uchem.\n\n\n"}
{"id": "1190687", "url": "https://cs.wikipedia.org/wiki?curid=1190687", "title": "Římskokatolická farnost u kostela sv. Fabiána a Šebestiána Praha-Liboc", "text": "Římskokatolická farnost u kostela sv. Fabiána a Šebestiána Praha-Liboc\n\nŘímskokatolická farnost u kostela sv. Fabiána a Šebestiána Praha-Liboc je územní společenství římských katolíků v II. pražském vikariátu s farním kostelem sv. Fabiána a Šebestiána v Praze-Liboci.\n\nPodle ne zcela spolehlivých zpráv Václava Hájka z Libočan byl v Liboci založen kostel již roku 992, vlastní farnost zde však vznikla až roku 1702. Libocký farář zprvu spravoval také Bohnice, úkolů na něj kladených však bylo příliš, a tak se roku 1738 Bohnice od libocké farnosti odloučily. V následujících desetiletích k farnosti přináležela Ruzyně, Nebušice, Vokovice, Veleslavín, Řepy, Bílá Hora, Stodůlky, Košíře a Motol, od konce 18. století však okrsek libocké farnosti dále zmenšoval. Původní kostel byl roku 1842 zbourán a na jeho místě vystavěn nový kostel, vysvěcený roku 1844.\n\nNaposledy se obvod farnosti změnilo roku 1996, když byla v Řepích založena samostatná farnost, takže dnes do území farnosti tedy spadají pražské městské části Liboc, Ruzyně, Veleslavín a Vokovice. Rovněž roku 1996 byla farnost smluvně svěřena Řádu bratří blahoslavené Panny Marie Karmelské. Farnost nemá fakticky žádný nemovitý majetek. Kostel, fara a další objekty i pozemky patří řádu karmelitánu.\n\n\n"}
{"id": "1190688", "url": "https://cs.wikipedia.org/wiki?curid=1190688", "title": "Flood", "text": "Flood\n\nFlood (anglicky \"povodeň\", \"záplava\") může být:\n\n"}
{"id": "1190691", "url": "https://cs.wikipedia.org/wiki?curid=1190691", "title": "Solstice", "text": "Solstice\n\nSolstice (anglicky \"slunovrat\") může být:\n\n"}
{"id": "1190692", "url": "https://cs.wikipedia.org/wiki?curid=1190692", "title": "Gareth Jones (producent)", "text": "Gareth Jones (producent)\n\nGareth Jones (* 1954) je anglický hudební producent a zvukový inženýr. Narodil se ve Warringtonu a v mládí hrál na různé nástroje, avšak více jej zajímala hudební technologie. Později začal pracovat v nahrávacím studiu, mixoval například nahrávky Johna Foxxe či kapely Madness. Později spolupracoval například se skupinami Nick Cave and the Bad Seeds, Wire, Einstürzende Neubauten a Depeche Mode. Roku 2009 získal polské ocenění Człowiek ze Złotym Uchem.\n\n"}
{"id": "1190693", "url": "https://cs.wikipedia.org/wiki?curid=1190693", "title": "Seznam slovenských hráčů v NHL v sezóně 2013/2014", "text": "Seznam slovenských hráčů v NHL v sezóně 2013/2014\n\n"}
{"id": "1190694", "url": "https://cs.wikipedia.org/wiki?curid=1190694", "title": "Kaplička v Kornu", "text": "Kaplička v Kornu\n\nKaplička v Kornu je situována u silnice z Korna do Litně ve Středočeském kraji v okrese Beroun v České republice. Kaplička je zapsána v Ústředním seznamu kulturních památek České republiky pod číslem ÚSKP 45026/2-331.\nKaplička má triagonální půdorys. Ve výklencích jsou tři nápisy. Směr na Liteň, Vlence: „L.P. 1941 Bože smiluj se nad lidem naším.“ Směr na Korno: „Tato kaple k cti Panny Marie Pomocnici křesťanů, sv. mučedníků Jana a Pavla a svatého Vojtěcha byla postavena L.P. 1771 nákladem Matěje Jirasa, kováře z Korna a Pavla Kozlíka Jirase, zahradníka z Litně. Posvětil ji P. Martin Salač, administrátor liteňský 28. července toho roku. Hospodine, pomiluj ny.“ Směr k Měňanům: „L.P. 1941 Dávná bolest postavila + nová žalost obnovila“. U kapličky je instalován informační panel zastavení D4 Naučné stezky Liteň a lavička.\n\nÚdaj o historii kapličky je uveden v nápise na ní ve směru na Korno: „Tato kaple k cti Panny Marie Pomocnici křesťanů, sv. mučedníků Jana a Pavla a svatého Vojtěcha byla postavena L.P. 1771 nákladem Matěje Jirasa, kováře z Korna a Pavla Kozlíka Jirase, zahradníka z Litně. Posvětil ji P. Martin Salač, administrátor liteňský 28. července toho roku. Hospodine, pomiluj ny.“. P. Martin Salač byl v letech 1763–1777 administrátorem v Litni.Kaplička je jako typická ukázka drobné venkovské sakrální architektury zapsána v Ústředním seznamu kulturních památek České republiky pod číslem ÚSKP 45026/2-331. Velkou bolestí je pravděpodobně míněn hladomor 1771–1772. Ke vzniku kapličky se vztahuje místní pověst o třech karbanících, kteří prohráli své peníze v hospodě ve Vleních a zapřisáhli se, že už karty nebudou hrát. Tři stěny kaple jsou obráceny k obcím, odkud pocházeli: Liteň, Měňany, Korno. Od roku 2013 je kaplička zastavením Naučné stezky Liteň (žluté stezky).\n\n\n"}
{"id": "1190697", "url": "https://cs.wikipedia.org/wiki?curid=1190697", "title": "Eugeniusz Rudnik", "text": "Eugeniusz Rudnik\n\nEugeniusz Rudnik (28. října 1932 – 24. října 2016) byl polský hudební skladatel. \n\nNarodil se ve vesnici Nadkole a studoval na Technické univerzitě ve Varšavě, kde své studium roku 1967 dokončil. Již dříve pracoval pro státní Polský rozhlas. V šedesátých letech spolupracoval například s německým skladatelem Karlheinzem Stockhausenem, stejně jako s Norem Arne Nordheimem. V roce 1972 složil skladbu pro letní olympijské hry v Mnichově. V roce 2012 získal ocenění Człowiek ze Złotym Uchem. Během své kariéry získal řadu dalších ocenění.\n\n"}
{"id": "1190699", "url": "https://cs.wikipedia.org/wiki?curid=1190699", "title": "Pavel Benedikt Stránský", "text": "Pavel Benedikt Stránský\n\nPavel Benedikt Stránský (* 28. listopadu 1978, Uherské Hradiště) je od roku 2016 biskupem Starokatolické církve v České republice a předsedou její Synodní rady.\n\n\nPo absolvování základní vojenské služby nastoupil v roce 1999 k Policii České republiky, kde působil na různých postech včetně pozice vyšetřovatele násilných trestných činů.\n\nV letech 2015 a 2016 byl tiskovým mluvčím zlínského krajského ředitelství policie.\n\nDo Starokatolické církve vstoupil v roce 1998. V roce 1999 byl jedním ze zakladatelů zlínské farní obce Starokatolické církve. Jáhenské svěcení získal 30. června 2001 a následně působil jako jáhen ve své domovské farnosti ve Zlíně. Kněžské svěcení získal 18. října 2003 a následně byl zvolen farářem zlínské farnosti. V letech 2010–2011 působil jako administrátor starokatolické farnosti v Brně.\n\n8. dubna 2016 byl 49. synodou Starokatolické církev konanou v klášteře premonstrátů v Želivě zvolen v pořadí čtvrtým biskupem Starokatolické církve v ČR. 17. července 2016 převzal vedení církve a z titulu biskupa-elekta se stal i předsedou Synodní rady Starokatolické církve. 1. dubna 2017 byl v Bazilice sv. Markéty v Praze na Břevnově vysvěcen biskupem z rukou starokatolického arcibiskupa z Utrechtu Jorise Vercammena.\n\n\n\n"}
{"id": "1190700", "url": "https://cs.wikipedia.org/wiki?curid=1190700", "title": "Tim Simenon", "text": "Tim Simenon\n\nTim Simenon (* 21. června 1967) je anglický hudebník, diskžokej, hudební producent a skladatel. Vyrůstal v Londýně a hudbě se věnoval od nízkého věku. Od roku 1987 působí v projektu Bomb the Bass. Během své kariéry spolupracoval s mnoha dalšími hudebníky, mezi něž patří například Depeche Mode, Hector Zazou, Sinéad O'Connor, Gavin Friday a Guy Sigsworth. Rovněž se věnoval tvorbě remixů. V roce 2012 získal polské ocenění Człowiek ze Złotym Uchem. V současné době (2017) žije a pracuje v Praze..\n\n"}
{"id": "1190702", "url": "https://cs.wikipedia.org/wiki?curid=1190702", "title": "Tisissat", "text": "Tisissat\n\nTisissat (amharsky ጥስ እሳት) jsou vodopády na řece Modrý Nil v etiopském státě Amharsko. Nacházejí se 30 km jižně od města Bahir Dar. Název znamená v amharštině „kouřící voda“, používá se také označení \"Tis Abaj\" (kouřící Nil) nebo \"Vodopády Modrého Nilu\" (anglicky \"Blue Nile Falls\").\n\nVodopády jsou široké až 400 metrů, výška jednotlivých kaskád se pohybuje mezi 37 a 45 metry. Byly druhými nejmohutnějšími vodopády v Africe po Viktoriiných vodopádech, ale výstavba vodních elektráren nad vodopády a využívání vody jezera Tana k zavlažování polí vedly ke značnému snížení průtoku, který kolísá v závislosti na dešťových srážkách. \n\nVodopády jsou významnou turistickou atrakcí. Obzvlášť atraktivní je vyhlídka na ně z nejstaršího kamenného mostu v zemi, kterému se říká \"Portugalský most\", protože jeho stavbu řídil roku 1626 portugalský jezuita Afonso Mendes.\n\n"}
{"id": "1190704", "url": "https://cs.wikipedia.org/wiki?curid=1190704", "title": "Dějiny Bruselu", "text": "Dějiny Bruselu\n\nBrusel je město, jehož dějiny sahají až do šestého století.\n\nPodle legendy založil osadu na místě současného města kolem roku 580 sv. Guegerich \"(St. Géry)\". Jméno města je snad odvozeno od názvu Brucsella či Broekzelle, což znamená \"ves v bažinách\". Přirozená poloha na ostrovech a močálech okolo řeky Senne byla velmi dobře bránitelná, proto zde nechal v roce 979 vévoda Karel Dolnolotrinský vybudovat pevnost. V 10. století byl Brusel součástí Svaté říše římské, jako jedna z jeho nejzápadnějších výsep.\n\nVzhledem ke své vhodné poloze města vzkvétal rozvoj řemesel a v 11. století se ves postupně rozrůstala. O století později získala své první opevnění. Dodnes existují spory mezi historiky, zda získal Brusel své první městské hradby v na začátku nebo v polovině 12. století. Rozvoji města především pomohl dobrý rozvoj říční dopravy po říčce Senne dále k moři. 14. a 15. století představovala zlatý věk města, které hrálo roli obchodního centra Evropy. Brusel začal expandovat za své hradby a vznikla nová města a předměstí. Nejednalo se však o idylické období; v roce 1370 došlo v Bruselu k protižidovským pogromům a následnému vyhnání Židů z města.\n\nKromě hospodářského rozvoje a rozšiřování města poznamenala 15. století i četné vzpoury. Na konci 15. století město dočasně ztratilo svojí pozici kvůli povstání proti císaři Maxmiliánu I. Habsburskému. Kromě vzpoury navíc v roce 1489 město zasáhla i epidemie moru. Teprve až za vlády Karla V. v první polovině 16. století získalo město opět svůj původní status.\n\nV polovině téhož století v Bruselu žilo na padesát tisíc lidí. Většina obyvatelstva tehdy mluvila brabantským nářečím nizozemštiny. Až do 17. a 18. století bylo užívání francouzštiny v Bruselu poměrně řídkým jevem; většina oficiálních dokumentů byla psána buď středověkou nizozemštinou, nebo v latině. Poté, co se stal Brusel součástí rakouského Nizozemí, však začala rekatolizace země a nizozemsky mluvící elita odešla. Již v průběhu 17. století jsou zaznamenány první zmínky o tom, že z dříve rozšířené nizozemštiny se stal jazyk ulice, zatímco na oficiální úrovni zavládla francouzština. Konec 17. století navíc znamenal i konec slávy samotného Nizozemska, což i nadále vedlo k marginalizaci nizozemštiny v Bruselu. Většina her, které hrálo divadlo La Monnaie na přelomu 17. a 18. století byla hrána již francouzsky. Trvalo však až do počátku 20. století, kdy počet obyvatel města mluvících doma francouzsky překonal počet nizozemsky mluvících. K tomu přispěla také i rozsáhlá migrace v souvislosti s průmyslovou revolucí, ale třeba i příchod emigrantů z Francie, která si v 19. století prošla několika turbulentními obdobími.\n\nV roce 1695 byl Brusel bombardován francouzskou armádou, což vedlo k rozsáhlému poškození města, následné obnově a rozsáhlé přestavbě. Zničena byla zhruba čtvrtina veškeré zástavby, včetně domů na náměstí Grande Place. Na počátku 18. století tak vznikly některé dnes ceněné bruselské památky, jako např. divadlo La Monnaie aj.\n\nV roce 1731 došlo k rozsáhlému požáru, který zničil návrší Coudenberg, na kterém později vznikl současný královský palác.\n\nV 19. století se Brusel jako metropole mladého belgického státu dynamicky rozvíjel. Roku 1830 byl vybrán za hlavní město nezávislé Belgie. Následně se tak do města soustředila administrativa, ještě více obchodu a hospodářské činnosti.\n\nV polovině 19. století nechal město přestavět tehdejší primátor Jules Anspach. Byly vybourány rozsáhlé čtvrti starých domů a vznikly široké třídy; zakryta byla řeka Senne. Panorama města dotvořily velkolepé paláce, jakými je např. justiční palác, nebo Bazilika sv. Srdce. Dne 20. listopadu 1834 byla otevřena Svobodná bruselská univerzita. Roku 1880 vznikl slavný park Cinquantenaire na východním okraji města s ikonickým vítězným obloukem.\n\nV závěru století se v Bruselu konaly časté výstavy, což městu přineslo velkou prestiž na mezinárodním poli. Symbolem secese, která dominovala nové výstavbě přelomu 19. a 20. století, se stal architekt Victor Horta, který pro belgickou metropoli navrhl několik domů.\n\nBěhem obou světových válek byl Brusel ušetřen válečného ničení. Město bylo osvobozeno v září 1944 spojeneckými vojsky téměř bez větších bojů.\n\nV 2. polovině 20. století však docházelo často k necitlivým zásahům do historické zástavby, známé pod pojmem bruselizace. Vznikly také nové dopravní stavby; přesunutí železnice pod zem v centru města umožnilo výstavbu nových paláců v centru města; např. národní knihovny. V 60. a 70. letech byly zprovozněny první linky bruselského metra. Pod centrem města byly ve snaze snížit přetíženost silniční dopravy zbudovány různé tunely (Tunel Belliard, Tunel Léopold II a další), které dosahují délky řady kilometrů. Nové dopravní stavby vznikly v souvislosti s hospodářským boomem, který Belgie zaznamenala v 60. a na počátku 70. let. Tento boom byl nakonec vystřídán recesí v letech osmdesátých.\n\nMěsto Brusel, které nikdy nebylo spojeno se svými předměstími (a dodnes je oficiálně jen jedním z belgických měst, jehož počet obyvatel nepřesahuje 200 tisíc) bylo v 20. století integrováno do tzv. bruselského regionu. Město je jediným regionem v rámci Belgie, které je oficiálně bilingvní (oficiálními jazyky jsou jak francouzština, tak nizozemština).\nVznik Evropské unie, jejíž sídlo se nachází právě v Bruselu, znamenal přestavbu města východně od jeho centra, kde vznikla rozsáhlá čtvrť (tzv. \"Evropská čtvrť\") pro tisíce úředníků. Poté, co Francie na krátkou dobu vystoupila z NATO se stal Brusel také i sídlem Severoatlantické aliance. Město získalo značně kosmopolitní charakter, který si uchovává dodnes. Téměř 30 % obyvatel města tvoří cizinci; na oficiální úrovni je kromě francouzštiny a nizozemštiny často také ještě užívána i angličtina, byť snahy o její prosazení jako třetího oficiálního jazyka nepadly na úrodnou půdu. Na začátku 21. století žilo v Bruselu na 12 tisíc diplomatů, což je počet srovnatelný jedině s Washingtonem D. C..\n\nV některých bývalých předměstích metropole vznikly rozsáhlé přistěhovalecké komunity, především z Maroka, Alžírska, Konga a dalších bývalých francouzských kolonií, kde přistěhovalcům usnadňuje společný jazyk uplatnění v Belgii.\n"}
{"id": "1190720", "url": "https://cs.wikipedia.org/wiki?curid=1190720", "title": "Solstice (britská hudební skupina, 1990)", "text": "Solstice (britská hudební skupina, 1990)\n\nSolstice (v překladu \"slunovrat\") je britská doom metalová kapela založená v roce 1990 kytaristou Richardem M. Walkerem.\nPrvní studiové album se jmenuje \"Lamentations\" a vyšlo v roce 1994.\n\n\n\n\n\n"}
{"id": "1190738", "url": "https://cs.wikipedia.org/wiki?curid=1190738", "title": "Sdružení pro certifikaci systémů jakosti", "text": "Sdružení pro certifikaci systémů jakosti\n\nSdružení pro certifikaci systémů jakosti (CQS) vzniklo v roce 1993 spojením sedmi organizací z oblasti zkoušení a certifikace, které se dohodly, že sdruží své finanční a personální zdroje a vytvoří společný certifikační orgán pro systémy jakosti se širokým polem působnosti.\n\nCertifikát (osvědčení) má obecný význam potvrzení nějaké skutečnosti.\n\n\nSdružení CQS získalo postupně následující akreditace:\n\nSdružení se v roce 1998 stalo plnoprávným členem IQNet, celosvětové sítě certifikačních orgánů vydávající uznávané certifikáty systémů managementu ve více než 35 zemích celého světa.\nCQS pokrývá certifikační činností všechna průmyslová odvětví a široký sortiment služeb, např:\n"}
{"id": "1190754", "url": "https://cs.wikipedia.org/wiki?curid=1190754", "title": "Bloomington (Indiana)", "text": "Bloomington (Indiana)\n\nBloomington je město v okrese Monroe County ve státě Indiana ve Spojených státech amerických. V roce 2010 zde žilo 80 405 obyvatel. S celkovou rozlohou 60,5 km byla hustota zalidnění 1 340,4 obyvatel na km.\n\nMěsto bylo založeno v roce 1818 skupinou osadníků z Kentucky, Tennessee, Virginie, ze Severní a Jižní Karolíny. Nachází se zde univerzita Indiana University Bloomington, která byla založena v roce 1820 a navštěvuje ji asi 42 630 studentů.\n\nVe městě sídlí několik významných zaměstnavatelů v oblasti vzdělání, biologických věd a technologií. Bloomington bylo uznáno časopisem Inc. jako jedno z \"nejlepších amerických měst pro podnikání\" a navíc, podle magazínu Forbes se jedná o třetí \"nejlepší místo pro podnikání nebo založení kariéry\".\n\n"}
{"id": "1190755", "url": "https://cs.wikipedia.org/wiki?curid=1190755", "title": "Artvinská přehradní nádrž", "text": "Artvinská přehradní nádrž\n\nArtvinská přehradní nádrž () je postavena na řece Čoroch, ležící v provincii Artvin v Černomořském regionu. Hlavním úkolem je výroba elektrické energie, instalovaný výkon je 340 MW.\n\nVýstavba začala v prosinci roku 2010 a zprovozněna v lednu 2016.\n\n\n"}
{"id": "1190756", "url": "https://cs.wikipedia.org/wiki?curid=1190756", "title": "Rasmus Ristolainen", "text": "Rasmus Ristolainen\n\nRasmus Ristolainen (* 27. října 1994 Turku) je finský hokejový obránce hrající v severoamerické National Hockey League (NHL) za tým Buffalo Sabres, který ho v roce 2013 draftoval z 8. pozice.\n\nRistolainen se svého debutu v NHL v dresu Buffala Sabres dočkal 2. října 2013 v úvodním dnu soutěže proti týmu Detroit Red Wings. Dne 5. ledna 2014 vstřelil v prodloužení finálového utkání MSJ v ledním hokeji 2014 ve švédském Malmö vítěznou branku proti domácímu celku „Tre Kronor“ a finskému výběru tak zajistil zlaté medaile. Svůj první hattrick v NHL zaznamenal 10. prosince 2015 proti Calgary Flames. Stal se tak prvním obráncem Sabres, který vstřelil hattrick od doby člena hokejové síně slávy Phila Housleyho v sezóně 1987/88.\n\n\n"}
{"id": "1190757", "url": "https://cs.wikipedia.org/wiki?curid=1190757", "title": "Seznam slovenských hráčů v NHL v sezóně 2012/2013", "text": "Seznam slovenských hráčů v NHL v sezóně 2012/2013\n\n"}
{"id": "1190758", "url": "https://cs.wikipedia.org/wiki?curid=1190758", "title": "Indiana University Bloomington", "text": "Indiana University Bloomington\n\nIndiana University Bloomington (zkráceně IUB) je americká státní univerzita v Bloomingtone v Indianě. Byla založena 20. ledna 1820. V roce 2014 měla 42 566 studentů.\n\nUniverzita je nejdůležitějším místem univerzitního systému v Indianě, do kterého patří mimo centra v Bloomingtone i školy v Richmondu, Kokomo, Gary, South Bend a New Albany. V Indianapolisu a ve Fort Wayne má společné areály s Purdueovou univerzitou.\n\nPatří k nejlepším univerzitám v USA spolu s renomovanými fakultami \"Kelley School of Business\", \"Jacobs School of Music\" a \"Maurer School of Law\". Je členem \"Association of American Universities\", asociace severoamerických výzkumných univerzit založené v roce 1900.\n\n\n\n"}
{"id": "1190760", "url": "https://cs.wikipedia.org/wiki?curid=1190760", "title": "Daviscupový tým Mexika", "text": "Daviscupový tým Mexika\n\nDaviscupový tým Mexika je řízen Mexickou tenisovou federací a reprezentuje od roku 1924 Mexiko v soutěži mužských tenisových reprezentací Davis Cupu. Největším úspěchem v historii byl postup do finále v roce 1962, ve kterém tým tvořený Rafaelem Osunou, Tony Palafoxem a Mariem Llamasem podlehl Austrálii 0:5. V roce 1981 byli Mexičané mezi zakládajícími účastníky Světové skupiny, v níž hráli nejvýše čtvrtfinále v letech 1986 a 1987, kdy byli oporami Jorge Lozano a Leonardo Lavalle. Poslední účast týmu ve Světové skupině spadá do roku 1997. V roce 2016 bylo Mexiko na 51. místě žebříčku ITF a hrálo 2. skupinu Americké zóny.\n\n\n"}
{"id": "1190763", "url": "https://cs.wikipedia.org/wiki?curid=1190763", "title": "Dan Austin", "text": "Dan Austin\n\nDan Austin je anglický hudební producent a zvukový inženýr. Svou kariéru zahájil počátkem jednadvacátého století. Produkoval například alba skupin Cherry Ghost, People in Planes, Doves, The Cooper Temple Clause, Six by Seven, Love Amongst Ruin, I Like Trains a Oceansize. V roce 2014 produkoval první sólové album Jimiho Goodwina, člena skupiny Doves, nazvané \"Odludek\". Rovněž spolupracoval se skupinou Massive Attack. Roku 2013 získal polské ocenění Człowiek ze Złotym Uchem.\n\n"}
{"id": "1190764", "url": "https://cs.wikipedia.org/wiki?curid=1190764", "title": "St David's Hall", "text": "St David's Hall\n\nSt David's Hall (velšským názvem \"\") je místo konání různých kulturních akcí nacházející se v centru velšského hlavního města Cardiffu. Výstavba sálu, jež svým stylem patří do brutalismu, byla zahájena roku 1977 a dokončena o pět let později. Vlastníkem budovy je orgán Cardiff Council. Každoročně se zde koná Welsh Proms a síň je rovněž sídlem orchestru BBC National Orchestra of Wales. Vystupovalo zde velké množství hudebníků, mezi něž patří například Van Morrison a John Cale, stejně jako skupiny Mike + The Mechanics a Thin Lizzy.\n\n"}
{"id": "1190766", "url": "https://cs.wikipedia.org/wiki?curid=1190766", "title": "Seznam slovenských hráčů v NHL v sezóně 2011/2012", "text": "Seznam slovenských hráčů v NHL v sezóně 2011/2012\n\n"}
{"id": "1190767", "url": "https://cs.wikipedia.org/wiki?curid=1190767", "title": "Jaroslav Sláma", "text": "Jaroslav Sláma\n\nJméno a příjmení Jaroslav Sláma nosí více osob:\n\n\n"}
{"id": "1190769", "url": "https://cs.wikipedia.org/wiki?curid=1190769", "title": "Avenue Louise", "text": "Avenue Louise\n\nAvenue Louise (nizozemsky Louizalaan) je velkolepý bulvár v belgické metropoli Bruselu. Nachází se v jižní části centra města a spojuje náměstí Louise v blízkosti Justičního paláce s parkem Bois de la Cambre. Na této třídě se nacházejí luxusní prodejny a významné architektonické pamětihodnosti města (např. některé domy, které navrhl belgický architekt Victor Horta). Sídlí zde také značný počet velvyslanectví.\n\nVýstavba této třídy byla realizována v roce 1847. Široká ulice, kterou lemovaly po obou stranách kaštany, vznikla v období prudkého rozvoje města poté, co se Brusel stal hlavním městem Belgie v roce 1830. Navíc byla přímým spojením z centra města k oblíbenému lesu Bois de la Cambre, který sloužil bruselským měšťanům k rekreaci. První moderní ulice ve městě byla navíc pojmenována po nejstarší dceři krále Leopolda II., princezně Louise. \n\nVýstavbu bulváru nicméně dlouhodobě blokovalo město Ixelles, které se nachází jihovýchodně od Bruselu (a dodnes je samostatným městem, nepřipojeným k belgické metropoli). Po mnoha letech velmi dlouhých dohad město Brusel od Ixelles nakonec získalo úzký pruh země; díky tomu se ulice a přilehlé domy sice nacházejí na území Bruselu, okolní část města je však ale součástí obce Ixelles, která tak zůstala rozdělena na dvě části. Severní část ulice mezi náměstím \"Louise\" a \"Stephanie\" nebyla rozšířena a ve srovnání se zbytkem širokého bulváru tak tvoří hrdlo lahve.\n"}
{"id": "1190770", "url": "https://cs.wikipedia.org/wiki?curid=1190770", "title": "Wife Swap (britský pořad)", "text": "Wife Swap (britský pořad)\n\nWife Swap je britská televizní reality show, vyvinutá britskou produkční společností RDF media. Vysílána byla v letech 2003–2009 na stanici Channel 4, dne 15. června 2017 pak byla uvedena jedna speciální epizoda. Pořad je založen na tom, že dvě rodiny, běžně z jiných sociálních tříd a životních stylů, vymění jejich manželky/matky na necelé dva týdny. Po celou dobu štáb dokumentuje každou podstatnou věc, např. jejich rozdíly a upozorňuje na nedostatky.\n\nNa základě licence vzniklo v dalších zemích množství lokálních verzí. Americkou verzi \"Výměna manželek USA\" vysílala televize ABC, kde poslední série šla v roce 2009. V Česku vznikl pořad \"Výměna manželek\".\n\nBěhem prvního týdne se nová manželka musí řídit úplně stejným harmonogramem a životním stylem jako žena, kterou zastupuje. Každá manželka proto zanechá manuál domu, ve kterém vysvětlí zástupkyni její roli v rodině a povinnosti, které musí dodržovat. Tento manuál pak pomáhá při \"změně pravidel\", kterou provádí na konci prvního týdne nová manželka na celou rodinu.\n\nBěhem druhé poloviny pobytu nová manželka uplatňuje svá nová pravidla na chod domácnosti a její nová rodina tato pravidla musí dodržovat. Většinou chvíli rodinám trvá, než si zvyknou, nemluvě o tom, že nová manželka má i rozpočet, který musí dodržovat.\n\nNa konci výměny pak je společné setkání \"mezi osmi očima\", kde se oba páry potkávají poprvé tváří v tvář a debatují o předchozích dnech. Často zde dochází k vytažení osobních věcí, nehezkých zážitků, hádek a někdy dokonce i k násilí. Ovšem ne moc často se stane, že se obě rodiny poučí a uvědomí si jejich zkušenosti z uplynulých dní a to, že své rodiny milují. Někdy je setkání velice dojemné a emocionální, a to když si rodiny vyjadřují například respekt jedna k druhé a obdivují se.\n\nPo pár týdnech se kamery vrací k rodinám a nahrávají jejich životní změny od průběhu výměny.\n"}
{"id": "1190773", "url": "https://cs.wikipedia.org/wiki?curid=1190773", "title": "Obština Nesebar", "text": "Obština Nesebar\n\nObština Nesebar ( \"Община Несебър\") je bulharská jednotka územní samosprávy v Burgaské oblasti. Leží ve východním Bulharsku na pobřeží Černého moře. Sídlem obštiny je město Nesebăr, kromě něj zahrnuje obština 1 město a 12 vesnic. Žije zde přes 21 tisíc stálých obyvatel.\n\nV obštině žije 21 506 stálých obyvatel a včetně přechodně hlášených obyvatel 24 543. Podle sčítáni 1. února 2011 bylo národnostní složení následující:\n"}
{"id": "1190774", "url": "https://cs.wikipedia.org/wiki?curid=1190774", "title": "Bois de la Cambre", "text": "Bois de la Cambre\n\nBois de la Cambre () je jeden z bruselských parků. Nachází se v jižní části města; s centrem belgické metropole je spojen širokou třídou Avenue Louise, vybudovanou v roce 1861, témže roce, kdy byl založen i park. Anglický park je podlouhlého severo-jižního tvaru a jeho rozloha činí 1,23 km². Park je znám jako \"Zelené plíce Bruselu\" a jako vstupní brána do lesa Forêt de Soignes.\n\nNávrh zbudování parku představil v roce 1827 německý architekt Édouard Keilig; realizace se odehrála na začátku 60. let 19. století. Po dokončení byl park místem častých návštěv královny Marie-Henrietty. \n\nNa území dnešního parku hráli vojáci britské armády před bitvou u Waterloo kriket, a proto je jeden z trávníků známý jako \"Anglický trávník\" (francouzsky \"Pelouse des Anglais\"). Tuto skutečnost dodnes připomíná pamětní dub, vysazený roku 1965, a pamětní deska.\n\nV centrální části parku se nachází ostrov s tzv. Robinsonovou chatou, která vznikla roku 1877. Původní stavbu zničil v roce 1991 požár a následně byla v letech 2006-2009 vybudována znovu. V současné době je chata přístupná za pomocí loďky, která zajišťuje spojení se zbytkem parku. \n\nHlavní silnice procházející okolo parku je od devadesátých let během víkendů uzavřena pro dopravu.\n\n"}
{"id": "1190776", "url": "https://cs.wikipedia.org/wiki?curid=1190776", "title": "České velkopřevorství řádu maltézských rytířů", "text": "České velkopřevorství řádu maltézských rytířů\n\nČeské velkopřevorství řádu maltézských rytířů je je jedním ze šesti velkopřevorství tohoto řádu na světě. Nejvyšším představeným české frakce řádu je velkopřevor, volený obvykle na dobu šesti let z řad profesních rytířů. V současné době stojí na místě velkopřevora prokurátor jmenovaný řádovým velmistrem.\n\nV Českém království byla první komenda zřízena za vlády druhého českého krále Vladislava I. (vládl 1140–1172, králem od 1158) mezi lety 1159–1168 nedaleko Juditina mostu na levém břehu Vltavy, kde byl založen kostel Panny Marie pod řetězem konec mosta (\"sub catena in pede pontis\"). Po benediktinech, premonstrátech a cisterciácích byli teprve čtvrtým církevním řádem, který se usídlil v Čechách. Postupně vznikly další komendy ve Strakonicích, Horažďovicích, Manětíně a v Českém Dubu. V roce 1325 začal představený řádu v Čechách užívat titul generální převor (\"prior generalis\", případně \"prior humilis\"). Od roku 1626 byl nejvyššímu představenému řádu v Čechách přiznán titul velkopřevora (\"magnus prior\"). Od vydání Obnoveného zřízení zemského v roce 1627 do roku 1748 byl velkopřevor řádným členem místodržitelského kolegia. Císař František Josef I. (českým králem 1848–1916) 2. dubna 1881 udělil česko-rakouskému velkopřevorovi řádu maltézských rytířů sídlícímu v Praze titul kníže-velkopřevor.\n\n\n\n\n\n\n"}
{"id": "1190779", "url": "https://cs.wikipedia.org/wiki?curid=1190779", "title": "Hlazenec", "text": "Hlazenec\n\nHlazenec (\"Cuphea\") je rod rostlin z čeledi kyprejovité. Jsou to byliny a nízké keře se vstřícnými či přeslenitými jednoduchými listy. Květy jsou dvoustranně souměrné, s nápadnou kališní trubkou. Rod zahrnuje asi 260 druhů a je rozšířen v tropické a subtropické Americe od jihovýchodních oblastí USA po Argentinu. Některé druhy zdomácněly i v jiných oblastech tropů. Hlazence jsou pěstovány jako okrasné rostliny, mají význam i v medicíně a jako zdroj technického oleje. V České republice se jako letnička pěstuje zejména hlazenec yzopolistý.\n\nHlazence jsou jednoleté nebo vytrvalé byliny nebo nízké keře. Odění se zpravidla skládá z vícebuněčných, žláznatých nebo vidličnatých chlupů, výjimečně jsou lysé. Listy jsou přisedlé nebo řapíkaté, zpravidla vstřícné a křižmostojné nebo přeslenité, vzácně částečně střídavé. Palisty jsou přítomny v podobě několika štětin při bázi řapíku. Květy jsou jednotlivé, úžlabní, nebo v jedoduchých či složených hroznech či vrcholících. Květy jsou dvoustranně souměrné, stopkaté. Kalich je trubkovitý, dvanáctižilný, zploštělý, na bázi tupý nebo ostruhatý a v ústí často zúžený. U některých druhů je kališní trubka nápadně zbarvená. Kališní trubka je uvnitř většinou chlupatá a je zakončena 6 cípy. Koruna je růžová nebo fialová, řidčeji bílá nebo žlutá, složená nejčastěji ze 6, řidčeji z menšího počtu (2 nebo 4) plátků. Horní pár korunních lístků je zpravidla odlišného tvaru a velikosti než ostatní. Výjimečně koruna chybí. Tyčinek je nejčastěji 11, výjimečně jen 6 nebo 9, a jsou přirostlé ke kališní trubce. Semeník je přisedlý, srostlý ze 2 plodolistů a nedokonale předělený na 2 komůrky, z nichž každá obsahuje několik až mnoho vajíček. Semeník postupně přechází v čnělku zakončenou nezřetelnou bliznou. Čnělka je zanořená nebo až dlouze vyčnívající z květu. Plodem je tenkostěnná, vejčitá nebo podlouhlá tobolka obalená vytrvalým kalichem. Obsahuje zpravidla mnoho semen. Semena jsou drobná, vejcovitá až okrouhlá, někdy tence křídlatá.\n\nRod hlazenec zahrnuje asi 260 druhů. Je to největší rod čeledi kyprejovité. Je rozšířen v tropické a subtropické Americe od USA po Argentinu a na Karibských ostrovech. Rod má 2 centra druhové diverzity. Za primární centrum je považována východní Brazílie, zatímco oblast západního a jižního Mexika je považována za druhotné centrum, vniklé přenosem jednoho či několika jihoamerických druhů a následnou speciací.\n\nZ USA jsou uváděny 4 původní druhy. \"C. viscosissima\" se vyskytuje v jihovýchodních oblastech USA, \"C. strigulosa\" a \"C. aspera\" pouze na Floridě a \"C. wrightii\" v Arizoně a Novém Mexiku. Některé další druhy byly zavlečeny a v nejjižnějších oblastech USA zdomácněly.\n\nVětšina druhů roste na otevřených, středně vlhkých až podmáčených stanovištích. Zpravidla se jedná o endemity s úzce vyhraněnými ekologickými nároky. Často obývají speciální stanoviště, jako jsou písčité savany, vápencové výchozy, mokřiny nebo oblasti s periodickými požáry. Menší počet druhů obývá narušené a degradované půdy a mají rozsáhlý areál výskytu, zejména \"C. carthagenensis\" a \"C. strigulosa\". Některé z těchto druhů se staly plevely či invazními rostlinami a rozšířily se i na jiné kontinenty.\n\nKvěty druhů s dlouhou, nápadně (zejména červeně) zbarvenou květní trubkou jsou specializovány na opylování kolibříky, případně velkými druhy včel. Bylo zjištěno, že tento typ květů se vyvinul vícekrát nezávisle z původně drobných květů se zelenou trubkou, opylovaných širším spektrem hmyzích opylovačů. U některých druhů (např. \"C. ignea\", \"C. pulchra\") přebrala nápadně zbarvená kališní trubka funkci koruny do té míry, že koruna zcela chybí.\nTobolky hlazenců za zralosti pukají i s vytrvalou kališní trubkou a vystavují semena k jejich dalšímu šíření. Semena mají na povrchu osemení spirální sliznaté chlupy, které napomáhají přichycení semen. Tato struktura je s výjimkou několika blízce příbuzných rodů v rostlinné říši zcela ojedinělá.\n\nRod \"Cuphea\" je tradičně členěn na 2 podrody (\"Cuphea\" a \"Bracteolataes\") a 13 sekcí, toto členění však čeká na revizi. Při fylogenetických studiích byl rod shledán monofyletickým. Nejblíže příbuzným rodem je \"Pleurophora\".\n\nMezi obsahové látky zjištěné v různých druzích hlazenců náležejí zejména třísloviny, flavonoidy, triterpenické sloučeniny, steroidy, aromatické kyseliny a nenasycené mastné kyseliny.\n\n\nNěkteré druhy hlazenců jsou pěstovány jako okrasné rostliny. Mezi běžněji pěstované náleží zejména hlazenec yzopolistý (\"Cuphea hyssopifolia\"), hlazenec ohnivý (\"C. ignea\") a druhy \"C. llavea\", \"C. micropetala\" a \"C. lanceolata\". V mírném pásu se pěstují zpravidla jako letničky.\n\nČetné druhy hlazenců jsou využívány v místní tradiční medicíně. Široké použití mají zejména druhy \"C. carthagenesis\" a \"C. glutinosa\". Nať \"C. aequipetala\" je používána při léčbě rakoviny a při trávicích potížích, \"C. asperta\" a \"C. calophylla\" při vysokém tlaku, \"C. epilobifolia\" při revmatismu, \"C. racemosa\" při infekcích močových cest, \"C. strigulosa\" při různých kožních chorobách. Medicínskými studiemi byly mimo jiné prokázány cytostatické a antimikrobiální účinky některých druhů.\n\nOlej ze semen některých hlazenců je ceněný zejména při výrobě mýdla, kosmetických přípravků a technických lubrikantů. Jako olejnina je pěstován zejména kříženec \"Cuphea lanceolata\" f. \"silenoides\" a \"C. viscosissima\", známý po označením PSR23. Byl zaveden do kultury v roce 2004. Je možno jej jako jednoletou plodinu pěstovat i v mírném pásu a představuje alternativu k jediným dosavadním rostlinným zdrojům nasycených mastných kyselin se středně dlouhým řetězcem (MCFA), kterými jsou kokosová a olejná palma.\n\nJednoletý druh \"Cuphea carthagenensis\" zdomácněl v tropech téměř celého světa a v některých oblastech (např. na Floridě, na Havaji a v tropické Asii) náleží mezi obtížné invazní rostliny. Obsazuje zejména obdělávané a narušené půdy, místy však proniká i do řidších porostů přirozené vegetace. V Indonésii je řazen mezi 10 nejobtížnějších plevelů.\n\n"}
{"id": "1190781", "url": "https://cs.wikipedia.org/wiki?curid=1190781", "title": "Michal Bulíř", "text": "Michal Bulíř\n\nMichal Bulíř (* 12. srpen 1991, Liberec) je český hokejový útočník, hrající za klub Bílí Tygři Liberec v EHL. Dříve hrál v klubu HC Benátky nad Jizerou. Pochází ze sportovní rodiny, jeho otec Petr totiž sám byl aktivním fotbalistou a v devadesátých letech hrál první ligu za místní Slovan Liberec.S hokejem začal Michal už ve třech letech, kdy ho k nejrychlejší kolektivní hře na světě děda Kasík, který kdysi hrál a následně pak působil jako funkcionář v Liberci. Už v žákovských kategoriích ukazoval, že patří mezi střelecky schopné útočníky a to potvrdil i v dorostu. Když mu ani přechod do juniorky nečinil problémy, naskočil 22. prosince 2009 ke své premiéře v seniorské extralize. Také v současné době stále obléká liberecký dres, přestože během aktuální sezony několikrát nastoupil také na farmě v Benátkách. Tento odchovanec určitě stále ještě má co ukázat. Po sezoně 2014/2015 se s klubem dohodl na prodloužení kontraktu, jistě bude oblékat liberecký dres ještě v následující sezoně a ve smlouvě má dále zabudovanou následnou roční opci.\nMichal Bulíř se za své výkony vysloužil poprvé v kariéře nominaci do seniorské reprezentace, s níž zamířil na její první sraz v ročníku 2015/16.\n\nJeho otcem je bývalý prvoligový fotbalista Petr Bulíř.\n"}
{"id": "1190782", "url": "https://cs.wikipedia.org/wiki?curid=1190782", "title": "Yusufelijská přehradní nádrž", "text": "Yusufelijská přehradní nádrž\n\nYusufelijská přehradní nádrž () je postavena na řece Čoroch, ležící v provincii Artvin v Černomořském regionu. Hlavním úkolem je výroba elektrické energie, instalovaný výkon je 540 MW.\n\nVýstavba začala 26. února 2013 a zprovozněna má být 29. května 2018. Po dokončení se bude jednat o přehradní nádrž s nejvyšší hrází v Turecku. \n\nVýstavba přehrady je kontroverzní kváli předpokládanému dopadu na biologickou rozmanitost v oblasti, spolu s vysídlením místních obyvatel.\n\n\n"}
{"id": "1190783", "url": "https://cs.wikipedia.org/wiki?curid=1190783", "title": "Magomed Azizov", "text": "Magomed Azizov\n\nMagomed Azizov (: ), (12. května 1969) je bývalý sovětský a ruský zápasník – volnostylař dagestáské (darginské) národnosti. S volným stylem začínal v Machačkale po vzoru svého staršího bratra Abdulaziza. Připravoval se pod vedením Sagida Gadžijeva a později Ramazana Chusejnova v Stavropolu. V ruské seniorské reprezentaci se poprvé prosadil v roce 1992 v pérové váze a v témže roce si jako nováček zajistil účast na olympijských hrách v Barceloně. V prvním kole skupiny A porazil Kubánce Lázara Reinosa a zaváhal až ve čtvrtém kole proti suverénovi pérové váhy posledních let Johnu Smithovi ze Spojených státu. Výhrou v pátém kole potrvdil formu a čekal na zápas Američana s Kubáncem. Ve hře byl přímý postup do finále, jenže Smith svůj zápas prohrál a na něho zbyl černý petr v podobě třetího místa ve skupině, bez šance bojovat olympijskou medaili. Obsadil 5. místo. V roce 1996 si již jako věhlasný volnostylař zajistil účast na olympijských hrách v Atlantě. V semifinále mu však v cestě za olympijskou medaili stál Američan Tom Brands. Obsadil 5. místo. Sportovní kariéru ukončil po roce 1998. Věnuje se strenérské práci.\n\nV roce 1992 se v bývalém Sovětském svazu pohyboval v pérové váze Gadžichan Azizov, zastupující Volgogradskou oblast. Některé ruské zdroje ho uvádí jako účastníka olympijských her v Barceloně místo Magomeda Azizova z Dagestánu. Nejsou k dispozici fotky, videa, která by účast jednoho či druhého potvrdila. Dokonce oficiální dokument z olympijských her uvádí oba zápasníky tj. str 465 Gadžichan Magomedov a str. 466 Magomed Azizov. Na internetu zvítězil a je uváděn jako účastník Magomed Azizov.\n\n"}
{"id": "1190790", "url": "https://cs.wikipedia.org/wiki?curid=1190790", "title": "Státní rozpočet České republiky na rok 2015", "text": "Státní rozpočet České republiky na rok 2015\n\nStátní rozpočet České republiky na rok 2015 byl zákon č. 345/2014 Sb. ze dne 10. prosince 2014, který nabyl účinnosti k 1. lednu 2015. Jednalo se o plán hospodaření České republiky, přičemž jeho ústředním orgánem bylo Ministerstvo financí. Účet státního rozpočtu spravuje ČNB. Státní rozpočet na rok 2015 musel být sestaven, stejně jako státní rozpočet na jakýkoliv jiný rok, dle zákona o rozpočtových pravidlech.\n\nJednalo se o první rozpočet, který sestavila vláda Bohuslava Sobotky a jehož předkladatelem byl ministr financí Andrej Babiš (ANO). Počítal se snížením schodku ze 112 mld. Kč v roce 2014 o 12 mld. Kč, přičemž absolutní výše státního dluhu měla zůstat ke konci roku 2015 neměnná oproti konci roku 2013.\n\nZákon o státním rozpočtu na rok 2015 počítal s úhrnnými příjmy ve výši 1 118,5 mld. Kč, úhrnnými výdaji 1 218,5 mld. Kč a s deficitem hospodaření 100,0 mld. Kč.\n\nPlnění příjmů k 31. prosinci 2015 dosáhlo 1 234,5 mld. Kč, což je o 116,1 mld. Kč více, než bylo plánováno. Na vysokém plnění oproti plánu se nejvíce podepsalo čerpání z evropských fondů, které dosáhlo hodnoty 139,7 mld. Kč, což bylo meziročně o 50,2 mld. Kč více.\n\nVýdaje byly k 31. prosinci 2015 čerpány ve výši 1 297,3 mld. Kč, což je o 78,9 mld. Kč více, než bylo rozpočtováno. Investice dosáhly v tomto roce rekordní úrovně (nejvyšší od roku 1993) 176,3 mld. Kč (meziročně více o 58,1 %), což souvisí s úspěšným čerpáním evropských fondů. Podíl investic na celkových výdajích tak činil 13,6 % (meziročně o 4,4 p. b. více).\n\nSchodek pak byl oproti plánu nižší o 37,2 mld. Kč a dosáhl výše 62,8 mld. Kč (meziročně o 15,0 mld. Kč méně). Státní dluh České republiky ke konci roku 2015 činil 1673,0 mld. Kč, meziročně o 9,3 mld. Kč více.\n\nNa daňových příjmech se za rok 2015 vybralo pro státní rozpočet meziročně o 48,7 mld. Kč více (5,1 %), čímž daňové inkaso dosáhlo historicky nejvyšší hodnoty a to 1 001,23 mld. Kč. Za tímto růstem stálo především inkaso pojistného na sociální zabezpečení (meziročně více o 21,7 mld. Kč), ně z příjmů právnických osob (10,2 mld. Kč), spotřebních daní (9,0 mld. Kč) a daně z přidané hodnoty (6,4 mld. Kč).\nČerpání výdajů státního rozpočtu podle kapitol bude doplněno ke konci května 2016, jakmile Ministerstvo financí České republiky tato čísla zveřejní.\n"}
{"id": "1190794", "url": "https://cs.wikipedia.org/wiki?curid=1190794", "title": "Esa Lindell", "text": "Esa Lindell\n\nEsa Lindell (* 23. května 1994 Helsinky) je finský hokejový obránce hrající v severoamerické National Hockey League (NHL) za tým Dallas Stars, který ho v roce 2012 draftoval ze 74. pozice.\n\nLindell v domácí soutěži (SM-lize) debutoval za mužstvo Jokerit Helsinky v sezóně 2012/13. Dne 7. května 2014 podepsal s Dallas Stars tříletou nováčkovskou smlouvu.\n\nVedení Stars ho nechalo ještě pro sezónu 2013/14 ve finské lize, kde nastupoval za tým Ässät Pori. Lindell dokončil účinkování v tomto týmu s výsledkem 14 gólů a 35 bodů v 57 zápasech, když také vedl kanadské bodování obránců v celé soutěži, než byl 6. března 2015 převelen do dallaského farmářského týmu Texas Stars hrajícího AHL.\n\nBěhem sezóny 2015/16, 18. ledna 2016, byl povolán do prvního týmu k Dallas Stars. V NHL debutoval následující den 19. ledna 2016 proti Los Angeles Kings.\n\n"}
{"id": "1190795", "url": "https://cs.wikipedia.org/wiki?curid=1190795", "title": "Obština Pomorie", "text": "Obština Pomorie\n\nObština Pomorie ( \"Община Поморие\") je bulharská jednotka územní samosprávy v Burgaské oblasti. Leží ve východním Bulharsku na pobřeží Černého moře. Sídlem obštiny je město Pomorie, kromě něj zahrnuje obština 2 města a 14 vesnic. Žije zde přes 25 tisíc stálých obyvatel.\n\nV obštině žije 25 118 stálých obyvatel a včetně přechodně hlášených obyvatel 28 732. Podle sčítáni 1. února 2011 bylo národnostní složení následující:\n"}
{"id": "1190796", "url": "https://cs.wikipedia.org/wiki?curid=1190796", "title": "Římskokatolická farnost Hůrka", "text": "Římskokatolická farnost Hůrka\n\nŘímskokatolická farnost Hůrka je územním společenstvím římských katolíků v rámci sušicko-nepomuckého vikariátu českobudějovické diecéze.\n\nVes Hůrka byla založena roku 1732 při sklářské huti a roku 1785 zde vznikla expozitura. Z té roku 1798 byla zřízena lokálie. Rodina Hafenbrändlů zde vystavěla kostel sv. Vincence Ferrerského a kapli sv. Kříže, ve které si zřídili rodinnou hrobku. Roku 1857 byla lokálie povýšena na samostatnou farnost. V letech 1940–1945 byla místní farnost nuceně spravována z pasovské diecéze. Po skončení druhé světové války byla navrácena českobudějovické diecézi. Roku 1950 se území farnosti stalo součástí vojenského újezdu Dobrá Voda. Kostel byl spolu s vesnicí postupně zničen. V roce 1952 byly ostatky mrtvých z krypty pod kaplí sv. Kříže zneuctěny a rozstříleny vojáky.\n\nPo roce 1989 započaly snahy o rekonstrukci místa. Byla obnovena zničená kaple sv. Kříže a roku 2003 byla znovu vysvěcena. Téhož roku byl do věže kaple zavěšen zvon. Roku 2011 byla do kaple instalována socha Ježíše Krista od Vladimíry Tesařové.\n\nFarnost (existující pouze formálně) je administrována ex currendo ze Sušice.\n\n"}
{"id": "1190810", "url": "https://cs.wikipedia.org/wiki?curid=1190810", "title": "Armand David", "text": "Armand David\n\nJean-Pierre-Armand David (27. září 1826 Espelette – 10. listopadu 1900 Paříž) byl francouzský kněz a misionář baskického původu, příslušník kongregace lazaristů. Proslul jako zoolog a botanik, znalec přírody východní Asie.\n\nNarodil se v Baskicku, jeho otec byl lékař a starosta obce. Absolvoval seminář v Bayonne a v roce 1848 vstoupil do kongregace. Roku 1862 odcestoval do Číny, aby se ujal vedení církevní školy v Pekingu. Ve volném čase se věnoval sbírání přírodnin pro Jardin des plantes, udržoval také kontakt s ředitelem pařížského Muséum national d'histoire naturelle profesorem Henri Milne-Edwardsem. V roce 1865 se mu podařilo proniknout do přísně střežené císařské obory, kde byli chováni ve volné přírodě již vyhubení jeleni milu, takže mohl jako první Evropan popsat tento druh. V roce 1869 podnikl cestu do S’-čchuanu a v tamních odlehlých horách objevil pro západní vědu pandu velkou a odeslal do Paříže její kůže. Navštívil také Mongolsko, Tibet a jižní Čínu, popsal 63 nových druhů savců a 65 druhů ptáků, také stovky nových rostlin (jen mezi pěnišníky objevil 52 nových druhů). Napsal knihy \"Journal de mon troisième voyage d'exploration dans l'Empire chinois\" a (spolu s Émilem Oustaletem) \"Les Oiseaux de la Chine\". Jelen milu podle něj dostal vědecké jméno \"Elaphurus davidianus\", jmenuje se podle něj také davidie listenová a komule Davidova.\n\n\n"}
{"id": "1190811", "url": "https://cs.wikipedia.org/wiki?curid=1190811", "title": "Acenaften", "text": "Acenaften\n\nAcenaften je polycyklický aromatický uhlovodík, který se skládá z naftalenového jádra, na které je připojena ethylenová funkční skupina na pozice 1 a 8. Jedná se o bílou nebo světle žlutou krystalickou látku, která tvoří asi 0,3 % uhelného dehtu.\n\nAcenaften poprvé připravil z uhelného dehtu Marcellin Berthelot. Později společně s Bardym vyrobil tuto látku cyklizací α-ethylnaftalenu. Acenaften se stále získává z uhelného dehtu, spolu s derivátem acenaftylenem.\n\nAcenaften se používá ve velkém množství na výrobu anhydridu kyseliny naftalendikarboxylové, jenž je prekurzorem PTCDA, ze kterého se vyrábí některé pigmenty a barvy.\n"}
{"id": "1190814", "url": "https://cs.wikipedia.org/wiki?curid=1190814", "title": "Obština Ruen", "text": "Obština Ruen\n\nObština Ruen ( \"Община Руен\") je bulharská jednotka územní samosprávy v Burgaské oblasti. Leží ve východním Bulharsku na jižních svazích východní části Staré planiny. Sídlem obštiny je ves Ruen, kromě ní zahrnuje obština 40 vesnic. Žije zde přes 25 tisíc stálých obyvatel.\n\nV obštině žije 26 884 stálých obyvatel a včetně přechodně hlášených obyvatel 36 707. Podle sčítáni 1. února 2011 bylo národnostní složení následující:\n"}
{"id": "1190816", "url": "https://cs.wikipedia.org/wiki?curid=1190816", "title": "Kuželovník", "text": "Kuželovník\n\nKuželovník (\"Sonneratia\") je rod rostlin z čeledi kyprejovité. Jsou to stromy s tuhými jednoduchými vstřícnými listy a květy s množstvím nápadných tyčinek. Rostou jako součást mangrovových porostů na mořských pobřežích Starého světa. V okolí kmene se vytvářejí nápadné dýchací kořeny, které daly tomuto stromu i české jméno. V minulosti byl tento rod řazen do samostatné čeledi \"Sonneratiaceae\". Využití kuželovníku je pouze lokální.\n\nKuželovníky jsou stálezelené stromy s rovným nebo poléhavým kmenem bez kořenových náběhů. Dorůstají výšky až 20 metrů. V okolí stromu se vytvářejí dýchací kořeny (pneumatofory), vyrůstající z dlouhých a mělce uložených kořenů. Rostliny jsou lysé, bez ochlupení. Borka je hladká, šedozelená až tmavě hnědošedá, ve stáří šupinovitá nebo mělce rozpukaná. Mladé větévky jsou čtyřhranné, v místě uzliny zřetelně článkované. Listy jsou jednoduché, vstřícné, tuhé a kožovité, celistvé a celokrajné. Na vrcholu čepele je často vyvinuta kapací špička. Květy jsou pravidelné, oboupohlavné, po 1 až 3 na koncích větví. Otevírají se na noc. Květní trubka je mělce zvonkovitá, za plodu vytrvávající. Kalich je 4 až 8 četný, tuhý, kožovitý, na rubu zelený nebo červený. Korunní lístky jsou bílé nebo červené, brzy opadavé, velmi úzké, někdy i zakrnělé nebo zcela chybějí. Tyčinek je mnoho, s nápadnými bílými nebo červenými nitkami. Tyčinky brzy opadávají. Semeník je svrchní nebo polospodní, srostlý z 10 až 20 plodolistů. Plodem je velká, zploštěle kulovitá, kožovitá, nepukavá bobule, zakončená vytrvalou bází čnělky a částečně obklopená nebo jen podepřená vytrvalým kalichem. Obsahuje mnoho semen obklopených páchnoucí dužninou. Semena jsou srpovitá nebo nepravidelně hranatá, s tlustým a poněkud korkovitým osemením.\n\nRod kuželovník zahrnuje 5 druhů. Je to charakteristický rod mangrovových porostů Starého světa. Je rozšířen od východní Afriky, Madagaskaru a přilehlých ostrovů přes tropickou Asii po severní Austrálii a ostrovy Oceánie. Kuželovníky rostou na zaplavovaných i nezaplavovaných mořských pobřežích, terasách korálových útesů a na březích vodních přítoků s brakickou vodou. Rostou na písčitých i bahnitých podkladech. Největší areál výskytu má druh \"S. alba\", který je také jediným zástupcem rodu na afrických a madagaskarských pobřežích a je rozšířen až do Oceánie. V severní Austrálii se vyskytují 3 druhy, mimo \"S. alba\" je to \"S. caseolaria\" a \"S. lanceolata\".\n\nKvěty kuželovníků jsou krátkověké, otevírají se na noc a jsou opylovány netopýry sbírajícími nektar, případně ptáky. Plody jsou šířeny vodou.\n\nRod \"Sonneratia\" byl v minulosti řazen společně s příbuzným rodem \"Duabanga\" do samostatné čeledi \"Sonneratiaceae\" (např. Cronquist, Tachtadžjan) v rámci řádu \"Myrtales\". Při fylogenetických studiích bylo zjištěno, že takto pojatá čeleď není monofyletická. V systému APG jsou oba rody vřazeny do široce pojaté čeledi \"Lythraceae\". Sesterskou větví rodu \"Sonneratia\" je rod \"Trapa\" (kotvice), zatímco sesterskou větví rodu \"Duabanga\" je rod \"Lagerstroemia\".\n\nV přírodě se jednotlivé druhy kuželovníku často kříží, jedná se však pravděpodobně pouze o primární hybridy, které se dále generativně nerozmnožují.\n\nHospodářský význam kuželovníku je malý. Dřevo kuželovníku je poměrně tvrdé a těžké. Je pouze okrajově používáno na stavbu domů a člunů a jako nepříliš kvalitní topivo. Mladé bobule některých druhů slouží lokálně jako potrava a mají využití v lokální medicíně. Vzdušné kořeny slouží po vyvaření jako méně kvalitní náhrada korku. Z plodů \"S. caseolaris\" je lokálně získáván pektin.\n\n"}
{"id": "1190821", "url": "https://cs.wikipedia.org/wiki?curid=1190821", "title": "Obština Ajtos", "text": "Obština Ajtos\n\nObština Ajtos ( \"Община Айтос\") je bulharská jednotka územní samosprávy v Burgaské oblasti. Leží ve východním Bulharsku, její severní část na jižních svazích východních výběžků Staré planiny, jižní část v \"Ajtoské kotlině\", nejvýchodnější ze Zabalkánských kotlin. Sídlem obštiny je město Ajtos, kromě něj zahrnuje obština 16 vesnic. Žije zde téměř 30 tisíc stálých obyvatel.\n\nVšechna sídla v obštině jsou samosprávná.\nV obštině žije 29 662 stálých obyvatel a včetně přechodně hlášených obyvatel 35 658. Podle sčítáni 1. února 2011 bylo národnostní složení následující:\n"}
{"id": "1190822", "url": "https://cs.wikipedia.org/wiki?curid=1190822", "title": "Mike Adams", "text": "Mike Adams\n\nMichael Carl Adams (* 24. března 1981 v Patersonu, stát New Jersey) je hráč amerického fotbalu nastupující na pozici Strong safetyho za tým Indianapolis Colts v National Football League. Univerzitní fotbal hrál za University of Delaware, po Draftu NFL 2004, kdy si ho nevybral žádný tým, podepsal smlouvu s týmem San Francisco 49ers.\n\nAdams navštěvoval Passaic Tech High School ve městě Wayne, místnímu fotbalovému klubu pak v sezóně 1998 pomohl k titulu v divizi New Jersey Group 4. Poté přestoupil na University of Delaware, kde si během čtyř odehraných sezón připsal 43 startů, z toho 23 jako startující hráč. Celkem zaznamenal 213 tacklů, 11 interceptionů a v posledním ročníku byl za své výkony vybrán do druhého all-stars týmu konference Atlantic 10.\n\nI přes solidní univerzitní kariéru nebyl Adams vybrán v žádném ze sedmi kol Draftu NFL 2004. Nicméně již 28. dubna 2004 podepsal jako volný hráč smlouvu se San Franciscem 49ers. 4. září byl sice propuštěn, jenže již šestého podepsal smlouvu jako náhradník a k posunu do základního kádru pak došlo 13. listopadu. Nakonec nastoupil do osmi zápasů, pokaždé jako střídající hráč a k pěti tacklům přidal i jednu intereption. O rok později se už stal startujícím hráčem a kromě 74 tacklů přidal i sack, 5 zablokovaných přihrávek a 4 interceptiony, z nichž jednu vrátil do touchdownu. V sezóně 2006 si připsal 64 tacklů a 3 zablokované přihrávky. \n\nJako volný hráč podepsal Adams 2. dubna 2007 smlouvu s Cleveland Browns. Během pěti sezón zde odehrál 75 zápasů, ale jen do 32 nastoupil jako startující hráč. Celkem zaznamenal 7 interceptionů, 3 sacky a forced fumble. Po skončení sezóny 2011 Adams oznámil, že jako volný hráč smlouvu s Browns neprodlouží.\n\n15. března 2012 Adams podepsal smlouvu s Denver Broncos. Vybral si dres s číslem 20, které před ním nosil legendární Safety Brian Dawkins. „Doufám, že bude (Dawkins) hrdý na to, že nosím jeho číslo,“ prohlásil Adams v květnu. V sezóně 2012 nastoupil do všech zápasů základní části i play-off jako startující hráč a k 80 tacklům přidal sack, safety, dva fumbly a 11 zablokovaných přihrávek. Před startem Super Bowlu XLVIII pak prohlásil, že pokud vyhraje finále konference, půjde 19 kilometrů z MetLife Stadium do domu, kde vyrůstal, pěšky. V květnu 2014 ho Broncos propustili.\n\nJako volný hráč podepsal 14. června 2014 smlouvu s Indianapolis Colts. V 35 letech zaznamenal životní sezónu: k 87 tacklům přidal 11 zablokovaných přihrávek, 2 forced fumbly a 5 interceptionů. 23. prosince 2014 za to byl jmenován náhradníkem do Pro Bowlu. 10. března 2015 podepsal Adams prodloužení smlouvy s Colts o dva roky. Na konci sezóny 2015 byl opět jmenován náhradníkem za zraněného Kama Chancellora.\n\nAdams byl uveden do Síně slávy Passaic Tech Hall v roce 2009 a jeho číslo bylo vyřazeno v roce 2010.\n\n"}
{"id": "1190824", "url": "https://cs.wikipedia.org/wiki?curid=1190824", "title": "Seznam slovenských hráčů v NHL v sezóně 2010/2011", "text": "Seznam slovenských hráčů v NHL v sezóně 2010/2011\n\n"}
{"id": "1190825", "url": "https://cs.wikipedia.org/wiki?curid=1190825", "title": "The Lumineers", "text": "The Lumineers\n\nThe Lumineers jsou americká folkrocková hudební skupina z Denveru v Coloradu. Zakládajícími členy jsou Wesley Schultz a Jeremiah Fraites, k nimž se postupně přidali další hudebníci. Skupina existuje od roku 2002. Debutovala v roce 2012 se stejnojmenným albem, díky němuž byla nominována ve dvou kategoriích na Grammy Award. V dubnu 2016 vydali své druhé studiové album \"Cleopatra\".\n\n"}
{"id": "1190826", "url": "https://cs.wikipedia.org/wiki?curid=1190826", "title": "Seznam dílů seriálu Vikingové", "text": "Seznam dílů seriálu Vikingové\n\nToto je seznam dílů seriálu \"Vikingové\". Kanadsko-irské historické drama \"Vikingové\" vytvořil a napsal Michael Hirst pro kanadský televizní kanál History. Premiérově byl seriál vysílán 3. dubna 2013.\n\n<onlyinclude></onlyinclude>\n\nBylo oznámeno, že seriál získá šestou řadu.\n\nPrvní část má podtitul Athelstan's Journal.\nDruhá část má podtitul Stones and Bones.\n"}
{"id": "1190827", "url": "https://cs.wikipedia.org/wiki?curid=1190827", "title": "Obština Kameno", "text": "Obština Kameno\n\nObština Kameno ( \"Община Камено\") je bulharská jednotka územní samosprávy v Burgaské oblasti. Leží ve východním Bulharsku v Burgaské nížině. Sídlem obštiny je město Kameno, kromě něj zahrnuje obština 12 vesnic. Žije zde přes 10 tisíc stálých obyvatel.\n\nVšechna sídla v obštině jsou samosprávná.\nV obštině žije 10 415 stálých obyvatel a včetně přechodně hlášených obyvatel 12 328. Podle sčítáni 1. února 2011 bylo národnostní složení následující:\n"}
{"id": "1190829", "url": "https://cs.wikipedia.org/wiki?curid=1190829", "title": "Seznam slovenských hráčů v NHL v sezóně 2009/2010", "text": "Seznam slovenských hráčů v NHL v sezóně 2009/2010\n\n"}
{"id": "1190830", "url": "https://cs.wikipedia.org/wiki?curid=1190830", "title": "The Collection (album, Sonata Arctica)", "text": "The Collection (album, Sonata Arctica)\n\nThe Collection je druhé kompilační album finské power metalové kapely Sonata Arctica. Album, které vyšlo 15. listopadu 2006, obsahuje výběr best of z do té doby vydaných alb kapely.\n\n\n\n\n"}
{"id": "1190831", "url": "https://cs.wikipedia.org/wiki?curid=1190831", "title": "The Correspondents", "text": "The Correspondents\n\nThe Correspondents jsou britská hudební skupina hrající electro swing. Jsou tvořeni jen dvěma členy – Mr. Bruce a DJ Chucks. Pochází z Londýna a hrají od roku 2007. Dva roky po sobě byli zařazeni britským deníkem The Telegraph mezi „10 zlatých hřebů“ festivalu Glastonbury.\n\n\n\n"}
{"id": "1190832", "url": "https://cs.wikipedia.org/wiki?curid=1190832", "title": "Bukovinský potok", "text": "Bukovinský potok\n\nNázev Bukovinský potok má více vodních toků:\n\n"}
{"id": "1190833", "url": "https://cs.wikipedia.org/wiki?curid=1190833", "title": "Unia", "text": "Unia\n\nUnia je páté studiové album finské power metalové kapely Sonata Arctica vydané 25. května 2007.\n\n\nEvropská verze – bonus\n\nJaponská verze – bonus\n\n\n\n"}
{"id": "1190834", "url": "https://cs.wikipedia.org/wiki?curid=1190834", "title": "Tis u Luk", "text": "Tis u Luk\n\nTis u Luk () je zaniklá vesnice blízko jižní hranice vojenského újezdu Hradiště v okrese Karlovy Vary. Ležela v Doupovských horách pět kilometrů severovýchodně od Bochova v nadmořské výšce okolo 700 metrů. Na rozdíl od jiných vesnic, které zanikly kvůli zřízení vojenského újezdu, je místo, kde Tis u Luk stával, volně přístupné.\n\nVesnice svůj název získala podle výrazného stromu. V historických pramenech se objevuje ve tvarech: Tiß (1579) nebo Tysz a Tisz (1847).\n\nPrvní písemná zmínka o vesnici je z roku 1579, ale uvádí se také rok 1487. Zanikla vysídlením v roce 1953 v důsledku zřízení vojenského újezdu.\n\n"}
{"id": "1190836", "url": "https://cs.wikipedia.org/wiki?curid=1190836", "title": "Zimní stadion města Poprad", "text": "Zimní stadion města Poprad\n\nZimní stadion města Poprad je aréna pro zimní sporty vybudovaná ve slovenském Popradu v roce 1973. Její kapacita dosahuje 4500 míst. Své zápasy v ní hraje hokejový klub HK Poprad a v sezóně 2011/2012 i klubu KHL HC Lev Poprad. V roce 1994 se zde uskutečnily zápasy Mistrovství světa kategorie „C“, v letech 1978 a 1999 byl dějištěm sportovních disciplín Světové zimní univerziády a v témže roce (1999) se zde odehrávaly Evropské olympijské dny mládeže. Hrává se zde i druhý nejstarší hokejový turnaj v Evropě Tatranský pohár. Na stadionu se ale pořádají i další sportovní a kulturní akce. \n\nSoučástí stadionu jsou čtyři bufety, tiskové centrum a VIP tribuna. Ledová plocha má „kanadské“ rozměry 56 × 26 metrů a je tak nejmenší ledovou plochou na Slovensku. V případě potřeby je možné ledovou plochu domrazit a rozšířit na standardní slovenské rozměry.\n\nStadion se nachází v blízkosti centra města, na křižovatce silnic směrem do městských částí Spišská Sobota a Matejovce (cesta do Matejovců je zároveň výpadovkou na Kežmarok). Z vlakového a autobusového nádraží a z centra města je stadion dosažitelný desetiminutovou chůzí.\n\n\nPrvní úvahy o umělé ledové ploše v Popradu sahají do roku 1942. Zůstalo však pouze u nich. Intenzivní kroky na realizaci stavby umělé ledové plochy ve městě se začaly podnikat v roce 1950. Funkcionáři, kteří se sdružovali zejména v podniku Tatranské pily, začali navštěvovat nadřízené orgány. Ve své činnosti neustávali, až se jim podařilo soustředit potřebné finanční prostředky. Na podzim roku 1955 se začalo s prvními stavebními pracemi. Budování stadionu však nebylo snadné. Jeho stavba nepatřila do plánu žádného z tehdejších stavebních podniků, a tak nebyla zajištěna plynulost výstavby. Do budování se tak zapojili členové dobrovolnických brigád. Vlastní ledová plocha se budovala v rámci akce Z, další objekty pak v akci T. Na organizaci se podílel okresní výbor Komunistické strany Slovenska (OV KSS), ale spolupracoval při tom i okresní národní výbor (ONV), okresní výbor Československého svazu tělesné výchovy (OV ČSZTV) a místní národní výbor (MNV). Během prací roku 1956 se při montáži mrazicích zařízení a strojovny zapojili pracovníci pražského ČKD Sokolovo. Otevření stadionu se uskutečnilo zápasy Tatranského poháru a dorosteneckým turnajem o mistra Slovenska.\n\n"}
{"id": "1190837", "url": "https://cs.wikipedia.org/wiki?curid=1190837", "title": "Bůh je mi strachem", "text": "Bůh je mi strachem\n\nBůh je mi strachem (\"Trembling Before G-d\") je americko-francouzsko-izraelský dokumentární film z roku 2001, který režíroval Sandi Simcha DuBowski podle vlastního scénáře. Film zachycuje homosexualitu v prostředí ortodoxních židů.\n\nFilm sleduje život několika homosexuálních ortodoxních židů, kteří se snaží najít soulad mezi svou vírou a svou sexuální orientací. Ve filmu vystupují též rabíni a židovští psychoterapeuti, kteří jsou v rozhovorech dotazováni na vztah ortodoxního judaismu k homosexualitě.\n\nNěkteří vystupující chtěli zůstat během natáčení nepoznáni. Ve filmu vystupují převážně gayové a lesby z USA, méně jsou zastoupeni židé z Izraele a Velké Británie.\n"}
{"id": "1190838", "url": "https://cs.wikipedia.org/wiki?curid=1190838", "title": "Karl Maximovič", "text": "Karl Maximovič\n\nKarl Maximovič, , také Karl Ivanovič Maximovič, ; 23. listopadu 1827 Tula, Rusko – 16. února 1891 Petrohrad) byl ruský botanik. Maximovič strávil většinu svého života studiem rostlinstva v zemích, které navštívil na Dálném východě. Pojmenoval velké množství nových druhů. Od roku 1852 pracoval jako kurátor herbáře botanické zahrady v Petrohradě, kde se v roce 1869 stal ředitelem.\nNarodil se v rodině Baltských Němců jako \"Karl Ivanovič Maksimovič\", ale jméno si změnil na německou variantu kvůli vědecké práci. V letech 1845−1849 studoval botaniku na Dorpatské univerzitě (dnes Tartuská univerzita) v Estonsku, kde byl žákem Alexandra G. von Bunge.\n\nV letech 1853 až 1857 cestoval po světě. Společně s dalším Baltským Němcem Leopoldem von Schrenck navštívil oblast Amuru ve východní Asii. V letech 1859 až 1864 pobýval v Číně, Koreji a Japonsku. Do Japonska přijel koncem roku 1860, původně svůj výzkum zaměřil na Hakodate. Procestoval důkladně jižní Japonsko a od roku 1862 zahrnoval jeho zájem i oblasti Jokohamy a hory Fudži, v tomto roce skončil s výzkumem v Nagasaki. Objevoval i ostrov Kjúšú.\n\nKvětenou Japonska se zabýval následujíc známé botaniky jako byli C. P. Thunberg a Philipp Franz von Siebold. Jeho japonským asistentem byl Sukawa Chonosuke, jehož jménem Maximovič pojmenoval druh \"Trillium tschonoskii\".\n\nMaximovič rovněž studoval flóru Tibetu.\n\n\nMaximovič poprvé popsal a pojmenoval více než 2300 rostlin.\n\n\n\n"}
{"id": "1190842", "url": "https://cs.wikipedia.org/wiki?curid=1190842", "title": "The Days of Grays", "text": "The Days of Grays\n\nThe Days of Grays je šesté studiové album finské power metalové kapely Sonata Arctica. Album vyšlo 18. září 2009. Limitovaná edice alba obsahuje bonus s orchestrální verzí některých písniček z alba. V japonské verzi alba se objevilo bonusové CD se živým vystoupením kapely během evropského turné 2008.\n\n\nLimitovaná edice – bonus\n\nAmerická verze – bonus\n\nJaponská verze – bonus\n\n\n\n\n\n"}
{"id": "1190843", "url": "https://cs.wikipedia.org/wiki?curid=1190843", "title": "Pastviny (vojenský újezd Hradiště, u Kadaně)", "text": "Pastviny (vojenský újezd Hradiště, u Kadaně)\n\nPastviny () jsou zaniklá vesnice ve vojenském újezdu Hradiště v okrese Karlovy Vary. Ležela v Doupovských horách 5,3 kilometru jihozápadně od Kadaně v nadmořské výšce okolo 505 metrů.\n\nNázev vesnice je odvozen z německého slova které znamená vrba nebo pastvina. V historických pramenech se objevuje ve tvarech: Weydn (1591), Weyden (1654), Weiden (1787) nebo Weyden a Waiden (1846).\n\nPrvní písemná zmínka o vesnici je z roku 1591, ale udává se také rok 1572. Zanikla vysídlením v roce 1953 v důsledku zřízení vojenského újezdu. Část původního katastrálního území zůstala součástí okresu Chomutov a leží v něm kadaňská místní část Brodce.\n\nPři sčítání lidu v roce 1921 zde žilo 65 obyvatel (z toho 33 mužů) německé národnosti a římskokatolického vyznání. Podle sčítání lidu z roku 1930 měla vesnice 68 obyvatel se stejnou národnostní a náboženskou strukturou.\n\n\n"}
{"id": "1190844", "url": "https://cs.wikipedia.org/wiki?curid=1190844", "title": "Jannik Hansen", "text": "Jannik Hansen\n\nJannik Hansen (* 15. března 1986 Herlev) je dánský hokejový útočník hrající v severoamerické National Hockey League (NHL) za tým San Jose Sharks, který ho v roce 2004 draftoval z 287. příčky.\n\nHansen začal hrát profesionálně lední hokej ve věku 16 let, když nejprve nastupoval v dánské lize za mužstvo Rødovre Mighty Bulls a posléze ve švédských juniorských soutěžích za tamní Malmö Redhawks. V Rødovre působil tři sezóny, během nichž byl vybrán v draftu v roce 2004 na 287. místě kanadským týmem Vancouver Canucks. Rok po jeho výběru se přesunul do Severní Ameriky, kde působil jednu sezónu v tamní juniorské lize Western Hockey League (WHL) za mužstvo Portland Winterhawks. V sezóně 2006/07 začal hrát American Hockey League (AHL) na farmě Canucks v Manitoba Moose. Tu sezónu, byl z farmy povolán do prvního týmu Canucks, za který nastoupil v National Hockey League (NHL). Později se stal prvním dánským hokejistou, který zaznamenal bod v playoff NHL. Po dalším působení v Manitobě se Hansen na plno prosadil v týmu Canucks.\n\nNa mezinárodní úrovni působil Hansen za dánský národní tým na čtyřech světových šampionátech. Na juniorské úrovni reprezentoval Dánsko jak v kategorii do 18 let, tak i v kategorii do 20 let.\n\n"}
{"id": "1190845", "url": "https://cs.wikipedia.org/wiki?curid=1190845", "title": "Nelson Slade Bond", "text": "Nelson Slade Bond\n\nNelson Slade Bond (23. listopadu 1908, Scranton, Pensylvánie – 4. listopadu 2006, Roanoke, Virginie) byl americký spisovatel science fiction, jeden z autorů období tzv. Zlatého věku sci-fi.\n\nMládí prožil ve Filadelfii, kam se se svou rodinnou přestěhoval po skončení první světové války. Zájem o psaní projevil již na střední škole. Během Velká hospodářská krize pracoval v pojišťovnictví Roku 1932 začal studovat na Marshallově univerzitě v Huntingtonu v Západní Virginii. Zde začal psát cyklus povídek. pro \"Huntington Herald Advertiser\" a stal se redaktorem vysokoškolských novin \"The Partheon\". Po ukončení studia roku 1934 získal práci v otcově reklamní agentuře a oženil se svou láskou s vysoké školy Betty Gough Folsomovou. Brzy odešel pracovat do Nového Skotska, kde mu byla nabídnuto místo vedoucího public relations u jednoho z jeho klientů. Zároveň psal příspěvky pro místní noviny \"Ladies Home Journal\".\nJako spisovatel začal psaním sportovních povídek. Do žánru science fiction vstoupil roku 1937 povídkou \"Down the Dimensions\" vydanou v pulpovém magazínu \"Astounding\". Téhož roku vydal v \"Scribner's Magazine\" povídku \"Mr. Mergenthwirker's Lobblies\" (Chodby pana Mergenthwirkera), která se stala základem rozhlasového seriálu a roku 1957 televizní inscenace. Napsal celou řadu komických a potrhlých povídek vydávaných ve \"Fantastic Adventures\", spolupracoval také s časopisem \"Blue Book\". Záliba v rafinovaných pointách mu vynesla srovnání s O. Henrym. Prosadil se rovněž jako scenárista pro rozhlas. V letech 1943–1944 napsal například 46 půlhodinových kriminálních dramat pro stanici \"ABC\".\n\nK vrcholům jeho povídkové tvorby patří\n\nSvou spisovatelskou činnost ukončil roku 1959, protože podle jeho názoru tím, že skončila doba pulpových magazínů, zároveň skončilo období psaní pro radost. Začal pracovat v reklamní agentuře v Roanoke ve Virginii. Roku 1965 kvůli potížím s vředy reklamní agenturu opustil, začal pracovat v antikvariátu, stal se obchodníkem se vzácnými knihami a posléze přijal členství v \"Antiquarian Bookmen's Association\". Na žádost fanoušků vydal další dva příběhy až roku 1995 a 1999. Kromě toho byl i filatelista. Roku 1998 byl organizací \"SFWA\" (Science Fiction and Fantasy Writers of America) oceněn titulem \"Author Emeritus\" (zasloužilý autor) za své zásluhy pro žánr sci-fi.\nČesky vyšly od autora pouze tři povídky:\n\n"}
{"id": "1190848", "url": "https://cs.wikipedia.org/wiki?curid=1190848", "title": "Obština Burgas", "text": "Obština Burgas\n\nObština Burgas ( \"Община Бургас\") je bulharská jednotka územní samosprávy v Burgaské oblasti. Leží ve východním Bulharsku v Burgaské nížině u Černého moře. Sídlem obštiny je město Burgas, kromě něj zahrnuje obština 1 město a 10 vesnic. Žije zde přes 200 tisíc stálých obyvatel.\n\nV obštině žije 202 289 stálých obyvatel a včetně přechodně hlášených obyvatel 233 076. Podle sčítáni 1. února 2011 bylo národnostní složení následující:\n"}
{"id": "1190851", "url": "https://cs.wikipedia.org/wiki?curid=1190851", "title": "Solstice (americká hudební skupina)", "text": "Solstice (americká hudební skupina)\n\nSolstice (česky \"slunovrat\") je americká thrash/death metalová skupina z Miami na Floridě. Byla založena roku 1990 bubeníkem Alexem Marquezem a kytaristy Robem Barrettem a Dennisem Munozem. Debutní stejnojmenné studiové album vyšlo v roce 1992.\n\nV průběhu let se kapela několikrát rozpadla a poté znovu zformovala.\n\n\n\n\n"}
{"id": "1190852", "url": "https://cs.wikipedia.org/wiki?curid=1190852", "title": "Live in Finland", "text": "Live in Finland\n\nLive in Finland je třetí koncertní album finské power metalové kapely Sonata Arctica vydané 11. listopadu 2011. Digipak edice obsahuje 2 DVD a 2 CD s vystoupení v Oulu a na Sonata Arctica Open Air II.\n\n\n\n\n\n\nVideoklipy\n\nAkustický koncert v Alcatrazu, Milán\n\n\n\n"}
{"id": "1190853", "url": "https://cs.wikipedia.org/wiki?curid=1190853", "title": "Michail Vasiljevič Ostrogradskij", "text": "Michail Vasiljevič Ostrogradskij\n\nMichail Vasiljevič Ostrogradskij ( ), 24. září 1801, Pašenivka – 1. leden 1862, Poltava) byl ukrajinsko-ruský matematik a fyzik.\n\nStudoval univerzitu v Charkově, kde byl jeho učitelem Timofej Osipovski. Ten však byl v roce 1820 vyhozen, kvůli svému ateismu, načež Ostrogradskij, sám přesvědčený ateista, na protest nenastoupil k závěrečným zkouškám. Vzdělání dokončil na francouzské Sorbonně (1826). V roce 1828 přesídlil do Petrohradu, kde se o dva roky později stal členem Akademie věd.\n\nByl jedním ze zakladatelů petrohradské školy aplikované mechaniky. Věnoval se analytické mechanice, hydromechanice, teorii pružnosti, nebeské mechanice, matematické fyzice, teorii diferenciálních rovnic, matematické analýze, algebře i teorii pravděpodobnosti.\n\nNezávisle na Georgi Greenovi definoval Greenovu větu (vztah mezi křivkovým integrálem druhého druhu po uzavřené křivce a dvojným integrálem přes oblast ohraničenou touto křivkou).\n\nV oblasti variačního a integrálního počtu vymyslel metodu integrování racionálních lomených funkcí.\n\nVe fyzice studoval pružná tělesa a jejich pohyb. Upravil v důsledku toho několik pohybových rovnic.\n\n"}
{"id": "1190855", "url": "https://cs.wikipedia.org/wiki?curid=1190855", "title": "Kolovka", "text": "Kolovka\n\nKolovka (\"Rotala\") je rod rostlin z čeledi kyprejovité. Jsou to vodní nebo vlhkomilné byliny se vstřícnými nebo přeslenitými jednoduchými listy a drobnými, většinou čtyřčetnými květy. Jsou rozšířeny téměř po celém světě. Nejvíc druhů roste v tropické Asii a Africe. Význam mají zejména jako akvarijní rostliny.\n\nKolovky jsou jednoleté nebo vytrvalé, pozemní, obojživelné nebo vodní byliny. Stonek je lysý, jednoduchý nebo větvený, čtyřhranný až čtyřkřídlý. Listy jsou jednoduché, křižmostojné nebo přeslenité, téměř nebo zcela přisedlé. Květy jsou pravidelné, drobné, přisedlé nebo krátce stopkaté, většinou čtyřčetné, řidčeji 3 nebo až 6 četné. Jsou uspořádány jednotlivě v paždí listenů, na postranních klasovitých větvích nebo tvoří koncový klas. Listeny v květenství jsou podobné listům nebo jsou menší a jiného tvaru. Květní trubka je zvonkovitá nebo baňkovitá, za plodu až kulovitá. Kališní cípy jsou trojúhelníkovité, kratší než květní trubka. Někdy je přítomen kalíšek v podobě přívěsků mezi kališními cípy. Korunní lístky jsou bělavé nebo purpurové. Tyčinek je 1 až 6 a jsou přirostlé ke kališní trubce. Semeník je srostlý ze 2 až 4 plodolistů a se stejným počtem neúplných komůrek. Čnělka je dlouhá nebo krátká, zakončená hlavatou bliznou. Plodem je průsvitná tobolka, pukající 2 až 4 chlopněmi. Obsahuje mnoho drobných, hnědých, vejcovitých až kulovitých semen.\n\nRod kolovka zahrnuje asi 46 druhů. Je rozšířen téměř po celém světě od mírného pásu po tropy. Nejvíce druhů roste v tropické Asii a Africe. V tropické Americe jsou původní 3 druhy. V USA roste jediný domácí druh, \"Rotala ramosior\", který zasahuje i do Kanady. Kolovka \"Rotala mexicana\" je rozšířena v tropech celého světa. Kolovka indická (\"Rotala indica\") je jako plevel úzce spjata s pěstováním rýže a rozšířila se i do jižní Evropy a teplých oblastí Severní Ameriky. V rýžových polích a zavodňovacích kanálech rostou i další druhy. Také americký druh \"Rotala ramosior\" zdomácněl v tropech po celém světě.\n\n\nNěkteré druhy kolovky jsou pěstovány jako akvarijní rostliny, zejména kolovka Wallichova (\"R. wallichii\"), kolovka velká (\"R. macrandra\") a kolovka \"R. rotundifolia\". Pěstují se také různé kultivary bez druhového přiřazení.\n\n"}
{"id": "1190861", "url": "https://cs.wikipedia.org/wiki?curid=1190861", "title": "Antonín Mareš", "text": "Antonín Mareš\n\nAntonín Mareš, \"též\" Anton Maresch (29. dubna 1818 Kolín – 1. června 1898 Kolín), byl rakouský státní úředník, právník a politik české národnosti z Čech, v 60. letech 19. století poslanec Českého zemského sněmu.\n\nStudoval práva. Složil státní zkoušky. V letech 1850–1855 byl substitutem státního zastupitelství v Jičíně. Roku 1855 se stal okresním představeným (nejvyšší představitel státní správy v rámci dočasně existující soustavy smíšených okresních úřadů) v Bělé pod Bezdězem. V letech 1856–1867 byl okresním představeným v Kolíně. Podle jiného zdroje nastoupil roku 1861 na post okresního přednosty (hejtmana, tedy nejvyššího představitele státní správy na území okresu) v Kolíně. Byl pak okresním soudcem v Kolíně. Tuto funkci zastával od roku 1868. V roce 1874 se stal soudním radou. Podle dobového zdroje mu ovšem titul a funkci zemského soudního rady udělil císař až v srpnu 1875. Tehdy byl stále okresním soudcem v Kolíně. Roku 1881 odešel do penze. Působil i ve státní správě a v politice. Byl rovněž členem obecního zastupitelstva v Kolíně.\n\nPo obnovení ústavního systému vlády počátkem 60. let se zapojil i do vysoké politiky. V zemských volbách v Čechách roku 1861 byl zvolen na Český zemský sněm, kde zastupoval kurii městskou, obvod Kolín, Kouřim, Poděbrady. Byl tehdy uváděn jako nezávislý český kandidát. Politicky se později profiloval jako staročech a před zemskými volbami roku 1889 podpořil veřejně staročeského kandidáta za Kolín Václava Radimského. Tehdy byl zmiňován jako c. k. zemský rada ve výslužbě, majitel domu a člen obecního zastupitelstva.\n\nAntonín Mareš, rada zemského soudu na penzi, zemřel v červnu 1898, nedlouho poté co oslavil 80. narozeniny. Zesnulý byl čestným občanem Kolína a Jičína. Pohřben měl být na novém zálabském hřbitově v Kolíně. Zemřel po delší nemoci. Byl připomínán jako člověk, který po více než 25 let zasedal ve správní radě Společné rolnické továrny na cukr v Záboři a zastával i post jejího předsedy. Byl rovněž členem správní rady akciové továrny na umělá hnojiva, lučebniny a spodium v Pečkách a akciového cukrovaru Kolíně. Byl mu udělen Zlatý záslužný kříž s korunou.\n"}
{"id": "1190866", "url": "https://cs.wikipedia.org/wiki?curid=1190866", "title": "Lamin Basmen Samateh", "text": "Lamin Basmen Samateh\n\nLamin Basmen Samateh (* 26. června 1992, Kiang Keneba, Gambie) je gambijský fotbalový obránce a reprezentant, od roku 2015 hráč slovenského klubu FC ViOn Zlaté Moravce.\n\n\nNastupoval v gambijské mládežnické reprezentaci U17.\n\nV A-mužstvu Gambie debutoval v roce 2011.\n\n"}
{"id": "1190877", "url": "https://cs.wikipedia.org/wiki?curid=1190877", "title": "Middlesex", "text": "Middlesex\n\nMiddlesex bylo tradiční hrabství v jihovýchodní Anglii.\n\nV 19. století dosahovala jeho rozloha 734 km. Po roce 1889 připadla asi pětina jeho území (a třetina populace) novému hrabství Londýn. V roce 1965 se téměř celý Middlesex stal součástí Velkého Londýna, zbylé části přešly pod sousední hrabství Hertfordshire a Surrey.\n\nK dnešním částem Londýna, které původně spadaly plně nebo částečně pod Middlesex, patří obvody:\n\n\n"}
{"id": "1190878", "url": "https://cs.wikipedia.org/wiki?curid=1190878", "title": "Arnošt Malovec", "text": "Arnošt Malovec\n\nArnošt Antonín Josef svobodný pán Malovec z Malovic, německy Ernst Anton Joseph Freiherr von Kossorz-Malowetz von Malowitz nebo von Malowetz und Kosor (* 28. března 1807 Borotín, † 29. listopadu 1867 Praha), byl rakouský šlechtic z rodu Malovců z Malovic a politik z Čech, v 60. letech 19. století poslanec Českého zemského sněmu.\n\nPatřil do šlechtického rodu Malovců z Malovic. Byl předákem rodu. Působil jako velkostatkář v Zahájí (Waldheim) u Tachova. Absolvoval vojenskou službu v rakouské armádě, kde dosáhl hodnosti rytmistra. Od roku 1838 měl titul komořího. V roce 1840 se stal členem stavovského Českého zemského sněmu. Od roku 1863 byl členem Vlastenecko-hospodářské společnosti.\n\nPo obnovení ústavního systému vlády počátkem 60. let se zapojil i do vysoké politiky. V zemských volbách v Čechách roku 1861 byl zvolen na Český zemský sněm, kde zastupoval kurii velkostatkářskou, nesvěřenecké velkostatky. Mandát obhájil v zemských volbách v lednu 1867. V následných zemských volbách v březnu 1867 již mezi zvolenými poslanci uváděn není. Patřil do Strany konzervativního velkostatku, která v 60. letech postupovala jako spojenec Národní strany (staročeské) a podporovala české státní právo.\n\nZemřel v listopadu 1867. Příčinou úmrtí byl \"schleimschlag\".\n\n"}
{"id": "1190882", "url": "https://cs.wikipedia.org/wiki?curid=1190882", "title": "Hôtel Solvay", "text": "Hôtel Solvay\n\nHôtel Solvay je secesní dům, který se nachází v belgické metropoli Bruselu na Avenue Louise (č. p. 81). Vznikl na přelomu 19. a 20. století. Jeho architektem byl Victor Horta.\n\nVýstavba byla zahájena v roce 1898 a dokončena roku 1900. Dům byl vybudován (a pojmenován) pro Armanda Solvaye, syna bohatého belgického průmyslníka a chemika Ernesta Solvaye. Díky vysokému rozpočtu, který dostal Victor Horta pro výstavbu tohoto domu, mohl architekt vybrat ty nejlepší materiály a stavební postupy pro zbudování stavby. Sám Horta navrhl každý detail budovy; nábytek, koberce, osvětlení, ba dokonce i zvonky. Pracoval s velmi kvalitními materiály, mezi které patřil mramor, onyx, tropické dřevo bronz aj. Pro tvorbu schodiště v domě spolupracoval Horta s malířem Théem van Rysselberghem. V 50. letech 20. století koupila od Solvaye dům rodina Wittamerů, která jej vzorně udržovala a obnovila do původního stavu. V současné době dům, který je zapsán spolu s ostatními díly Victora Horty v Bruselu na seznam kulturního dědictví UNESCO nicméně není veřejně přístupný.\n"}
{"id": "1190884", "url": "https://cs.wikipedia.org/wiki?curid=1190884", "title": "Christof Loimann", "text": "Christof Loimann\n\nChristof Johann Loimann, \"též\" Christoph (18. května 1789 Cheb – 19. ledna 1862 Františkovy Lázně), byl rakouský politik německé národnosti z Čech, první starosta Františkových Lázní, v 60. letech 19. století poslanec Českého zemského sněmu.\n\nStudoval práva, složil notářskou zkoušku. Politicky se angažoval již během revolučního roku 1848, kdy se stal starostou německého spolku. Působil jako notář ve Františkových Lázních. Od roku 1852 byl starostou města Františkových Lázní. Měl značný podíl na rozvoji Františkových Lázní.\n\nRodině Loimannů patřil významný městský a lázeňský dům Tři lilie (Haus Drei Lilien). Postavil ho roku 1794 Anton Josef Loimann (zemřel roku 1837), otec poslance Christofa Loimanna. Na syna ho převedl roku 1818. Ten roku 1822 oznámil chebskému magistrátu, že hodlá k budově přistavět lázně. Roku 1825 přeložil krajskému úřadu v Lokti plány na výstavbu prvního veřejného lázeňského domu, které byly schváleny roku 1826 a započalo se se stavebními pracemi. Roku 1827 Christof Loimann uzavřel s chebským magistrátem smlouvu, že v novém lázeňském domě bude zřízeno 18 lázeňských pokojů. Stavba byla zprovozněna roku 1828 a brzy došlo k jejímu rozšíření. V roce 1830 započal Loimann s výkupem pozemků jižně od Luisina pramene a postupně zde budoval park. Roku 1839 získal povolení k výstavbě dalších veřejných lázní. Dům Tři lilie předal roku 1850 svému synovi, lékaři Gustavu Loimannovi. Ve starostenské funkci byl potvrzen roku 1861. Úřad starosty zastával ještě v době své smrti. V roce 1860 mu byl udělen saský Řád Albrechtův.\n\nPo obnovení ústavního systému vlády počátkem 60. let se zapojil i do politického života. V zemských volbách v Čechách roku 1861 byl zvolen na Český zemský sněm, kde zastupoval kurii venkovských obcí, obvod Cheb, Vildštejn, Aš. Byl oficiálním kandidátem německého volebního výboru. Na sněmu zasedal až do své smrti roku 1862. Pak ho na sněmu nahradil Friedrich Leeder.\n\nZemřel v lednu 1862. Jeho syn, lékař Gustav Loimann, byl následně františkolázeňským starostou v letech 1862–1872. Dům Tři lilie sloužil až do roku 1872 i jako sídlo městské radnice.\n"}
{"id": "1190885", "url": "https://cs.wikipedia.org/wiki?curid=1190885", "title": "Mikuláš Wurmser ze Štrasburku", "text": "Mikuláš Wurmser ze Štrasburku\n\nMikuláš Wurmser ze Štrasburku (* před 1320 (?), Štrasburk; pravděpodobně 1. listopadu 1363 Praha) byl malíř deskových obrazů a nástěnných maleb v období vrcholné české gotiky, významný dvorní malíř císaře Karla IV.\n\nDo Čech přišel z Alsaska jako měšťan štrasburský, v Žatci se oženil s pannou Anežkou a nějaký čas tam pobýval nebo alespoň s měšťany žateckými zůstal v kontaktu, protože v roce 1357 mu tamní rychtář a městská rada přiznávají právo na úroky z půjčky poskytnuté Janu Eberlinovi. Byl pražským měšťanem a členem malířského bratrstva. V letech 1350– po 1360 pracoval jako malř, nejméně od roku 1357 jako významný dvorní malíř Karla IV. v Praze a na Karlštejně, císař jej nazýval svým malířem a dvořanem \"pictor familiaris\". Roku 1359 mu císař uvolnil disponování majetkem a napsal, že jej potřebuje k práci na \"místech a hradech\". Roku 1360 mu císař pronajal na doživotí dvorec Mořina nedaleko Karlštejna. Byl ženatý, ale o potomcích není nic známo. Pravděpodobně je totožný s malířem Mikulášem, který byl v Praze zavražděn roku 1363.\n\nProvedl část nástěnné výzdoby na hradě Karlštejně, v kapli sv. Kateřiny především portréty Karla IV., jeho manželek, dále tři takzvané Ostatkové scény, v nichž Karel IV. 1) Přijímá trn z Kristovy trnové koruny a relikvii z Dřeva sv. Kříže od francouzského dauphina. 2) přijímá relikvie od kyperského krále Petra I. z Lusignanu (?) nebo od krále Roberta I. z Anjou; 3) Vkládá relikvii z Dřeva Kristova kříže do svého zlatého oltářního kříže. Většina jeho prací byla zničena.\n\nNěkdy bývá ztotožňován s anonymním \"Mistrem lucemburského rodokmene\", který na Karlštejně vytvořil 64 imaginárních nástěnných portrétů členů lucemburského rodu od biblického Cháma až po Karla IV. Tyto obrazy se dochovaly jen v kolorovaných kresbách ze 16. století v tzv. Heidelberském kodexu (\"Codex Heidelbergensis\"), jejich styl tedy nelze přesně určit.\n\nMikuláš Wurmser byl významným malířem vrcholné české gotiky. Podílel se na formování tzv. měkkého slohu, který dovršil Mistr Theodorik a přispěl k významu české české gotické malby v evropském kontextu a k šíření jejího vlivu na následující generace (např. Mistr Třeboňského oltáře i do sousedních zemí.\n\n\n"}
{"id": "1190889", "url": "https://cs.wikipedia.org/wiki?curid=1190889", "title": "Franz Leidl", "text": "Franz Leidl\n\nFranz Leidl, \"též\" František Leidel (24. května 1805 Horní Ves – ???), byl rakouský státní úředník, soudce a politik německé národnosti z Čech, v 60. letech 19. století poslanec Českého zemského sněmu.\n\nSložil státní zkoušky. Pak nastoupil do patrimoniální správy, v níž působil v letech 1833–1846. Od roku 1846 do roku 1850 pracoval na horním soudu v Přísečnici, v letech 1850–1855 coby okresní soudce v Jáchymově. Působil i jako okresní představený (okresní hejtman, nejvyšší představitel státní správy) v Mostu. Podle jiného zdroje byl v období let 1855–1863 okresním představeným v Jáchymově a od roku 1863 soudním radou v Mostě.\n\nPo obnovení ústavního systému vlády počátkem 60. let se zapojil i do vysoké politiky. V zemských volbách v Čechách roku 1861 byl zvolen na Český zemský sněm, kde zastupoval kurii venkovských obcí, obvod Jáchymov, Blatno. Byl tehdy uváděn jako nezávislý německý kandidát. Rezignoval v říjnu 1865. Tehdy byl uváděn jako krajský soudní rada. V listopadu 1865 ho ve sněmu nahradil Hugo Göttl.\n\nV březnu 1873 mu byl u příležitosti odchodu do penze udělen Řád Františka Josefa. Tehdy byl uváděn coby rada zemského soudu. Jeho následné osudy nejsou známy.\n"}
{"id": "1190892", "url": "https://cs.wikipedia.org/wiki?curid=1190892", "title": "La Gazette (Francie)", "text": "La Gazette (Francie)\n\nLa Gazette, od roku 1762 La Gazette de France byly druhé nejstarší francouzské noviny. Vycházely v letech 1631 až 1915.\nList založil v roce 1631 lékař Théophraste Renaudot. V době, kdy jej vedl, byly noviny loajální ke králi Ludvíkovi XIII. a jeho prvnímu ministrovi kardinálu Richelieuovi, který jim také zařídil monopol. Čtenáře podrobně informovaly o dění v královské rodině a u královského dvora. Richelieu ovlivňoval obsah \"La Gazette\" pomocí svých spolupracovníků, např. Françoise du Tremblaye a někdy do nich i sám přispíval. Pokud to vláda potřebovala, byly některé zprávy vytištěny se značným zpožděním nebo případně nebyly zveřejněny vůbec. \n\nNoviny obsahovaly nejdříve čtyři, pak osm a nakonec dvanáct stran. První čtyři strany přinášely informace z oblasti politiky, ekonomiky a kultury, zbylé čtyři ze zahraničí. Jejich koupi si mohli dovolit spíše bohatší lidé, ti ostatní si je mohli za poplatek přečíst v obchodě nebo u stánku postaveném na Pont-Neuf. V roce 1638 mělo jedno číslo 1200 výtisků.\n\n\"La Gazette\" vycházely zpočátku jednou týdně, za Ludvíka XIV. dvakrát za týden. V roce 1762 byly přejmenovány na \"La Gazette de France\", v osmdesátých letech 18. století činil náklad jednoho čísla 12 000 kusů. Až do francouzské revoluce se jednalo o jediné noviny, které měly povolení zveřejňovat nejnovější politické informace.\n\nBěhem revoluce, roku 1792, začaly vycházet denně a došlo také několikrát k jejich přejmenování – v roce 1792 na \"Gazette nationale de France\", v lednu roku 1793 na \"Gazette de France nationale\" a od roku 1794 do roku 1797 nesly noviny opět jméno \"Gazette nationale de France\". Poté se jim vrátil původní název \"Gazette de France\".\n\nPoslední číslo vyšlo v roce 1915.\n"}
{"id": "1190897", "url": "https://cs.wikipedia.org/wiki?curid=1190897", "title": "Občina Ravne na Koroškem", "text": "Občina Ravne na Koroškem\n\nObčina Ravne na Koroškem (do roku 1952 Guštanj, německy \"Gutenstein in Kärnten\") je jednou z 212 občin ve Slovinsku. Nachází se v Korutanském regionu na území historických Korutan. Občinu tvoří 15 sídel, její rozloha je 63,4 km² a k 1. lednu 2017 zde žilo 11 302 obyvatel. Správním střediskem občiny je město Ravne na Koroškem.\n\nOd roku 976 bylo území součástí \"Korutanského vévodství\". Roku 1007 jej německý král Jindřich II. věnoval nově založenému \"Bamberskému biskupství\". Sídlo je prvně zmiňované roku 1263 jako \"Gutenstain\". Počátky tradičního hutnictví sahají do 17. století. Až do roku 1952 nesla občina a její správni středisko jméno \"Guštanj\", které vycházelo z původního německého názvu \"Gutenstein in Kärnten\". Od 12. dubna uvedeného roku se jmenuje \"Ravne na Koroškem\". Jméno občiny poukazuje na rovinatý povrch při řece Meže a umístění na území slovinských Korutan. Až do rozpadu Jugoslávie měla občina statut městské občiny. Znovu o něj požádala roku 2009, žádost však byla zamítnuta pro nesplnění základních podmínek (minimálně 20 000 obyvatel a 15 000 pracovních míst). V současnosti je občina známá hlavně cyklem jazzových koncertů \"Jazz Ravne\" a pravidelným \"Festivalem slovinského jazzu\", který bývá pořádán v říjnu.\n\nMěsto Ravne na Koroškem se rozkládá v \"Mežickém údolí\", od kterého se nadmořská výška zvyšuje směrem na jih a na sever. Do občiny zasahují Karavanky, nejvyšším bodem je \"Uršlja gora\" (1699 m n. m.), nacházející se na jižní hranici občiny. Nejvýznamnějším vodním tokem je \"Meža\", jež patří do povodí Drávy. Většími přítoky jsou \"Zelenobreški potok\", \"Črni potok\" a \"Uršeljca\", která protéká skrze \"Ivarčko jezero\". Občinou prochází železniční trať Maribor – Dravograd – Celovec.\n\n\nObčina se dělí na sídla: Brdinje, Dobrije, Koroški Selovec, Kotlje, Navrški Vrh, Podgora, Podkraj, Preški Vrh, Ravne na Koroškem, Sele, Stražišče, Strojna, Tolsti Vrh, Uršlja Gora, Zelen Breg.\n\nObčina sousedí s občinami: na severovýchodě Dravograd, na jihovýchodě s Slovinský Hradec, na jihozápadě s Črna na Koroškem, na západě s Prevalje. Na severu hraničí s rakouskou obcí Neuhaus.\n\n\n"}
{"id": "1190899", "url": "https://cs.wikipedia.org/wiki?curid=1190899", "title": "Gazette (rozcestník)", "text": "Gazette (rozcestník)\n\nGazette může znamenat:\n\n\n"}
{"id": "1190900", "url": "https://cs.wikipedia.org/wiki?curid=1190900", "title": "Ján Matejko", "text": "Ján Matejko\n\nJán Matejko (23. října 1919 Bohunice – 12. května 1980 Bratislava) byl slovenský malíř a pedagog.\n\nNarodil se v Bohunicích. Absolvoval Vysokou školu uměleckoprůmyslovou v Praze. Pracoval jako pedagog v oboru obecné technologie malby na Vysoké škole výtvarných umění v Bratislavě. V roce 1960 se stal docentem. Jako malíř hledal nové možnosti netradičních materiálů a zabýval se jejich uplatněním ve výtvarné tvorbě. Jeho dílo je poznamenáno láskou k rodnému kraji, ale i místem, kde se zrodila jeho láska k přírodě. Pováží zobrazuje často v širokých panoramatických obrazech. Pohřben je na hřbitově v Bohunicích.\n"}
{"id": "1190901", "url": "https://cs.wikipedia.org/wiki?curid=1190901", "title": "ONCF", "text": "ONCF\n\nONCF případně ONCFM (z francouzského \"Office National des Chemins de Fer du Maroc\"; \"المكتب الوطني للسكك الحديدية Al-Maktab al-Waṭaniy lil-Sikak al-Ḥadīdiyyah\" (Marocká státní železnice) je marocký státní železniční operátor. Společnost zaměstnává přes 7806 lidí. a její síť měří 1907 km, z čehož bylo do roku 2006 elektrifikováno 1003 km tratí. Rozchod kolejí na všech tratích je normální, tedy 1435 mm.\n\nSpolečnost ONCF vznikla 1. ledna 1963 sloučením Marockých železnic (CFM – \"Compagnie des chemins de fer du Maroc\"), Železnic východního Maroka (CMO – \"Compagnie du chemin de fer du Maroc oriental\"), Francouzsko-španělské společnosti Tanger-Fès (TF – \"Compagnie franco-espagnole du Tanger-Fès\") a Středomořsko-nigerské železnice (MN – \"Chemins de Fer de la Méditerranée au Niger\").\n\nOd počátku jejího vzniku vlastnil společnost stát. V roce 2007 vznikly plány na přeměnu ONCF na kapitálovou obchodní společnost, jež měla nést název SMCF, avšak do roku 2012, což byl konečný termín pro uskutečnění této přeměny, nedošlo k její realizaci.\n\n"}
{"id": "1190904", "url": "https://cs.wikipedia.org/wiki?curid=1190904", "title": "Volvo Car Open 2016", "text": "Volvo Car Open 2016\n\nVolvo Car Open 2016 byl tenisový turnaj ženského profesionálního okruhu WTA Tour, hraný v areálu Family Circle Tennis Center na otevřených dvorcích. Jednalo se o jediný turnaj ženské sezóny na zelené antuce. Koná se mezi 4. až 10. dubnem 2016 v jihokarolínském Charlestonu jako 44. ročník turnaje.\n\nRozpočet turnaje činil 753 000 dolarů. V rámci WTA Tour se řadil do kategorie WTA Premier Tournaments. Nejvýše nasazenou hráčkou ve dvouhře se stala světová trojka a obhájkyně trofeje Angelique Kerberová z Německa, která skrečovala semifinále Sloane Stephensové pro virózu. Jako poslední přímá účastnice do dvouhry nastoupila 106. španělská hráčka žebříčku a pozdější osmifinalistka Lourdes Domínguezová Linová.\nČtvrtý titul ve dvouhře získala Američanka Sloane Stephensová. První společnou trofej ze čtyřhry vybojoval francouzský pár Caroline Garciaová a Kristina Mladenovicová.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "1190905", "url": "https://cs.wikipedia.org/wiki?curid=1190905", "title": "Katowice Open 2016", "text": "Katowice Open 2016\n\nKatowice Open 2016 byl tenisový turnaj pořádaný jako součást ženského okruhu WTA Tour, který se hrál v aréně Spodek na krytých tvrdých dvorcích. Konal se mezi 4. až 10. dubnem 2016 v polských Katovicích jako čtvrtý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se měla stát světová dvojka Agnieszka Radwańská z Polska, která se však odhlásila pro zranění pravého ramene. Na této pozici ji tak nahradila třicátá žena pořadí a obhájkyně trofeje Anna Karolína Schmiedlová, jež v úvodním kole odebrala pouze dva gamy Pauline Parmentierové. Jako poslední přímá účastnice do dvouhry nastoupila 131. švýcarská hráčka žebříčku Romina Oprandiová.\n\nPátý kariérní titul z dvouhry vybojovala Slovenka Dominika Cibulková. Italka Camila Giorgiová odešla potřetí za sebou jako poražená finalistka. Premiérovou trofej na okruhu WTA Tour získaly Japonky Eri Hozumiová a Miju Katová, které vyhrály čtyřhru.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\nNásledující páry obdržely divokou kartu do hlavní soutěže:\n\n\n\n"}
{"id": "1190906", "url": "https://cs.wikipedia.org/wiki?curid=1190906", "title": "Clara Shellerová", "text": "Clara Shellerová\n\nClara Shellerová (ve francouzském originále Clara Sheller) je francouzský televizní seriál, který v roce 2005 uvedl televizní kanál France 2. Herecké obsazení rolí mezi první (2005) a druhou sérií (2008) se sice změnilo, hlavní postavy ale zůstaly stejné.\n\nTřicetiletá Clara sdílí byt v Paříži se svým nejlepším kamarádem Jeanem Philippem a oba sní o tom, že jednou potkají muže svých snů. Všichni se domnívají, že Clara a Jean Philippe jsou partneři. Ani rodiče Jeana Philippa nevědí, že je gay. Když se s Clarou rozejde fotograf, pracující ve stejných novinách jako ona, Clara v zoufalství stráví moc Jeanem Philippem. Krátce nato se Clara zamiluje do šéfredaktora Bertranda, zatímco Jean Philippe se seznámí s pouličním kejklířem, který se k nim nastěhuje. Claře se to moc nelíbí. Zakrátko Clara oznámí Jeanu Philippovi, že je s ním těhotná. Clara se rozhodne, že si dítě neponechá. Jejich osudy změní nový soused, tajuplný Gilles. Clara se do něj zamiluje. Gilles má odjet do Japonska a chce, aby Clara jela s ním. Ta odmítne, protože nechce ztratit dlouholetého přítele Jeana Philippa. Gilles nakonec do Japonska neodjede a zůstane s Clarou.\n\nPo třech letech žije Clara stále s Gillem a Jean Philippe je její nejlepší kamarád. Clara by ráda měla dítě. Clara však zjistí, že Gilles je jí nevěrný s Jeanem Philippem. Clařině matce je rovněž diagnostikována rakovina. Clara rovněž ztratí práci v redakci. Během Vánoc se usmíří s Gillesem a Jeanem Philippem. Poslední díl končí záběrem na Claru, která je těhotná a je připravena být matkou.\n\n\n\n"}
{"id": "1190907", "url": "https://cs.wikipedia.org/wiki?curid=1190907", "title": "U.S. Men's Clay Court Championships 2016", "text": "U.S. Men's Clay Court Championships 2016\n\nU.S. Men's Clay Court Championships 2016, oficiálním názvem se jménem sponzora Fayez Sarofim & Co. U.S. Men's Clay Court Championships, byl tenisový turnaj pořádaný jako součást mužského okruhu ATP World Tour, který se hrál v areálu River Oaks Country Club na otevřených antukových dvorcích. Konal se mezi 4. až 10. dubnem 2016 v texaském Houstonu jako čtyřicátý osmý ročník turnaje.\n\nTurnaj s rozpočtem 577 860 dolarů patřil do kategorie ATP World Tour 250. Nejvýše nasazeným hráčem ve dvouhře se stal třináctý hráč světa John Isner ze Spojených států, který v semifinále podlehl obhájci trofeje Jacku Sockovi. Jako poslední přímý účastník do hlavní singlové soutěže nastoupil 116. rakouský hráč žebříčku Gerald Melzer.\n\nDevátý kariérní titul z dvouhry, a osmý antukový, si připsal Argentinec Juan Mónaco. Deblovou část turnaje ovládla americká bratrská dvojice Bob a Mike Bryanovi. Na triumf čekali dvanáct turnajů, což představovalo jejich nejdelší šňůru bez trofeje od sezóny 2001–2002.\n\nNásledující hráči obdrželi divokou kartu do hlavní soutěže:\n\nNásledující hráč uplatnil do hlavní soutěže žebříčkovou ochranu:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n\n\n"}
{"id": "1190908", "url": "https://cs.wikipedia.org/wiki?curid=1190908", "title": "Sprej na vlasy (film)", "text": "Sprej na vlasy (film)\n\nSprej na vlasy (\"Spetters\") je nizozemský hraný film z roku 1980, který režíroval Paul Verhoeven. Film popisuje osudy tří mladých motokrosových jezdců.\n\nRien, Eef a Hans jsou kamarádi, kteří se zajímají o motokros. Rien je automechanik, Eef je nadějný závodník a Hans se sice snaží, ale moc se mu v závodech nedaří. Všichni obdivují motokrosového šampióna Gerrita Witkampa. Na závodech se seznámí se sourozenci Fientje a Jaapem, kteří přijeli do městečka se svým karavanem, ve kterém prodávají smažené hranolky. Fientje je velmi ambiciózní a vytuší v Eefovi potenciál, dopomůže mu ke smlouvě se sponzorem a začne s ním chodit. Eef má však na silnici autonehodu, při které ochrne a skončí na vozíku. Fientje svou pozornost poté upře na Riena. Rien je gay, který však svou sexuální orientaci skrývá a naváže utajený poměr s jejím bratrem. O Fientje jeví zájem Hans, který však jako závodník naprosto propadne. Nakonec přesvědčí Fientje, aby zůstala a otevřela si s ním hospodu. Jaap odjíždí sám. Nabídne Rienovi, aby odjel s ním, ten však odmítne a rozhodne se svému striktnímu protestantskému otci říci o své sexuální orientaci.\n"}
{"id": "1190909", "url": "https://cs.wikipedia.org/wiki?curid=1190909", "title": "Grand Prix Hassan II 2016", "text": "Grand Prix Hassan II 2016\n\nGrand Prix Hassan II 2016 byl tenisový turnaj pořádaný jako součást mužského okruhu ATP World Tour, který se hrál v areálu Royal Tennis Club de Marrakech na otevřených antukových dvorcích. Probíhal mezi 4. až 10. dubnem 2016 v marocké Marrákéši jako třicátý druhý ročník turnaje. Představoval jedinou událost ATP Tour pořádanou na africkém kontinentu.\n\nTurnaj s rozpočtem 520 070 eur patřil do kategorie ATP World Tour 250. Nejvýše nasazeným hráčem ve dvouhře se opět stal třicátý sedmý tenista světa Guillermo García-López ze Španělska, kterého ve čtvrtfinále vyřadil Jiří Veselý. Jako poslední přímý účastník do hlavní singlové soutěže nastoupil 135. španělský hráč žebříčku Albert Montañés.\n\nDruhý kariérní titul ve dvouhře vyhrál Argentinec Federico Delbonis. Deblovou část turnaje ovládla dvojice Guillermo Durán a Máximo González, jakožto první vítězný argentinský pár okruhu ATP Tour od červencového MercedesCupu 2010.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n\n"}
{"id": "1190910", "url": "https://cs.wikipedia.org/wiki?curid=1190910", "title": "Grand Prix Hassan II 2016 – mužská dvouhra", "text": "Grand Prix Hassan II 2016 – mužská dvouhra\n\nDo soutěže mužské dvouhry na marockém tenisovém turnaji Grand Prix Hassan II 2016 nastoupilo dvacet osm hráčů. Obhájcem titulu byl slovenský tenista Martin Kližan, jenž se před jeho zahájením odhlásil.\n\nVítězem dvouhry se stal 25letý čtvrtý nasazený Argentinec Federico Delbonis, jenž ve finále zdolal 19letou chorvatskou turnajovou trojku Bornu Ćoriće po dvousetovém průběhu 6–2 a 6–4. V probíhající sezóně si tak připsal premiérové turnajové vítězství, které představovalo druhý singlový titul na okruhu ATP Tour.\n\nČtyři nejvýše nasazení hráči měli volný los do druhého kola.\n"}
{"id": "1190912", "url": "https://cs.wikipedia.org/wiki?curid=1190912", "title": "U.S. Men's Clay Court Championships 2016 – mužská dvouhra", "text": "U.S. Men's Clay Court Championships 2016 – mužská dvouhra\n\nDo soutěže mužské dvouhry na tenisovém turnaji U.S. Men's Clay Court Championships 2016 nastoupilo dvacet hráčů. Obhájcem titulu byl americký tenista Jack Sock, jenž opět postoupil do finále.\n\nVítězem dvouhry se stal čtvrtý nasazený Argentinec Juan Mónaco, jenž ve finále zdolal turnajovou Socka po třísetovém průběhu 3–6, 6–3 a 7–5. V probíhající sezóně si tak připsal premiérové turnajové vítězství, které představovalo devátý singlový titul na okruhu ATP Tour, z toho osmý antukový. 32letý Mónaco triumfoval v Houstonu podruhé, když v něm vyhrál již v roce 2012. Sock se během zápasu potýkal s bolestivým ramenem a křečemi nohou.\nČtyři nejvýše nasazení hráči měli volný los do druhého kola.\n"}
{"id": "1190913", "url": "https://cs.wikipedia.org/wiki?curid=1190913", "title": "U.S. Men's Clay Court Championships 2016 – mužská čtyřhra", "text": "U.S. Men's Clay Court Championships 2016 – mužská čtyřhra\n\nDo soutěže mužské čtyřhry na tenisovém turnaji U.S. Men's Clay Court Championships 2016 nastoupilo šestnáct dvojic. Obhájcem titulu byl pár Ričardas Berankis a Teimuraz Gabašvili, jehož členové v Houstonu nestartovali. Gabašvili se rozhodl nastoupit na paralelně probíhajícím Grand Prix Hassan II v Maroku.\n\nVítězem čtyřhry se stal nejvýše nasazený americký pár Bob a Mike Bryanovi, který ve finále zdolal dominikánsko-mexickou dvojici Víctor Estrella Burgos a Santiago González výsledkem 4–6, 6–3 a [10–8].\n\nOba šampioni si do žebříčku ATP připsali 250 bodů. Získali také rekordní 110. společný titul, premiérový v probíhající sezóně i šestou trofej z Houstonu. Naposledy předtím triumfovali na srpnovém Rogers Cupu 2015 v Montréalu. Mezitím nevyhráli ani jeden z dvanácti turnajů, což byla jejich nejdelší šňůra bez trofeje od sezóny 2001–2002.\n\n"}
{"id": "1190914", "url": "https://cs.wikipedia.org/wiki?curid=1190914", "title": "Grand Prix Hassan II 2016 – mužská čtyřhra", "text": "Grand Prix Hassan II 2016 – mužská čtyřhra\n\nDo soutěže mužské čtyřhry na tenisovém turnaji Grand Prix Hassan II 2016 nastoupilo šestnáct dvojic. Obhájcem titulu byl pár Rameez Junaid a Adil Shamasdin, jehož členové v Casablance nestartovali.\n\nVítězem čtyřhry se stal nenasazený argentinský pár Guillermo Durán a Máximo González, který ve finále zdolal chorvatsko-pákistánskou dvojici Marin Draganja a Ajsám Kúreší výsledkem 6–2, 3–6, [10–6].\n\nOba šampioni si do žebříčku ATP připsali 250 bodů. Durán vybojoval druhou deblovou trofej na okruhu ATP Tour a pro Gonzáleze to byl třetí titul ze čtyřhry. Jednalo se o první argentinský pár, který dosáhl na deblovou trofej okruhu ATP Tour od červencového MercedesCupu 2010, na němž triumfovali Carlos Berlocq s Eduardem Schwankem.\n\n"}
{"id": "1190919", "url": "https://cs.wikipedia.org/wiki?curid=1190919", "title": "Peter Mráz (rozcestník)", "text": "Peter Mráz (rozcestník)\n\nJméno a příjmení Peter Mráz nosí více osob:\n\n\n"}
{"id": "1190920", "url": "https://cs.wikipedia.org/wiki?curid=1190920", "title": "Seznam slovenských hráčů v NHL v sezóně 2008/2009", "text": "Seznam slovenských hráčů v NHL v sezóně 2008/2009\n\n"}
{"id": "1190921", "url": "https://cs.wikipedia.org/wiki?curid=1190921", "title": "Kondor krocanovitý", "text": "Kondor krocanovitý\n\nKondor krocanovitý (\"Cathartes aura\"), starším názvem též sup krocanovitý, je dravec z čeledi kondorovití (Cathartidae) a rodu kondor (\"Cathartes\"). Druh popsal Carl Linné roku 1758 ve svém díle \"Systema Naturae\" pod jménem \"Vultur aura\". Taxonomické zařazení tohoto a ostatních šesti druhů kondorů je sporné. Tradičně jsou řazeni k dravcům (Accipitriformes, dříve Falconiformes) s tím, že jim podobní supi s nimi nejsou příbuzní a vzájemná podobnost je dána konvergentní fylogenezí. Mohli by tvořit sesterskou skupinu všem ostatním dravcům, ať už v rámci řádu dravců nebo vyčlenění do samostatného řádu kondoři (Cathartiformes). Také by však mohli být příbuzní čápům, společné znaky mají převážně s mrchožravými marabu.\n\nV celkem 6 poddruzích obývá rozsáhlý areál téměř celé Ameriky od Ohňové země až po Kanadu (vyjma nejsevernějších oblastí) o celkové rozloze 21 800 000 km. Populace žijící na severu na podzim táhnou ve velkých hejnech, které v některých oblastech dosahují počtu až 10 000 jedinců, do teplejších míst. Kondor krocanovitý váží 0,85 až 2 kg, délka těla činí 64−81 cm a rozpětí křídel obvykle 170−178 cm, může však dosáhnout i 2 m. Černohnědé peří silně kontrastuje s rudým zabarvením hlavy, jež je holá, aby se peří na ní neušpinilo krví od mršin, které tvoří hlavní část jídelníčku kondora krocanovitého. Vyhledává je svým dobrým čichem a dovede je odhalit i pod vrstvou vegetace. Rozmnožování nastává jednou ročně a jeho doba závisí na zeměpisné šířce. Druh je monogamní, dle některých studií spolu samec a samice zůstávají až do smrti jednoho z nich. Samice do jeskyň, opuštěných budov, hustého podrostu, do různých dutin či na zem naklade průměrně 2 vejce, na kterých sedí zhruba 6 týdnů.\n\nDle Mezinárodního svazu ochrany přírody je kondor krocanovitý díky početné populaci a rozsáhlému areálu výskytu hodnocen jako málo dotčený druh. Pronásledovali ho však farmáři kvůli mylné představě, že zabíjí dobytek a přenáší na něj choroby. Někteří kondoři se také stávají oběťmi střetů s auty, v neposlední řadě se chytají do železných pastí nastražených na savce.\n\nRodové jméno \"Cathartes\" pochází z řeckého „”, což znamená „čistič”, a poukazuje na důležitou roli mrchožrouta v ekologii. Celé odborné jméno v překladu znamená „očistný vánek” nebo „zlatý čistič”. Druh poprvé popsal Carl Linné v roce 1758 v díle \"Systema Naturae\" jako \"Vultur aura\". Anglické jméno \"\" pochází od barvy jeho hlavy, která lidem dříve připomínala krocaní. V některých oblastech Severní Ameriky je také nazýván „buzzard” (česky „káně”). Toto označení je jinak výhradně používáno pro dravce patřící mezi jestřábovité, převážně z rodu \"Buteo\", a jak byl tento název přiřazen zrovna k němu, je nejasné.\n\nZařazení sedmi druhů kondorů do taxonomického systému bylo od počátku sporné. Byli většinou řazeni do řádu dravců (Accipitriformes, dříve Falconiformes) společně se supy. Ti si však s kondory přes podobnost a stejné místo v ekologii nejsou příbuzní a jejich podobné vzezření je dáno konvergenční fylogenezí. Charles Sibley a Burt Monroe v roce 1990 uvedli, že se kondor krocanovitý řadí mezi brodivé (Ciconiiformes) a je blízký příbuzný čápům. Nástup 21. století a genetické analýzy přinesly v taxonomii ptáků velké změny, které se týkaly i dravců včetně kondorů.\n\nNejnovější výzkumy, ze kterých vychází ve své taxonomické klasifikaci druhu i IUCN, shodně klasifikují čeleď kondorovitých (Cathartidae) jako samostatný klad po boku „okleštěných“ dravců (Accipitriformes). Na základě toho je čeleď řazena buď do samostatného řádu kondoři (Cathartiformes) nebo zahrnuta do řádu dravců (Accipitriformes).\n\nJe známo celkem 6 poddruhů, 4 obecně uznávané:\nPoddruhy\n\njsou uznávané pouze někdy.\n\nKondor krocanovitý je ptákem nearktické a neotropické oblasti. Má velký areál rozšíření o rozloze až 21 800 000 km, je považován za ptáka s nejrozsáhlejším areálem výskytu Ameriky a patří také mezi nejčastěji viditelné ptáky oblasti. Lze ho najít v celé Americe kromě jejího severu, kde ho lze spatřit pouze výjimečně. Směrem na jih se vyskytuje až po Ohňovou zemi. Během posledních desetiletí se tento pták začal rozšiřovat do dalších zeměpisných pásem směrem na sever, za což patrně mohou zákony, díky kterým je omezen lov druhu. Zalétává například do oblastí Bermud a Panenských ostrovů. Kondoři krocanovití dovedou žít v různých typech životního prostředí od suchých oblastí až po deštné lesy nebo hory, žijí především tam, kde se mohou snadno dostat k mršině. Obecně je lze najít v otevřených oblastech blízko lesa, kde je pro ně ideální místo k hnízdění (suchý les, skály); hustě zalesněným oblastem se spíše vyhýbají. Zvykli si i na přítomnost lidí, mnohdy se vyskytují i ve městech, vesnicích a na farmách.\n\n Kondor krocanovitý váží 0,85 kg až 2 kg, hmotnost závisí na poddruhu. Délka těla činí 64–81 cm. Rozpětí křídel u tohoto druhu dosahuje obvykle 170–178 cm, může však dosáhnout i 2 m. U tohoto ptáka není znám výrazný pohlavní dimorfismus, zbarvení zůstává po celý rok u samců i samic stejné, samice mohou být trochu větší než samci. Peří má u samců i samic po celém těle mimo hlavy černohnědé zbarvení, letky vypadají zespoda stříbřitě. Hlava není opeřená až na někdy se vyskytující černé štětiny a zbarvená od růžové až po jasně rudou. Mladí ptáci mají kůži na hlavě šedivou a pokrytou krátkým jemným prachovým peřím. Lysá hlava je pro kondory důležitou adaptací, která jim umožňuje, aby si ji při zanořování do mršiny příliš neumazali krví. S rudou hlavou silně kontrastuje zobák slonovinové barvy. Přepeřování probíhá od konce zimy do jara.\n\nDle pitvy průdušnice kondorovi krocanovitému chybí syrinx, díky čemuž nemůže zpívat, ale pouze syčí, především při vyhrožování ostatním, například u bitky o mrtvé tělo. Spodní oční víčko chrání dvě řady řas, horní pouze jedna neúplná řada. Nosní dírky nejsou rozděleny přepážkou, ale spíše perforované; z boku je vidět skrze zobák.\n\nTmavé peří kondora krocanovitého pohlcuje teplo, proto se pták ochlazuje létáním do vyšších výšek, kde je chladněji, nebo močením na nohy. To může mít dle vědeckých studií také hygienický význam, protože kyseliny v jeho moči mohou sloužit jako ochrana před nebezpečnými mikroorganismy, když ptáci stojí zabořeni do mršiny. Jsou ploché, slabé s tupými pařáty, tudíž neschopné úchopu.\n\nNa svou velikost kondor krocanovitý není příliš těžký, což mu umožňuje využívat stoupavé proudy lépe, než to dovedou jeho ostatní příbuzní, a využívat plachtění, čímž šetří energii. Ve vzduchu jeho tělo připomíná písmeno V. Bez přistání může zůstat ve vzduchu bez mávání křídel i šest hodin, za jeden den je schopen urazit až 320 km. Jeho krouživý let někdy působí téměř lenivě, při střemhlavém letu však kondor krocanovitý vyvine rychlost až 100 km/h. Dovede také prudce vzlétnout do vzduchu, ale odlepení od země ho stojí velké úsilí. Při vzletu mává křídly a skáče.\n\nMožná je záměna s kondorem havranovitým, zvláště pravděpodobná je u mladých jedinců a jedinců v letu. Tyto dva druhy lze však od sebe poměrně jednoduše rozlišit díky větší velikosti kondora krocanovitého, barvě hlavy, již má kondor krocanovitý červenou, drobnými rozdíly barev a tvaru křídel (kondor havranovitý má kratší, ale širší křídla s bílými skvrnami) a též tvarem ocasu, který má kondor havranovitý širší a také méně zakulacený. Kondor havranovitý také častěji pobývá na předměstích. Od káně černé a orla bělohlavého, kteří létají podobně, se kondor krocanovitý odlišuje neopeřenou hlavou a odlišným tvarem křídel. Na dálku může stojící kondor připomínat krocana.\n\nVelikost teritoria kondora krocanovitého závisí na dostupnosti potravy. Pokud je to nutné, cestuje za potravou i na velké vzdálenosti, nebo se přesune na jiné stanoviště. Své území si před ostatními nebrání a je společenským druhem. Obvykle žije ve velkých hejnech, v nichž někdy pobývají i kondoři havranovití. Během dne se hejno dělí na menší skupiny, které sedávají na vysokých větvích. Kondoři krocanovití odpočívají ve skupinkách se svěšenou hlavou. Tomuto postavení se přezdívá „smuteční shromáždění”, neboť připomíná truchlící lidi. Druh je denní, ráno obvykle vstává mírně podchlazený, protože přes noc svou tělesnou teplotu sníží až o 6 °C. Často ho lze najít ráno posazeného směrem ke slunci s roztaženými křídly. Důvod tohoto chování není objasněn. Možná to dělá kvůli tomu, že paprsky Slunce pomáhají obnovovat tvar letek působením na kreatin obsažený v peří, anebo si tímto způsobem vysouší peří před vzletem. Přestože v období rozmnožování sídlí kondoři krocanovití v jeskyních, během zbytku roku se v nich nevyskytují. Dorozumívají se syčivými zvuky, v období rozmnožování též vizuálními vjemy.\n\nKondor krocanovitý se živí mršinami, někdy také odpadky rostlinného původu. Občas požírá též malé živočichy, například hmyz a drobné ptáky, ve vyschlých jezerech loví ještě živé ryby. Byl pozorován i při konzumaci zdechliny kojota nebo výkalů hospodářských zvířat, z Jižní Ameriky pocházejí záznamy, že žral také semena olejných palem (\"Elaeis\"). Na rozdíl od některých jeho větších příbuzných loví zřídka a zabíjí pouze slabá a nemocná zvířata. Při pátrání po potravě létá nízko, svým ostrým zrakem však dovede zpozorovat mrtvá zvířata i z velké výšky. Mršiny ale nejčastěji kondoři krocanovití vyhledávají po čichu, který mají dobře vyvinutý a umožní jim odhalit uhynulé zvíře i skryté pod vegetací, díky čemuž se obvykle dostanou k potravě první. Mimo toho u cest často číhají na přejetá zvířata. Pokud potravu nenajdou, dovedou bez ní přežít i 15 dní. Zdechlinu musejí sežrat brzy po uhynutí, i přes značnou odolnost vůči jedovatým toxinům nejsou schopni konzumovat mršiny v pokročilém stádiu rozkladu. Skladba potravy se liší prostředím, ve kterém se vyskytují. Kondoři žijící v blízkosti farem se živí uhynulými hospodářskými zvířaty. V severním Mexiku byly prováděny studie na populacích kondorů žijících ve třech různých oblastech. V oblastech osídlených lidmi kondoři krocanovití pojídali obvykle malé mršiny, kdežto v pouštích a na horách převážně zdechliny kopytníků. Tento rozdíl ve skladbě potravy je patrně způsoben absencí konkurenčních kondorů havranovitých, již se v těchto oblastech nevyskytují. Na Falklandách se živí kondoři krocanovití obvykle mrtvými ovcemi.\n\nDávají přednost čerstvým zdechlinám, sami však nedovedou prorazit kůži čerstvých mršin, a tak musejí nějakou dobu počkat na částečné zetlení mršiny. S kondory krocanovitými obvykle k mrtvole přiletí i jiní mrchožrouti, již nedovedou najít potravu po čichu, jako kondor královský nebo kondor havranovitý. Kondor krocanovitý obvykle od mršiny vytěsní kondory větší, sami jsou poté vytlačování například agresivnějšími kondory havranovitými, po jejich nasycení se však většinou vrátí zpět k tělu a dožerou zbytky.\n\nRozmnožování nastává jednou za rok a jeho doba záleží na zeměpisné šířce. V mírných oblastech Severní Ameriky snáší kondor krocanovitý vejce mezi květnem a červnem, zatímco ve Střední mezi únorem až dubnem. Doba kladení vajec v Jižní Americe není známá, ale v Chile byla zaznamenána v období od srpna do ledna. Rozmnožovací rituál nastává tak, že několik kondorů slétne na zem a začne poskakovat do kruhu s roztaženými křídly. Páry, které se již spářily, tráví obvykle většinu času společně posedáváním u hnízdiště a vzdušnými námluvami, při kterých pár koordinovaně létá a jeden jedinec napodobuje přesně pohyby druhého. Druh je monogamní, dle některých studií spolu samec a samice zůstávají až do smrti jednoho z nich. Kondor krocanovitý si nestaví hnízdo, vejce velká 62−83 mm × 43−50 mm klade do dutin, jeskyň, hustého podrostu, nevyužívaných budov či pouze na zem. Hnízdiště je obvykle dobře skryto a dá úsilí ho vypátrat. Mezi zajímavá zdokumentovaná hnízda patří například pod opuštěnou stodolou nebo v mrtvém stromě. Průměrně dvě vejce, zbarvená hnědými až levandulovými skvrnami, samice neumisťuje na podestýlku, místo toho je ukryje do štěrbin v hnízdě a zamaskuje větvemi keřů. Sedí na nich sama. Inkubační doba trvá průměrně 6 týdnů. O mláďata se oba rodiče prvních 5 dnů po vylíhnutí starají téměř nepřetržitě a s pečlivou péčí pokračují až do 10−11 týdnů. Krmí je buď podáváním potravy přímo do zobáku, nebo jejím položením k hnízdu. Mláďata se opeří po 70−80 dnech a nezávislá se stávají po dnech 80−90. Délka prvního letu závisí na postavení hnízda. Mláďata vyklubaná v nízko umístěných hnízdech před dlouhým letem trénují několika krátkými lety, z vyvýšených míst takovou možnost nemají, protože je pro ně příliš riskantní. Po prvním letu tráví mláďata ještě 1−3 týdny s rodiči a využívají nabízené potravy. Stejné hnízdiště po vychování mláďat pár obvykle využije i příští rok.\n\nKondor krocanovitý se dožívá v zajetí poměrně vysokého věku: ve výjimečných případech až 45 let, průměrná délka života ve volné přírodě je však kratší a činí přibližně 10 let.\n\nKondoři krocanovití žijící v Jižní Americe, Střední Americe, Mexiku a jihovýchodních částech USA jsou stálí. Ve zbytku Severní Ameriky hejna žijí a vychovávají mladé jenom v teplých obdobích, na podzim migrují jižněji. Délka uražené cesty při migraci záleží na populaci. Jednotlivé populace lze od sebe poměrně snadno rozlišit, protože ptáci žijící severněji jsou větší a obvykle i agresivnější. Kondoři krocanovití ze severozápadních Spojených států amerických a jižní Kanady na podzim migrují až do Jižní Ameriky. Ptáci vyskytující se na severovýchodě USA provádějí kratší migrace na Floridu nebo do Texasu. Zpět se vrátí až na jaře, kdy je optimální doba zahnízdit. Putují ve velkých hejnech až o několika stovkách jedinců (v Mexiku a Střední Americe velikost hejna často přesahuje 10 000 ptáků) a navíc často migrují společně s jinými druhy dravců, jako je káně širokokřídlá (\"Buteo platypterus\"). Za jeden den migrace urazí vzdálenost až 320 km, brzy ráno, v noci nebo navečer jsou však v klidu. V tuto dobu se totiž stoupavé proudy, díky kterým se mohou kondoři bez větší námahy vznášet, teprve vytvářejí. Kvůli absenci stoupavých proudů se také vyhýbají otevřené vodě, nad kterou stoupavé proudy také obtížně vznikají. Při stěhování pojídají potravu pouze zřídka a využívají tukové zásoby, pokud je při migraci zaujme mršina, je to čirá náhoda. Noc tráví na skrytých hřadovištích.\n\nMezi přirozené nepřátele kondora krocanovitého patří mimo člověka výr virginský (\"Bubo virginianus\") a mýval severní (\"Procyon lotor,\" mývalové především vybírají vejce z hnízd), na dospělé jedince někdy mohou zaútočit i lišky. Z roku 1994 je znám případ, kdy na mládě v Isla Espiritu Santo (Mexiko) útočil racek kalifornský (\"Larus livens\"). V případě nebezpečí vyvrhne kondor na narušitele žaludeční šťávy, které silně zapáchají. Tuto schopnost mají již mláďata. Na kondorovi parazitují například štěnice \"Haematosiphon inodorus\", moucha \"Olfersia bisulcata\" a bakterie \"Chlamydophila psittaci\".\n\nNejsou známy žádné významné hrozby pro tento druh. Díky velkému areálu výskytu, který se neblíží prahové hodnotě pro zranitelné druhy (pod 20 000 km s ubývající populací) společně s vysokou a stabilní populací (více než 5 milionů jedinců), jež taktéž nedosahuje hodnot zranitelných druhů (méně než 10 000 jedinců s poklesem o 30 % během 10 let nebo tří generací), řadí Mezinárodní svaz ochrany přírody kondora krocanovitého mezi málo dotčené druhy (LC). Zhodnocen jako vzácný druh není ani v US Federal List of Endangered Species, US Migratory Bird Act a Úmluvě o mezinárodním obchodu s ohroženými druhy volně žijících živočichů a rostlin. Je však chráněn Migratory Bird Treaty Act vydaným v roce 1918 ve Spojených státech amerických, Protection of Migratory Birds and Game Mammals v Mexiku a kanadskou Convention for the Protection of Migratory Birds. V USA je nezákonné chytat, zabíjet nebo vlastnit kondory krocanovité včetně vajíček nebo částí těl. Porušení zákona je trestáno pokutou až do výše 100 000 USD pro jednotlivce nebo 200 000 dolarů pro organizace a/nebo vězením na 1 rok.\n\nV některých oblastech jsou kondoři krocanovití stále pronásledováni, i přesto, že jsou užiteční odklízením mršin, jež by mohly přenést choroby na zvířata a lidi. Dříve byli tito ptáci stříleni farmáři a zemědělci kvůli mylné obavě ze šíření chorob na hospodářská zvířata, především anthraxu a prasečího moru. Pravdou je, že dle výzkumu bylo ve střevech 20 zdánlivě zdravých kondorů nalezeno několik mikroorganismů, například \"Edwardsiella tarda\" a \"Salmonella arizonae\", avšak při průchodu trávícím traktem se některé patogeny, konkrétně klasický mor prasat, zlikvidují. Zabíjeni byli také v mylné představě, že mohou za ztráty hospodářských zvířat. Zabít mláďata dobytka dokáží kondoři havranovití (\"Coragyps atratus\"), chycení například ve Virginii při útocích na hospodářská zvířata nebo na domácí mazlíčky. Naopak kondor krocanovitý větší zvířata nezabíjí. Úbytky způsobují také toxické látky, jako je rtuť nebo olovo (především z kulek). Od ledna do července roku 1988 byl na kondorech krocanovitých prováděn výzkum kvůli úbytku jejich příbuzných kondorů kalifornských (\"Gymnogyps californianus\") na následky otravy olovem, při kterém kondoři krocanovití orálně dostávali malé olověné broky, a sledovaly se jejich fyziologické změny. Celkem 4 z testovaných ptáků nakonec pokus nepřežili, ale zdá se, že druh je přece jen částečně imunní vůči otravě olovem. Éru insekticidu DDT v letech 1940−1970 populace přežily stabilní, avšak kvůli kontaminaci došlo v několika oblastech ke snížení reprodukce, protože insekticid ničí odolnost skořápky vajec. Další nebezpečí představuje srážka s auty a též kolize s letadly: mezi léty 1989 až 1992 tito ptáci způsobili v Letectvu USA tři letecká neštěstí spojená s dvěma úmrtími lidí a škodu za celkem 21 milionů dolarů. Někteří kondoři krocanovití také umírají v železných pastech nastražených na savce.\n\nKvůli dobře vyvinutému čichu kondora krocanovitého se v Německu od roku 2010 uvažuje o jeho používání u policie, kde by vyhledával těla. Není však jasné, jestli by se nenechal při hledání oběti zlákat vůní jiné mršiny, což se stávalo při trénincích, proto je tento nápad teprve zkušební.\n\nKondoři krocanovití jsou obvykle chování v páru ve venkovních voliérách, na zimu se přemisťují do zateplených zimovišť. V těch musí teplota dosahovat minimálně 16 až 18 °C, přestože snášejí chlad lépe než jejich příbuzní. Nesmějí také dostávat zmrzlou potravu, po jejím pozření mohou hrozit zažívací potíže. V Česku chová tohoto ptáka několik zoologických zahrad, například Zoologická zahrada Zlín, která vlastní celkem 7 exemplářů, a Zoologická zahrada Olomouc. Jedna z posledních přeživších jedinců z 12 exemplářů dovezených roku 1964 ze Zoologické zahrady v Havaně a následně rozdělených mezi 4 zoologické zahrady v Česku, 44 let stará samice byla 7. ledna 2009 utracena. V Zoologické zahradě Olomouc, Zoologické zahradě Praha a Zoologické a botanické zahradě města Plzně se také podařilo umělým odchovem tento druh úspěšně rozmnožit, přestože je to v zajetí obtížné, především proto, že hnízdní pár svá mláďata krmí jídlem, které vyvrhují mláďatům rovnou do krku.\n\n\n\n"}
{"id": "1190923", "url": "https://cs.wikipedia.org/wiki?curid=1190923", "title": "Obština Sozopol", "text": "Obština Sozopol\n\nObština Sozopol ( \"Община Созопол\") je bulharská jednotka územní samosprávy v Burgaské oblasti. Leží ve východním Bulharsku u Černého moře na severním úpatí pohoří Strandža. Sídlem obštiny je město Sozopol, kromě něj zahrnuje obština 1 město a 10 vesnic. Žije zde přes 10 tisíc stálých obyvatel.\n\nV obštině žije 10 183 stálých obyvatel a včetně přechodně hlášených obyvatel 13 478. Podle sčítáni 1. února 2011 bylo národnostní složení následující:\n"}
{"id": "1190924", "url": "https://cs.wikipedia.org/wiki?curid=1190924", "title": "Pastviny (vojenský újezd Hradiště, u Zakšova)", "text": "Pastviny (vojenský újezd Hradiště, u Zakšova)\n\nPastviny () jsou zaniklá vesnice ve vojenském újezdu Hradiště v okrese Karlovy Vary. Ležela v Doupovských horách 4,5 kilometru jihovýchodně od Velichova v nadmořské výšce okolo 510 metrů. Místem, kde vesnice stávala, protéká potok Lomnice.\n\nNěmecká varianta názvu vesnice vznikla složením středněhornoněmeckého slova \"grüene\" (háj, louka) a nejasného osobního jména. V historických pramenech se objevuje ve tvarech: Rawezengrun (1465), Royczengryn (1570), Rauzengrün (1579), Ratzengrün (1785) a Ranzengrün (1847).\n\nPrvní písemná zmínka o vesnici je z roku 1465, ale uvádí se také první polovina třináctého století. Zanikla vysídlením v roce 1953 v důsledku zřízení vojenského újezdu.\n\n"}
{"id": "1190925", "url": "https://cs.wikipedia.org/wiki?curid=1190925", "title": "Seznam slovenských hráčů v NHL v sezóně 2007/2008", "text": "Seznam slovenských hráčů v NHL v sezóně 2007/2008\n\n"}
{"id": "1190927", "url": "https://cs.wikipedia.org/wiki?curid=1190927", "title": "Trmová", "text": "Trmová\n\nTrmová () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách 8,5 kilometrů západně od Mašťova a 0,5 kilometru severovýchodně od Doupova v nadmořské výšce okolo 610 metrů.\n\nNázev vesnice je odvozen z osobního jména \"Trma\" ve významu Trmův dvůr. V historických pramenech se objevuje ve tvarech: Tyrremowe (1196), Dormle (1513), w Trmowe (1543), Dorrmaul (1563), vsi Durmanli (1588), Türmalul (1631), Dirmaull a Dörmaull (1637), Dirmaul (1654), Dürrmaul (1785) a Dürmaul nebo Drmol (1847).\n\nPrvní písemná zmínka o vesnici je z roku 1196. Zanikla vysídlením v roce 1953 v důsledku zřízení vojenského újezdu.\n\n"}
{"id": "1190928", "url": "https://cs.wikipedia.org/wiki?curid=1190928", "title": "Obština Malko Tărnovo", "text": "Obština Malko Tărnovo\n\nObština Malko Tărnovo ( \"Община Малко Търново\") je bulharská jednotka územní samosprávy v Burgaské oblasti. Leží v jihovýchodním cípu Bulharska v pohoří Strandža u hranice s Tureckem. Sídlem obštiny je město Malko Tărnovo, kromě něj zahrnuje obština 12 vesnic. Žijí zde necelé 3 tisíce stálých obyvatel.\n\nV obštině žije 2 764 stálých obyvatel a včetně přechodně hlášených obyvatel 3 300. Podle sčítáni 1. února 2011 bylo národnostní složení následující:\n"}
{"id": "1190933", "url": "https://cs.wikipedia.org/wiki?curid=1190933", "title": "Velká Lesná", "text": "Velká Lesná\n\nVelká Lesná (dříve \"Velký Špinelsdorf\", ) je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách čtyři kilometry jižně od Klášterce nad Ohří v nadmořské výšce okolo 550 metrů.\n\nPrvotní jméno vesnice znělo nejspíše a bylo odvozeno ze středněhornoněmeckého slova \"spilman\" (potulný zpěvák). V českém překladu proto znamenalo Hudcova ves. Název se v historických pramenech objevuje ve tvarech: Sspilmisdorf maior (1460), Sspilmisdorffie wietssim y menssim (1488), Sspilesdorff wietssj y menssj (1591) a (1787).\n\nPrvní písemná zmínka o vesnici je z roku 1460. Zanikla vysídlením v roce 1954 v důsledku zřízení vojenského újezdu.\n\nPři sčítání lidu v roce 1921 zde žilo 67 obyvatel (z toho 28 mužů) německé národnosti a římskokatolického vyznání. Podle sčítání lidu z roku 1930 měla vesnice 69 obyvatel se stejnou národnostní a náboženskou strukturou.\n\n\n"}
{"id": "1190934", "url": "https://cs.wikipedia.org/wiki?curid=1190934", "title": "Víska (vojenský újezd Hradiště)", "text": "Víska (vojenský újezd Hradiště)\n\nVíska () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách 7,5 kilometru od Radošova v nadmořské výšce okolo 645 metrů.\n\nNázev vesnice se v historických pramenech objevuje ve tvarech: Dörfflas (1563), Dörffleß (1631), Dörfles (1785 a 1847).\n\nPrvní písemná zmínka o vesnici je z roku 1563. Zanikla vysídlením v roce 1953 v důsledku zřízení vojenského újezdu.\n\n"}
{"id": "1190936", "url": "https://cs.wikipedia.org/wiki?curid=1190936", "title": "Seznam slovenských hráčů v NHL v sezóně 2006/2007", "text": "Seznam slovenských hráčů v NHL v sezóně 2006/2007\n\n"}
{"id": "1190945", "url": "https://cs.wikipedia.org/wiki?curid=1190945", "title": "Anthony Mackie", "text": "Anthony Mackie\n\nAnthony Dwane Mackie (* 23. září 1978 New Orleans, Louisiana) je americký herec.\n\nRoku 2002 získal cenu Obie za svůj výkon v divadelní hře \"Talk\" od Carla Hancocka Ruxe. Na stříbrném plátně se poprvé objevil téhož roku ve snímku \"8. míle\", v hlavní roli se představil roku 2004 ve filmu \"Brother to Brother\". V dalších letech hrál například ve snímcích \"Manchurianský kandidát\" (2004), \"Million Dollar Baby\" (2004), \"Oko dravce\" (2008), \"Smrt čeká všude\" (2008), \"Správci osudu\" (2011), \"Ocelová pěst\" (2011) nebo \"Muž na hraně\" (2012). Od roku 2014 hraje ve filmové sérii Marvel Cinematic Universe postavu Sama Wilsona / Falcona – jedná se o snímky \"\" (2014), \"\" (2015), \"Ant-Man\" (2015), \"\" (2016), \"\" (2018) a \"\" (2019).\n\n"}
{"id": "1190958", "url": "https://cs.wikipedia.org/wiki?curid=1190958", "title": "Pomník Maxmiliány Alsterlové z Astfeldu", "text": "Pomník Maxmiliány Alsterlové z Astfeldu\n\nPomník Maxmiliány Alsterlové z Astfeldu, rozené Kurcpachové z Trachenburka, se nachází při silnici severozápadně od obce Horní Jirčany směrem na Jesenici po levé straně. Byl postaven na památku dopravní nehody, která se zde stala roku 1706 a pravděpodobně se jedná o nejstarší pomník věnovaný oběti dopravní nehody na území České republiky.\n\n22. prosince 1706 jela Maxmiliána Alsterlová z Astfeldu, manželka svobodného pána Františka Mikuláše, kočárem do Prahy. Mezi Novými Jirčany a Jesenicí se kočár převrhl a hraběnka v kočáře zahynula. Roku 1707 dali manžel, syn a zeť na místě tragické nehody postavit pomník. Roku 1840 byl obelisk opraven pražským arcibiskupem Aloisem Josefem Schrenkem.\nJedná se o barokní obelisk tvaru trojbokého jehlanu vysoký přibližně sedm metrů, který je zakončen kamennou koulí s kovovým křížem. Obelisk je do výše dvou metrů obklopen trojbokým podstavcem se segmentovitě vypouklými stranami. V rozích je podstavec ozdobený volutami, nahoře pak římsovím, které je uprostřed polokruhově prohnuté. Nad římsovím uprostřed každé strany byl upevněn kartušovaný štít se znakem. Na prvním štítě byl znak manžela Františka Mikuláše Alsterle z Astfeldu s nápisem „MARITVS\", na druhém byl znak jejího syna Maximiliana s nápisem „MATRI\", na třetím byl znak jejího zetě Jana Josefa Löva z Erlsfeldu s nápisem ,SOCRVS\". Tyto štíty se znaky se nedochovaly. Na soklu se též nacházejí vytesané lebky se zkříženými hnáty, které symbolizují vědomí smrti a zmaru. Pomník byl zhotoven z hrubozrnné arkózy karbonského stáří, těžené na Kladensku. Byl celoplošně polychromován a jednotlivé nápisy na něm byly pouze vytesány a již nebarveny, takže jejich čitelnost byla dána kontrastem vysekaného písma a polychromie. Povrch části pomníku je silně poškozen zvětráním použité horniny.\n\nNa jednotlivých stranách podstavce jsou vytesány nápisy:\n\n\nPodle jedné pověsti, sepsané a vydané roku 1946 Jiřím Mukem, jela baronka z Vídně do Prahy na slavnost. U Benešova je zdrželo vojsko, které zabralo celou silnici. Po delší době mohli pokračovat a baronka měla kočího pobízet, aby jel rychleji a rychleji, že musí být v poledne v Praze. Když v jirčanském kostelíku zvony zvonily poledne, nestačila už baronka znovu hubovat, protože se koně tak lekli zvuku zvonu a jeho ozvěny z lesa, že prudce zastavili, zadní kolo kočáru se utrhlo a kus cesty jelo setrvačností do příkopu. Na tu stranu se kočár převrátil a ve svých troskách paní Maxmilianu zavalil.\n\nPodle plastiky na pomníku baronka nebyla v kočáře, ale vně. Podle jedné zmínky byla usmýkána a při této nehodě si zlomil nohu lokaj, který ji doprovázel.\n\nPodle druhé verze jela baronka opačným směrem, z Prahy do jižních Čech, kde chtěla oslavit vánoční svátky na rodinném sídle svého manžela.\n\nHlavními donátory stavby pomníku byli manžel, baron František Mikuláš Alsterle z Astfeldu (1652–1719), písař na Pražském hradě a od roku 1713 purkrabí Pražského hradu, syn Maxmilián František a zeť Jan Josef Löw z Erlsfeldu (1673–1716), majitel panství Lojovice a Modletice. Syn baronky a její zeť pracovali oba ve státní správě jako místopísaři Království českého, mimo jiné na problematice uspořádání a vytvoření systému pro český zemský archiv. Löw byl právníkem a rektorem pražské univerzity a po jeho předčasné smrti byl dokončením tohoto úkolu panovníkem pověřen právě Maxmilián František Alsterle. V letech 1637–1702 měl rod Alsterlů z Astfeldu v držení palác Mettychů z Čečova. V letech 1643–1758 rod vlastnil letní sídlo Klikovka.\n\nNa jaře roku 2015 bylo obcí Jesenice rozhodnuto o opravě pomníku. Práce byla svěřena restaurátorovi Václavu Snížkovi a dne 15. října 2015 byl opravený slavnostně předán obci.\n\nPomník je chráněn jako nemovitá Kulturní památka České republiky.\n\n\n"}
{"id": "1190962", "url": "https://cs.wikipedia.org/wiki?curid=1190962", "title": "Seznam slovenských hráčů v NHL v sezóně 2005/2006", "text": "Seznam slovenských hráčů v NHL v sezóně 2005/2006\n\n"}
{"id": "1190964", "url": "https://cs.wikipedia.org/wiki?curid=1190964", "title": "Stones Grow Her Name", "text": "Stones Grow Her Name\n\nStones Grow Her Name je sedmé studiové album finské power metalové kapely Sonata Arctica. Album vyšlo 16. května ve Finsku a 18. května 2012 i ve zbytku Evropy. Bylo to poslední album, na kterém se podílel baskytarista Marko Paasikoski.\n\n\nDigipak edice – bonus\n\nJaponská verze – bonus\n\n\n\n"}
{"id": "1190965", "url": "https://cs.wikipedia.org/wiki?curid=1190965", "title": "Jan Ludvík Herberstein", "text": "Jan Ludvík Herberstein\n\nJan Ludvík hrabě Herberstein (\"Johann Ludwig Graf von Herberstein\") (7. května 1842, Brno – 24. srpna 1902, Velké Opatovice) byl rakouský šlechtic a moravský politik ze starobylého rodu Herbersteinů.\n\nPocházel ze starší větve Herbersteinů, respektive její štýrské linie, byl synem Jana Jindřicha Herbersteina (1804-1881) a jeho manželky hraběnky Adelheidy zu Fürstenberg (1812-1874). Z potomstva svých rodičů byl třetím a nejmladším synem. Z otcova majetku zdědil v roce 1881 velkostatek Jevíčko se sídelním zámkem ve Velkých Opatovicích.\n\nPo absolvování gymnázia vstoupil do armády a za účast v prusko-rakouské válce roku 1866 obdržel Záslužný kříž. Již mimo aktivní službu byl v roce 1875 povýšen do hodnosti rytmistra. V letech 1884-1902 byl poslancem Moravského zemského sněmu, kde se připojil ke Střední straně moravského velkostatku. Jako politik nevystupoval příliš aktivně, dlouhodobě se ale věnoval rozvoji regionu, v němž vlastnil statky.\n\nV roce 1873 se oženil s hraběnkou Julií Honoratou Krasickou ze Siecina (1844-1920) ze staré polské šlechty. Měli spolu dva syny, z nichž mladší Jan Bedřich (1877-1897) zemřel předčasně. Dědicem Velkých Opatovic se stal starší Jan Jindřich (*1874).\n\n"}
{"id": "1190966", "url": "https://cs.wikipedia.org/wiki?curid=1190966", "title": "Pariah's Child", "text": "Pariah's Child\n\nPariah's Child je osmé studiové album finské power metalové kapely Sonata Arctica vydané 28. března 2014. V japonské verzi alba se objevil bonus v podobě písně \"No Pain\".\n\n\nJaponská verze – bonus\n\n\n\n"}
{"id": "1190967", "url": "https://cs.wikipedia.org/wiki?curid=1190967", "title": "Albert Herberstein", "text": "Albert Herberstein\n\nAlbert hrabě Herberstein (\"celým jménem Jan Albert Mořic hrabě von Herberstein\" / \"Johann Albert Moritz Graf von\" \"Herberstein\") (12. listopadu 1864, Vídeň – 20. března 1945, Herberstein, Rakousko) byl rakouský šlechtic a moravský politik ze starobylého rodu Herbersteinů.\n\nPocházel ze starší větve Herbersteinů, respektive její štýrské linie, byl třetím a nejmladším synem Jana Zikmunda Herbersteina (1831-1907) a jeho manželky Julie, rozené hraběnky Festeticsové (1835-1898). Studoval na gymnáziu ve Štýrském Hradci a na vídeňské univerzitě, poté krátce sloužil v armádě, kde dosáhl hodnosti poručíka, delší dobu působil ve státních službách u zemských úřadů na Moravě, u brněnského místodržitelství zastával funkci okresního komisaře.\nOd roku 1900 byl místopředsedou Zemědělské rady na Moravě a v roce 1902 byl za velkostatkářskou kurii zvolen poslancem Moravského zemského sněmu. Jednání sněmu se aktivně zúčastnil, byl členem řady sněmovních výborů, zabýval se například oblastí dopravy a kultury. Mimo jiné byl také starostou ve Střílkách, kde vlastnil zámek, a zde se také zúčastnil činnosti obecních spolků. Od roku 1888 byl c.k. komořím a v roce 1905 obdržel za zásluhy Řád železné koruny.\n\nVlastnil velkostatek Střílky se zámky ve Střílkách a Cetechovicích na Kroměřížsku, tento majetek převzal do své správy ještě za otcova života v roce 1898. Ve Střílkách byl od roku 1906 starostou, panství ale musel v roce 1912 prodat. Část získaných financí investoval do nákupu pozemků ve Střelicích u Brna, kde hned v roce 1912 zahájil stavbu zámku. Stavební práce se pozdržely za první světové války a nakonec i tento majetek v roce 1918 Albert Herberstein prodal. Poté přesídlil k příbuzným do Rakouska a zemřel na nejstarším rodovém sídle Herberstein ve Štýrsku.\nV roce 1894 se ve Vídni oženil s hraběnkou Eleonorou Salm-Reifferscheidt (1873-1966), s níž měl dvě děti, syna Jana Alberta (1895-1918) a dceru Johannu Julii (1897-1981).\n\n"}
{"id": "1190968", "url": "https://cs.wikipedia.org/wiki?curid=1190968", "title": "Lyra (sběrač proudu)", "text": "Lyra (sběrač proudu)\n\nLyra (lyrový sběrač, třmenový sběrač) je jeden ze tří hlavních typů zařízení užívaných u tramvají a příměstských drah pro odběr elektrického proudu z vrchního trolejového vedení. Rozšířil se především v Evropě. Ve většině tramvajových provozů byl postupně nahrazen tyčovým sběračem, a následně pantografem.\n\nTento typ sběrače zavedl u svých vozidel německý vynálezce a podnikatel Werner von Siemens na konci osmdesátých let 19. století. V té době už měl americký vynálezce Frank J. Sprague patentovaný systém napájení tyčovým sběračem. Aby se Siemensova společnost vyhnula patentovým sporům se Spraguem, potřebovala vlastní, patentově čistý systém napájení z troleje. Tím se stal lyrový sběrač. Od roku 1887 byl zkušebně nasazen na tramvaji v Lichterfelde (nyní součást Berlína). První použití v běžném provozu bylo na přelomu osmdesátých a devadesátých let 19. století, v roce 1893 v Hobartu v Austrálii. Lyrový sběrač používalo mnoho tramvajových provozů jak v kontinentální Evropě, tak v Británii (Leeds, Glasgow). Severní Amerika zůstala u tyčového sběrače. \n\nLyrový sběrač je jeden z nejjednodušších a přitom nejspolehlivějších napájecích systémů pro tramvaje. První verze byly vyrobeny z tyčového vodiče ohnutého do obdélníkového tvaru a upevněného na střeše tramvaje. Vyspělejší konstrukce sestávaly ze dvou souběžných tyčí upevněných ve společném ložisku na střeše a nahoře spojených vlastní sběrací lištou – smykadlem. Výška sběrače byla zvolena tak, aby se zespodu dotýkal trolejového drátu. Smykadlo bylo u většiny konstrukcí obloukového tvaru a celá konstrukce tak připomínala lyru. Lyrový sběrač většinou neměl otočnou základnu. Výjimkou byla vozidla provozovaná v Římě. Lyrový sběrač byl namontován uprostřed střechy tramvaje. Okolo roku 1900 byly jednoduché konstrukce sběračů nahrazeny komplexnějšími a sofistikovanějšími, ale základ funkce zůstal stejný. Další technické změny byly v některých britských tramvajových provozech vynuceny současným provozem jednopodlažních a dvoupodlažních tramvají pod stejnou trolejovou sítí. Jednopodlažní tramvaje většinou měly vysoké a subtilní sběrače s komplikovanými nosiči, zatímco dvoupodlažní tramvaje měly těžké sběrací lišty s jednoduššími nosiči.\n\nObvykle se lyrový sběrač montoval do takové výšky, aby horní plocha sběrací lišty byla při svislém vztyčení sběrače několik desítek centimetrů nad trolejovým drátem. Za jízdy sběrač směřoval dozadu. Pro jízdu v opačném směru musel být sběrač překlopen. K tomu sloužily kladky a lana. Mimo provoz zůstával sběrač sklopený do vodorovné polohy. Mnoho ze starších tramvají nemělo technické prostředky k překlopení sběrače. Počítalo se s tím, že sběrač se překlopí do správné polohy, jakmile se vůz rozjede. Takové sběrače byly ale poruchové.\nVětšina tramvají, které byly v provozu v bývalém Sovětském svazu nebyla vybavena pro překlopení sběrače. Tyto vozy byly jednosměrné. Zvláštním případem byla tramvaj typu KTV-55-2, která měla pro každý směr jízdy samostatný sběrač.\nNevýhodou lyrového sběrače jsou jeho rozměry, hlavně délka. Zabírá většinu střechy vozidla, pantograf je mnohem kompaktnější.\n\nLyrový sběrač má méně pohyblivých dílů, než tyčový sběrač, ale je těžší a má komplikovanější konstrukci. Oproti tomu konstrukce trolejového vedení je jednodušší, než pro použití tyčového sběrače. Tím, že lyrový sběrač nemá otočnou základnu, nemůže opustit trolej nebo na křižovatce pokračovat špatným směrem, což tyčové sběrače mohou. V provozu jsou lyrové sběrače mnohem hlučnější, než tyčové sběrače.\nTrolejové dráty pro lyrové sběrače musí být nataženy pevněji, než pro tyčové sběrače. Trolejový drát přitom musí být umístěn klikatě, nikoli rovně nad středem trati, jak to vyžadují tyčové sběrače. Kontakt se uskutečňuje v širším úseku sběrací lišty, aby se zabránilo vybroušení drážky ve sběrací liště. Tím se prodlužuje životnost sběrače. Pro odlišné požadavky na trolejové vedení není vhodný dlouhodobý souběžný provoz tyčových sběračů s lyrovými nebo s pantografy.\nPoužití lyrového sběrače zjednodušuje konstrukci trakčního vedení. Odpadají vzdušné výhybky a křižovatky, není třeba dodržovat minimální poloměr drátu v obloucích. \nMimo muzejní vozy se lyrové sběrače donedávna používaly v některých tramvajových provozech bývalého Sovětského svazu, například v Kazani, Minsku a Dzeržinsku.\nV Praze byl používán lyrový sběrač jen krátce na některých vozech v letech 1913 – 1924, poté byl nahrazen tyčovým sběračem.\nNa železnici je známé použití lyrových sběračů na elektrických vozech AEG a Siemens při rekordních jízdách rychlostí přes 200 km/h na vojenské dráze Marienfelde–Zossen–Jüterbog. lyrové sběrače používaly i italské státní dráhy (FS) u lokomotiv napájených třífázovou soustavou.\n\n"}
{"id": "1190975", "url": "https://cs.wikipedia.org/wiki?curid=1190975", "title": "Svět se nezboří", "text": "Svět se nezboří\n\nSvět se nezboří (\"Le Ciel sur la tête\", tj. \"Nebe nad hlavou\") je francouzský televizní film z roku 2006 (stejné jméno nese vědeckofantastický film z roku 1965), který režíroval Régis Musset. Film popisuje příběh rodičů, kteří se vyrovnávají se skutečností, že jejich synové nesplní úplně přesně jejich očekávání.\n\nManželé Rosine a Guy mají dva syny. Mladší Robin studuje a bydlí u rodičů, starší Jérémy pracuje v Paříži jako bankéř. Jednou v neděli přijede k rodičům na oběd a oznámí jim, že je gay a žije v Paříži s přítelem. Pro rodiče je to naprosto nečekaná zpráva. Zatímco matka se s faktem vyrovnává lépe, pro otce je to obtížně stravitelné. Navíc Robina přestává bavit studium a raději by se věnoval filmařině, se kterou se seznámil, když pracoval jako stážista při natáčení. Guy se chová stále více podrážděněji, což má vliv na vztah s manželkou i jeho přáteli. Rosine se ptá na radu svého kolegy v práci, který je také gay. Yvan ji s sebou vezme do Paříže do gay klubu, aby Rosine viděla tento svět i z jiné strany. Guy málem ztratí oba syny i manželku, než mu dojde, že s osudem svých dětí nic nenadělá a jeho manželka je mu především oporou.\n\n"}
{"id": "1190976", "url": "https://cs.wikipedia.org/wiki?curid=1190976", "title": "Jake Clarke-Salter", "text": "Jake Clarke-Salter\n\nJake Liam Clarke-Salter (* 22. září 1997) je anglický profesionální fotbalový obránce, hráč třetiligového Bristol Rovers FC, kde hostuje z Chelsea FC. Nastupuje také v anglické fotbalové reprezentaci do 19 let.\n\nK akademii Chelsea se připojil v roce 2006. S výběrem do 18 let vyhrál FA Youth Cup a Juniorskou ligu UEFA 2014/15.\n\nTrenér José Mourinho ho s sebou vzal na předsezónní turné Chelsea do Spojených států amerických v roce 2015. Tam ovšem neodehrál ani jeden zápas a sezónu 2015/16 začal v akademii. V únoru 2016 ho trenér Chelsea Guus Hiddink připsal na soupisku prvního týmu místo zraněného Kurta Zoumy. 5. 3. 2016 se při zápase se Stoke City poprvé objevil na lavičce, do zápasu ovšem nezasáhl.\nDebutu se dočkal o měsíc později, když 2. 4. 2016 během zápasu Premier League s Aston Villou v 76. minutě nahradil Pedra (výhra 4:0).\n\nV srpnu 2016 byl se svým spoluhráčem z akademie, Charlie Colkettem, poslán na roční hostování do třetiligového klubu Bristol Rovers FC.\n\nJake Clarke-Salter nastupoval za anglickou fotbalovou reprezentaci do 18 let. Momentálně reprezentuje Anglii ve výběru do 19 let.\n\n"}
{"id": "1190979", "url": "https://cs.wikipedia.org/wiki?curid=1190979", "title": "Idris Elba", "text": "Idris Elba\n\nIdrissa Akuna „Idris“ Elba (* 6. září 1972 Londýn) je britský herec, hudebník a DJ.\n\nV televizi se poprvé objevil roku 1994, v roce 1999 hrál v seriálu \"Dangerfield\". Téhož roku debutoval ve filmu – představil se ve francouzském snímku \"Tchyně\". Mezi lety 2002 a 2004 působil v seriálu \"The Wire – Špína Baltimoru\". Později hrál například ve filmech \"28 týdnů poté\" (2007), \"Americký gangster\" (2007), \"Maturitní ples\" (2008), \"Parchanti\" (2010), \"Ghost Rider 2\" (2012), \"Prometheus\" (2012), \"\" (2013) či \"\" (2016). Roku 2016 také propůjčil svůj hlas postavě náčelníka Boga ve filmu \"\". V letech 2010–2015 ztvárnil titulní postavu v seriálu \"Luther\" (v roce 2011 získal Zlatý glóbus pro nejlepšího herce v minisérii nebo v televizním filmu). Od roku 2011 hraje ve filmové sérii Marvel Cinematic Universe postavu Heimdalla, jedná se o snímky \"Thor\" (2011), \"\" (2013), \"\" (2015), \"\" (2017) a \"\" (2018).\n\nPod uměleckým jménem DJ Big Driis působí také jako diskžokej. Jako hudebník se podílel na skladbách více hip hopových interpretů (např. Jay-Z nebo Pharoahe Monch), sám vydal několik vlastních hip hopových EP.\n\n"}
{"id": "1190980", "url": "https://cs.wikipedia.org/wiki?curid=1190980", "title": "CZ 75D Compact", "text": "CZ 75D Compact\n\nCZ 75 D Compact je samonabíjecí pistole vyráběná Českou zbrojovkou Uherský Brod ráže 9 mm (náboj Luger). Vychází z konstrukce pistole CZ 75, od které se liší zejména rámem z lehké slitiny, kompaktní (zmenšenou) velikostí a tím, že má místo pojistky vypouštění kohoutu. Dále má pod hlavní drážky pro uchycení externího příslušenství jako je například laserového zaměřovače nebo svítilny. Tvar lučíku a drážkování rukojeti umožňuje střelbu v rukavicích. Splňuje normy NATO. Je určena pro dlouhodobé nošení a mířenou střelbu do vzdálenosti 50 m.\n\nCZ 75 D Compact je samonabíjecí pistole s krátkým zákluzem hlavně. Má uzamčený závěrový systém s výkyvem hlavně, a uzamčení za pomoci jednoho uzamykacího žebra na hlavni do vybrání uvnitř závěru. Je vybavena dvojčinným spoušťovým mechanismem SA/DA. Ovládací prvky zbraně (záchyt závěru, vypouštění kohoutku a vypouštění zásobníku) jsou jednostranné. \nHmotnost s prázdným zásobníkem je 800 g. Délka zbraně je 184 mm, výška 137 mm a šířka 37 mm. \nDélka hlavně je 98,5 mm a délka záměrné 135 mm. \n\nZásobník je velkokapacitní, dvouřadý s jednořadým vyústěním a kapacitou 14 nábojů. Je opatřen gumovou botkou. Používá náboje 9 mm Luger.\nMířidla jsou vybavena třemi luminiscenčními body pro míření za snížené viditelnosti. Hledí je možno stranově seřizovat posunem v rybině. \n\nBezpečnostní prvky:\n\nPohyb zápálníku je znemožněn v případě že není stisknuta spoušť. Tím je bráněno výstřelu například při pádu zbraně s nábojem v komoře. \nZnemožní dopad kohoutku pokud se kohoutek vysmekne například při ručním napínání. \nUmožňuje bezpečné vypouštění kohoutku ze zcela napnuté polohy do polohy na bezpečnostní ozub (tzv. klidová poloha). \nBrání nechtěnému stisku spouště při manipulaci se zbraní. \n\nKaždá pistole je opatřena výrobním číslem na hlavni, na rámu a na závěru. Zbraň je obvykle dodávána s matnou nereflexní povrchovou úpravou.\n\nPistole CZ 75 D Compact je užívána Policií České republiky, kde ve službě od roku 2001 postupně nahradila pistole CZ 75 a CZ 85, a u některých složek dosluhující původně armádní pistoli vzor 82. Policie ČR odebrala celkem 46 tisíc pistolí CZ 75 D Compact s příslušenstvím, které tvoří náhradní zásobník a plastový kufřík s nářadím na údržbu a čištění zbraně. Její varianty se prodávají i soukromým majitelům.\n\n\n"}
{"id": "1190983", "url": "https://cs.wikipedia.org/wiki?curid=1190983", "title": "Kostel svaté Kateřiny (Brusel)", "text": "Kostel svaté Kateřiny (Brusel)\n\nKostel sv. Kateřiny (francouzsky Église Sainte-Catherine, nizozemsky Sint-Katelijnekerk) se nachází v centru Bruselu na Náměstí svaté Kateřiny.\n\nKostel vznikl na místě dřívějšího bruselského přístavu a Rybího trhu. Vedle něj se nacházel středověký kostel sv. Kateřiny, který byl původně z 15. století a zbořen byl v roce 1893.\n\nSoučasný kostel vznikl v letech 1854 až 1874 podle návrhu architekta Josepha Poelaerta, architekta monumentálního Justičního paláce. Na vzniku kostela se dále podílel architekt Wynand Janssens. Oba architekti se inspirovali gotickými i barokními kostely ve Francii, jako je např. kostel St. Eustache u Paříže.\n\nV roce 1950 byla diskutována možnost stržení kostela a rozšíření okolního náměstí, což však nakonec nebylo realizováno. Kostel byl v letech 2011-2014 uzavřen kvůli havarijnímu stavu. Přestože je nezbytná jeho rekonstrukce, byl roku 2014 opět otevřen pro bohoslužby.\n\nV interiéru kostela se nachází kamenná socha Černé Matky Boží a malovaná dřevěná socha svaté Kateřiny. Na východ od kostela se pak nachází Černá věž, která je jednou z mála dochovaných částí bývalých hradeb města Bruselu.\n\n"}
{"id": "1190986", "url": "https://cs.wikipedia.org/wiki?curid=1190986", "title": "Magomedmurad Gadžijev", "text": "Magomedmurad Gadžijev\n\nMagomedmurad Gadžijev (* 15. února 1988) je původem ruský zápasník–volnostylař darginské národnosti, který od roku 2015 reprezentuje Polsko.\n\nJe rodákem z dagestánské obce Gurbuki v Karabudachkentském okrese. Zápasení se věnoval od útlého dětství. Ve 14 odešel na střední spostovní školu do Machačkaly, kde se připravoval pod vedením Magomeda Dibirova. V ruské volnostylařské se výrazně neprosadil, proto v roce 2013 přijal nabídku reprezentovat Polsko, jejichž volnostylařskou reprezentaci vedl dagestánský trenér Jusup Abdusalamov. Polsko mohl reprezentovat od roku 2015, kdy mu skončila dvouroční sportovní karanténa. Patří k výrazným osobnostem neolympijské váhy do 70 kg, kterou střídá s olympijskou vahou do 65 kg.\n\nV roce 2016 se v této váze dodatečně kvalifikoval na olympijské hry v Riu. Původně vyhrál evropský kvalifikační turnaj v Zrenjaninu, ale po turnaji byl pozitivně testován na tehdy nově zakázanou látku meldonium. Jeho získaná kvóta propadla ve prospěch Davita Safarjana z Arménie. V červneci mu však byla olympijská kvóta vrácena po nových pokynech Světové antidopingové agentury (WADA) a v srpnu startoval na olympijských hrách v Riu. V Riu prohrál nečekaně v úvodním kole s málo známým Američanem Frankem Molinarem těsně na pomocná kritéria.\n\n"}
{"id": "1190987", "url": "https://cs.wikipedia.org/wiki?curid=1190987", "title": "Tadeáš Príleský", "text": "Tadeáš Príleský\n\nTadeáš Príleský (1826, Janíkovce – 13. listopadu 1895, Bratislava) byl slovenský poslanec Uherského sněmu, právník, notář a filosof.\n\nNarodil se roku 1826 v Janíkovcích jako syn Xavera Františka Príleského a jeho manželky Anny rozené Gaál. Pocházel ze slovenského šlechtického rodu Príleských. Po střední škole začal studovat na Bratislavské právnické akademii, odkud pokračoval ve studiu v Pešti kde studoval filosofii. Roku 1847 složil advokátské zkoušky a krátce působil jako notář Prešpurské župy.\n\nV revolučních letech 1848 a 1849 byl členem Maďarské národní gardy. Postavil se proti první hurbanovské dobrovolnické výpravě v Brezové pod Bradlom a Myjavě. Když maďarskou revoluci porazily, odešel do zahraničí a živil se s Kaldozyho hudební skupinou, která hrávala po metropolích Západní Evropy. Po návratě do vlasti (1854) se dal na finanční podnikání. Pomohl založit Trenčanskou spořitelnu, průmyslovou banku v Bratislavě a působil jako poradce ředitele pojišťovny \"Hungária\".\n\nPo Rakousko-uherském vyrovnání se za volební obdov Bratislava (1867), Trnava (1869) a roku 1875 za Stupavu dostal do Uherského sněmu. Byl uznávaným národohospodářským odborníkem. V Uherském sněmu při diskuzích o rozpočtech budil veselost u rodilých Maďarů, protože mluvil se slovenským přízvukem a maďarštinu nikdy dokonale neovládal. Maďarský poslanci ho proto nazývaly \"Slovenský kníže\". \n\nZemřel 13. listopadu 1895 v Bratislavě.\n"}
{"id": "1190988", "url": "https://cs.wikipedia.org/wiki?curid=1190988", "title": "Herbersteinové", "text": "Herbersteinové\n\nHerbersteinové jsou starobylý šlechtický rod původem ze Štýrska, první zmínky o něm jsou již z 12. století. Herbersteinové dosáhli v 16. století panského stavu, v roce 1644 jim byl udělen hraběcí titul pro rakouské země, v roce 1710 byla platnost hraběcí hodnosti rozšířena pro celou Říši. Ve službách Habsburků dosáhli Herbersteinové vysokých funkcí ve státní správě, armádě, několik jich bylo také církevními hodnostáři (biskupové v Řezně, Lublani a Terstu). Během 14. a 15. století se díky sňatkové politice zařadili mezi nejbohatší šlechtu ve Štýrsku. V 15. a 16. století došlo k rozdělení rodu na starší a mladší větev, které se dále složitě členily. Potomstvo obou hlavních větví vlastnilo v 17.–20. století řadu panství v Čechách a na Moravě. Původní rodové sídlo Herberstein patří k vyhledávaným turistickým cílům jižně od Vídně.\n\nZa zakladatele rodu se považuje Otto von Hartberg (†1338), který získal tvrz Herberstein ve Štýrsku a odtud pochází rodové jméno. Nejvýznamnější osobností rodu je Zikmund (1486–1566), který působil jako císařský diplomat v Polsku a Rusku. Jeho latinské pojednání o Rusku bylo prvním a na dlouhou dobu nejvýznamnějším dílem o této Evropě dosud neznámé zemi. Hraběcí titul pro celý rod získal v roce 1644 Jan Maxmilián Herberstein (1601–1680), který byl zemským hejtmanem ve Štýrsku. Kromě státní služby vynikli členové rodu i v různých vědních oborech, Ferdinand Arnošt (†1720), který působil u apelačního soudu v Praze, vydal několik matematických spisů.\n\nČeský inkolát získali v roce 1680 bratři Ferdinand Arnošt (1633–1691) a Jan Weikard (1636–1691). Jan Weikard jen krátce držel východočeské panství Skřivany (1680–1691), zatímco starší Ferdinand Arnošt v roce 1686 nákupem Landštejna a Třeště položil základy k dlouhodobější domestikaci této linie Herbersteinů v Čechách. Hrad Landštejn sice za jejich vlády vyhořel, ale zámek v Třešti se stal občasným sídlem, i když Herbersteinové v této linii vlastnili především statky v Rakousku.\n\nZ dalších generací této větve vynikl hrabě Ferdinand Leopold (1695–1744), vyslanec ve Švédsku, později státní ministr a nejvyšší hofmistr císařovny Marie Terezie, mimo jiné též rytíř Řádu Zlatého rouna. Jeho vnuk Josef František (1757–1816) byl prezidentem dvorské komory a vynikl jako finanční odborník, v roce 1810 po své matce přijal jméno \"Herberstein-Moltke\". Sňatkem s Marií Aloisií Kolovratovou (1780–1823) rozšířil rodový majetek o východočeská panství Hostačov a Golčův Jeníkov, ale již v následující generaci tato linie zanikla jeho synem Ottou (1811–1831), který zemřel na choleru.\n\nPosledním potomkem mladší větve Herbersteinů byl Karel Nepomuk (1763–1837), kanovník v Salzburgu. Po jeho smrti vypukl soudní spor o dědictví, mezi uchazeči byli dva vzdálení příbuzní Herbersteinové, ale také Trauttmansdorffové nebo Zichyové. České statky (Landštejn, Třešť) byly v roce 1843 přiřčeny rodině Wenzel-Sternbach, která byla s touto větví Herbersteinů spřízněna již v 17. století.\n\nStarší větev Herbersteinů, respektive její tzv. štýrská linie, si až do 20. století uchovala vysoké postavení v rámci rakouské šlechty. Od 16. století jim náležely dědičné hodnosti nejvyššího komořího a nejvyššího stolníka v Korutansku, většinu majetku ale vlastnili ve Štýrsku. Díky spříznění s vymřelým knížecím rodem Eggenbergů se v 18. století zařadili mezi největší pozemkové vlastníky ve Štýrsku, ve Štýrském Hradci jim patřil i bývalý eggenberský palác, známý dnes jako Palais Herberstein. Od roku 1861 této větvi Herbersteinů patřilo i dědičné místo v rakouské panské sněmovně.\n\nPočátkem 17. století se starší větev rozdělila na linii štýrskou a slezskou. Slezští Herbersteinové vlastnili panství Gorzanów (do roku 1945 známé pod německým názvem Grafenort) na polské straně Orlických hor a v několika generacích se angažovali ve správě slezských knížectví. Díky blízkosti hranic s Moravou se členové slezské větve spříznili s moravskou šlechtou a v jejich rodokmenu můžeme například třikrát zaznamenat jméno Žerotínů. Slezská linie vymřela v roce 1728 a panství Gorzanów přešlo na příbuzenstvo ze štýrské linie.\n\nNa Moravu pronikl rod koncem 18. století, kdy se Jan Hieronymus Herberstein (1772–1847) oženil s hraběnkou Henriettou Salm-Neuburg (1775–1815), jednou z dědiček vymírající rodiny Salm-Neuburg. Jejím dědickým podílem bylo panství Jevíčko na Svitavsku se sídelním zámkem ve Velkých Opatovicích. I když hlavní zázemí měli v rakouských zemích, tito Herbersteinové (s označením opatovická linie) se trvale usadili na Moravě, kde se aktivně zapojili do veřejného dění a tři z nich zasedali v Moravském zemském sněmu. Majetek na Moravě rozšířil Jan Zikmund (1831–1907), když v roce 1885 zakoupil od zadlužených hrabat Küenburgů velkostatek Střílky. V další generaci však o tento majetek Herbersteinové přišli (1912), do roku 1945 jim patřily Velké Opatovice, kde počátkem 20. století proběhla rekonstrukce zámku z iniciativy Julie Herbersteinové, rozené Apponyiové (1879–1953).\n\nMladší syn Jana Hieronyma Jan Bedřich Herberstein (1810–1861)začínal jako státní úředník na Moravě, byl například krajským komisařem ve Znojmě, později byl místodržitelem v Salzburgu (1850–1852). V roce 1849 se oženil s hraběnkou Terezií Dietrichsteinovou (1822–1895), jednou z dědiček obrovského majetku vymřelého knížecího rodu Dietrichsteinů. Při rozdělování dietrichsteinského dědictví si Terezie vylosovala Libochovice a Nepomyšl v severních Čechách, Vlachovo Březí v Pošumaví a Dolní Kounice poblíž Brna. Součástí jejího podílu byl i bývalý dietrichsteinský palác ve Vídni, dnes známý jako Herberstein Palais. Po předčasné smrti svého manžela (1861) spravovala Terezie zděděný majetek sama a v severních Čechách navíc přikoupila Panenský Týnec a Vrbičany.\n\nV další generaci spravoval rozsáhlý majetek v Čechách Jan Josef Herberstein (1854–1944), který v mládí cestoval po Africe a Asii a jeho sbírky z cest jsou součástí expozice na zámku v Libochovicích. Po úmrtí matky požádal o udělení jména Pruskovských z Pruskova z někdejší titulatury Dietrichsteinů a od roku 1896 tak užíval příjmení \"Herberstein-Proskau\". Se svou rodinou často pobýval na zámcích v Libochovicích a Vrbičanech, hlavním sídlem byl ale stále palác ve Štýrském Hradci, v jehož okolí navíc Jan Josef přikoupil další majetek.\n\nV roce 1945 byl majetek Herbersteinů v Československu znárodněn, tehdy ztratili i statky v Polsku (Gorzanów). V závěru druhé světové války bylo sovětskou armádou vážně poničeno i nejstarší rodové sídlo Herberstein. V současnosti žijí členové rodu převážně v Rakousku. Z potomstva libochovických Herbersteinů se o restituci majetku v severních a jižních Čechách dlouhodobě snažil Jan Alexandr (*1930), jeho nároky po dvaceti letech jednání u soudů různých instancí s konečnou platností zamítl Ústavní soud v roce 2014.\n\n\n\n"}
{"id": "1190990", "url": "https://cs.wikipedia.org/wiki?curid=1190990", "title": "Karel Vokáč", "text": "Karel Vokáč\n\nKarel Vokáč (28. října 1903 Zbiroh – 12. července 1944 Praha v 16.14 v popravčí místnosti sekyrárny Pankrác) byl český básník, učitel, účastník protinacistického odboje odsouzený k trestu smrti a popravený v pankrácké věznici.\n\nKarel Vokáč se narodil ve Zbiroze na Rokycansku. Po složení maturitní zkoušky se dal v roce 1922 na pedagogickou dráhu. Na svých učitelských štacích neopustil Rokycansko. Nejprve učil v obci Těně, pak v městech Mýto a Mirošov. Od roku 1928 zakotvil ve Strašicích u Rokycan, kde nejen učil, ale také režíroval místní strašické ochotnické divadlo.\n\nPolitickým přesvědčením byl Karel Vokáč sociální demokrat, povoláním pak učitel, ale osobnostním založením byl básník. Za svého života vydal 12 knížek, básnických sbírek a próz. V Rokycanech se podílel (i se svou ženou) na vydávání měsíčníku \"Mladé Rokycansko\". Byl vedoucím redaktorem edice poezie Stín. Pravidelně přispíval do plzeňské \"Nové doby\" a řady literárních časopisů.\n\nPrvními posluchači pohádek, které také psal, byli jeho žáci strašické školy, kterým je předčítal. Pohádky pak vyšly knižně ještě za války (1944) pod názvem \"Uhlířské pohádky\" v době, kdy už byl vězněn v nacistickém vězení. Když za ním byla jeho rodina na návštěvě, ještě mu knížku mohli přes mříže ukázat. Do ruky si ji ale už vzít nesměl. (Druhé vydání Uhlířských pohádek následovalo v roce 1945..)\n\nTaké se přátelil s významnými umělci. Mezi ně patřili:\n\nKarel Vokáč se za protektorátu zapojil do aktivit několika ilegálních protifašistických odbojových skupin. Mimo jiné ukrýval v ilegalitě se skrývajícího Františka Bělohlávka. František Bělohlávek byl slévač z plzeňské Škodovky, který pomáhal distribuovat ilegální tisk do Plzně. Tento tisk zajišťovala ilegální skupina působící ve Zbiroze, jejímiž aktivními členy byl městský úředník Josef Lhotka spolu s Aloisem Holubem a Arnoštem Šmídem. Po prvním zásahu gestapa (v dubnu 1943) museli přejít Arnošt Šmíd s Františkem Bělohlávkem do ilegality a potřebovali úkryt. Tou dobou putovali po Rokycanském okrese od jednoho úkrytu ke druhému.\n\nNa jaře roku 1944 oznámil básník Jaroslav Seifert přátelům, že byl gestapem zatčen (1. března 1944) jeho přítel – básník Karel Vokáč – učitel ze Strašic u Rokycan. Vokáčovu zatčení předcházelo (17. února 1944) zadržení ředitele školy ve Zbiroze Antonína Rotta, který byl Vokáčův blízký odbojový spolupracovník.\n\nOba dva byli 10. května 1944 odsouzeni za přechovávání osob nepřátelských říši k trestu smrti.\n\nKarel Vokáč byl uvězněn v pankrácké věznici v cele číslo 34 v oddělení IIa. Na celu byl umístěn 10. května 1944 a stačil se tu setkat se svým známým - básníkem Jindřichem Vichrou. (Vichra zde byl už nějaký čas vězněn.) Společný pobyt obou básníků na cele odsouzených k smrti netrval dlouho. Vichra byl o dva dny později – dne 12. května 1944 popraven.\n\nDne 24. května 1944 odeslal ilegálně Karel Vokáč (prostřednictvím vězně – chodbaře Karla Rameše) dopis adresovaný Jaroslavu Seifertovi s následujícím textem:\n\nV době svého věznění napsal Karel Vokáč několik básní. Některé byly věnovány spoluvězňům, jiné se zachovaly v opisech díky Karlu Ramešovi. Zde je první z nich (napsaná 30. dubna 1944 a věnovaná spoluvězni Ludvíku Maršovi):\nDne 12. července 1944 byli Karel Vokáč spolu s Antonínem Rottem popraveni.\nOd roku 1990 nese základní škola ve Strašicích čestný název ZŠ Karla Vokáče Strašice.\n\n"}
{"id": "1190992", "url": "https://cs.wikipedia.org/wiki?curid=1190992", "title": "Roura (proces)", "text": "Roura (proces)\n\nRoura (angl. \"pipe\") je pojem z informatiky, označující primitivní typ interprocesní komunikace, jenž umožňuje jednosměrné zasílání zpráv mezi procesy běžícími v režii jedné instance operačního systému (pro komunikaci v opačném směru je možno zřídit další instanci roury). Za funkčnost roury odpovídá operační systém, který přístup k tomuto instrumentu meziprocesové komunikace nabízí jako systémové volání. Rouru je možné použít i pro komunikaci dvou vláken jednoho procesu.\n\nTýž termín se používá také pro jednorázové napojení výstupu z jednoho programu na vstup jiného, např. k redukci seznamu všech souborů a adresářů ve složce na položky obsahující písmeno „D“. Pro tento účel se používá znak svislítko (codice_1), přičemž řešení úlohy uvedené jako příklad by na unixovém operačním systému mohlo mít podobu codice_2 (výstupem programu codice_3 je obsah složky, v tomto případě aktuální složky, nástroj codice_4, který vstup zpracovává po řádcích a jehož prací je filtrace, v uvedené parametrizaci na výstup propustí jen řádky s písmenem „D“ na alespoň jedné pozici; do podoby jednotlivých řádků nezasáhne).\n\nV tomto významu se užívá též výrazu \"pípa\".\n\n"}
{"id": "1190993", "url": "https://cs.wikipedia.org/wiki?curid=1190993", "title": "Soner Demirtaş", "text": "Soner Demirtaş\n\nSoner Demirtaş (* 25. června 1991) je turecký zápasník–volnostylař, bronzový olympijský medailista z roku 2016.\n\nPochází ze zápasnické rodiny z horské obce Çat v provincii Tokat. Od útlého děství se věnoval národnímu zápasu (karakucak). S volným stylem začínal ve 13 letech v Tokatu. Reprezentuje istanbulský klub IBBSK. V turecké volnostylařské reprezentaci se pohybuje od roku 2011 ve váze do 74 kg. V roce 2012 se na olympijské hry v Londýně nekvalifikoval a Turecko nemělo v jeho váze v Londýně zastoupení. V roce 2016 se prvním místem na 1. světové olympijské kvalifikaci v Ulánbátaru kvalifikoval na olympijské hry v Riu v roce 2016. V Riu porazil v úvodním kole silného Mongola Önörbata těsně 4:2 na technické body, ve čtvrtfinále však prohrál výrazně 0:7 s Íráncem Hasanem Jazdáním. Přes opravy se probojoval do souboje o třetí místo proti Kazachu Galymdžanu Öserbajevovi, který vyhrál jednoznačně 6:0 na technické body a získal bronzovou olympijskou medaili.\n\n"}
{"id": "1190994", "url": "https://cs.wikipedia.org/wiki?curid=1190994", "title": "Pukol", "text": "Pukol\n\nPukol (\"Lagerstroemia\"), česky též lagerstrémie, je rod rostlin z čeledi kyprejovité. Jsou to keře a stromy s jednoduchými střídavými nebo vstřícnými listy a nápadnými květy s mnoha tyčinkami, uspořádanými v bohatých květenstvích. Rod zahrnuje asi 55 druhů a je rozšířen v tropické a subtropické Asii, jeden druh roste v Austrálii. Pukoly jsou v tropech a subtropech pěstovány jako okrasné dřeviny. V tropické Asii jsou zdrojem kvalitního dřeva a zejména v Indii mají široké využití v místní medicíně.\n\nPukoly jsou vesměs opadavé nebo poloopadavé keře a stromy, dorůstající v některých případech výšky až 45 metrů. Mladé větévky jsou většinou čtyřhranné, lysé nebo chlupaté. Listy jsou jednoduché, střídavé nebo vstřícné, řapíkaté, celistvé a celokrajné. Palisty jsou drobné a opadavé nebo chybějí. Květy jsou pravidelné, zvonkovité až kuželovité, nejčastěji 6 četné, příp. 5 až 9 četné, uspořádané ve vrcholových a úžlabních latovitých květenstvích. Kalich je zvonkovitý až nálevkovitý, srostlý s češulí, na vrcholu s trojúhelníkovitými cípy. Někdy jsou mezi kališními cípy ještě cípy kalíšku. Báze kališní trubky je úzká a protáhlá a připomíná květní stopku. Korunní lístky jsou nehetnaté, svraskalé, růžové, purpurové nebo bílé. Tyčinek je mnoho a přirůstají při bázi kališní trubky. Většinou jsou dvoutvárné, delší a kratší. Semeník je přisedlý, srostlý nejčastěji ze 6 plodolistů. Čnělka je tenká a dlouhá, vyčnívající, zakončená drobnou hlavatou bliznou. Plodem je suchá, polodřevnatá tobolka pukající 3 až 6 chlopněmi, na bázi obklopená vytrvalou květní trubkou. Plody obsahují mnoho křídlatých semen.\n\nRod pukol zahrnuje asi 55 druhů a je to největší asijský rod čeledi kyprejovité. Je rozšířen v tropické a subtropické Asii od Indie po Čínu, Japonsko a Malajsii. Druh \"L. archeriana\" roste jako jediný původní druh tohoto rodu v Austrálii. Je rozšířen ve východní (poloostrov Cape York) a severní (Kimberley) části kontinentu. Z Číny je udáváno 15 druhů, z toho 8 endemických. V Malajsii roste 11 původních druhů. V Japonsku roste pukol ve 2 druzích (\"L. subcostata\" a \"L. fauriei\") na ostrově Kjúšú, Jakušima a na ostrovech Rjúkjú.\n\nKvěty pukolů netvoří nektar a jsou opylovány zejména různými většími druhy včel sbírajících pyl. V květech jsou 2 typy tyčinek, na nichž se v prašnících vytvářejí 2 různé typy pylu. Zatímco delší tyčinky vytvářejí pyl sloužící k reprodukci rostlin, na kratších tyčinkách se vytváří neklíčivý pyl sloužící výhradně jako výživa opylovačům. Tento pyl je pro opylovače celkově stravitelnější, je méně dehydrovaný, má pórovitější povrch a vyšší obsah glukózy oproti sacharóze. Křídlatá semena jsou šířena větrem.\n\n\nPukoly nápadně kvetou a jsou pěstovány v tropech a subtropech jako okrasné dřeviny. Mezi nejčastěji pěstované druhy náleží pukol okrouhlolistý (\"Lagerstroemia indica\"), pukol nádherný (\"L. speciosa\") a druhy \"L. macrocarpa\" a \"L. floribunda\". Byly vyšlechtěny i různé kulturní hybridy, odvozené zejména od \"L. indica\". Jsou pěstovány také ve sklenících některých českých botanických zahrad.\n\nDřevo \"L. balansae\" a příbuzných druhů je obchodováno pod názvem \"bang lang\". Je dobře opracovatelné, dekorativní, zaměnitelné za ořech. Stářím silně tmavne. V Malajsii je dřevo různých druhů těženo pod názvem \"bungor\". Je využíváno zejména na obklady, truhlářské práce a lodní paluby.\n\nPukol nádherný (\"L. speciosa\", syn. \"L. flos-reginae\") má v indické medicíně poměrně široké využití. Semena mají narkotické účinky, kořeny se používají jako adstringens a stimulans, plody na afty, listy jako diuretikum a purgativum a kůra při průjmech a bolestech břicha. Menší význam mají i jiné druhy, zejména pukol okrouhlolistý (\"L. indica\") a \"L. parviflora\".\n\n"}
{"id": "1190997", "url": "https://cs.wikipedia.org/wiki?curid=1190997", "title": "Ilja Racek mladší", "text": "Ilja Racek mladší\n\nIlja Racek (* 10. dubna 1950 Ostrava) je český politik, režisér a publicista, v letech 1998 až 2001 náměstek ministra kultury ČR, v letech 2002 až 2012 ředitel Televizního studia ČT v Ostravě, v letech 1994 až 2002 a opět od roku 2014 zastupitel města Ostravy, člen KDU-ČSL.\n\nVystudoval obor televizní publicistika na Fakultě sociálních věd Univerzity Karlovy v Praze (promoval v roce 1973), obor režie na DAMU (promoval v roce 1976) a obor divadelní věda na Filozofické fakultě Univerzity Palackého v Olomouci.\n\nV letech 1975 až 1976 začínal jako pomocný režisér a asistent v ostravských studiích Československého rozhlasu a Československé televize. Od roku 1983 byl režisérem v Těšínském divadle, od roku 1986 pak v Divadle F. X. Šaldy v Liberci. Po roce 1991 řídil Státní divadlo Ostrava, resp. Národní divadlo moravskoslezské či Janáčkovu filharmonii Ostrava.\n\nOd září 1998 do ledna 2001 byl náměstkem ministra kultury ČR Pavla Dostála. Následně rok vedl Odbor kultury a památkové péče Krajského úřadu Moravskoslezského kraje. Od roku 2002 byl deset let až do roku 2012 ředitelem Televizního studia Ostrava, které je regionálním pracovištěm České televize. V letech 2013 až 2014 řídil Divadlo Josefa Kajetána Tyla v Plzni. Od června 2016 je ředitelem Slezského divadla v Opavě.\n\nBěhem své kariéry byl často členem statutárních orgánů mnoha institucí: člen dozorčí rady společnosti Ostravské městské lesy a zeleň (1998 až 1999), člen správní rady obecně prospěšné společnosti Pražské jaro (1999 až 2003), člen správní rady obecně prospěšné společnosti Pražský komorní balet - umělecký soubor (od 1999), člen dozorčí rady akciové společnosti Ostravské výstavy (1998 až 1999, 2001 až 2003), člen dozorčí rady akciové společnosti Zásobování teplem Ostrava (2000 až 2003), člen dozorčí rady akciové společnosti Dům kultury města Ostravy (2002 až 2003) a člen správní rady obecně prospěšné společnosti Janáčkův máj (2003 až 2010).\n\nIlja Racek žije v Ostravě, konkrétně v části Moravská Ostrava. Je ženatý a má tři děti. Jeho otcem je známý český herec Ilja Racek.\n\nDo komunální politiky vstoupil, když byl ve volbách v roce 1994 zvolen jako nezávislý zastupitelem města Ostravy. Ve volbách v roce 1998 svůj mandát obhájil jako nestraník za KDU-ČSL. Ve volbách v roce 2002 již nekandidoval.\n\nDo politiky se znovu vrátil v komunálních volbách v roce 2014, kdy byl jako nestraník za KDU-ČSL zvolen opět zastupitelem města Ostravy (později do strany vstoupil). Kandidoval také do Zastupitelstva městského obvodu Moravská Ostrava a Přívoz, ale v tomto případě neuspěl. Dne 6. listopadu 2014 byl zvolen radním města. Na konci roku 2015 se však v Ostravě rozpadla koalice a v souvislosti s politickými změnami rezignoval dne 15. prosince 2015 na post radního města.\n\nVe volbách do Senátu PČR v roce 2016 kandidoval za KDU-ČSL v obvodu č. 70 – Ostrava-město. Podporovala ho také Strana zelených. Se ziskem 8,71 % hlasů skončil na 6. místě a do druhého kola nepostoupil.\n"}
{"id": "1190999", "url": "https://cs.wikipedia.org/wiki?curid=1190999", "title": "Ladislav Amadé", "text": "Ladislav Amadé\n\nLadislav Amadé (\"Ladislav Amade, László Amade\"; 26. července 1704 Gabčíkovo – 22. prosince 1764 Horný Bar) byl uherský básník, hudebník a důstojník.\n\nNarodil se 26. července 1704 v Gabčíkovu jako syn Antona Amadé a jeho manželky Rozálie Šimončič-Horváthové. Měl dvě sestry Vavrinci a Pavlu Marii. Byl příslušníkem šlechtické rodiny s predikátem z Vrakuně s titulem baron.\n\nV letech 1717– 1721 studoval na jezuitském kolegiu v Győru a poté na Trnavské univerzitě a ve Štýrském Hradci. Roku 1725 nastoupil do armády, kde krátce na to získal hodnost plukovníka. Roku 1750 se stal rádcem uherské komory a později působil také jako komorník. Do roku 1754 hospodařil na rodovém majetku.\n\nPři studiích v Trnavě, vydal příležitostně nábožensky motivovanou řeč a na sklonku života sbírku duchovních písní. Psal rytmické verše, často na lidové motivy které vynikaly lehkostí a živostí. Věnoval se i hudbě, hrál na více nástrojů, zhudebňoval své verše, složil několik písní na německé a italské nápěvy. Jeho erotické písně kolovaly v opisech, zachovaly se i v ústním podání a roku 1836 je vydal tiskem v Pešti jeho vnuk Tadeáš Amadé pod názvem \"„Várkonyi báró A. László versei“\". Populární byly i jeho vojenské písně např. \"A szép fényes katonának\". Na dvoře knížete J. Esterháziho i v armádě a nejvíce během bojů v Itálii vedl bohémský život, vyhledával dobrodružství a navzdory rodovému bohatství zápasil s materiálními problémy.\n\nJeho manželkou byla Zuzana roz. Orciová.\n\nZemřel 22. prosince 1764 v Horním Baru.\n\n"}
{"id": "1191001", "url": "https://cs.wikipedia.org/wiki?curid=1191001", "title": "Třírychlostní Pepíček", "text": "Třírychlostní Pepíček\n\nTřírychlostní Pepíček byla česká rocková skupina řazená k nové vlně. Založila ji roku 1982 v Brně trojice vysokoškolských studentů pocházejících z Havířova a Valašského Meziříčí. Kapela byla ojedinělá tím, že nepoužívala bicí nástroje, obsazení tvořila kytara, baskytara a syntezátor. Její zvuk byl značně syrový, podobně jako u dalších brněnských kapel té doby (např. Odvážní bobříci) ovlivněný undergroundem a experimentálním rockem. Celkový dojem podtrhovala pódiová stylizace založená na excentrických kostýmech a pohybových kreacích, stejně jako absurdní, černým humorem nabité texty. Po vzoru The Residents členové skupiny skrývali skutečná jména a zdůrazňovali kolektivní povahu své tvorby. Skupina odehrála asi sedm koncertů a rozpadla se koncem roku 1983, kdy její členové ukončili studium a nastoupili základní vojenskou službu. Později se hudebníci z Třírychlostního Pepíčka objevili ve skupinách Masomlejn a Slepé střevo. Existenci skupiny dokumentuje videozáznam jednoho vystoupení, skladba „Lepší ruka zdravá“ byla zahrnuta na kompilační album české nezávislé hudební scény \"Czech! Till Now You Were Alone\", které vydala roku 1984 v Itálii firma Old Europa Cafe.\n\n\n\n"}
{"id": "1191002", "url": "https://cs.wikipedia.org/wiki?curid=1191002", "title": "Marion Poschmannová", "text": "Marion Poschmannová\n\nMarion Poschmannová (nepřechýleně Marion Poschmann, * 15. prosince 1969, Essen) je německá spisovatelka. V rozmezí dvanácti let, tj. v letech 2005, 2013 a 2017, byly její knihy již třikrát nominovány na Německou knižní cenu. \n\nPo maturitě v roce 1989 studovala filozofii, germanistiku a slavistiku v Bonnu a Berlíně. V letech 1997–2003 vyučovala němčinu v rámci německo-polského projektu \"'Spotkanie heißt Begegnung'.\"\n\nJe spisovatelkou na volné noze, žije v Berlíně.\n\n\n\n\n"}
{"id": "1191005", "url": "https://cs.wikipedia.org/wiki?curid=1191005", "title": "Bessarabská sovětská socialistická republika", "text": "Bessarabská sovětská socialistická republika\n\nBessarabská sovětská socialistická republika byla republika založená 11. května 1919 jako autonomní část RSFSR. Jejím hlavním městem byla Oděsa.\n\nOd začátku vojenské intervence Polska a Francie 2. srpna 1919 bylo hlavní město Tiraspol. V září toho roku zanikla, ale polská okupace tohoto regionu pokračovala až do 29. prosince 1920.\n\n"}
{"id": "1191010", "url": "https://cs.wikipedia.org/wiki?curid=1191010", "title": "Clayton Geathers", "text": "Clayton Geathers\n\nClayton Geathers (* 1. června 1992 v Georgetownu, stát Jižní Karolína) je hráč amerického fotbalu nastupující na pozici Free safetyho za tým Indianapolis Colts v National Football League. Univerzitní fotbal hrál za University of Central Florida, poté byl vybrán ve čtvrtém kole Draftu NFL 2015 týmem Indianapolis Colts.\n\nGeathers navštěvoval a hrál za Carvers Bay High School a pomohl jí k k dvěma titulům v divizi Lower State (2007 - 2008). Za to byl dvakrát zvolen do all-stars týmu státu, v sezóně 2008 na pozici Running backa a v roce 2009 jako Defensive back.\n\nNa University of Central Florida si celkem v 53 zápasech připsal třetí nejvyšší počet tacklů v historii školy, 383. V nováčkovské sezóně 2011 jich bylo 97, o rok později 117, následně 100 a v posledním ročníku 97.\n\nDo NFL Combine vstupoval Geathers s výškou 185cm a váhou 100kg jako Strong safety. V každém cvičení předvedl skvělý výkon: 40 yardový sprint zaběhl za 4,55 sekundy, v benchpressu byl druhý za 22 opakování, ve skoku z místa osmý s deseti stopami a tři kužely zdolal za 7,21 sekundy. \n\nGeathers byl nakonec draftován ve čtvrtém kole jako 109. hráč celkově týmem Indianapolis Colts, na smlouvě se pak dohodl 6. května.\n\nBěhem prvního roku v NFL sloužil především jako náhradník za Mikea Adamse, celkem zasáhl do patnácti utkání, ve kterých si připsal 34 tacklů a jednu zablokovanou přihrávku. Před startem sezóny 2016 se přesunuje na pozici Free safetyho.\nClayton je bratrancem Defensive enda Orlando Predators Jeremyho Geatherse, Defensive enda Pittsburgh Steelers Cliftona Geatherse, Defensive enda Roberta Geatherse a bývalého Safetyho UCF Jarvise Geatherse.\n\n"}
{"id": "1191011", "url": "https://cs.wikipedia.org/wiki?curid=1191011", "title": "Březen 2016", "text": "Březen 2016\n\n\n\n\n\n\n\n\n\n\n\n"}
{"id": "1191012", "url": "https://cs.wikipedia.org/wiki?curid=1191012", "title": "Seznam slovenských hráčů v NHL v sezóně 2003/2004", "text": "Seznam slovenských hráčů v NHL v sezóně 2003/2004\n\n"}
{"id": "1191020", "url": "https://cs.wikipedia.org/wiki?curid=1191020", "title": "Kukle (národní přírodní památka)", "text": "Kukle (národní přírodní památka)\n\nKukle je národní přírodní památka, která se nachází v katastrálním území Boleradice, přibližně 2 km západně od stejnojmenné obce. Průměrná nadmořská výška je 400 m n. m. Chráněné území se nachází v Boleradické vrchovině, která je součástí Ždánického lesa. NPP Kukle je součástí evropsky významné lokality Přední kout.\n\nPředmětem ochrany jsou lesní porosty tvořené společenstvy panonských teplomilných doubrav na spraši a panonských dubohabřin; vzácné a ohrožené druhy rostlin, zejména populace druhů timoj trojlaločný (\"Laser trilobum\") a violka bílá (\"Viola alba\"), včetně jejich biotopů.\n\n"}
{"id": "1191021", "url": "https://cs.wikipedia.org/wiki?curid=1191021", "title": "Muzeum Dr. Aleše Hrdličky", "text": "Muzeum Dr. Aleše Hrdličky\n\nMuzeum Dr. Aleše Hrdličky je muzeum v Humpolci, muzeum je umístěno v bývalé škole na Horním náměstí čp. 273, bylo založeno v roce 1895 a zřizováno je městem Humpolec. Muzeum je pojmenováno po humpoleckém rodákovi Aleši Hrdličkovi.\n\nMuzeum bylo založeno v roce 1895, kdy tomu předcházely přípravy na Národopisnou výstavu v Humpolci, ta se měla uskutečnit v září 1894, přípravy pro výstavu prováděl hospodářský spolek s jednatelem učitelem Václavem Sobotkou, tomu pomáhal opat želivského kláštera Ferdinand Bursík, sebrané předměty měly být vystaveny v měšťanských školách, hospodářské škole, tkalcovské škole, poblíž radnice a na Riegrově náměstí. Výstava se konala od 1. do 9. září 1894. Josef Kopáč posléze založil v květnu 1895 Muzejní společnost humpoleckou a 14. června téhož roku proběhla ustavující schůze a předsedou byl zvolel lékárník Richard Walleský. \n\nMuzeum pro své sbírky získalo propůjčenou místnost na radnici, později přibyla ještě místnost druhá, v roce 1902 muzeum získalo tři místnosti na staré poště na Riegrově náměstí. v roce 1910 se muzeum přesunulo do domu čp. 276. V roce 1927 muzeum získalo přípěvek na zakoupení vlastní budovy a v roce 1933 muzeum získalo budovu bývalé dívčí školy na Riegrově náměstí. Muzeum pak mělo být otevřeno v červenci 1935, nakonec však bylo veřejnosti otevřeno až 27. října 1935. Již v tu dobu byla součástí muzea umělá selská jizba. Stejně tak se část věnovala starým tiskům a první světové válce.\n\nV době druhé světové války muzeum muselo uschovat cennější předměty a ve sklepě muza byl vybudován protiletecký kryt. Muzeum svoji činnost plně nepřerušilo, ale přesto se za druhé světové války dále nerozvíjelo, po válce bylo muzeum znovuotevřeno již 15. července 1945. V roce 1951 byla rozpuštěna muzejní společnost a 1. ledna 1952 došlo k předání sbírek městu a k vzniku Městského muzea v Humpolci. Muzeum pak bylo otevřeno 4. května 1952. Po roce 1955 již muzeum nespravoval jeho tehdejší zakladatel Josef Kopáč, zemřel a po něm správu muzea převzali Bohumil Mysliveček a Jiří Rychetský, v roce 1957 nastoupil do muzea první zaměstnanec Dr. Zdeněk Šolle. \n\nV roce 2002 byla rekonsturována národopisná expozice a také byly restaurovány předmět z depozitáře, posléze v roce 2007 vznikla Hrdličkova a indiánský expozice a v roce 2009 byla otevřena expozice loutek. V roce 2011 bylo muzum rekonstruováno a zajištěn bezbariérový přístup. V roce 2014 byla otevřena expozice Jak se žilo, jak se šilo.\n\nSbírky byly získávány postupně od roku 1894, v muzeu je instalováno několik stálých expozic.\n\nExpozice pod názvem Jak se žilo, jak se šilo byla otevřena 30. května 2014, v expozici je uvedena běžná domácnost minulého století, v ní je umístěn šicí stroj, pomůcky k šití a švadlena, v místnosti je také obuvník.\n\nExpozice, která se zabývá antropologií je zaměřena na historii Země a na biologii člověka, antropologii a na její studium dle Aleše Hrdličky, teoretika antropologie o jednoném původu lidstva.\n\nExpozice pod názvem \"Hrdličkova expozice\" byla založena 15. června 2007, zabývá se osobou Dr. Aleše Hrdličky, v první části expozice je ukázán život, dílo a vědecká práce Aleše Hrdličky, uvedena je i ukázka pracovny antropologa s rukopisy, dopisy a drobnými předměty z osobního života. V druhé části expozice je ukázána typická indiánská vesnice s modely indiánů, modelem týpí s indiánskými hračkami, hudebními nástroji, zbraněmi a dalšími předměty. Aleš Hrdlička žil od 13 let ve Spojených státech, kde vystudoval lékařství a antropologii a posléze se věnoval studiu indiánských kmenů.\n\nExpozice byla po rekonstrukci v letech 2001 a 2002 znovu otevřena 17. května 2002, v roce 2005 byla znovu rozšířena o rekonstruované předměty ze sbírek muzea, zabývá se národopisem a tradicemi oblasti okolí Humpolce, je uvedena typická světnice venkovského stavení z 19. století, uvedeny jsou i příklady hospodářské a řemeslné výroby z Humpolce a okolí. Uvedeny jsou ukázky z oblasti soukenictví, ukázky lidového kroje, obřadních rouch a uvedena je i měšťanská jizba.\n\n\"Expozice loutek\" byla otevřena 9. července 2009, umístěna je v podzemních prostorech muzejní budovy, v první části expozice jsou zachyceny informace o vzniku a vývoji loutkového divadla v Humpolci, součástí této části expozice jsou 4 nejstarší loutky z let 1920 až 1930. V druhé části expozice jsou uvdeny příklady 10 pohádkových scén z celkem 60 loutek, ty byly muzeu zapůjčeny lékařem Vojmírem Kubíčkem a ženou doktora Kubíčka, tito s nimi mezi lety 1964 a 1970 hráli v prostorách nemocnice loutkové divadlo. V hrací části expozice je možnost si s několika loutkami a maňásky pohrát, tato část je určena převážně pro děti.\n\nExpozice pod názvem \"\"Peklo\"\" byla vytvořena jako stálá výstava, vytvořili ji žáci výtvarného oboru ZUŠ Gustava Mahlera pod vedením Evy Moravcové. Výstava se týká pokladů, permoníků a čertů v okolí Humpolce, kde se těžily drahé kovy.\n\nV únoru 2003 byla otevřena stálá výstava minerálů, tu muzeu zapůjčily Pavel Vichr a Martin Sýkora, jsou uvedeny vzorky minerálů z Vysočiny, od roku 2004 probíhá dalším výzkumem rozšiřování sbírky.\n\n"}
{"id": "1191024", "url": "https://cs.wikipedia.org/wiki?curid=1191024", "title": "Larry Robinson", "text": "Larry Robinson\n\nLarry Clark Robinson (* 2. června 1951 Winchester) je bývalý kanadský hokejista hrající na postu obránce. Odehrál v National Hockey League dvacet sezón, šestkrát vyhrál Stanley Cup (1973, 1976, 1977, 1978, 1979, 1986) a dvakrát Kanadský pohár (1976, 1984). V roce 1995 byl zapsán do Hokejové síně slávy. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nZačínal v juniorských klubech Brockville Braves a Kitchener Rangers, v letech 1971 až 1973 hrál American Hockey League za Nova Scotia Voyageurs, pak přestoupil do Montreal Canadiens. Prosadil se jako důrazný obránce, díky mohutné postavě získal přezdívku „Big Bird“ (Velký pták, podle postavy z televizního pořadu Sezamová ulice). Vytvořil rekord NHL, když dosáhl během kariéry 730 plusových bodů. S 958 body je v první desítce historického kanadského bodování mezi obránci. Canadiens v té době dominovali v lize a získali šest titulů, Robinson tvořil s Guyem Lapointem a Sergem Savardem trojici defenzivních opor známou jako „Big Three“. Získal James Norris Memorial Trophy v letech 1977 a 1980 a Conn Smythe Trophy v roce 1978. Desetkrát byl nominován pro NHL All-Star Game. V roce 1989 přestoupil do Los Angeles Kings, o tři roky později ukončil kariéru.\n\nReprezentoval Kanadu na Kanadském poháru 1976, Kanadském poháru 1981 a Kanadském poháru 1984 a na mistrovství světa v ledním hokeji 1981, kde Kanaďané skončili na čtvrtém místě a Robinson byl zařazen do all-stars týmu turnaje. Také se zúčastnil ve výběru NHL 1979 Challenge Cupu.\nPo ukončení hráčské kariéry se stal trenérem. S klubem New Jersey Devils vyhrál Stanley Cup jako hlavní trenér v roce 2000 a jako asistent trenéra v letech 1995 a 2003. Od roku 2012 působí v roli asistenta trenéra u San Jose Sharks.\n\nV roce 2007 bylo na jeho počest číslo 19 v Montrealu vyřazeno.\n\nJeho největší zálibou je jízda na koni a koňské pólo.\nJeho mladší bratr Moe Robinson byl také hokejistou, v NHL však odehrál jediný zápas.\n\n"}
{"id": "1191025", "url": "https://cs.wikipedia.org/wiki?curid=1191025", "title": "Novgorodští Slované", "text": "Novgorodští Slované\n\nNovgorodští Slované nebo ilmeňští Slované byly východoslovanské kmeny žijící v druhé polovině 1. tisíciletí v oblasti Ilmeňského jezera, povodí řek Volchov, Lovať, Msta a horního toku řeky Mologa. Tyto kmeny tvořily hlavní část obyvatelstva v oblasti Novgorodu. \n\nNovgorodští Slované byli nejspíš odlišní od jiných slovanských kmenů, které kolonizovaly oblast dnešního Ruska, v tom, že byli úzce spjatí s polabskými Slovany co se týče jazyka a tradic. Usadili se většinou v severním Rusku, kde žily finské národy (podél hlavních řek), dokud se nesetkali s expanzí Krivičů.\n"}
{"id": "1191028", "url": "https://cs.wikipedia.org/wiki?curid=1191028", "title": "Marbella", "text": "Marbella\n\nMarbella je město v jižním Španělsku, turistické letovisko v pobřežní oblasti Costa del Sol v provincii Málaga.\n\nMarbella byla značně poškozena za španělské občanské války ve 30. letech. Ještě za 2. světové války měla jen asi tisíc obyvatel. Rozvoj turismu souvisí s osobou bohatého markýze Ricarda Soriana, který sem začal zvát své přátele. Jeho synovec Alfons von Hohenlohe v roce 1954 přestavěl místní usedlost Finca Santa Margarita na prestižní Marbella Club, který se stal místem setkání aristokratů, filmových hvězd a další movitých návštěvníků. Na začátku 70. let vznikl nedaleko luxusní jachetní přístav Puerto Banús.\n\n\n\n"}
{"id": "1191031", "url": "https://cs.wikipedia.org/wiki?curid=1191031", "title": "Jiří Vyšohlíd", "text": "Jiří Vyšohlíd\n\nJiří Vyšohlíd (* 16. února 1943) je český herec, režisér, hudební skladatel a scénograf.\n\nV letech 1960–1964 vystudoval loutkoherectví na loutkářské katedře DAMU. Poté rok působil ve Středočeském loutkovém divadle Kladno, načež absolvoval dvouletou vojenskou základní službu v Armádním uměleckém souboru. V roce 1968 nastoupil do Divadla DRAK. Od roku 1968 píše scénickou hudbu. V roce 1991 poprvé režíroval inscenaci \"Nalaďte si vidličku\" a později Černošskou pohádku. V 80. letech založil spolu s Martinem Brunnerem jazzovou kapelu VENTIL DUO, se kterou získal 1. místo na MJF v Karlových Varech. V roce 2008 obdržel Cenu Českého střediska Mezinárodní organizace pro děti a mládež za dlouholetý kreativní přístup k divadlu pro děti a mládež. V roce V září 2014 se svým synem a dalšími hudebníky založil jazzovou kapelu, kde hraje na klavír. V roce 2015 obdržel ocenění \"Primus inter pares\" pro osobnosti, jež se dlouhodobou prací zasloužily o věhlas Hradce Králové. Za rok 2015 obdržel Cenu Thálie za celoživotní mistrovství v kategorii loutkové divadlo.\n\nPro DRAK upravil například \"Prodanou nevěstu\", \"Šípkovou Růženku\", \"Pastýřku putující k dubnu\", \"Píseň života podle Jevgenije Švarce\" či k mezinárodnímu projektu \"Mor na ty vaše rody!\"\n\n"}
{"id": "1191032", "url": "https://cs.wikipedia.org/wiki?curid=1191032", "title": "Milada Misárková", "text": "Milada Misárková\n\nMilada Misárková (* 6. ledna 1929 Mělník) je česká překladatelka z němčiny a ruštiny.\n\nPo maturitě na gymnáziu v Praze roku 1948 studovala do roku 1950 na Pedagogické fakultě Univerzity Karlovy. Od roku 1953 byla odpovědnou redaktorkou v nakladatelství Svoboda v Praze, od roku 1966 se věnovala překladatelské činnosti ve svobodném povolání.\n\n"}
{"id": "1191034", "url": "https://cs.wikipedia.org/wiki?curid=1191034", "title": "Hranoplod", "text": "Hranoplod\n\nHranoplod (\"Quisqualis\") je bývalý rod rostlin z čeledi uzlencovité. V současné taxonomii byl tento rod na základě fylogenetických analýz vřazen do rodu uzlenec (\"Combretum\"). Hranoplody jsou dřevnaté liány se vstřícnými jednoduchými listy a pětičetnými květy s nápadně dlouhou kališní trubkou. Jsou rozšířeny v počtu asi 17 druhů v tropické Asii a Africe. Hranoplod indický je pěstován jako okrasná dřevina v tropech celého světa. Plody a kořeny jsou používány proti střevním parazitům. Květy mají zajímavou biologii opylování a v průběhu rozkvétání mění barvu a polohu.\n\nHranoplody jsou dřevnaté liány. Listy jsou téměř nebo zcela vstřícné, lysé nebo chlupaté, s eliptickou, celokrajnou čepelí. Řapíky jsou vytrvalé a po opadu listů se jejich báze přeměňují v trny. Květy jsou oboupohlavné, pravidelné nebo lehce dvoustranně souměrné, pětičetné, uspořádané ve vrcholových nebo úžlabních, jednoduchých nebo složených klasech. Kališní trubka je protáhlá, 2 až 9 cm dlouhá, úzce válcovitá, ve spodní části srostlá se semeníkem, na konci nálevkovitá a zakončená 5 laloky. Koruna je nápadná, bílá nebo červená, složená z 5 korunních lístků. Tyčinek je 10 ve dvou řadách a jsou zanořené v kaliční trubce nebo jen nezřetelně vyčnívající. Semeník obsahuje 2 až 4 vajíčka. Čnělka je částečně přirostlá k receptákulu. Plody jsou suché, kožovité, podlouhlé a k oběma koncům se zužující, s 5 podélnými žebry nebo křídly. Obsahuje jediné, podélně žebernaté semeno.\n\nRod hranoplod zahrnuje asi 17 druhů. Je rozšířen v tropické Africe a Asii. Největší areál rozšíření má hranoplod indický, který je pravděpodobně původní v tropické Indomalajsii i v tropické Africe.\n\nKvěty hranoplodu indického mají zajímavou biologii opylování a v průběhu vývoje mění barvu a pozici. Poupata hranoplodu se otevírají navečer a rozvíjejí se bílé, vzpřímené květy. Ty lákají silnou vůní noční opylovače, zejména lišaje, kteří jsou schopni svým dlouhým sosákem dosáhnout na nektar ukrytý v úzké květní trubce. Červených květů si nevšímají. Nektar obsahuje cukry a aminokyseliny, v této první fázi je hojný a poměrně málo cukernatý. V průběhu dalšího dne se květy sklánějí do horizontální roviny a postupně červenají. Navštěvují je zejména různé druhy hmyzu a strdimilové. Včely v této fázi sbírají výhradně pyl. Strdimilové naklovávají květní trubku v její spodní části a loupí nektar. Vzniklé otvory následně využívají i různé druhy vos, drobné včely a mravenci. Jak se květy postupně sklánějí stále více dolů, nektar stéká do ústí květu a stává se dostupným i včelám, vosám a rozličnému dalšímu hmyzu. V této fázi je nektar již koncentrovanější. Třetího dne již zcela ztmavlé květy opadávají.\n\nZákladním morfologickým znakem vymezujícím tradičně pojatý rod \"Quisqualis\" oproti příbuznému rodu \"Combretum\" je čnělka, která je na bázi přirostlá k receptákulu. Při fylogenetických studiích však bylo zjištěno, že rod \"Quisqualis\" tvoří vývojovou větev uvnitř rodu \"Combretum\" a všechny druhy byly přeřazeny do podrodu \"Cacoucia\" rodu \"Combretum\".\n\nHranoplod indický je pěstován jako okrasná dřevina v tropech celého světa.\nNedozrálé plody a semena ze zralých plodů, místy i kořeny hranoplodu indického jsou používány proti střevním parazitům. Podobně je využíván i indomalajský druh \"Quisqualis conferta\" (syn. \"Combretum confertum\").\n\n"}
{"id": "1191035", "url": "https://cs.wikipedia.org/wiki?curid=1191035", "title": "Západní Thrákie", "text": "Západní Thrákie\n\nZápadní Thrákie (jiné názvy: Egejská Thrákie, řecká Thrákie, Thrákie; řecky: \"Θράκη\"-Thraki, \"Δυτική Θράκη\"–Dytiki Thraki, \"Ελληνική Θράκη\"–Elliniki Thraki, bulharsky: \"Западна Тракия\"- Západní Trakija, \"Беломорска Тракия\"–Belomorsk Trakija, \"Гръцка Тракия\"–Gracka Trakija, turecky: \"Bati Trakya\", \"Yunanistan Trakya\") je historická oblast v současném Řecku. Administrativně patří do kraje Východní Makedonie a Thrákie.\n\nZápadní Thrákie je ohraničena územím mezi řekami Nestos (bg. Mesta) a Evros a na severu úpatím pohoří Rodopy. V současnosti do tohoto území patří řecká města v oblasti Evros (Έβρος), Xanthi (Ξάνθη) a Rodopy (Ροδόπη) a ostrov Samothraké v Egejském moři.\n\nRegion Západní Thrákie byl osídlen starověkými Řeky během Řecké kolonizace. Nejvýznamnější města zde byla Abdéra, Neapolis, Xantheia, Maroneia a Filipi. V 1. stol. území získali Římané. V 6. stol. se na severu usadili Slované, kteří se později začali nazývat Bulhaři. Ve 14.–19. století bylo toto území pod vládou Osmanské říše. Nejvíce obyvatel tvořili Řekové, Turci a Bulhaři. Řekové žili především v pobřežních oblastich, na místech starověkého řeckého osídlení a také na severovýchodě. Řekové se starali i o místní obchod, proto zde nejdůležitější města byly Serres, Kavala, Drama a Xanthi.\n\nBěhem první balkánské války (1912–1913) členové Balkánského svazu (Srbsko, Řecko, Bulharsko a Černá Hora) bojovali proti Osmanské říši a anektovali si většinu evropského území v této oblasti včetně Thrákie. Vítězové války se však nemohli shodnout jak si toto území mezi sebou rozdělit. Výsledkem byla druhá balkánská válka (1913), kterou Bulharsko prohrálo, ale získalo území Západní Thrákie.\n\nV následujících letech tzv. Ústřední mocnosti (Německé císařství, Rakousko-Uhersko, Osmanská říše a spojenec Bulharsko), prohrály první světovou válku. Po válce toto území získalo Řecko, které si jej rozdělilo se státy Trojdohody–Anglií, Francií a Ruskem.\n\nBěhem obou válek si Bulharsko a Řecko chránilo své menšiny žijící v této oblasti. Po napadení bulharského obyvatelstva Osmanskou říší a Řeckem se museli Bulhaři a Turci žijící v této oblasti stáhnout na své území. Neuillyská smlouva obsahovala výměnu obyvatelstva mezi Řeckem a Bulharskem.\n\nPřesuny obyvatelstva pokračovaly v roce 1923, když se rozhodovalo o osudu Západní a Východní Thrákie. Lausannská smlouva podepsané 24. července 1923 garantovala status muslimským menšinám ve Východní Thrákii za podmínek výměny stejného statutu řecké ortodoxní menšině v Istanbulu a ostrovech v Egejském moři. Byla to výměna obyvatelstva mezi Řeky z Turecka a Turky (muslimy) z Řecka. Jedině thráčtí muslimové mohli v Řecku zůstat, ale do řecké Thrákie byli usazeni Pontský Řekové a Řekové z turecké Thrákie. Dnes tvoří muslimskou menšinu Turci, Pomaci (obyvatelstvo slovanského původu), Cikáni a Řekové.\n\nKdyž se Bulharsko stalo během druhé světové války členem nacistického bloku (země osy Řím-Berlín-Tokio) začalo vést politiku hodící se Německu a vysídlovalo Židy ze svého území.\n\nŘecka lidová kultura z této oblasti je podobná bulharské, řecké východotrácké a řecké makedonské. Nejrozšířenější lidové nástroje jsou trácká lyra, řecké dudy (Gaida) a harmonika. Nejznámější tanec je \"zonaradikos\", jiné známé jsou \"tapinos, baiduska, kuluriastos, mandilatos, syrtos\". Ženské kroje jsou bohatě zdobené různobarevnými látkami, často tmavší než z jižního Řecka. Muži nosí hlavně černé kalhoty, suknice fustanella není rozšířena. V pohořích žili v minulosti i řečtí pastýři, Sarakacani, kteří sem přišli ze středního Řecka a proto mají tradice, písně či kroje odlišné. Dnes si své tradice v řecké Thrákii udržují i ​​etničtí Řekové z Východní Thrákie, maloasijští Řekové a Pontští Řekové.\n\n"}
{"id": "1191037", "url": "https://cs.wikipedia.org/wiki?curid=1191037", "title": "Pavel Ždichynec", "text": "Pavel Ždichynec\n\nPavel Ždichynec (* 5. září 1941 Praha) je český tanečník.\n\nNarodil se v Praze tanečnici Národního divadla Věře Ždichyncové. V roce 1961 absolvoval na tanečním oddělení Konzervatoře Praha. V letech 1961 působil v rámci vojenské základní služby v Armádního uměleckého souboru Víta Nejedlého. 1. září se stal členem baletního souboru Národního divadla, kde v období od 1. prosince 1966 do 31. prosince 1990 působil jako sólista baletu. Ztvárnil například roli Tybalta v Prokofjevově baletu Romeo a Julie. Od roku 1986 vyučoval na Taneční konzervatoři Praha. V roce 1990-1991 byl vedoucím baletní souboru Laterna magika. Jeho manželkou je tanečnice Hana Krásová. \n\nZa rok 2015 obdržel Cenu Thálie za celoživotní mistrovství v kategorii balet a pantomima.\n\n"}
{"id": "1191039", "url": "https://cs.wikipedia.org/wiki?curid=1191039", "title": "Wings for Life World Run", "text": "Wings for Life World Run\n\nWings for Life World Run je závod v běhu, který se od roku 2014 koná o prvním květnovém víkendu. Jeho smyslem je získání prostředků na výzkum poranění míchy. Běh pořádá nadace \"Wings for Life\", jejímiž zakladateli jsou rakouský podnikatel, zakladatel firmy Red Bull Dietrich Mateschitz a někdejší rakouský závodník v motokrosu Heinz Kinigadner, jehož syn po nehodě ochrnul. \n\nBěží se najednou ve 35 městech na světě. Běžci před sebou nemají konkrétní vzdálenost. Závod končí pro každého individuálně podle toho, jak dlouho dokáže unikat před autem známým jako \"Catcher Car\", které vyjíždí půl hodiny po startovním výstřelu a postupně zvyšuje rychlost. \n\n\n\n"}
{"id": "1191041", "url": "https://cs.wikipedia.org/wiki?curid=1191041", "title": "Dalibor Jedlička", "text": "Dalibor Jedlička\n\nDalibor Jedlička (23. května 1929 Svojanov – 18. října 2018) byl český operní pěvec.\n\nJeho otec byl varhaníkem.\nDalibor Jedlička na brněnské konzervatoři vystudoval hru na kontrabas, zpěv studoval soukromě u profesorky Krancové a v letech 1953–1960 u R. Vaška v Ostravě. Nejdříve působil v operetě v Opavě, poté v opeře v Ostravě. V roce 1959 nastoupil do Národního divadla, kde ztvárnil titulní roli v Borisi Godunovi. V roce 1960 se stal sólistou opery ND. Jeho hlasový rozsah od prufundního basu po basbaryton mu umožňoval ztvárnit široký repertoár. Účinkoval v operách českých, zahraničních i současných autorů. V období od 19. prosince 1989 do 14. dubna 1991 působil jako šéf opery Národního divadla. Za rok 2015 obdržel Cenu Thálie za celoživotní mistrovství v kategorii opera.\n\n\n"}
{"id": "1191042", "url": "https://cs.wikipedia.org/wiki?curid=1191042", "title": "Frans Nielsen", "text": "Frans Nielsen\n\nFrans Nielsen (* 24. dubna 1984 Herning) je dánský hokejový útočník hrající v severoamerické National Hockey League (NHL) za tým Detroit Red Wings. Draftován byl v roce 2002 týmem New York Islanders. Je prvním dánským hokejistou hrajícím v NHL.\n\nNielsen byl draftován v roce 2002 týmem New York Islanders ve třetím kole jako 87. celkově. Poté, co hrál od roku 2001 ve švédské Elitserien, podepsal 15. května 2006 smlouvu na dva roky s Islanders. Mimo jiné, když hrál v Evropě, tak pravidelně nastupoval za dánský národní tým.\n\nJeho konečný účet v Elitserien byl 216 odehraných zápasů, během nichž zaznamenal 25 branek a 34 asistencí (59 bodů) a 66 trestných minut.\n\nPro sezónu 2006/07 se přesunul za moře, kde hrál v American Hockey League (AHL) ve farmářském týmu Islanders v Bridgeport Sound Tigers, než byl 5. ledna 2007 přesunut do prvního týmu Islanders. V NHL pak debutoval 6. ledna 2007.\n\nNa začátku července roku 2016 se stal Nielsen volným hráčem, když neprodloužil s Islanders smlouvu. Do svých řad jej získal tým Detroit Red Wings, kterému se Nielsen upsal na šest let.\n\nNa mezinárodní úrovni působil Nielsen za dánský národní tým na osmi světových šampionátech, z toho v roce 2002 na MS Divize I. Na juniorské úrovni reprezentoval Dánsko jak v kategorii do 18 let, tak i v kategorii do 20 let.\n\n"}
{"id": "1191044", "url": "https://cs.wikipedia.org/wiki?curid=1191044", "title": "JCSAT-14", "text": "JCSAT-14\n\nJCSAT-14 je sedmnáctým telekomunikačním satelitem japonského satelitního operátora SKY Perfect JSAT Group. Na svou prvotní přechodovou dráhu ke geostacionární dráze byl vynesen během čtvrtého startu rakety Falcon 9 v1.1 FT. Byl postaven společností Space System/Loral (SSL), sídlem v kalifornském Palo Altu, na firemní platformě SSL-1300 dle kontraktu uzavřeného v červnu 2013. Jeho orbitálním slotem bude 154° východní délky, kde nahradí JCSAT-2A, jež je se svými čtrnácti lety v poslední fázi své předpokládané životnosti. Se svými dvaceti šesti C-pásmovými a osmnácti Ku-pásmovými transpondéry bude družice poskytovat telekomunikační služby v Asii, Rusku, Oceánii a v ostrovech Tichého oceánu.\n"}
{"id": "1191046", "url": "https://cs.wikipedia.org/wiki?curid=1191046", "title": "Beverly Grant", "text": "Beverly Grant\n\nBeverly Grant nebo také Conrad (14. října 1936 – 4. července 1990) byla americká herečka a režisérka. Narodila se v Detroitu. V roce 1963 hrála ve filmu \"Normal Love\" režiséra Jacka Smithe. Při jeho natáčení potkala svého budoucího manžela, hudebníka a režiséra Tonyho Conrada. Manželství se rozpadlo v roce 1976. Rovněž vystupovala ve Smithově kontroverzním snímku \"Flaming Creatures\". Rovněž vystupovala v několika screen testech výtvarníka a režiséra Andyho Warhola. Dále například vystupovala ve snímku \"Chumlum\", jehož režisérem byl Ron Rice. Rovněž hrála v různých divadelních představeních. Později společně s Conradem natočila několik filmů, jako například \"Coming Attractions\", \"Straight and Narrow\" a \"Four Square\". Zemřela na rakovinu ve městě London v Ohiu ve věku 54 let.\n\n"}
{"id": "1191049", "url": "https://cs.wikipedia.org/wiki?curid=1191049", "title": "Wynand Janssens", "text": "Wynand Janssens\n\nWynand Janssens (1827, Brusel, Spojené království nizozemské – 1913, Brusel, Belgie) byl belgický architekt.\n\nStudoval architekturu na královské akademii krásných umění; jeho profesorem byl Tieleman-Frans Suys. Kromě Belgie studoval Wynand Jassens také ve Velké Británii, kde navrhl budovu lázní (původně stály na \"Rue des Tanneurs\", dodnes se nedochovaly).\n\nSpolečně s Josephem Poelaertem navrhl kostel svaté Kateřiny. Sám Janssens navrhl několik dalších staveb, které se v belgické metropoli dochovaly do současné doby; jedná se například o budovu Národní banky (vybudována v letech 1856-1865), Palais du Midi v jižní části města, přestavba zámku Château du Rond Chêne, nebo několik obytných domů (\"Avenue Louise 61, rue d'Arlon 77, Avenue de la Toison d'Or, 17\").\n"}
{"id": "1191050", "url": "https://cs.wikipedia.org/wiki?curid=1191050", "title": "Stefan Cebara", "text": "Stefan Cebara\n\nStefan Cebara (* 12. dubna 1991, Zadar, SFR Jugoslávie) je kanadský fotbalový záložník a reprezentant chorvatského původu, který od roku 2015 působí v klubu FC ViOn Zlaté Moravce.\n\nJeho oblíbenými hráči jsou Portugalec Cristiano Ronaldo a Velšan Gareth Bale, oblíbeným klubem italský Inter Milán.\n\n\nNarodil se 12. dubna 1991 v chorvatském městě Zadar (tehdy součást SFR Jugoslávie), odkud se ve svých 4 letech s rodiči přestěhoval do srbského Bělehradu. Když mu bylo 6 let, odstěhoval se s rodinou do kanadského města Calgary a po 4 letech do Windsoru v provincii Ontario. Zde začal s kopanou v místním týmu Windsor FC Nationals, mimoto se věnoval mj. ještě basketbalu, lednímu hokeji, volejbalu. Poté hrál za Riverside Rebels. V sezóně 2009/10 působil v srbském FK Rad z Bělehradu. Další jeho angažmá bylo v maďarském týmu Zalaegerszegi TE. V letech 2012–2013 byl hráčem slovinského klubu NK Celje. Na začátku roku 2015 se stal hráčem slovenského FC ViOn Zlaté Moravce.\n\nNastupoval za kanadskou mládežnickou reprezentaci U20, s níž se zúčastnil mistrovství CONCACAF dvacetiletých v roce 2011 v Guatemale.\n\nV A-mužstvu Kanady debutoval ve svých 21 letech 22. 3. 2013 v přátelském utkání proti reprezentaci Japonska (prohra 1:2).\n\n"}
{"id": "1191052", "url": "https://cs.wikipedia.org/wiki?curid=1191052", "title": "Petr Kousalík", "text": "Petr Kousalík\n\nPetr Kousalík (* 1991) je český profesionální hokejista. Hokejovou kariéru začal v Kometě Brno. V roce 2007 přestoupil do Litvínova, kde nastupoval za dorost a za juniory. Později se probojoval do prvního týmu. V extralize odehrál celkem 163 utkání, ve kterých zaznamenal 13 kanadských bodů. Několik utkání odehrál i v druhé nejvyšší soutěži za Litoměřice, Ústí nad Labem a Most. V průběhu sezony 2014/15 odešel do Banské Bystrice, kde získal stříbrnou medaili. Sezonu 2015/19 začal ve Znojmě, ale po 14 odehraných zápasech odešel do Nových Zámků, kde vybojoval postup do slovenské nejvyšší soutěže.\n"}
{"id": "1191054", "url": "https://cs.wikipedia.org/wiki?curid=1191054", "title": "Seznam slovenských hráčů v NHL v sezóně 2002/2003", "text": "Seznam slovenských hráčů v NHL v sezóně 2002/2003\n\n"}
{"id": "1191057", "url": "https://cs.wikipedia.org/wiki?curid=1191057", "title": "Rozdělovské věžáky", "text": "Rozdělovské věžáky\n\nRozdělovské věžáky jsou skupinou šesti věžových domů, která se nachází v části Rozdělov středočeského okresního města Kladna.\n\nPoliticky podmíněný rozvoj těžkého průmyslu po únorovém převratu v roce 1948 s sebou nesl nutnost výstavby nových obytných domů i na území Kladna, které bylo významnou lokalitou těžby černého uhlí a navíc i sídlem hutě Poldi.\n\nProto bylo rozhodnuto o výstavbě reprezentativního sídliště na dosud nezastavěném území mezi čtvrtí Rozdělov a novější zástavbou při centru města Kladna.\n\nNové sídliště bylo nazváno \"Sídliště Vítězného února\", přičemž součástí jeho zástavby byly a jsou i ony věžáky. Architekty stavby sídliště se stali Josef Havlíček, Karel Filsak a Karel Bubeníček.\n\nSoučástí celého sídliště mělo být i bohaté kulturní vyžití obyvatelstva v podobě nově vystavěného obchodního domu nebo třeba divadla, k čemuž však – s výjimkou obchodního domu Siréna – nikdy nedošlo a okolí bylo doplněno typizovanými cihlovými a panelovými obytnými domy.\n\nTrojice architektů navrhla šestici obytných domů tvořených ze tří propojených celků (do tvaru písmene T). Konstrukce je tvořena železobetonovým skeletem a výplňovým cihelným zdivem. Výjimečným se stal i způsob vytápění, kdy bylo použito systému Crittal (rozvod tepla ve sloupech a průvlacích nosného skeletu domu, spolu s topnými hady v podlahách).\n\nFasáda je z keramických materiálů, zvláštností domů je i dvanáct keramických domovních znamení vytvořených českými sochaři (Marta Jirásková: 1. věžový dům 2955, \"pes\" a \"kočka\"; Břetislav Benda 2. dům 2956, \"kohout\" a \"krocan\"; Mary Durasová 3. dům 2957, \"veverka\" a \"lasice\"; Martin Reiner: 4. dům 2958, \"orel\" a \"sova\"; Bedřich Stefan: 5. dům 2959, \"beran\" a \"ovce\"; Hana Wichterlová: 6. dům 2960, \"labuť\" a \"volavka\"). V srpnu až listopadu 2017 vedl restaurátorské práce na domovních znameních akademický sochař Jiří Kaifosz a domovní znamení jsou nově chráněna plexiskly.\n\nZ hlediska architektury se jedná o ojedinělý příklad tzv. poválečného \"perretismu\" tedy odkazu na novoklasicistní architekturu francouzského architekta Augusta Perreta. Architekti při svém návrhu použili velice pestrou a zajímavou skladbu materiálů jak v interiérech domů, tak především na jejich fasádách – kde je použita kombinace břízolitové omítky a kabřincových obkladů s užitím tzv. fasonových kusů.\n\nHlavní stavební práce na věžových domech proběhly od března 1953 – do prosince1957.\n\nKaždý dům má přízemí s hlavním vchodem (orientovaným na sever) s menší vstupní halou, ke které přiléhá i kočárkárna. Dále velkou vstupní halu se schránkami na poštovní zásilky a schodiště vedoucí do zvýšeného přízemí s přístupem do dvou osobních výtahů a jednoho nákladního. Z chodby u výtahů je možné i vyjít dvěma, naproti sobě umístěnými, bočními vchody, přičemž oba vedou do dvorů na východní a západní straně domu. Z téže chodby je přístup i na schodiště do vyšších a nižších pater.\n\nKaždý dům má mimo zmíněné přízemí a zvýšené přízemí třináct nadzemních pater a dva suterény. Počet bytů je ve všech patrech (kromě přízemí a 12. a 13. patra) stejný – tedy šest bytů, dva z nich (na jihozápadní a jihovýchodní straně) jsou větší. V přízemí jsou čtyři byty při jižní straně domu, ve 12. a 13. patře jsou byty též čtyři, dva na jižní a dva na severní straně.\n\nSuterén blíže povrchu je vyplněn zčásti prostorem s kójemi pro uskladňování majetku obyvatel domu, zčásti i prádelnou. Ve druhém suterénu je protiatomový kryt (k zabezpečení civilního obyvatelstva slouží i pozorovatelna umístěná na střeše šestého věžového domu – tedy toho nejblíže k centru Kladna).\n\nStřecha je tvořena terasou, další terasy se nacházejí ve výšce 12. podlaží (dvě, jedna na východní a druhá na západní straně) a jedna obklopuje druhé patro (kromě jižní strany domu – dům má tak vlastně jakousi základnu o dvou patrech a užší část o dalších dvanácti patrech).\n\nDva největší byty v prvním patře mají vlastní velký balkon, některé byty ve vyšších patrech mají balkony též, ale mnohem menší.\n\nZvláštností domu jsou i dvě prostory pro obchody, které jsou situovány do severovýchodního a severozápadního rohu každého domu.\n\nDomy prošly rozsáhlou rekonstrukcí balkonů, elektrických rozvodů, odpadů a také oken a výtahů. Byly vyhlášeny za kulturní památku a jsou majetkem města. Několikrát se staly objektem filmových natáčení, nejvýznamnějším bylo natáčení filmu \"Dítě číslo 44\" režiséra Daniela Espinosy v roce 2013, dále byly okolní exteriéry a vybrané byty využity k natočení scén z amerického seriálu \"Legends\" a německého, dosud nedokončeného seriálu \"Der gleiche Himmel\" (režie: Oliver Hirschbiegel).\n\n"}
{"id": "1191073", "url": "https://cs.wikipedia.org/wiki?curid=1191073", "title": "Těžební průmysl a životní prostředí", "text": "Těžební průmysl a životní prostředí\n\nTěžební průmysl ve smyslu dolování nerostného bohatství z prostředí má na životní prostředí nepopíratelný efekt. Tento článek pojednává o souboru všech problémů, které těžba může způsobit v interakci s živými systémy, zdravotních a environmentálních problémů, které způsobuje buďto těžba sama, nebo její nedílný důsledek, jako je vypouštění zbytkových materiálů do okolní přírody. Ve městech pak může jít také o znečištění hlukové, prachové a vizuální a jako každý průmysl má samozřejmě těžební průmysl i mnoho efektů nepřímých, jako kupříkladu znečištění světelné, energetická náročnost nebo zdravotní problémy, které těžba způsobuje svým zaměstnancům. Podle studie Nusse a Eckelmana (2008) existuje závažný problém životního prostředí spojený s 62% těžených kovů.\n\nŘešení otázky životního prostředí v souvislosti s těžbou je předmětem mnohých dohod a těžební společnosti se často musí zavázat, že škody na prostředí způsobené těžbou lidem v okolí vynahradí finančně. V českém prostředí se to týká například limitů těžby, smlouvy z devadesátých let mezi vládou, těžařskými organizacemi a lidmi z okolí dolů o tolerovaném množství vytěžených minerálů. Na straně vlády se jednalo o finanční výhody plynoucí z daní na těžbě, z pohledu místních obyvatel se jednalo o jistotu, že do okolí bude vypuštěno pouze omezené množství poletavého prachu. \n\nPodíl recyklovaných kovů na celkové spotřebě je stále pouhým zlomkem. Odhaduje se, že na skládkách končí kolem 20 miliard tun nezpracovatelných materiálů ročně. To není problém sám o sobě (často se i nechávají potápět kovové lodě do oceánů, aby se podpořily koráli s nedostatkem železa), ale pokud se kovy například usazují na mikroorganismech ve vodě, přírodní potravní řetězec může být narušen. \n\nNěkteré kovy jako olovo bývají považované za toxické pro životní prostředí. Někdy je problém i v bioesenciálních kovech, kterých je jen moc a například zabraňují některým, pro živé organismy klíčovým chemickým reakcím. Z tohoto úhlu pohledu je důležité, aby se odpadní látky nešířili například rozpouštěním ve vodě dál do oběhu. Problém proto často nastane ve chvíli, kdy spalovny nezpracují 100% nepotřebného materiálu. Zejména v rozvojových zemích se tak z továren dostává značné množství oxidů síry.\n\nV místech, kde dříve probíhala těžba se často nachází zvýšený podíl některých kovů v půdě. Když pak rostliny látky vytáhnou na povrch, mohou obsahovat velké množství kovů a tvořit tak např. riziko pro nervové systémy zvířat, která je následně zpracovávají. Někdy bývají naopak rostliny používány záměrně k \"vytažení\" kovů z půd, nicméně rostliny pak musí být druhotně zpracovány, jinak se dostanou zpět do půdy.\n\nČastým problémem bývá narušovaní ekologických vazeb přímo v místě těžby. Například těžba uhlí probíhá v ČR často povrchově, a proto musí před vlastní těžbou předcházet i likvidace lesa, který tvoří místní biotop. V průběhu samotné těžby pak může být problémem například vypouštění polutantů do okolní přírody, jak dnes můžeme vidět především v Mostecké uhelné pánvi, kde byly vypouštěnými látkami značně ohroženy hlavně místní smrky nebo přerušování migračních toků zvířat výstavbou komunikací na místo těžby. \n\nZnámým efektem je také snižování biodiverzity v těžebních oblastech. Destrukce biotopů může totiž například narušit vzácné druhy, které se po rekultivizaci již neobnoví a v místě těžby se udrží jen odolné všudypřítomné druhy, případně může snížit biodiverzitu už jen změnou podmínek (například pro místní edafon), které nedovolí rozšíření tak širokého spektra organismů, jaké bylo přítomno před zahájením těžby.\n\n"}
{"id": "1191074", "url": "https://cs.wikipedia.org/wiki?curid=1191074", "title": "Státní rozpočet České republiky na rok 2016", "text": "Státní rozpočet České republiky na rok 2016\n\nStátní rozpočet České republiky na rok 2016 je zákon č. 400/2015 Sb. ze dne 9. prosince 2015, který nabyl účinnosti k 1. lednu 2016. Jedná se o plán hospodaření České republiky, přičemž jeho ústředním orgánem je Ministerstvo financí. Účet státního rozpočtu spravuje ČNB. Státní rozpočet na rok 2016 musel být sestaven, stejně jako státní rozpočet na jakýkoliv jiný rok, dle zákona o rozpočtových pravidlech.\n\nJedná se o druhý rozpočet, jež sestavila vláda Bohuslava Sobotky a jehož předkladatelem je ministr financí Andrej Babiš (ANO). Ten počítal se snížením schodku ze 100 mld. Kč v roce 2015 o 30 mld. Kč, přičemž absolutní výše státního dluhu by měla ke konci roku 2016 zůstat neměnná oproti konci roku 2013.\n\nZákon o státním rozpočtu na rok 2016 počítá s úhrnnými příjmy ve výši 1 180,9 mld. Kč, úhrnnými výdaji 1 250,9 mld. Kč a s deficitem hospodaření 70,0 mld. Kč.\n\nČerpání výdajů státního rozpočtu za rok 2015 podle kapitol bude doplněno ke konci května 2016, jakmile Ministerstvo financí České republiky tato čísla zveřejní. Skutečnost za rok 2016 pak v květnu 2017.\n"}
{"id": "1191077", "url": "https://cs.wikipedia.org/wiki?curid=1191077", "title": "Seznam slovenských hráčů v NHL v sezóně 2001/2002", "text": "Seznam slovenských hráčů v NHL v sezóně 2001/2002\n\n"}
{"id": "1191078", "url": "https://cs.wikipedia.org/wiki?curid=1191078", "title": "Management kvality", "text": "Management kvality\n\nManagement kvality je součást řízení podniku; cílem je optimalizace pracovních postupů nebo výrobních procesů se zohledněním materiálových a časových zdrojů, očekávané konečné kvality produktu (definované pokud možno číselnými parametry) a předpokládaného dalšího růstu a vývoje firmy. Mezi základní nástroje managementu jakosti patří například sběr dat o spokojenosti zákazníka, vyhodnocování výkonnosti a spolehlivosti procesů, počtu reklamací od zákazníků, statistika a jiné, vedoucí ke zlepšování podnikových komunikačních struktur, odborných firemních strategií, zvýšení spokojenosti zákazníka, úspoře zdrojů díky zavedení vhodně zvolených standardů atd. \n\nManagement kvality může zahrnovat následující témata:\n\n\n"}
{"id": "1191082", "url": "https://cs.wikipedia.org/wiki?curid=1191082", "title": "Funkce (biologie)", "text": "Funkce (biologie)\n\nBiologická funkce je důvod, proč se nějaký znak organismu vyvinul přirozeným výběrem. Samozřejmě ne všechny znaky musí mít svou biologickou funkci – může se jednat o maladaptace nebo exaptace, pozůstatky historie biologické evoluce druhu. \n\nSouhrn všech účelným znaků organismu se nazývá adaptivní charakteristika, výzkum spojený s takovými znaky se nazýva adaptationismus.\n\n"}
{"id": "1191084", "url": "https://cs.wikipedia.org/wiki?curid=1191084", "title": "Michael Köhlmeier", "text": "Michael Köhlmeier\n\nMichael Johannes Maria Köhlmeier (* 15. října 1949, Hard, Vorarlbersko) je rakouský spisovatel a vypravěč.\n\nPo maturitě studoval politologii a germanistiku v Marburgu, dále pak matematiku a filozofii v Gießenu a Frankfurtu nad Mohanem.\n\nJeho manželkou je od roku 1981 spisovatelka Monika Helfer (* 1947), s níž měl dceru, spisovatelku Paulu (1982–2003), která tragicky zemřela při pádu z ruiny hradu Alt-Ems (Hohenems) ve věku 21 let.\n\n\nV jeho dílech se objevují často pověsti, biblické příběhy, či např. inspirace řeckou mytologií.\n\n\n\n\n"}
{"id": "1191085", "url": "https://cs.wikipedia.org/wiki?curid=1191085", "title": "Sami Vatanen", "text": "Sami Vatanen\n\nSami Vatanen (* 3. června 1991 Jyväskylä) je finský hokejový obránce hrající v severoamerické National Hockey League (NHL) za tým New Jersey Devils. V roce 2009 ho draftoval tým Anaheim Ducks ze 106. pozice.\n\nVatanen byl draftován ve čtvrtém kole draftu 2009 jako 106. celkově týmem Anaheim Ducks. V následující sezóně 2009/2010 si vybojoval místo v obraně úřadujícího finského šampiona JYP Jyväskylä. V sezóně překoval nováčkovský rekord v počtu nasbíraných bodů, jak v základní části (30 bodů), tak i v play-off (7 bodů).\n\nDebutu v NHL se v dresu Ducks dočkal 1. února 2013 během zkrácené sezóny 2012/13. Vatanen byl také v sezóně 2012/13 zvolen do prvního All-Star Teamu AHL, stejně jako AHL All-Rookie týmu, přestože hrál v pouhých 62 zápasech ze 76 sezónních.\n\nDne 22. července 2014 podepsal s vedením Ducks dvouletou smlouvu, která mu vynese 2 525 000 dolarů. V ročníku 2014/15 zaznamenal 12 gólů a 25 asistencí.\n\n30. listopadu 2017 byl vyměněn z Anaheimu do New Jersey za Adam Henrique a Joseph Blandisi.\n\n"}
{"id": "1191086", "url": "https://cs.wikipedia.org/wiki?curid=1191086", "title": "Diskografie Heidi Janků", "text": "Diskografie Heidi Janků\n\nToto je diskografie Heidi Janků\n\n\n\n1982 - Dívčí internát (Nag) / Já jsem já (SP Supraphon 1143 2677)\n1983 - Nikdo není doma (Bad Connection) / Hnízdo vos (SP Supraphon)\n1984 - Naše parta holčičí (z pořadu Sejdeme se na výsluní)(SP Supraphon 1143 2907)\n1984 - Kuře na grilu / Emil (SP Supraphon 1143 2844)\n1985 - Jen tak žít neumím / Kouzelný pláč (SP Supraphon)\n1985 - Nezačínej zas o tom všem (Shot Full Of Love) / Ruce za hlavou (SP Supraphon 1143 3051)\n1985 - Budem stokrát krásnější / Vím už svý (SP Supraphon 1143 3152)\n1986 - Tak Jdem (s Daliborem Jandou) (SP Supraphon)\n1987 - Jsem nekonečná (If You're Ever Gonna Lose My Love) / Táta se dívá (SP Supraphon 1143 3396)\n1987 - Tak se mi vtírej / Pátek v hotelu Grand (SP Supraphon 1143 3455)\n1987 - Maestro, Maestro(Heidi a Lešek Wronka) / Účes z roku 62 (SP Supraphon 1143 3400)\n1987 - Holka tvrdohlavá (SP Supraphon 1143 3480)\n1988 - Stratený raj ( Heidi a Vašo Patejdl)(SP Opus 9143 0699)\n1989 - Ztracený ráj ( Heidi a Vašo Patejdl) / Novinka (SP Supraphon)\n1989 - Sláva bláznivým nápadům / Cesta kolem těla (SP Supraphon 11 0380-7 311)\n1995 - Give Me The Music (CDM Prolux PU 0028-2331)\n1996 - Ave Maria(CDM Prolux PU 0052-2331)\n2001 - Když cowboy spí (CDM-Promo Aplaus AA-0286 2 331)\n2012 - L (CDS Ivox International IX-0014)\n"}
{"id": "1191087", "url": "https://cs.wikipedia.org/wiki?curid=1191087", "title": "Lucemburský rok", "text": "Lucemburský rok\n\nLucemburský rok je název projektu a kulturních akcí, které se konají v roce 2016 v Česku. Jde o součást projektu Po stopách šlechtických rodů, jehož hlavním organizátorem je Národní památkový ústav.\n\nLucemburkové byli druhou českou královskou dynastií po Přemyslovcích. Zemím Koruny české vládli v letech 1310–1437. Karel IV. Lucemburský, český král a císař říše římsko-německé se narodil právě před 700 let, 13. května 2016 v Praze.\n\nStručný výběr událostí.\n\n2016-04-26 | Slavnostní zahájení \"roku\" na půdě Univerzity Karlovy se konalo za účasti památkářů, rektora univerzity a ministra kultury.\n\n2016-04-28 | Vydány příležitostné dopisnice.\n\n2016-05-06 | Na Karlštejně zahájena výstava \"Karlštejnský poklad – kultura císařského dvora Karla IV.\"\n\n2015-05-07 | Oslava na Karlově náměstí v Praze.\n\nZáštitu nad Lucemburským rokem převzali...\n\nMezinárodní vědecká konference \"Císař Karel IV., země Koruny české a Evropa\", 9.-12.5.2016, Vlastenecký sál, Karolinum v Praze.\n\nVýstava \"Císař Karel IV. 1316-2016\". Národní galerie v Praze / Valdštejnská jízdárna, 15. 5. - 25. 9. 2016; Germánské národní muzeum, Norimberk, 20. 10. 2016 - 5. 3. 2017 k700.eu. Kurátor Jiří Fajt.\n\nVýstava \"Karlštejnský poklad a kultura dvorského prostředí Karla IV.\" konaná na Karlštejně prezentuje luxusní předměty denní potřeby, které byly nalezeny v 19. století v průběhu regotizace hradu. 7.5.-31.10.2016.\n\nVýstava \"Lev a orlice\" na hradě Veveří připomene význam moravské větve Lucemburků.\n\nVýstava \"Následovníci svatého Jiří\" na zámku v Jindřichově Hradci seznámí s působením vlivu lucemburského dvorského prostředí do kultury nejvyšších vrstev české šlechty.\n\nVýstava \"Slovanský klášter Karla IV. Zbožnost, umění, vzdělanost\". Emauzský klášter v Praze, 5. 5. – 21. 11. 2016.\n\nVýstava \"Civitas Carolina aneb stavitelství doby Karla IV.\", Národní technické muzeum, 12.5.2016-5.2.2017.\n\nVýstava \"Karel IV. a Nové Čechy. Obraz zapomenuté korunní země\". Muzeum Cheb, 29. 4.-12. 6. 2016.\n\nVýstava \"Severozápadní Čechy za vlády Lucemburků\", Jízdárna zámku v Teplicích, 6.5.-30.10.2016.\n\nExteriérová výstava \"Šifra Otce vlasti\" v Praze na Václavském náměstí, 3. 5.-1. 6. 2016. Na pražském Vyšehradě 23. 6.- 31. 7. 2016. Výstava připravená v rámci projektu zaměřeného na prezentaci Nového Města pražského a osobnost Karla IV. coby stavitele a velkého vizionáře, který na krátký čas učinil z Prahy metropoli středověké Evropy. Ideová a urbanistická koncepce Nového Města, plánovaného jako zhmotnění nebeského Jeruzaléma, dodnes udivuje svou velkorysostí a promyšleností.\n\nStředočeské územní odborné pracoviště NPÚ pořádá veřejně přístupný přednáškový cyklus \"Významné stavby doby Karla IV. ve středních Čechách\" a v říjnu 2016 také specializovanou odbornou konferenci zaměřenou na oděv v době lucemburské.\n\n\nVýběr vydaných publikací (co chybí, doplňte!).\n\nLuboš Y. KOLÁČEK: Sex a erotika v dobách Karla IV. Otec vlasti jak ho neznáme, Bondy, Praha 2016. ISBN 978-80-88073-12-3\n\n\n"}
{"id": "1191088", "url": "https://cs.wikipedia.org/wiki?curid=1191088", "title": "Kališník běločerný", "text": "Kališník běločerný\n\nKališník běločerný neboli chřapáč kalíškovitý (\"Helvella leucomelaena\" ) je vzácná vřeckovýtrusá jarní houba, která roste nejčastěji na půdách obohacených vápníkem pod borovicemi. V České republice jde o ohrožený druh.\n\n\n\nPlodnice v dospělosti 40–100 milimetrů široké, 10–50 milimetrů hluboké, pohárovité až miskovité, se stopkou. Okraj je nejprve dovnitř zahrnutý, později laločnatý. Hymenium šedohnědé, tmavě hnědé až černé. Vnější strana strana je v horních partiích bělavá až tmavě šedohnědá, níže má bělavé odstíny a jemně pýřitý povrch. Bělavou stopku brázdí několik žeber se zaoblenými hranami. Žebra nevybíhají na vnější stranu kalichu.\n\nVýtrusy mají široce elipsovitý tvar, dosahují 20-24 × 11-13 μm.\n\nRoste vzácně, jen v příznivých letech hojněji, na zásaditých půdách (vápnitých, ale i hadcových), spíše na chudších substrátech s příměsí písku, štěrku nebo kamenů. Vyskytuje se v borových lesích (častěji podél cest), ale také na synantropních stanovištích - parcích, lesoparcích a trávnících, kde rostě rovněž pod borovicemi (lesní, méně často černou a klečí). Z České republiky jsou známé i ojedinělé nálezy z listnatých lesů či pastvin a dále pak sběry ze sukcesních stanovišť, jako jsou bývalá odkaliště po průmyslové těžbě. Fruktifikuje od dubna do června.\n\nV rámci chráněných území České republiky byly nálezy kališníku žebernatého publikované mimo jiné z následujících lokalit:\n\n\nMůže být zaměněn za podobné druhy chřapáčů (kališníků):\nKališník běločerný je veden v Červeném seznamu hub (makromycetů) České republiky jako ohrožený druh (EN). O případných nálezech je proto vhodné informovat nejbližší mykologické pracoviště.\n\n\n"}
{"id": "1191089", "url": "https://cs.wikipedia.org/wiki?curid=1191089", "title": "Lúcio Costa", "text": "Lúcio Costa\n\nLúcio Costa (27. února 1902 Toulon, Francie – 13. června 1998 Rio de Janeiro, Brazílie) byl brazilský architekt a urbanista. Vytvořil plán výstavby nového brazilského hlavního města Brazílie.\n\nSvé dětství a mládí prožil Costa v Evropě, ale později se přestěhoval do Brazílie. V roce 1924 získal v Riu de Janeiro na Vysoké škole výtvarných umění titul architekt.\n\nCosta byl stoupencem moderního stylu Le Corbusiera. Ve svém díle Costa kombinoval prvky brazilské a tradiční architektury. Mezi jeho prvotní díla, kterými zdůraznil roli brazilské moderny, patřily: brazilský pavilon na výstavě Expo 1939 v New Yorku (vytvořil jej spolu s Oscarem Niemeyerem), dále návrh obytné čtvrti Parque Guinle v Rio de Janeiro (1948) či Hotel do Park Sao Clemente v Nova Friburgo.\n\nZpravoval též do detailů propracovaný plán města Brazílie. Město rozvrhl do sektorů, které z výšky připomínaly letadlo. Vedle jiného navrhl i tmavě šedou uniformu řidičů městských autobusů. Vlastní město bylo dokončeno v roce 1960 v krátkém čase – po 41 měsících výstavby. Město se stalo symbolem pokroku s impozantními soubory vládních budov. V současnosti má více než dva miliony obyvatel, jezdí v něm metro a je zařazeno na seznam světového dědictví UNESCO.\n"}
{"id": "1191099", "url": "https://cs.wikipedia.org/wiki?curid=1191099", "title": "Jens Ludwig", "text": "Jens Ludwig\n\nJens Ludwig (* 30. srpna 1977) je německý kytarista a spoluzakladatel německé power metalové kapely Edguy. Kapelu založil se svými spolužáky Tobiasem Sammetem, Dirkem Sauerem a Dominikem Storchem v roce 1992, když mu bylo pouhých čtrnáct let. V kapele hraje na sólovou kytaru. Podílel se také na prvních dvou albech Sammetovy opery Avantasia.\n\n\n\n"}
{"id": "1191100", "url": "https://cs.wikipedia.org/wiki?curid=1191100", "title": "Angus (jméno)", "text": "Angus (jméno)\n\nAngus je mužské křestní jméno. Anglicizovaná verze irského jména Aonghus, je složen z keltských slov znamenající \"jeden\" a \"výběr\". Skotská verze je Aonghus a irská forma je Aengus.\nToto jméno připomíná piktského krále, jehož jméno znělo jako Onnust či Hngus. Dřívější gaelská forma Oengus byla půjčena z britsko-piktského Onuist. Tito jména jsou všechna odvozena z keltského *Oinogustos. Lingvista John Kneen odvoil toto jméno ze dvou keltských slov nalezených: *Oino-gustos, znamenající \"jeden výběr\".\nDalší význam je \"silný\", odvozený z irského slova óen \"první\" a gus \"síla, energie\". Aoghus (někdy uváděn s příjmením Mac Og znamenající \"mladý syn\") byl irský bůh lásky a mladí. Jméno nosilo několik irských králů.\n\n\nAngie, Gus, Angusek, Gusy, Gusie, Ang\n\n\n"}
{"id": "1191102", "url": "https://cs.wikipedia.org/wiki?curid=1191102", "title": "Singh", "text": "Singh\n\nSingh je indické příjmení:\n\n"}
{"id": "1191107", "url": "https://cs.wikipedia.org/wiki?curid=1191107", "title": "Filosofie biologie", "text": "Filosofie biologie\n\nFilosofie biologie je součást filosofie vědy, která se zabývá gnozeologickými, metafyzickými a etickými problémy v biologii a medicíně. Přestože filosofové vědy a filosofové obecně se často zabývali životem (včetně např. Aristotela, Descarta a Kanta), o filosofii biologie se mluví většinou až od 60. a 70. let 20. století. Filosofové vědy se tehdy začali biologií zabývat po moderní syntéze a vývoji moderní genetiky. Někteří filosofové se také domnívají, že klíčový zde byl vývoj neurologie a redukování vědomí na materiální termíny.\n\nFilosofii biologie lze vidět jako pokračovatele empirické tradice a naturalismu. Mnoho současných filosofů biologie se vymezuje ústřední otázce rozdílu mezi živým a neživým. Mezi hlavní otázky, kterými se dnes filosofie biologie zabývá patří:\nO filozofii biologie se také mluví jako o bioetice: Filozofické disciplíně, která by měla pomoci rozklíčovat základní lidské hodnoty a vyřešit etické otázky kolem nových technologií. Mezi takové otázky lze zařadit:\n\nVelkou část diskuze filosofie biologie tvoří analýza různých současných i historických pohledů, které biologové zastávají a jaké kulturní či sociální sounáležitosti tyto pohledy doprovázely. Mezi ně patří:\n\n\n"}
{"id": "1191108", "url": "https://cs.wikipedia.org/wiki?curid=1191108", "title": "Sven Fischer", "text": "Sven Fischer\n\nSven Fischer (* 16. dubna 1971) je bývalý německý biatlonista. V klubu WSV Oberhof 05 jej trénoval Frank Ulrich a Fritz Fischer (národní trenéři) a Klaus Siebert (klubový trenér). Po biatlonové sezóně 2006/07 odešel do důchodu. \n\nNarodil se v Šmalkaldách v Durynsku v Německo. Jeho zdánlivý talent pro atletiku byl objeven brzy, už ve třetí třídě trénoval třikrát týdně ve sportovním klubu BSG Werkzeugkombinat. V páté třídě se stal šampionem okresního přeboru své věkové kategorie. \n\nV září 1983, internátní škola Kinder- und Jugend Sportschule (KJS) ho přijala na stipendium pro mladé biatlonisty. Studoval, aby se stal sportovním učitelem. Po zkoušce v roce 1989 vstoupil do armády. Po Sjednocení Německa, pádu Berlínské zdi a následném sjednocení Německa byl nucen opustit armádu v roce 1990. \n\nZačal trénovat na mezinárodních sportovních akcích, ale v roce 1989, kdy Fischerovi bylo osmnáct let, měl problémy s oběma svými čéšky po růstovém spurtu. Jako výsledek si odseděl celou sezónu 1989, a myslel, že možná bude muset odejít z tohoto sportu ve svém mladém věku. Nicméně, v sezóně 1990, když se vrátil z armády, zjistil, že se stal silnějším než před svým zraněním, a v prosinci 1990, slavil své první vítězství Evropského poháru ve sprintu v Hochfilzen. O týden později se zúčastnil svého prvního světového poháru. Brzy byl odměněn B-statusem a díky úspěchu v německém šampionátu v roce 1992 se kvalifikoval na světový pohár v Pokljuka v prosinci 1992.\n\nV roce 1993 vyhrál na mistrovství světa zlatou medaili ve sprintu v Borovets, Bulharsko a ve světovém poháru, ve sprintu v Kontiolahti, Finsko. V roce 1994 vyhrál olympijskou bronzovou medaili v individuáním závodu na 20 km.\n\nFischer byl nedílnou součástí německého biatlonového týmu až do svého odchodu do důchodu.\n\nFischer má osm biatlonových vítězství z lyžařského festivalu v Holmenkollen, tři v individuálním závodu (1995, 1999, 2004), dvě ve sprintu (1995, 1999), dvě ve stíhacím závodu (2002, 2004), a jeden v závodu s hromadným startem (2001).\n\nFischer vyhrál Světový pohár celkově dvakrát (1996/97 a 1998/99), také byl dvakrát druhý (1993/94 a 2004/05) a třikrát třetí (1995/96, 1997/98 a 1999 / 2000). V sezóně 2004/05 Fischer prohrál na mistrovství světa o pouhých jedenáct bodů, který by s největší pravděpodobností získal kdyby soutěžil v posledním závodě roku, ale minul ho kvůli nachlazení.\n\nNa zimních olympijských hrách Fischer vyhrál čtyři zlaté medaile, jednu z nich ve sprintu v roce 2006 a další tři ve štafetě (1994, 1998 a 2006). Také získal dvě stříbrné a dvě bronzové medaile.\n\nVe světových šampionátech, Fischer nashromáždil sedm zlatých medailí, šest stříbrných a sedm bronzových. Čtyři z jeho zlatých medailí byly vyhrány ve štafetě, jedna v soutěži družstev, jedna v individuálním závodě, a jedna v závodě s hromadným startem. Ve sprintu vyhrál jednu ze svých stříbrných medailí (Hochfilzen 2005). Má tři bronzové ze stíhacího závodu (Kontiolahti 1999,Pokljuka 2001 a Hochfilzen 2005). V závodu s hromadným startem má jednu zlatou medaili (Oslo Holmenkollen 1999), dvě stříbrné medaile (Chanty-Mansijsk 2003 a Hochfilzen 2005) a jeden bronz (Pokljuka 2001). Jeho zbývající stříbrná dvě bronzové medaile přišly ve štafetě (stříbro ve městě Ruhpolding 1996, bronzy v Borovets 1993 a Lahti 2000).\n\nVšechny výsledky pocházejí z Mezinárodního svazu biatlonu.\n\n\"33 vítězství (6 IZ, 13 Sp, 10 SZ, 4 HS)\"\n\n<nowiki>*</nowiki> Výsledky byly získány z UIPMB a IBU závodů, které zahrnují Světový pohár v biatlonu, Mistrovství světa v biatlonu, a také výsledky ze zimních olympijských her.\n"}
{"id": "1191109", "url": "https://cs.wikipedia.org/wiki?curid=1191109", "title": "Igor Viktorovič Panin", "text": "Igor Viktorovič Panin\n\nIgor Viktorovič Panin, rusky Игорь Викторович Панин, (* 9. listopadu 1972 Toljatti) je ruský básník, literární kritik a novinář.\n\nOd roku 1998 žije v Moskvě. Vystudoval fakultu filologie na státní universitě Tbilisi. V současné době pracuje jak šéfredaktor poezie \"Literárních novin\" (\"Литературная газета\"), kde také pravidelně publikuje jako kritik. Od roku 2000 je člen Svazu spisovatelů Ruska. Je autorem několika básnických sbírek. Jeho práce byly publikovány v časopisech \"Нева\", \"Дети Ра\", \"Крещатик\", \"Дружба народов\", \"День и ночь\", \"Континен\" a dalších. Kromě básní píše kritické eseje, publicistiku, povídky a divadelní hry.\n"}
{"id": "1191110", "url": "https://cs.wikipedia.org/wiki?curid=1191110", "title": "Alírezá Solejmání", "text": "Alírezá Solejmání\n\nAlírezá Solejmání Karbalájí (: ), (2. února 1956 – 21. května 2014 v Teheránu, Írán) byl íránský zápasník volnostylař. Začínal s tradičním perským zápasem košti, ve kterém byl několikanásobným přeborníkem své země. V roce 1976 startoval jako dvacetiletý mladík na olympijských hrách v Montrealu v lehké těžké váze. Druhá prohra ve třetím kole s Kubáncem Bárbaro Morganem ho však zařadila do pole poražených. V osmdesátých letech bojoval o post reprezentační jedničky v supertěžké váze s Rezou Súchtesarájím. Oba zápasníci však bojovali v období, kdy Írán pravidelně bojkotoval velké sportovní akce. V roce 1989 se stal prvním íránským mistrem světa v nejtěžší váhové kategorii. V roce 1992 startoval po 16 letech na svých druhých olympijských hrách v Barceloně. Ve čtvrtém kole základní skupiny prohrál o bod s Turkem Mahmutem Demirem a v posledním kole se utkal o postup ze skupiny s Kanaďanem Jeffem Thuem. Jeho soupeř si však dobře spočítal, že mu k postupu do finále stačí dovést zápas k diskvalifikaci za pasivitu a v tomto taktickém záměru mu nedokázal zabránit. Obsadil 5. místo. Následně ukončil sportovní kariéru. Věnoval se politice a funkcionářské práci ve sportu. Zemřel v 58 letech na infarkt. \n\n"}
