{"id": "1345800", "url": "https://cs.wikipedia.org/wiki?curid=1345800", "title": "Didaktický test", "text": "Didaktický test\n\nDidaktický test (anglicky je nástroj systematického zjišťování (měření) výsledků výuky. Jedná se o zkoušku, která se orientuje na objektivní zjišťování úrovně zvládnutí učiva u určité skupiny osob. Od jiné zkoušky se liší tím, že je navrhován, ověřován, hodnocen a interpretován podle předem stanovených pravidel.\n\nDidaktické testy mají své specifické vlastnosti a odlišují se od sebe tím, jaké informace z nich získáváme. Následující dělení je dle Byčkovského (1982).\n\nZjišťujeme, jakou rychlostí je žák schopen řešit určitý typ úloh. Je zde jasně stanovený časový limit pro řešení a obsahuje lehké úlohy. Jedná se o testy zaměřené např. na rychlost čtení (slova za minutu), rychlost přepisu textu (počet správných úhozů za minutu).\n\nVětšina testů používaných ve škole se přibližuje testům úrovně. U těchto testů nejsou časové limity (stanovují se jen z praktických důvodů) a výkon je dán jen úrovní vědomostí či dovedností zkoušeného jedince. Úlohy jsou řazeny se vzrůstající obtížností.\n\nJedná se o profesionálně připravený test, který je důkladně ověřen - známe jeho základní vlastnosti. Součástí standardizovaného testu je testový manuál (příručka), ze které se lze dozvědět o vlastnostech testu. Dále obsahuje testovou normu pro hodnocení dosažených výkonů.\n\nTesty si připravují pedagogové sami pro vlastní potřebu. U těchto testů nedošlo k ověřování na větším počtu žáků. Neznáme všechny vlastnosti testu. Někdy lze hovořit i o tzv. kvazistandardizovaných testech. Tyto testy jsou připravované dokonaleji, než testy učitelské (testy pro paralelní třídy).\n\nMěří úroveň - kvalitu poznání žáků. Jedná se o testy, v nichž řešíme úlohy z přírodovědy, matematiky, překlad z cizího jazyka…\n\nZjišťují se jimi výsledky psychomotorického učení, např. psaní na stroji.\n\nMěří to, co se žáci v dané oblasti naučili.\n\nMěří úroveň obecnějších charakteristik jedince, které jsou potřebné k dalšímu studiu. Testy by se měly používat při přijímání žáků ke studiu na vyšší typ školy. Konstrukce tesů je složitější než testy výsledků výuky - vyžaduje pedagogickou i psychologickou kvalifikaci pedagoga.\n\nTaké je lze nazývat testy relativního výkonu, statisticko-normativní nebo NR testy (norm-referenced tests). U rozlišujících testů se výkon žáka určuje vzhledem k populaci testovaných. Testy jsou konstruovány tak, že umožňují rozhodnout, jaký výkon v testu žák dosáhl vzhledem k celé populaci, k níž patří. Dle něj lze posoudit, zda je žák ve srovnání s ostatními žáky \"podprůměrný\", \"velmi slabý\".\n\nTaké je lze nazývat testy absolutního výkonu, kriteriální testy nebo CR testy (criterion-referenced tests). Cílem je prověřit úroveň vědomostí v přesně vymezené oblasti. Výkon testovaného se přitom nesrovnává s výkonem jiných žáků, ale vyjadřuje se vůči všem úlohám, které reprezentují určité učivo. Testy jsou konstruovány tak, aby se vybralo učivo, které žák bezpečně zvládá. Ověřující testy se v praxi téměř neužívají.\n\nZadávají se na začátku výuky učební látky. Cílem je postihnout úroveň vědomostí, které jsou pro zvládnutí učiva důležité. Na začátku výuky může posloužit jako zdroj cenných informací.\n\nZadávají se v průběhu výuky. Cílem je, aby poskytovaly učiteli zpětnovazební informace potřebné k optimálnímu řízení výuky. Zkouší se malá část učiva a důležité je sledovat, jak žáci probírané učivo přijímají, chápou a jak si ho osvojují. Lze o nich hovořit jako o formativních testech.\n\nZadávají se na konci výukového období nebo na konci určitého celku a poskytuje informace potřebné pro hodnocení žáků. U ověřujících se výkon určuje vzhledem ke všem možným úlohám. Jedná se o testy sumativní.\n\nMonotematické testy zkouší jediné téma učební látky. Polytematické zkouší učivo několika tematických celků (náročnější na přípravy i konstrukce).\n\nObsahují úlohy, kde lze rozhodnout, jestli byly řešeny správně či ne. Výhodou je, že skórování může provádět kdokoli (i stroj).\n\nNebo také esej testy, obsahují úlohy, u nichž není možno stanovit jednoznačná pravidla pro skórování. Patří sem i otevřené široké úlohy.\n\nDidaktické testy se skládají z jednotlivých testových úloh. Kromě pojmenování testová úloha se používají i termíny – testová položka a testový úkol. Celé testování záleží na kvalitě postavených testových úloh. Tvůrce didaktického testu by měl být oborník daného předmětu, zároveň by měl být dobrý psycholog a pedagog, protože je nutné vcítění se do role žáků, kteří budou testováni. Didaktické testy obsahují různé typy testových úloh.\n\nZákladní rozlišení testových úloh je z pohledu, jakým způsobem žák odpovídá. Úlohy dělíme na otevřené a uzavřené. Otevřené úlohy jsou označované také jako úlohy s tvořenou odpovědí nebo volnou odpovědí. Uzavřené úlohy lze nazývat jako úlohy s nabízenou odpovědí nebo úlohy s nucenou volbou odpovědi.\n\nOtevřené odpovědi dělíme na otevřené úlohy se širokou odpovědí a otevřené úlohy se stručnou odpovědí.\n\nPříklad otevřené úlohy s širokou odpovědí:\n\nTestové úlohy od žáka očekávají vytvoření vlastní krátké odpovědi. Příkladem je uvedení čísla, značky, symbolu, vzorce, jednoduchého grafu, určitého slova nebo několika slov nebo krátké věty. Existují dvě možnosti otevřených úloh se stručnou odpovědí – produkční a doplňovací. Výhodou pro učitele je jejich snadné navrhování, naopak žákovi neumožňují snadné uhodnutí odpovědi bez daných vědomostí.\n\nPříklad produkční testové úlohy:\n………………………………………………………………………………………………………………………………………………………………\nPříklad doplňovací testové úlohy:\n\nDichotomickým úlohám se také jinak říká úlohy s dvoučlennou volbou nebo alternativní úlohy (True-false item). Žák má v úloze vybrat (podtržením, zakroužkováním, apod.) jednu alternativu. Mezi výhody patří snadné navrhování testových úloh a snadné hodnocení. Žák ale naopak může uhodnout správnou odpověď bez příslušných vědomostí.\n\nPříklad uzavřené úlohy dichotomické:\nsprávně – nesprávně\nano – ne\nspotřebovává – uvolňuje\n\nÚlohy se také jinak označují jako úlohy s vícečlennou nebo vícenásobnou odpovědí, úlohy polynomické, anglicky Multiple-choice. Úloha má dvě části – problém nebo otázku a nabídnuté odpovědi.\n\nPříklad uzavřených úloh s výběrem odpovědi:\n\n\nSituační úlohy (= interpretační úlohy)\n\nModifikace testové úlohy s výběrem odpovědi. Žák vybírá z většího počtu nabídek než je obvyklé. Nabídky vyplývají z dané situace.\n\n\"Příklad:\"\n\nNa místo označené hvězdičkou napište takovou číslici, aby výsledné šesticiferné číslo byl dělitelné sedmi.\nPozn. Na první pohled v úloze nejsou nabízené žádné možnosti, ve skutečnosti žák vybírá z deseti číslic.\n\nÚlohy obsahují dvě množiny pojmů a instrukcí. Žák má za úkol přiřadit pojmy jedné množiny k pojmům druhé množiny.\n\nPříklady uzavřené přiřazovací úlohy:\nOd žáka se vyžaduje uspořádání prvků dané množiny pojmů jedné třídy do řady. Úloha musí obsahovat danou množinu prvků a instrukci uvádějící, podle jakého kritéria a jakým způsobem mají být prvky uspořádané.\n\nSeřaďte uvedená moravská města podle počtu obyvatel. Seřazení proveďte připsáním pořadových čísel 1 až 6 tak, aby město s největším počtem obyvatel mělo číslo 1.\nUčitel má z didaktického testu získat co nejvíce informací k tomu, aby mohl žáky patřičně ohodnotit.\n\nMá následovat po každém didaktickém testu. Učitel si všímá chyb, kterých se žáci dopouštěli a zamýšlí se nad příčinami chybných odpovědí. Rozbor závisí na druhu didaktického testu, konkrétně na druhu testových úloh. Nejvíce informací získává učitel z chybných odpovědí u uzavřených úloh. Po vyhodnocení testů lze určit, u jakých otázek žáci nejvíce chybovali, a lze tedy doplnit mezery v učivu. Forma rozboru závisí na použitém didaktickém testu a především na druhu použitých testových úloh.\n\nDosažné výsledky jsou posuzovány na základě průměrného počtu dosažených bodů třídy či školy. K výsledkům dojdeme na základě výpočtu aritmetického průměru. Výsledky je dobré graficky vyhodnotit pro lepší názornost. Nejlépe je k tomu uzpůsoben tzv. histogram četností. Jedná se o sloupcový diagram, kdy svislá osa znázorňuje počet žáků (četnost) a vodorovná osa ukazuje dosažené výsledky (počet bodů).\n\nJedná se o přístup, u kterého přistupuje pedagog subjektivně a intuitivně určuje, kolik bodů dosahuje na určitý stupeň známky. Optimálním řešením může být posuzování skupinou odborníků. Didaktický test je posouzen všemi učiteli, kteří jsou odborníky v daném předmětu a kteří vytvoří klasifikační stupnic, na základě jejich návrhů lze určit průměr, kterým eliminujeme případné extrémní názory.\n\nPři převodu výsledků na klasifikační stupeň lze vycházet z procent správných odpovědí. Návrh, jak převádět body na klasifikační stupeň.\n\nTato metoda je častou a oblíbenou např. při hodnocení písemných prací. Hodnocení dle procent dobře vyřešených úloh se užívá u testů ověřujících (kriteriálních). Ty jsou sestaveny tak, aby vyzkoušely jen nezbytné učivo. Výkon je hodnocen jen dichotomicky (nevyhověl/vyhověl); pro vyhovění by měl žák zodpovědět správně 80 – 90 % ze všech úloh.\n\nKlasifikovat bodové výsledky žáků můžeme také skrze normální rozdělení četností. Tento postup předpokládá, že větší část skupiny odpovídá Gaussově křivce – nejvíce je průměrných odpovědí a na obě strany od průměru četnosti ubývá. Podle tohoto popisu by mělo mít tedy nejvíce žáků známku 3, méně žáků známku 2 a 4 a nejméně žáků by mělo mít známku 1 a 5. Návrhy jsou shodné v symetrickém rozdělení kolem stupně 3, který má největší četnost. Tabulka níže uvádí doporučovaná rozdělení, která jsou nejčastější.\n\nTato klasifikace však nemusí vždy korespondovat s obvyklými způsoby. Na českých školách je stupněm známky 1 a 2 hodnoceno více žáků než známkou 4 a 5. Konvenční klasifikace neboli klasifikace dle vlastního učitelova schématu.\n\nNutno podotknout, že žák s vědomostmi dosahuje bodových výsledků v určité škále. Výkony tak vyjadřují určité klasifikační stupně a mohou se překrývat. Pokud je žák na klasifikační hranici, je dobré zvolit opět přezkoušení či test. Postupovat bychom měli takto v případě u důležitých zkoušek (např. přijímací zkoušky). „Ostrá“ hranice mezi klasifikačními intervaly je tím větší, čím vyšší má test reliabilitu. U nestandardizovaných testů často není reliabilita známá, proto je lepší nepřeceňovat ostrost hranic mezi intervaly.\n\nDůležité informace nám může ukázat výpočet korelace mezi výsledky žáků v testu a mezi klasifikací v předmětu. Pokud se jedná o dobrý didaktický test, lze ho použít k hodnocení míry objektivity klasifikace, kterou jsme provedli. Testové výsledky lze srovnat s výsledky klasifikace, které byly vypočítány tzv. Spearmanovým koeficientem pořadové korelace.\n"}
{"id": "1345803", "url": "https://cs.wikipedia.org/wiki?curid=1345803", "title": "Šeflera", "text": "Šeflera\n\nŠeflera (\"Schefflera\") je rod rostlin z čeledi aralkovité. Jsou to stálezelené, beztrnné dřeviny se střídavými, většinou dlanitě složenými listy. Květy jsou drobné, převážně pětičetné, uspořádané ve vrcholových složených květenstvích. Plodem je peckovice. Rod je rozšířen v tropech a subtropech téměř celého světa. V současné taxonomii je pojímán široce a je do něj zahrnováno asi 900 až 1100 druhů. Molekulární výzkumy však ukázaly, že rod je v současném pojetí parafyletický, skládá se z celkem 5 samostatných vývojových linií a čeká jej proto v rámci taxonomické revize rozřazení do několika samostatných rodů.\n\nŠeflera dlanitolistá je často pěstována v různých kultivarech jako pokojová rostlina. V tropech a subtropech se vysazují jako okrasné dřeviny i jiné druhy, zejména \"Schefflera actinophylla\" a \"S. elegantissima\" (syn. \"Plerandra elegantissima\"). Některé jihoamerické druhy jsou zdrojem měkkého dřeva, používaného např. k výrobě zápalek.\n\nŠeflery jsou poměrně dobře identifikovatelné rostliny. Charakteristické jsou dlanitě složené listy s pochvatou bází řapíku. Jsou to beztrnné dřeviny s vrcholovým latovitým nebo složeným okolíkovitým květenstvím.\n\nŠeflery jsou stálezelené, beztrnné keře a stromy, řidčeji liány či epifyty. Jihoamerické druhy \"Schefflera morototoni\" a \"S. rodriguesiana\" dorůstají výšky až 25 metrů a průměru kmene okolo 40 cm. Listy jsou dlanitě složené nebo výjimečně jednolisté. Jednotlivé lístky jsou celokrajné nebo na okraji pilovité. Palisty srůstají s řapíkem a mají zpravidla podobu srostlých čárkovitých výběžků pochvovité báze řapíku. Ekvádorský druh \"Schefflera diplodactyla\" má listy 2x dlanitě složené.\nKvěty jsou jednopohlavné nebo oboupohlavné, většinou pětičetné, uspořádané v okolících, hlávkách nebo hroznech, skládajících vrcholové nebo zdánlivě postranní laty či složené hrozny. Kalich je na vrcholu celistvý nebo pětizubý. Koruna se skládá z 5 až 11 zpravidla volných korunních lístků. Tyčinek je 5 až 11 (stejný počet jako korunních lístků) nebo mnoho. Semeník je srostlý ze 4 až 11 (2 až 30) plodolistů, čnělky jsou zčásti nebo zcela srostlé do sloupku, případně jsou blizny přisedlé.\nPlodem je kulovitá nebo vejcovitá peckovice obsahující 4 až 11 zploštělých semen.\n\nRod šeflera je největším rodem čeledi aralkovité. Zahrnuje asi 900 až 1100 druhů a je rozšířen ve vlhčích oblastech tropů a subtropů téměř celého světa.\nNejvětší počet druhů se vyskytuje v tropické Asii a na Tichomořských ostrovech. Z Číny je uváděno 35 druhů, z toho 14 endemických. V Japonsku roste pouze druh \"Schefflera octophylla\".\nV tropické Americe rostou šeflery charakteristicky v horských lesích, zatímco v nížinných oblastech se vyskytuje jen několik druhů. Tvoří také charakteristickou složku vegetace na stolových horách Guyanské vysočiny, kde roste množství endemických druhů, nebo v brazilském biotopu cerrado.\nNejrozšířenějším druhem v Latinské Americe je \"Schefflera morototoni\", která tvoří běžnou složku nížinných i montánních deštných a poloopadavých lesů. Tento druh také zasahuje nejdále na sever, do jižního Mexika.\nV tropické Asii jsou některé druhy součástí mangrovových porostů. V Africe se vyskytuje jen několik druhů, v jižní Africe je to jen druh \"Schefflera umbellifera\". Na Novém Zélandu roste pouze druh \"Schefflera digitata\", který je hojnou složkou lesů na Severním i Jižním ostrově.\n\nMezi charakteristické obsahové látky zjištěné v šeflerách náležejí terpenoidy a saponiny. Přinejmenším některé druhy (včetně těch pěstovaných) obsahují v pletivech rafidy šťavelanu vápenatého podobně jako zástupci čeledi árónovité. Při rozžvýkání mohou způsobit podráždění sliznic ústní dutiny a trávicího traktu projevující se zejména pálením a otoky. Při požití se může dostavit zvracení a průjem. Případy otrav u lidí či domácích zvířat jsou zřídkavé a šeflera je jako pokojová rostlina považována za relativně bezpečnou. Pokud domácí zvířata okusují listy, je nutno rostlinu odstranit z jejich dosahu. Šťáva z listů může způsobit kontaktní dermatitidu.\n\nHistoricky bylo popsáno až 20 různých rodů čeledi aralkovitých, které byly v posledních dekádách vřazeny do široce pojatého rodu \"Schefflera\". Do něj byli shrnuti všichni zástupci aralkovitých vyznačující se dřevnatým růstem, primárně dlanitě složenými listy, palisty srostlými v jazýčkovité přívěsky a květenstvími v podobě složených okolíků či lat, a zároveň postrádající článkované stopky květů a trny na vegetativních orgánech.\n\nVýsledky několika molekulárních studií prokázaly, že tento rod v širokém pojetí (\"Schefflera\" s.l.) je polyfyletický a zahrnuje celkem 5 samostatných vývojových větví, roztroušených mezi vývojovými větvemi jiných rodů čeledi \"Araliaceae\". Tyto vývojové větve jsou geograficky dosti vyhraněné a nesou provizorní názvy podle oblastí původu: \"Afro-Malagasy clade\", \"Asian clade\", \"Melanesian clade\", \"Neotropical clade\" a \"Schefflera\" s.str. Poslední zmíněný klad obsahuje typový druh (novozélandská \"S. digitata\") a po revizi bude rod \"Schefflera\" omezen pouze na tuto malou skupinu, zahrnující 8 druhů rozšířených v jihozápadním Tichomoří. Dosud byla uveřejněna taxonomická revize pouze pro rod \"Plerandra\" (\"Melanesian clade\"), která vyšla v roce 2013. Do tohoto rodu patří i pěstovaný druh \"Plerandra elegantissima\" (syn. \"Schefflera elegantissima\"). Znovuzavedení historicky popsaných rodů komplikuje fakt, že jsou v klasickém pojetí vesměs parafyletické.\n\nZ Evropy včetně Českého masivu jsou známy fosílie druhu †\"Schefflera dorofeevii\" třetihorního stáří.\n\n\nŠeflery jsou pěstovány jako oblíbené a poměrně odolné pokojové rostliny s ozdobným olistěním. Nejčastěji pěstovaným druhem je šeflera dlanitolistá. Byly vyšlechtěny i pestrolisté kultivary. V tropech a subtropech se některé druhy vysazují jako venkovní okrasné dřeviny. Mimo šeflery dlanitolisté se pěstuje zejména \"Schefflera actinophylla\" a \"S. elegantissima\" (syn. \"Plerandra elegantissima\").\nNěkteré druhy mají omezené využití v domorodé medicíně.\n\nDřevo šefler je vesměs měkké a dobře opracovatelné, snadno však podléhá rozkladu. V Latinské Americe se ze dřeva \"Schefflera morototoni\" a příbuzných druhů vyrábějí např. překližky nebo zápalky. Používá se také jako palivo.\n\n"}
{"id": "1345805", "url": "https://cs.wikipedia.org/wiki?curid=1345805", "title": "Kontrahnutí", "text": "Kontrahnutí\n\nKontrahnutí je protiváhou k sociálnímu hnutí, u něhož se obecně považuje za hlavní program prosazení sociální změny.\n\nFunkcí kontrahnutí však nelze vždy považovat za reaktivní vůči sociálnímu hnutí, protože může usilovat pouze o určitou změnu, přesto ale zůstává hlavním programem kontrahnutí snaha o zabránění či alespoň neutralizaci procesu změny iniciované ze strany sociálního hnutí.\n\nJe nepsaným pravidlem, že ve většině případů se jedná o kontrahnutí konzervativní/pravicová, protože reagují na hnutí reformní/levicová, která jsou obecně mnohem lépe teoreticky popsaná a prostudovaná.\n\nVelice důležitým faktorem je mobilizace, která u kontrahnutí může následovat až po mobilizaci sociálního hnutí, proti kterému stojí, tudíž je mobilizace kontrahnutí zcela závislá na úspěchu sociálního hnutí. U mobilizace všech hnutí jsou základním stavebním kamenem zdroje, které v případě kontrahnutí nemusí znamenat problém vzhledem k častému napojení na elity (pravice), jež disponují značnými prostředky. To v případě sociálního hnutí neplatí, ale díky nutnosti dosažení úspěchu je možné počítat s tím, že v době vzniku kontrahnutí sociální hnutí již operuje s nemalými prostředky, což obě skupiny staví v době střetu na stejnou úroveň.\n\nVýznamnou roli hraje ale také vhodná ideologie (schopná na požadavky formulovanými v obecnějších termínech přilákat širší skupinu sympatizantů). Ta u sociálního hnutí musí být na vysoké úrovni, aby oslovila co nejvíce lidí. Kontrahnutí pak na tuto ideologii musí vhodně reagovat a též oslovit, co možná největší spektrum příznivců, kteří však k němu nemusí přejít z řad sociálního hnutí.\nSvůj vliv na vývoj situace má také odpovídající reakce na jednání protivníka, což v praxi znamená to, že kontrahnutí musí přijít se svými tezemi v ten správný moment, kdy ještě sociální hnutí nezaujímá drtivou převahu a zároveň je již v dostatečném povědomí. Intenzita jeho společenského tlaku by se měla taktéž konstantně zvyšovat a v případě nutnosti je také třeba vhodně reagovat na neočekávané události.\n\nV počátcích studia kontrahnutí se určité jimi používané strategie protestu považovaly za jejich výlučné definiční znaky, postupem času se však od tohoto pohledu ustoupilo. Ukázalo se, že určité formy odporu nelze považovat výlučně za taktiky kontrahnutí, protože se začaly objevovat i v jiných protestních formách. Popsat vývoj a proměnu taktik kontrahnutí se nicméně pokusil roku 1980 Tahi L. Mottl. Ve své publikaci \"The Analysis of Countermovements\" tento vývoj rozdělil do čtyř fází:\n\nZda-li dojde k militarizaci kontrahnutí, podle Mottla záleží převážně na vývoji politických příležitostí a na případném uplatnění represí vůči danému kontrahnutí. Pozdější studie, zabývající se kontrahnutím v 70. a 80. letech, však ukázaly, že množství ovlivňujících faktorů je mnohem větší.\n\nTato teorie vidí v pozadí většiny strategií kontrahnutí snahu o eliminaci zdrojů protivníka, tedy snahu zvýšit náklady na jeho mobilizaci a současně úsilí odradit veřejnost od participace na jím pořádaném protestu. V případě akcí zaměřených na protistranu byly nejčastěji zjištěny zejména záškodnické akce (např. vytváření kompromitujících materiálů na protistranu), preventivní akce (diskreditace morálního kreditu protistrany) nebo snaha o přesvědčení příznivců protistrany.\n\nHlavní myšlenkou této teorie je to, že aktéři kontrahnutí jsou při výběru své strategie ovlivněni existujícím politickým kontextem. Jako tři hlavní složky strategie, které se tak mění právě v závislosti na politických příležitostech, byly identifikovány: volba arén, taktiky a požadavky.\n\nTato teorie vychází z předpokladu, že významy nejsou automatickým produktem strukturálních tlaků nebo nahodilých událostí. Jedná se naopak o vědomou aktivní a strategickou činnost aktérů, kteří významy produkují. Výsledkem takovéto činnosti jsou v případě hnutí tzv. rámce kolektivního jednání (soubor přesvědčení a významů, který podněcuje a legitimizuje aktivity sociálního hnutí). Podoba rámce kolektivního jednání je předmětem interpretačního boje mezi různými aktéry (sociální hnutí, kontrahnutí, média, stát apod.).\n"}
{"id": "1345812", "url": "https://cs.wikipedia.org/wiki?curid=1345812", "title": "Miles Copeland Jr.", "text": "Miles Copeland Jr.\n\nMiles Copeland Jr. (16. července 1916 – 14. ledna 1991) byl americký důstojník CIA a špión.\n\nNarodil se v Birminghamu v Alabamě jako syn lékaře. Údajně byl jazzovým hudebníkem, sám tvrdil, že strávil týden hraním čtvrté trubky v Orchestr Glenna Millera, avšak toto tvrzení bylo zdiskreditováno. Při vypuknutí druhé světové války se připojil k národní gardě a následně působil v Corps of Intelligence Police. Členem americké armády byl od roku 1940. Roku 1945 začal spolupracovat s organizací, z níž o dva roky později vznikla CIA. V září 1947 byl odvelen do Damašku a na Středním východě zůstal řadu let. Sehrál důležitou roli v syrském státním převratu v březnu 1949, stejně jako v operaci Ajax, která v roce 1953 vyústila v íránský státní převrat. V roce 1953 se vrátil k soukromému životu, ale s CIA nadále spolupracoval.\n\nZ CIA odešel roku 1957, kdy v Bejrútu založil spolu s kolegou z CIA Jamesem Eichelbergerem firmu Copeland & Eichelberger. Na požádání však nadále občasně s CIA spolupracoval. V roce 1970 se odstěhoval do Londýna, kde coby specialista na zpravodajství vystupoval v různých televizních pořadech, věnoval se žurnalistice a napsal několik knih zabývajících se zahraniční politikou (například \"The Game of Nations\" a \"Beyond Cloak and Dagger\"), stejně jako vlastní autobiografii. Přispíval například do politického časopisu \"National Review\". Jeho manželkou byla archeoložka a tajná agentka Lorraine Copeland. Měl čtyři potomky – Milese, Iana, Lorraine a Stewarta.\n\nPlynně ovládal deset jazyků, kromě rodné angličtiny například arabštinu a francouzštinu. Zemřel v nemocnici Padocks Hospital v anglickém Oxfordshire ve věku 74 let. Příčinou úmrtí byl infarkt myokardu.\n"}
{"id": "1345813", "url": "https://cs.wikipedia.org/wiki?curid=1345813", "title": "EHC Arosa", "text": "EHC Arosa\n\nEHC Arosa (celým názvem: Eishockeyclub Arosa) je švýcarský klub ledního hokeje, který sídlí v obci Arosa v kantonu Graubünden. Založen byl v roce 1924. Švýcarským mistrem se stal celkem devětkrát, poslední titul získala Arosa v sezóně 1981/82. Poslední účast v nejvyšší soutěži je datováno k sezóně 1985/86. Od sezóny 2017/18 působí v 1. lize, čtvrté švýcarské nejvyšší soutěži ledního hokeje. Klubové barvy jsou žlutá, modrá a bílá.\n\nSvé domácí zápasy odehrává v Eissporthalle Obersee s kapacitou 3 000 diváků.\n\n\nZdroj: \n\n\nZdroj: \n\n\n\n"}
{"id": "1345829", "url": "https://cs.wikipedia.org/wiki?curid=1345829", "title": "Lesní požáry v jižní Kalifornii v prosinci 2017", "text": "Lesní požáry v jižní Kalifornii v prosinci 2017\n\nNa začátku prosince 2017 vypukly na jihu Kalifornie série požárů, které zničily více než 1 355 budov, zabily jednu ženu a hasiče a zranily kolem 19 lidí. Vzniklo okolo 29 požárů, které zničily přes 307 953 akrů lesů, což čítá 124 624 hektarů. Požáry způsobily dopravní kalamity, smogy, masivní výpadky elektřiny a více než 230 000 lidí muselo opustit svoje domovy. Několik dní po vypuknutí požárů vyhlásil americký prezident Donald Trump v Kalifornii stav nouze. V jezdeckém centru v San Luis Rey při požáru uhořelo 25 koní.\n\n"}
{"id": "1345831", "url": "https://cs.wikipedia.org/wiki?curid=1345831", "title": "Irizar", "text": "Irizar\n\nIrizar je španělský výrobce autobusů založený v roce 1889. Sídlo společnosti se nachází ve městě Ormaiztegi na severu Španělska. V současnosti vyrábí dálkové, linkové a městské autobusy, a to na podvozcích různých firem.\n\nV současnosti společnost vyrábí tyto modely:\n\n\n\n\n"}
{"id": "1345836", "url": "https://cs.wikipedia.org/wiki?curid=1345836", "title": "Divotvorný klobouk (film)", "text": "Divotvorný klobouk (film)\n\nDivotvorný klobouk je česká hudební komedie, natočená v roce 1952 režisérem Alfrédem Radokem na motivy stejnojmenné divadelní hry Václava Klimenta Klicpery. \n\n\nStudent Tomáš Křepelka a malíř František Strnad jsou za své nepřístojnosti zatčeni. Student zpíval posměšnou písničku na panstvo a Strnad namaloval zesměšňující obraz pana purkmistra. Za svá provinění jsou vypovězeni z města Prahy.\n\nSoučasně na jiném místě probíhá u notáře vypořádání dědictví. K notáři dorazí také hlavní dědic kupec Koliáš. Stává se opatrovníkem sirotčího jmění Bětušky Koliášové, kterou má vyplatit v den jejího sňatku částkou 1 000 zlatých. Písař hlásí notáři, že stále chybí dědic Tomáš Křepelka. Když opožděně dorazí, protože byl u soudu kvůli svému provinění, získá z dědictví třírohý klobouk.\n\nKřepelka je zklamán, protože nutně potřeboval peníze, aby mohl splatit před odjezdem z Prahy své dluhy, včetně dluhu v hostinci.\n\nVe městě nedaleko Prahy, slečna Bětulinka slyší přijíždět dostavník a hlásí panu Václavovi, že se vrací strýčínek, čímž myslí pana Koliáše.\n\nPan Václav, který vede Koliášův obchod „U krokodýla“ se ptá pana Koliáše, jak dopadl v Praze s testamentem. Ten odpoví nerudně, že v Praze „utřel hubu“.\n\nDo krámu přichází pan Pohořálský pro dvacet zlatek za sešitky s českými písničkami, které tam nechal dříve na prodej. Koliáš mu nic nedá a říká, že za službu vlasti nesmíme chtít peníze.\n\nKoliáš, aby nemusel Bětulince v budoucnu nic dávat, chce ji poslat do kláštera. Ona nechce.\n\nMezitím již Křepelka se Strnadem vyrazili pěšky v nečase z Prahy. Na poli pomohou hospodáři naložit slámu před deštěm na vůz, ten je pak vezme k sobě na jídlo a nocleh. Oni večer zazpívají písničku o klobouku, který zdědili a který je určitě divotvorný. \n\nDruhý den se vydají na další cestu. Potkají kupce, kteří jedou do blízkého města na trh se zbožím. Ti je vezmou s sebou na svém povoze. Ve městě se koná také pouť a je zde plno komediantů, kolotočů a houpaček.\n\nZrovna v tomto městě bydlí kupec Koliáš. Na tržišti narazí oba příchozí náhodou na Bětulinku.\n\nUbytují se v hostinci „U Zlatého telete“, ale nemají na zaplacení jídla a noclehu. Krčmář Barnabáš je tedy nechá štípat dříví a uklízet stáje a dluh jim za to smaže.\n\nStrnada napadne, že by mohli klobouk draze prodat Koliášovi, o kterém je známo, že je stejně lakomý, jako je hloupý.\n\nStrnad, Pohořalský, Barnabáš a šenkýřka se domlouvají, jak to udělat, aby jim Koliáš uvěřil. Pro Křepelku chtějí vymyslet nějakou šlechtickou nemoc.\n\nUčedník František přiběhne s panem Václavem za Koliášem, který právě snídá a hlásí mu, že dole v krámě je muž, kterého pověřil pan kníže, aby osobně Koliáše vyhledal. Koliáš se ve zmatku začne strojit, ale to již onen muž (ve skutečnosti Strnad) vstoupí do místnosti. Říká, že jej sám nejmilostivější kníže pověřil, aby pro příklad všem v zemi vyhotovil portrét pana Koliáše, který ze zdejšího malicherného krámařství vytvořil vážený obchod.\n\nPři malování sdělí Strnad Koliášovi, že bydlí u Zlatého telete s jistým Španělem. Ten má prý panský klobouk, který když si nasadí, všichni mu slouží a dostane všechno bez placení, zadarmo.\n\nMalíř požádá Koliáše, aby vyslal služku (ukazuje na Bětulinku) pro víno ke Zlatému teleti. Bětulinka se ve sklípku u Barnabáše dozví od Křepelky celý plán a také, že má dostat po svých vdavkách peníze z dědictví.\n\nBětulinka se vrací ke Koliášovi s vínem a hlásí domluveně, že Španělovi se přitížilo a chce hovořit se Strnadem o koupi klobouku. Toho se chytí Koliáš, ale Strnad říká, že klobouk může koupit jen on, nikdo jiný. Odejde a nechá na stole tři zlatky „pro služku“.\n\nKoliáš se rychle ustrojí a běží ke Zlatému teleti. Tam sedí v lokále a hoduje Španěl (ve skutečnosti Křepelka). Koliáš se představí. To již dorazí také Strnad. S krčmářem Barnabášem pak před Koliášem sehrají se Španělem scénku, kdy mu krčmář vystaví účet, on si ale nasadí svůj třírohý klobouk a Krčmář hned hlásí, že pán mu není vlastně nic dlužen. Koliáš se chytí, prohlíží klobouk a uvěří, že to funguje.\n\nDalší den se sejde Strnad s Koliášem u něj doma. Strnad říká, že Španěl si nechal povolat hudbu a již brzy se chystá tento svět opustit a nabízí Strnadovi klobouk za 2 000 zlatých. Strnad chce, aby mu Koliáš tyto peníze půjčil. \n\nKoliáš řekne, že si sám musí vypůjčit, ale běží ke Zlatému teleti. Tam hraje smuteční hudba, všude samé květiny a na smrtelné posteli leží Španěl, ale říká, že ještě žije. Španěl řekne Koliášovi, že jej Strnad opustil, že se chtěl jen obohatit a hrát si na pána, takže klobouk teď rád prodá Koliášovi.\n\nVenku již celé město ví, že Koliáš se napálil. Když vyjde ven v klobouku, lidé se smějí a volají „Ať žije Koliáš!“. Venku čekají také kupci, kterým Koliáš dluží za jejich dodávky a dožadují se úhrady. Po obědě chce po Koliášovi krčmář Barnabáš zaplatit 2,40 zlatky a on pochopí, že klobouk nefunguje a on byl napálen.\n\nVšichni se mu smějí a dlužníci jej dále nahánějí. Když přijde do svého bytu, nalezne tam svůj obraz od Strnada, kde je zobrazen posměšně jako krokodýl.\n\nStrnad, Křepelka a jeho milá Bětulinka již mezitím odjíždějí natrvalo z města v kočáře. Strnad jim po cestě namaluje portrét, kde jsou spolu zobrazeni v obrysu srdce jako snoubenci. Křepelka říká: „Inu, byl jednou jeden klobouk, Bětulinko, a ten klobouk byl...“ „Divotvorný“, dodává Bětulinka a políbí Křepelku.\n\n"}
{"id": "1345838", "url": "https://cs.wikipedia.org/wiki?curid=1345838", "title": "HC Villars", "text": "HC Villars\n\nHC Villars (celým názvem: Hockey Club Villars) je švýcarský klub ledního hokeje, který sídlí v obci Villars-sur-Ollon v kantonu Vaud. Založen byl v roce 1908. Švýcarským mistrem se stal celkem dvakrát, poslední titul získalo Villars v sezóně 1963/64. Poslední účast v nejvyšší soutěži je datováno k sezóně 1975/76. Od sezóny 2017/18 působí v 1. lize, čtvrté švýcarské nejvyšší soutěži ledního hokeje. Klubové barvy jsou tmavě modrá a bílá.\n\nSvé domácí zápasy odehrává v Centre des Sports de Villars s kapacitou 1 500 diváků.\n\nZdroj: \n\n\n\nZdroj: \n\n\n\n"}
{"id": "1345839", "url": "https://cs.wikipedia.org/wiki?curid=1345839", "title": "Národní park Serra dos Órgãos", "text": "Národní park Serra dos Órgãos\n\nNárodní park Serra dos Órgãos ( \"Parque Nacional da Serra dos Órgãos\", zkratka PARNASO) je národní park zaujímající plochu 20 024 hektarů ve stejnojmenném pohoří na území brazilského státu Rio de Janeiro. Byl založen 30. listopadu 1939 jako třetí nejstarší národní park v Brazílii, je využíván pro vysokohorské túry i horolezectví.\n\nKrajina je plná bizarních útvarů, vzniklých tak, že eroze postupně obnažila žulu z období kambria. První křesťanští misionáři jí proto dali název Serra dos Órgãos (Pohoří varhan), významným symbolem regionu je skalní věž \"Dedo de Deus\" (Boží prst). Nejvyšším vrcholem na území parku je Pedra do Sino (2263 m n. m.). Oblast je významným zdrojem pitné vody, pramení zde řeky Soberbo a Paquequer, nejvyšším vodopádem je čtyřicetimetrový Véu da Noiva, na úpatí hor se nachází jezero Comary. Pohoří tvoří součást bioregionu Atlantický les, bohaté srážky umožňují růst bujné vegetace, k níž patří bromélie, vstavačovité, \"Schlumbergera\", \"Cariniana\" a palma \"Euterpe edulis\". Žije zde 462 druhů ptáků, 82 druhů savců, 83 druhů plazů a 102 druhů obojživelníků včetně vzácných živočichů jako puma americká, chápan pavoučí, mravenečník čtyřprstý, káně brazilská, holub červenokřídlý, guan černočelý, arassari zlatý, křepel tečkovaný, amazoňan fialovoprsý, mravenčík bělovousý, kolibřík límcový, kotinga králíčkovitá, kotinga šedokřídlá, krunýřnice macahénská, tetra drsnoploutvá nebo křovinář žararaka.\n\nOblast prozkoumal na počátku 19. století německý přírodovědec Carl Friedrich Philipp von Martius, jemuž je zasvěceno muzeum ve městě Teresópolis.\n\n"}
{"id": "1345843", "url": "https://cs.wikipedia.org/wiki?curid=1345843", "title": "Janja", "text": "Janja\n\nJanja (v srbské cyrilici Јања) je řeka v Bosně a Hercegovině. Dlouhá je 53 km.\n\nŘeka je levým přítokem Driny. Pramení východně od města Tuzla, nedaleko od vesnice Seljublja, na severním svahu pohoří Majevica v nadmořské výšce 670 m n. m. Poté teče cca 10 km v horském údolí, které směruje z jihozápadu na severovýchod směrem k vesnici Priboj. Jediným větším sídlem, kterým Janja protéká, je město Ugljevik. V něm byla řeka regulována a její tok byl napřímen; především byl přeložen západně od města, kde řeka protéká vedle tepelné elektrárny. Za ním směrem dále na východ meandruje v rovinaté krajině regionu Semberija. V blízkosti vesnice stejného názvu se vlévá do řeky Driny. Její koryto se nachází především na území opštiny Ugljevik v Republice srbské.\n"}
{"id": "1345844", "url": "https://cs.wikipedia.org/wiki?curid=1345844", "title": "Bohumil Zavadil", "text": "Bohumil Zavadil\n\nBohumil Zavadil (* 14. prosince 1940, Pivín u Prostějova) je český vysokoškolský učitel a jazykovědec, zaměřením romanista, vyučující na Filozofické fakultě Univerzity Karlovy v Praze. Platí za českého odborníka jak na jazyky románské, tak i např. na baskičtinu.\n\nBohumil Zavadil vystudoval v letech 1958–1964 španělštinu a italštinu na Filozofické fakultě Univerzity Karlovy v Praze, kde po ukončení svého studia i nadále jako pedagog pokračoval a kde také až roku 1990 obhájil svoji kandidátskou práci (CSc.) z oblasti španělské modality, neumožněnou předložit již v roce 1977, se dále v roce 1990 úspěšně habilitoval (doc.) a o 15 let později (2005) byl již jmenován profesorem v oboru románské lingvistiky.\n\nDle databáze NK ČR (k prosinci 2017) je autorem velké řady jazykovědně zaměřených knih z historie, vývoje a mluvnice španělského jazyka.\n\n\n"}
{"id": "1345846", "url": "https://cs.wikipedia.org/wiki?curid=1345846", "title": "NVRAM", "text": "NVRAM\n\nNVRAM (zkratka z anglického ) je napěťově nezávislá paměť s přímým přístupem. Na rozdíl od nejběžnějších pamětí s přímým přístupem typu RAM (např. DRAM a SRAM) tedy drží informaci i při odpojení elektrické energie. Její nejběžnější realizací k roku 2017 je paměť typu flash.\n\nNejstarší počítačové paměti typu NVRAM nabízely uchování informace i při odpojení od elektrického proudu spíš jako vedlejší efekt, než že by byly s tímto účelem vyvíjeny. Například feritové paměti, nejběžnější typ paměti v počítačích šedesátých let dvacátého století, používala k uchování informace magnetickou polaritu, která se s odpojením proudu neměnila.\n\nVlastnost ztráty informace při odpojení elektřiny přinesly až pozdější typy pamětí založené na klopných obvodech, ať už ty nejstarší využívající elektronky nebo pozdější tranzistorové. Rychlý vývoj tranzistorových pamětí vytlačil ostatní technologie a základními počítačovými pamětmi se staly napěťově závislé DRAM. Po určitou dobu nebyly na stejné úrovni dostupné podobně kvalitní technologie pro napěťově nezávislé paměti a například v osobních počítačích se etablovala různá náhradní řešení. Pro určitá použití sloužily jednorázově zapisovatelné paměti ROM a z nich vycházející PROM jednorázově zapisovatelné uživatelem. Druhým náhradním řešením byla takzvaná paměť CMOS, což je vlastně relativně malá paměť SRAM používající k udržení informace záložní zdroj elektrické energie typicky v podobě knoflíkové baterie. Tato sestava dohromady pak je relativně paměťově nezávislá, neboť i po odpojení od vnějších zdrojů elektrického napětí dokáže udržet informace v řádu měsíců až let.\n\nNávratem ke skutečným pamětím typu NVRAM byl vývoj a rozšíření nejprve EPROM a později EEPROM, které je možno vymazat a znovu do nich zapsat, ale zápis probíhá jiným procesem a je nadále výrazně složitější než čtení a paměť má životnost jen omezený počet cyklů vymazání-zápis (proto jejich zkratka nadále odkazuje k pamětím typu ROM). Dalším stupněm vývoje byla paměť typu flash, která se začala běžně montovat do počítačových komponent na přelomu tisíciletí.\n\nNavzdory vývoji zůstávají společnou nevýhodou těchto technologií omezená životnost z hlediska zápisových cyklů a také zápis výrazně pomalejší než čtení. Proto je snaha vyvinout lepší NVRAM, přičemž kandidáty jsou zejména:\n"}
{"id": "1345847", "url": "https://cs.wikipedia.org/wiki?curid=1345847", "title": "613 (číslo)", "text": "613 (číslo)\n\nŠest set třináct je přirozené číslo. Římskými číslicemi se zapisuje DCXIII a řeckými číslicemi χιγ. Následuje po čísle šest set dvanáct a předchází číslu šest set čtrnáct.\n\n613 je:\n\n"}
{"id": "1345848", "url": "https://cs.wikipedia.org/wiki?curid=1345848", "title": "HC Bellerive Vevey", "text": "HC Bellerive Vevey\n\nHC Bellerive Vevey (celým názvem: Hockey Club Bellerive Vevey) byl švýcarský klub ledního hokeje, který sídlil ve městě Vevey v kantonu Vaud. Založen byl v roce 1908. Švýcarským mistrem se stal celkem třikrát, poslední titul získalo Vevey v sezóně 1919/20. Poslední účast v nejvyšší soutěži je datováno k sezóně 1920/21. Zanikl v roce 1926 po fúzi s HC Villars. Klubové barvy byly modrá a žlutá.\n\nVevey se stalo v roce 1909 vůbec prvním mistrem Švýcarska v ledním hokeji.\n\nZdroj: \n\n\n\nZdroj: \n\n\n"}
{"id": "1345850", "url": "https://cs.wikipedia.org/wiki?curid=1345850", "title": "614 (číslo)", "text": "614 (číslo)\n\nŠest set čtrnáct je přirozené číslo. Římskými číslicemi se zapisuje DCXIV a řeckými číslicemi χιδ. Následuje po čísle šest set třináct a předchází číslu šest set patnáct.\n\n614 je:\n\n"}
{"id": "1345851", "url": "https://cs.wikipedia.org/wiki?curid=1345851", "title": "Systémový oddíl EFI", "text": "Systémový oddíl EFI\n\nSystémový oddíl EFI je zvláštní diskový oddíl na datovém médiu (typicky pevném disku, SSD disku nebo flash disku), který může být použit počítačem s firmwarem dle specifikace UEFI pro zavedení operačního systému nebo jiného, například diagnostického programu.\n\nJe-li na médiu tabulka oddílů firmwarem podporovaná, firmware pomocí ní najde nejprve samotný systémový oddíl EFI. Tento oddíl obsahuje souborový systém typově patřící do rodiny FAT a přesně standardizovaný dle specifikace UEFI. V něm pak umí základní firmware vyhledat a načíst rozšiřující firmware, ovladače zařízení, jádro operačního systému i jeho zavaděč a další programy nebo data, s kterými je zapotřebí pracovat ještě předtím, než je zaveden plnohodnotný operační systém. Zároveň mohou na tento diskový oddíl tyto pomocné programy ukládat svá data, například chybové logy.\n\nAby mohl firmware dle specifikace UEFI vůbec najít systémový oddíl EFI, musí pro dané médium umět interpretovat jeho rozvržení dat na nejvyšší úrovni. Standard UEFI vyžaduje od firmware podporu přinejmenším tabulek oddílů (používaných na většině přepisovatelných médií) typu GPT a MBR a navíc požaduje i schopnost interpretovat umístění EFI oddílu v rámci standardu El Torito, což je rozšíření standardu ISO 9660 specifikujícího ukládání dat na optické disky. \n\nV rámci tabulky oddílů typu GPT má systémový oddíl EFI globálně jednoznačný identifikátor C12A7328-F81F-11D2-BA4B-00A0C93EC93B a v rámci tabulky oddílů typu MBR používá typ diskového oddílu 0xEF.\n\nAby UEFI zachovalo zpětnou kompatibilitu se staršími firmwary typu BIOS, nechává první blok média nevyužitý, takže může být použit jako boot sektor. Může jej tak použít dokonce samotné UEFI, pokud podporuje emulaci BIOSu a uživatel si tuto emulaci vyžádá. V praxi některé implementace UEFI dokonce při detekování určitého rozvržení MBR automaticky přepínají na emulaci BIOSu, čímž v rozporu se specifikací pomíjejí celý systémový oddíl EFI.\n\n"}
{"id": "1345853", "url": "https://cs.wikipedia.org/wiki?curid=1345853", "title": "Ezra Zilkha", "text": "Ezra Zilkha\n\nEzra Khedouri Zilkha (* 1925 Bagdád – 2. října 2019) byl irácko-americký podnikatel. Byl synem bankéře Khedouriho Zilkhy. Vyrůstal jak ve svém rodném Bagdádu, tak i v Bejrútu, Káhiře a později v New Yorku. Později pracoval například v Hongkongu, Londýně, Amsterdamu a Paříži. Později působil v několika společnostech v USA. V roce 1985 byl jeho majetek odhadován na 150 miliónů amerických dolarů a byl zařazen do žebříčku Forbes 400 mezi nejbohatší Američany. Jeho manželkou byla Cecile Iny, s níž měl tři děti Donalda, Donnu a Bettinu. Roku 1999 vydal autobiografickou knihu nazvanou \"From Baghdad to Boardrooms: My Family's Odyssey\".\n"}
{"id": "1345856", "url": "https://cs.wikipedia.org/wiki?curid=1345856", "title": "EHC St. Moritz", "text": "EHC St. Moritz\n\nEHC St. Moritz (celým názvem: Eishockeyclub St. Moritz) je švýcarský klub ledního hokeje, který sídlí ve Svatém Mořici v kantonu Graubünden. Založen byl v roce 1918. Švýcarským mistrem se stal celkem třikrát, poslední titul získal Svatý Mořic v sezóně 1927/28. Poslední účast v nejvyšší soutěži je datováno k sezóně 1954/55. Od sezóny 2017/18 působí ve 2. lize, páté švýcarské nejvyšší soutěži ledního hokeje. Klubové barvy jsou žlutá a modrá.\n\nSvé domácí zápasy odehrává v Eisareně Ludains s kapacitou 800 diváků.\n\n\nZdroj: \n\n\n\n"}
{"id": "1345860", "url": "https://cs.wikipedia.org/wiki?curid=1345860", "title": "Masuleh", "text": "Masuleh\n\nMasuleh (dříve Māsalar a Khortāb) je vesnice v Íránu. V roce 2006 v ní žilo 554 obyvatel. Leží přibližně 32 kilometrů západně od města Fuman ve výšce 1050 m n. m. v pohoří Alborz. Historie vesnice sahá až do roku 1006 př. n. l., kdy se však nacházela šest kilometrů severozápadně od současného sídla. Na dnešní místo byla přestěhována z důvodu moru a kvůli útokům ze strany sousedních komunit. Vesnice je vystavěna v prudkém svahu a střechy jednotlivých domů slouží zároveň jako chodník pro domy nad nimi.\n"}
{"id": "1345861", "url": "https://cs.wikipedia.org/wiki?curid=1345861", "title": "Žebrácká opera", "text": "Žebrácká opera\n\nŽebrácká opera (\"The Beggar's Opera\") je ballad opera o třech jednáních, kterou napsal John Gay a hudbou doplnil Johann Christoph Pepusch v roce 1728. Je patrně jediným dílem žánru ballad opery, které zůstalo dodnes populární. Žebrácká opera měla premiéru 29. ledna 1728 v divadle na \"Lincoln's Inn Fields\" a dosáhla 62 po sobě jdoucích představení, což byl na tehdejší dobu rekordní počet. Stala se tak nejpopulárnější hrou 18. století. Úspěch se opakoval o dvě století později, když obnovená inscenace v roce 1920 v londýnském \"Lyric Theatre in Hammersmith\" dosáhla 1463 představení. Od té doby se hra těší v celém světě mimořádné pozornosti a stala se zdrojem inspirace pro nejrůznější úpravy od legendárního zpracování Bertholda Brechta a Kurta Weilla až po Václava Havla.\n\nŽánr baladické opery vznikl jako protest proti zahlcení londýnské operní scény italskými operami. Oproti převaze bohů, králů a vysokých morálních hodnot italské opery si ballad opera vybírá za hrdiny osoby nižší třídy, často i kriminální povahy. Děj se nerozvíjí v recitativech, ale v běžném dialogu vedeném často v lidovém dialektu. Rozlehlé barokní árie jsou nahrazeny jednoduchými písničkami, které využívají i známé melodie. Hry obsahují často satirické odkazy na současnou politiku.\n\nPůvodní myšlenka takového typu hudebního divadla přišla od Jonathana Swifta, který 30. srpna 1716 napsal Alexandrovi Popeovi: \"... myslíte si, že jste pastýři na Newgate mezi zloději a děvkami?\". Gay do hry vložil silný satirický náboj, kdy předobrazem zločineckých postav byl i britský státník Robert Walpole a další politici. \n\nPůvodně zamýšlel, že všechny písně se budou zpívat bez jakéhokoli doprovodu. Nicméně týden před premiérou John Rich, ředitel divadla, trval na tom, že Johann Christoph Pepusch, skladatel spojený s jeho divadlem, napíše formální francouzskou předehru a zinstrumentuje 69 písní. Gay použil skotské lidové písně převzaté převážně z nesmírně populární sbírky básní Allana Ramsaye \"The Gentle Shepherd\" (1725). Z Pepuschovy partitury se však dochovala pouze předehra a melodie písní s nekonfigurovanými basy. Byly provedeny různé rekonstrukce. V moderních inscenacích bývá použita rekonstrukce amerického skladatele Jonathana Dobina z roku 1990. Opera má formu klasické tříaktové opery (tehdejší divadelní hry měly zpravidla pět jednání). V rychlém spádu následuje 45 krátkých scén a písní.\n\nŽebrácká opera měla velký vliv na pozdější britské divadelní komedie, komické opery, německý singspiel i moderní muzikál.\n\n\nPeachum, překupník kradeného zboží a policista v jedné osobě, ospravedlňuje své činy. Paní Peachumová si prohlíží černou listinu neproduktivních zlodějů a protestuje proti uvedení jména Bob Booty (za touto osobou se skrývá Robert Walpole). Peachumovi zjistí, že jejich dcera Polly se tajně provdala za Macheatha, známého lupiče, který je hlavním klientem Peachuma. Vadí jim, že už nebudou moci používat Polly ve svém podnikání. Dojdou k závěru, že může být pro Peachumovy finančně výhodné manžela zabít. Polly však Macheatha ukryje.\n\nMacheath jde do krčmy, ve které se scházejí prostituky a zlodějky. Příliš pozdě zjistí, že dvě z nich (Jenny Diver, Suky Tawdry) jsou domluvené s Peachumovými, je chycen a uvězněn ve vězení Newgate. Žalářníkem je Peachumův společník Lockit. Jeho dcera Lucy má tak příležitost k tomu, aby se Macheathovi pomstila za to, že slíbil, že se s ní ožení, ale slib nesplnil. Sděluje mu, že pohled na jeho mučení jí udělá radost. Macheath ji uklidňuje, do toho však přijde Polly a prozradí, že je Macheathovou manželkou. Macheath namluví Lucy, že Polly je šílená. Lucy ukradne otcovy klíče a pomůže Macheathovi uniknout. \n\nJejí otec se dozví o slibu Macheatha, že se s Lucy ožení. Obává se, že pokud bude Macheath znovu chycen a pověšen, jeho jmění by mohlo připadnout Peachumovým. Lockit a Peachum Macheathův úkryt objeví a rozhodnou se o kořist podělit. Polly navštíví Lucy, aby se nějak dohodly. Lucy se však Polly pokusí otrávit. Polly se těsně vyhne otrávenému nápoji a obě dívky vzápětí zjistí, že Macheath byl znovu chycen přičiněním opilé paní Diany Trapesové. Prosí své otce o Macheathův život. Nicméně, když Macheath zjistí, že čtyři další těhotné ženy tvrdí, že je jejich manžel, prohlásí, že chce být raději oběšen. Vypravěč (Žebrák) poznamenává, že ačkoli morálně by bylo správné Macheatha a ostatní darebáky pověsit, diváci si žádají šťastný konec. Macheath je osvobozen a všichni tančí na oslavu jeho svatby s Polly.\n\n\n\n\n"}
{"id": "1345864", "url": "https://cs.wikipedia.org/wiki?curid=1345864", "title": "HC Rosey Gstaad", "text": "HC Rosey Gstaad\n\nHC Rosey Gstaad (celým názvem: Hockey Club Rosey Gstaad) byl švýcarský klub ledního hokeje, který sídlil v obci Saanen v kantonu Bern. Založen byl v roce 1908. Švýcarským mistrem se stal celkem třikrát, poslední titul získal Gstaad v sezóně 1924/25. Poslední účast v nejvyšší soutěži je datováno k sezóně 1928/29. Zanikl v roce 1964. Klubové barvy byly modrá a bílá.\n\nVe švýcarské nejvyšší soutěži působilo HCRG celkem dvanáct sezón.\n\nZdroj: \n\n\n\nZdroj: \n\n\n"}
{"id": "1345866", "url": "https://cs.wikipedia.org/wiki?curid=1345866", "title": "HC Bern", "text": "HC Bern\n\nHC Bern (celým názvem: Hockey-Club Bern) byl švýcarský klub ledního hokeje, který sídlil ve městě Bern ve stejnojmenném kantonu. Založen byl v roce 1915. Švýcarským mistrem se stal celkem třikrát, poslední titul získal Bern v sezóně 1917/18. Poslední účast v nejvyšší soutěži je datováno k sezóně 1918/19. Zanikl v roce 1920.\n\nVe švýcarské nejvyšší soutěži působilo HCB celkem čtyři sezóny.\n\n\nZdroj: \n\n\n"}
{"id": "1345869", "url": "https://cs.wikipedia.org/wiki?curid=1345869", "title": "Fort Simpson", "text": "Fort Simpson\n\nFort Simpson je vesnice v regionu Dehcho v kanadských Severozápadních teritoriích. Leží na ostrově u soutoku řek Mackenzie a Liard, ve vzdálenosti přibližně 500 kilometrů od hlavního města teritoria Yellowknife. V letech 1970 až 1971 byla do Fort Simpson dovedena silnice Mackenzie Highway. Přestože centrum vesnice leží na ostrově, průmyslové stavby a další obytené domy se nachází kolem silnice mimo ostrov. Nedaleko vesnice se nachází stejnojmenné letiště.\n"}
{"id": "1345871", "url": "https://cs.wikipedia.org/wiki?curid=1345871", "title": "HC Les Avants", "text": "HC Les Avants\n\nHC Les Avants (celým názvem: Hockey Club Les Avants) byl švýcarský klub ledního hokeje, který sídlil ve městě Montreux v kantonu Vaud. Založen byl v roce 1904. Švýcarským mistrem se stal celkem dvakrát, poslední titul získal Les Avants v sezóně 1911/12. Poslední účast v nejvyšší soutěži je datováno k sezóně 1915/16. Zanikl v roce 1930 v důsledku Velké hospodářské krize.\n\nVe švýcarské nejvyšší soutěži působilo HCLA celkem pět sezón.\n\n\nZdroj: \n\n\n"}
{"id": "1345873", "url": "https://cs.wikipedia.org/wiki?curid=1345873", "title": "HC La Villa Lausanne", "text": "HC La Villa Lausanne\n\nHC La Villa Lausanne (celým názvem: Hockey Club La Villa Lausanne) byl švýcarský klub ledního hokeje, který sídlil ve městě Lausanne v kantonu Vaud. Založen byl v roce 1905. Švýcarským mistrem se stala La Villa v sezóně 1909/10. Poslední účast v nejvyšší soutěži je datována k sezóně 1920/21.\n\nVe švýcarské nejvyšší soutěži působilo HCLV celkem čtyři sezóny.\n\n\nZdroj: \n\n\n"}
{"id": "1345875", "url": "https://cs.wikipedia.org/wiki?curid=1345875", "title": "Aklavik", "text": "Aklavik\n\nAklavik je osada ležící v regionu Inuvik v kanadských Severozápadních teritoriích. Do roku 1961 sloužila jako regionální správní centrum pro územní samosprávu. Následně bylo přesunuto do nového města Inuvik, které se nachází zhruba sto kilometrů východně. Zpočátku jej měl Inuvik zcela nahradit, ale mnoho obyvatel zde zůstalo a Aklavik nezanikl. Roku 2011 zde žilo 633 lidí, ale ještě v padesátých letech předchozího století jich bylo o tisíc víc.\n"}
{"id": "1345877", "url": "https://cs.wikipedia.org/wiki?curid=1345877", "title": "Club des Patineurs de Lausanne", "text": "Club des Patineurs de Lausanne\n\nClub des Patineurs de Lausanne byl švýcarský klub ledního hokeje, který sídlil ve městě Lausanne v kantonu Vaud. Založen byl v roce 1908. Švýcarským mistrem se stalo Lausanne v sezóně 1910/11. Poslední účast v nejvyšší soutěži je datována k sezóně 1921/22. Zanikl v roce 1939.\n\nVe švýcarské nejvyšší soutěži působilo CdPL celkem osm sezón.\n\n\nZdroj: \n\n\n"}
{"id": "1345884", "url": "https://cs.wikipedia.org/wiki?curid=1345884", "title": "Selim Zilkha", "text": "Selim Zilkha\n\nSelim Zilkha (* 1927) je původem irácký podnikatel. Narodil se do židovské rodiny v Bagdádu, jeho otcem byl bankéř Khedouri Zilkha. Vyrůstal v Libanonu, Egyptě a následně ve Spojených státech amerických. Roku 1945 sloužil v americké armádě. V letech 1947 až 1960 pracoval v rodinné firmě Zilkha & Sons. Později se usadil ve Spojeném království, kde roku 1961 založil společnost Mothercare. Firmu prodal roku 1982. Později, počínaje rokem 2001, vlastnil vinařství Laetitia v Kalifornii. Jeho synem je podnikatel Michael Zilkha.\n"}
{"id": "1345887", "url": "https://cs.wikipedia.org/wiki?curid=1345887", "title": "671 (číslo)", "text": "671 (číslo)\n\nŠest set sedmdesát jedna je přirozené číslo. Římskými číslicemi se zapisuje DCLXXI a řeckými číslicemi χοα'. Následuje po čísle šest set sedmdesát a předchází číslu šest set sedmdesát dva.\n\n671 je:\n\n\n"}
{"id": "1345888", "url": "https://cs.wikipedia.org/wiki?curid=1345888", "title": "Pomník T. G. Masaryka (Hodkovice nad Mohelkou)", "text": "Pomník T. G. Masaryka (Hodkovice nad Mohelkou)\n\nPomník T. G. Masaryka je socha prvního československého prezidenta Tomáše Garrigue Masaryka stojící na Náměstí T. G. Masaryka v Hodkovicích nad Mohelkou. Sochu vytvořil Josef Bílek z Hořic roku 1938. Jedná se zpodobnění Masaryka jako státníka, stojící postava v nadživotní velikosti s pravou nohou předkročenou, ruce volně podél těla, v pravé ruce drží list. Prošla pohnutou historií, během 20. století byla z veřejného prostoru třikrát odstraněna a čtyřikrát instalována.\n\nSocha byla poprvé vztyčena 18. května 1938 a kvůli mobilizaci bylo slavnostní odhdalení posunuto až na 29. května. Po zabrání Sudet (Hodkovice byly v Sudetech) byla 11. října (1938) socha zahalena do říšských vlajek a později odstraněna, česká menšina ji odvezla do Jenišovic. Po válce byla převezena zpět a 12. května 1946 slavnostně odhalena. Kvůli přesunutí místa vztyčení byla v roce 1947 odstraněna z námestí kašna, aby nekonkurovala soše. Takto vydržela do dubna roku 1960. Během politického tání 60. let byla realizováno i třetí odhalení sochy 2. června 1968. Politické nálada ale nevydržela, proto byla tajně v březnu 1975 odvezena do depozitáře Severočeského muzea v Liberci. V prosinci 1989 započala jednání o navrácení sochy, vlastní socha byla nalezena, pouze podstavec a dláždění se ztratilo. Socha byla navrácen 7. března 1990 (na místo původního umístění z roku 1938).\n\n\n"}
{"id": "1345889", "url": "https://cs.wikipedia.org/wiki?curid=1345889", "title": "Wish (Windowing Shell)", "text": "Wish (Windowing Shell)\n\nwish (z anglického ) je jednoduchý skriptovací a interaktivní interpret příkazů pro X Window System a MacOS. Existují i implementace pro Windows a Android. Wish umožňuje uživateli řízení komponent grafického uživatelského rozhraní pomocí Tk toolkitu a dovoluje používání programovacího jazyka Tcl.\n\nwish je software s otevřeným zdrojovým textem a je součástí Tcl/Tk.\n\ncodice_1 lze spustit bez parametrů. Pak se zobrazí znak codice_2 jako nápověda a interpret očekává příkazy zadávané interaktivně uživatelem. Zároveň se objeví okno, ve kterém se zobrazují widgety vytvořené příkazy uživatele. Tento režim je vhodný pro experimentování.\n\nČastěji se codice_1 spouští s parametrem tvořeným jménem souboru, který obsahuje Tcl/Tk skript. Tcl/Tk skripty lze také spouštět přímo; v Unixu pomocí konstrukce shebang; ve Windows asociováním přípony codice_4 s programem wish.\n\n\n"}
{"id": "1345890", "url": "https://cs.wikipedia.org/wiki?curid=1345890", "title": "Pomník maršála Koněva v Praze", "text": "Pomník maršála Koněva v Praze\n\nPomník maršála Koněva na náměstí Interbrigády v Praze 6-Bubenči byl odhalen 9. května 1980 u příležitosti 35. výročí osvobození Československa. Socha v nadživotní velikosti zobrazuje sovětského maršála Ivana Stěpanoviče Koněva, autorem sochy je Zdeněk Krybus a autorem pomníku Vratislav Růžička. Socha zobrazuje maršála držícího v ruce kytici šeříků, jakými byla vítána Rudá armáda při osvobození Československa v květnu 1945. Od roku 2015 zintenzivěly spory o Koněvovu roli a další existenci pomníku, pomník je protestujícími opakovaně popisován nápisy či poléván červenou barvou. V roce 2018 městská část pomník v rámci zrestaurování opatřila novými informačními deskami, které připomínají Koněvovu účast i na dalších středoevropských událostech. \n\nPomník byl odhalen 9. května 1980 u příležitosti 35. výročí osvobození Československa. K detailům okolností vzniku pomníku se média nevracejí. \n\nNa pomníku byla umístěna pamětní deska, na níž stál následující text: \"„Významný vojevůdce maršál Sovětského svazu Ivan Stěpanovič Koněv dvojnásobný Hrdina Sovětského svazu a Hrdina Československé socialistické republiky velitel vojsk 1. ukrajinského frontu, která zachránila 9. května 1945 Prahu před zničením.“\"\n\nPomník je pietním místem, u něhož se u příležitosti výročí ukončení druhé světové války setkávají na začátku měsíce května jak „členové veteránských organizací, přímí účastníci druhé světové války, zástupci velvyslanectví Ruské federace v Praze, městské části Prahy 6, tak i představitelé resortu ministerstva obrany České republiky.“\n\nNení to jediná Koněvova socha - další památníky má například v ukrajinském Charkově, ve slovenském Svidníku, v ruské Kubince, v Kirově, Tverské oblasti, v Bělgorodu, v Nižném Novgorodu, v Omsku a ve Vologdě.\n\nÚsilí o odstranění Koněvova pomníku začalo už v první polovině 90. let, kdy byly odstraňovány i mnohé jiné kontroverzní pomníky někdejšího komunistického režimu, v Dejvicích například pomník V. I. Lenina na Vítězném náměstí. Tehdy bylo řešení vzhledem k naléhavějším záležitostem odloženo, ale od té doby se problém Koněvova pomníku opakovaně vrací na pořad jednání zastupitelstva Prahy 6.\n\nV roce 2015 byla městská část Praha 6 vystavena rozhodnutí, zdali má, i přes odpor petentů na podporu zachování pomníku, pomník odstranit. Zastupitelstvo Prahy 6 se na popud starosty Ondřeje Koláře kompromisně usneslo, že opatří pomník dodatkovými tabulemi. V roce 2018 byla socha zrestaurována a památník byl doplněn novými informačními deskami v češtině, ruštině a angličtině. Nové desky byly odhaleny 21. srpna 2018 ve 14.35. Text na nové pamětní desce zní: \"„Maršál Ivan Stěpanovič Koněv velel 1. ukrajinskému frontu, jehož jednotky byly nasazeny k závěrečnému útoku na Berlín a osvobodily severní, střední a východní Čechy a jako první vstoupily 9. května 1945 do Prahy. Na podzim 1956 řídil potlačení Maďarského povstání sovětskou armádou a jako velitel Skupiny sovětských vojsk v Berlíně se v roce 1961 podílel na řešení tzv. druhé berlínské krize výstavbou Berlínské zdi. V roce 1968 osobně zaštítil zpravodajský průzkum před vpádem vojsk Varšavské smlouvy do Československa.‎“\"\n\nProti desce se v dopise ohradili velvyslanci Ruska, Běloruska, Arménie, Ázerbájdžánu a Kazachstánu. Podle ruského velvyslanectví v Praze se Koněv nepodílel na invazi v roce 1968 a kvůli svému věku řídicí činnost v ozbrojených silách SSSR již dříve opustil. \n\nPodle českého historika Daniela Povolného byl Koněv od roku 1963 v důchodu (mimo službu) a jeho role při invazi vojsk Varšavské smlouvy do Československa byla „poměrně vedlejší“, a Povolný předpokládá, že vcelku nulová. Byl 8. května 1968 v čele delegace, kterou do ČSSR vyslala vojenská rada v čele s Leonidem Brežněvem, a byl v čele největší ze tří částí delegace, která se pohybovala po českých zemích a systematicky sondovala názory mezi pracujícími a v armádě, ale Povolný uvádí: „ať napsal jakoukoliv zprávu, tak tyhle informace, podle mého názoru, v konečném důsledku stejně nebyly rozhodující pro to, jestli k té invazi dojde, nebo nedojde.“ Podle Povolného hlášení této delegace mělo zanedbatelný význam mezi množstvím dalších informací od KGB, velvyslanectví, novinářů atd. Na 9. května 1968 byl naplánován první pokus o invazi. Historik Jiří Fidler se domnívá, že Koněv s okupací Československa pravděpodobně nesouhlasil, stejně jako mnozí další penzionovaní maršálové a generálové.\n\nMluvčí Českého svazu bojovníků za svobodu uvedl, že „maršál Koněv je jednou z klíčových osob druhé světové války a to je to, co má socha připomínat“.\n\nPředstavitel ruského ministerstva obrany pro ruské válečné hroby v Česku Valerij Konnov v listopadu 2018 v rozhovoru pro Aktuálně.cz uvedl, že dění kolem pomníku maršála Koněva v Praze vyvolalo v Rusku velkou pozornost a na ruskou ambasádu v Praze píše mnoho nespokojených Rusů. Na mnoha místech Ruska se nacházejí pomníky československých legionářů, například Pomník čs. legionářům v Jekatěrinburgu, a Konnov vyjádřil obavu, že se v Rusku na lokální úrovni mohou najít lidé, kteří budou s pomníky čs. legionářů v Rusku zacházet stejným způsobem, jakým česká strana zachází s pomníkem Koněva.\n\nVe volbách do zastupitelstva městské části Praha 6 v roce 2018 kandidovala volební strana Občané za odstranění pomníku maršála Koněva pod vedením Radima Špačka (předsedy Koruny České), na kandidátce byl například bývalý poslanec Daniel Korte. Strana se se ziskem 0,15 % hlasů do zastupitelstva nedostala.\n\nPro maršálovu kontroverzní úlohu v historii se pomník několikrát stal terčem útoků.\nSocha byla několikrát posprejována a polita barvou. Po pátém případu vandalismu, kdy nebyl pachatel ani jednou dopaden, starosta Prahy 6 Ondřej Kolář prohlásil, že pomalování sochy je sice vandalstvím, ale že pro lidi, kterým socha vadí, má pochopení a nenechá ji očistit. Pokus o očištění rudé barvy zastavila 23. srpna 2019 městská policie. K čištění se přihlásil proruský aktivista. Další pokus o očištění sochy kritizoval starosta Kolář, podle něhož to „budou nějací ruští trollové, kteří vyslyšeli volání ruské ambasády.“ Na místo dorazila Policie České republiky, která si zjistila totožnost dobrovolníků čistících sochu pro případné budoucí obvinění z přestupku nebo trestného činu. „Poškození“ památníku v noci na 22. srpna 2019 spočívalo v tom, že na boční stnau podstavce byl bílou barvou vyveden nápis „Ne krvavému maršálovi! Nezapomeneme“ a na podstavci se objevila rudá barva znázorňující krev stékající zpod maršálových nohou a letopočty 45, 56, 61 a 68.\n\nV reakci na polití sochy barvou městská část navrhla, aby byl pomník přesunut na zahradu ruského velvyslanectví v Praze. Zájem prý projevilo vojenské muzeum v Břeclavi a další z Pardubic. Městská část také chtěla projednat darování pomníku do sbírek Muzea hlavního města Prahy.\n\n29. srpna 2019 vznikla petice za odstranění pomníku maršála Koněva v Praze 6, jejímž autorem je Radim Špaček a která během několika týdnů nasbírala přes 2,4 tisíce podpisů. V reakci na ni byla 2. září sepsána petice proti odstranění pomníku, jejímž autorem je Stanislav Korityák a ke konci září 2019 se pod ní sešlo kolem šesti set podpisů. \n\nVýkonný výbor Ústředního výboru KSČM v pátek 30. srpna 2019 v oficiálním prohlášení, požadujícím zachování pomníku na původním místě, uvedl, že KSČM „bude vždy tvrdě proti přepisování dějin“ na vlně nenávistného antikomunismu, o něž určité politické kruhy (ODS, TOP 09, STAN, KDU-ČSL, Piráti) a občanské aktivity usilují, a že kola roztočené nenávisti a překreslování pohledů na historické události nijak nepřispějí ke klidu ve společnosti. Plní podle ní cíl připravit naši společnost na další tlak požadavků Sudetoněmeckého landsmanšaftu, ještě více upevnit ekonomické a vojenské vazby na velké státy Evropské unie a USA. Nenávist těchto skupin se podle KSČM zaměřuje i na složení současné vládní koalice, osobu prezidenta republiky, a vyhrocuje nenávist k Ruské federaci, případně Čínské lidové republice.\n\nV pátek 30. srpna 2019 před polednem nechala městská část Praha 6 sochu obestavět lešením, na něž umístila plachtu zakrývající pomník. Mluvčí Prahy 6 Ondřej Šrámek akci vysvětloval tím, že „v tuto chvíli je to jediný účinný způsob jak sochu ubránit před dalšími vandalskými útoky“. Stavba s instalací plachty vyšla městskou část asi na 20 tisíc korun. Městská část v pátek informovala, že zatím nerozhodla, jak dlouho bude pomník zakrytý, a že o osudu sochy bude rozhodovat zastupitelstvo 12. září, což však není deadline, do kterého bude jasno. Ještě v pátek, do hodiny po umístění, plachtu odvázal a složil k patě památníku aktivista Jiří Černohorský, zakladatel spolku Čest, svoboda, respekt. Uvedl, že plachtu nepoškodil a že práci lidí, kteří ji pověsili, je ochoten zaplatit. Městská část sochu preventivně přetřela anti-graffiti lakem, kolem 17. hodiny ji znovu zakryla a požádala policii o zvýšenou kontrolu okolí sochy. Další pokus o odstranění plachty učinili v noci na sobotu dva mladíci ve věku 22 a 23 let ve stavu mírné až střední opilosti (kolem 1,5 promile alkoholu v dechu) a byli přistiženi strážníky. V sobotu odpoledne strážníci zadrželi šedesátiletého muže, který přeřezal pásky u plachty. Starosta Ondřej Kolář z TOP 09 po rozhodnutí o zakrytí začal dostávat výhrůžky i fyzickou likvidací a obdržel policejní ochranu. V pátek vznikla na Facebooku skupina Proti zakrytí sochy maršála Koněva, která chystala na pondělí na 16 hodin u sochy demonstraci. Starosta Ondřej Kolář plánovanou akci označil za sraz extremistů, které spojuje zaslepená láska k Rusku a kteří chtějí konfrontaci, chtějí konflikt, chtějí vyvolávat a mezi lidmi živit nenávist. Po plánovaném protestu v pondělí 2. září 2019 odpoledne krycí plachtu opět odstranil Jíří Černohorský. Akce se účastnili mimo jiné poslanec ČSSD Jaroslav Foldyna, mluvčí prezidenta Jiří Ovčáček, Pavel Havránek a Jana Volfová ze strany Česká Suverenita, komunisté Josef Skála a Zdeněk Ondráček.\n\nPředseda poslaneckého klubu KSČM Pavel Kováčik vyjádřil naději, že se revoluční nápad na boj s vandalismem pomocí zakrytím sochy nerozšíří i jinam, a řečnicky se dotázal, jestli tento ‘chytrý’ starosta přemýšlel, co bude dělat, až vandalové popíšou i plachty. Jiří Černohorský označil umístění plachty za provokaci a to, co ohledně účelu plachty deklamoval starosta, za bohapustou lež a jeho výmysl. Mluvčí prezidenta republiky Jiří Ovčáček v pátek napsal na „sociální síti“ tweet „NSDAP 09“, což si novináři vyložili tak, že v reakci na postup starosty Prahy 6 přirovnal stranu TOP 09 k NSDAP. Zdůraznil, že takhle se mohou chovat jen noví příznivci totality, přičemž po bok politiků z řad TOP 09 zařadil i pražského primátora Zdeňka Hřiba: „Jeden srovnává Mariánský sloup se Stalinovým pomníkem, druhý nechává zakrýt pomník osvoboditele od nacismu. To jsou reálné tváře nové totality. Nenávistné, netolerantní, s mediálním potleskem.“ Ministr vnitra a předseda ČSSD Jan Hamáček v pátek 30. srpna rovněž na twitteru zanechal narážku, že vedení Prahy 6 se v kauze Koněvova pomníku chová jako soft verze Franty Sauera.\n\nRuský ministr kultury Vladimir Medinskij v pátek 6. září 2019 v Murmansku při rozhovoru s novináři uvedl, že „starosta jakéhosi obvodu řekl, že rada se bude zabývat demontáží památníku osvoboditeli a zachránci města. Je to takový místní gauleiter.“ Zároveň poděkoval českému prezidentovi Miloši Zemanovi, že památník maršála hájí. Použití slova „gauleiter“ vzbudilo v českých politických kruzích mohutnou odezvu. Ministr zahraničí Tomáš Petříček označil vyjádření ruského ministra za nevhodné a uvedl, že je třeba uklidnění situace, k čemuž by pomohla Medinského omluva. Náměstek pro řízení sekce evropské Ministerstva zahraničních věcí České republiky Aleš Chmelař předvolal velvyslance Ruské federace Alexandra Zmejevského, aby vznesl protest proti nepravdivým a urážlivým výrokům ruského ministra kultury na adresu starosty městské části Praha 6, a ministerstvo k tomu dne 13. září 2019 vydalo prohlášení, v němž mimo jiné zdůrazňuje, že „otázka sochy maršála Koněva v Praze 6 je vnitřní záležitostí České republiky“. Ministr vnitra a předseda ČSSD Jan Hamáček v pořadu Otázky Václava Moravce uvedl, že Medinskij promeškal příležitost mlčet a jeho komentář byl zbytečný a urážlivý, a podpořil postoj ministra zahraničí, tedy požadavek omluvy a předvolání ruského velvyslance. Podle předsedy ODS Petra Fialy má český stát po Medinském požadovat omluvu. K omluvě Medinského otevřeným dopisem vyzvali také bývalý předseda vojenského výboru NATO Petr Pavel, někdejší poslanec Ivan Gabal, bývalý náměstek ministra obrany pro vyzbrojování Daniel Koštoval a někdejší velvyslanec v USA a Rusku Petr Kolář (otec starosty Prahy 6). V dopise uvedli: „Účelově lživé a odporné použití příměru k NSDAP bohužel dokazuje, že se rétorika některých představitelů Vaší země od stalinských dob příliš nezměnila. Také tento fakt nás utvrzuje v tom, že si o svých záležitostech musíme a budeme rozhodovat sami.“\n\nJan Hamáček též uvedl, že na bourání pomníků je pozdě a že pokud bychom bourali Koněva, mohli bychom se nově dívat i na husity a bourat Jana Žižku na Vítkově, nebo kvůli vztahu Karla IV. k židům a pogromům přejmenovávat univerzity.\n\n12. září 2019 zastupitelstvo městské části schválilo odstranění sochy. Ta má být odsunuta do některého muzea a nahrazena památníkem osvoboditelů Prahy. Během jednání zastupitelstva byl provoz úřadu městské části z bezpečnostních důvodů omezen. Před budouvu ohlásila protestní shromáždění strana Česká suverenita exposlankyně ČSSD Jany Volfové a aktivista Jiří Černohorský. Článek v časopise Respekt účastníky shromáždění charakterizoval jako „zhruba tři desítky lidí: od příznivců Vladimira Putina přes motorkáře, členy paramilitární skupiny Českoslovenští vojáci v záloze za mír a fanoušky národovecké kapely Ortel až po přispěvatele českých dezinformačních webů“. Někteří účastníci byli vybaveni komunistickými sovětskými symboly, jeden účastník nesl vlajku Doněcké lidové republiky, Jiří Černohorský kombinoval sovětskou vlajku s tričkem kapely Ortel.\n\nRuské ministerstvo zahraničí v pátek 13. září 2019 vydalo prohlášení, v němž vyjadřuje rozhořčení nad „cynickým rozhodnutím“ zastupitelstva, označuje je za porušení článků dvoustranné smlouvy o přátelských vztazích a spolupráci z 26. srpna 1993 a sděluje, že rozhodnutí Prahy 6 nezůstane bez odpovědi. Český diplomat v Rusku Petr Vágner spekuloval, že odveta by se mohla týkat československých legionářských pomníků v Rusku. Odpoledne 16. září 2019 se aktivista Michal Šulc připoutal řetězem k podstavci sochy a přečetl své prohlášení odsuzující snahu odstranit sochu, připomněl hrdinství vojáků bojujících bitvě o Dukelský průsmyk proti německé armádě a utrpení vězňů v Osvětimi, kterou maršál Koněv osvobodil. Policie proti němu nezasáhla, a proto na místě setrval připoutaný přibližně 3 hodiny. Hnutí Aliance národních sil 16. září 2019 podalo oznámení o podezření z trestné činnosti na neznámého pachatele, starostu Prahy 6 Ondřeje Koláře a 33 členů zastupitelstva, aby se vyšetřilo, jestli byl spáchán přečin výtržnictví, jeho schvalování a zneužití pravomoci veřejného činitele.\n\nProblému pomníku se věnoval pořad Máte slovo v České televizi 26. září 2019, v němž vystoupili Ondřej Kolář, Ivan Gabal a Radim Špaček za zastánce odstranění pomníku a Petr Šimůnek, Jaroslav Foldyna a Stanislav Korityák jako odpůrci jeho odstranění.\n\nMístopředseda Komunistické strany Čech a Moravy Petr Šimůnek v říjnu 2019 v reakci na snahy o odstranění pomníku navrhl prohlášení pomníku kulturní památkou. Uvedl, že je to jeden z posledních takových památníků v Praze – už byl odstraněn smíchovský tank, přejmenována třída Rudé armády a byla sundána i deska ze Staroměstské radnice, která připomínala osvobození Prahy Rudou armádou, a že některý ze symbolů by v Praze zůstat mohl, aby to připomínal generacím, které přichází po nás. Ministerstvo kultury uvedlo, že dostalo celkem tři návrhy na prohlášení pomníku památkou, z toho nejméně jeden od komunistů. \n\nMinisterstvo kultury v prosinci 2019 návrh zamítlo s odůvodněním že socha z uměleckého hlediska není významnějším dílem a nijak nepřesahuje dobový průměr. Národní památkový ústav v Praze a Komise pro ochranu památkového fondu 20. století svými stanovisky prohlášení za památku nedoporučily.\n\n\n\n\n"}
{"id": "1345891", "url": "https://cs.wikipedia.org/wiki?curid=1345891", "title": "Zilkha", "text": "Zilkha\n\nZilkha může být:\n\n"}
{"id": "1345894", "url": "https://cs.wikipedia.org/wiki?curid=1345894", "title": "Kizomba", "text": "Kizomba\n\nKizomba je tanec a hudba původem z Angoly, které se vyvinuly v pozdních 80. letech a na začátku 90. let 20. století. \n\nSlovo \"kizomba\" pochází z řeči národa Kimbundu a znamená svátek, hra, tanec nebo zábava.\n\nJako tanec vznikla kizomba pod vlivem karibského tance \"zouk\". Tento tanec se z Karibiku dostal do Angoly, kde se smísil s tradiční angolskou hudbou a tancem semba, ale také s pasadou, coladeirou a mazurkou z Kapverd. Tak byla vytvořena kizomba. \n\nKvůli velké popularitě tohoto tance zpívají mnozí tzv. lusitánští Afričané písně v rytmu kizomby. Známí zpěváci tohoto žánru z Angoly jsou Caló Pascoal, Don Kikas und Irmãos Verdades. Také slavná zpěvačka Paulinha je z Angoly. Kizomba z ostrovního státu Svatý Tomáš a Princův ostrov je angolskému typu velmi podobná. Jejími známými interprety jsou Juka a Haylton Dias.\n"}
{"id": "1345895", "url": "https://cs.wikipedia.org/wiki?curid=1345895", "title": "Peggy March", "text": "Peggy March\n\nPeggy March (roz. \"Margaret Annemarie Battavio\", 8. března 1948 Lansdale, Pensylvánie) je americká zpěvačka pop music. Známou se stala v roce 1963 díky milionu prodaných desek s písní: \"I Will Follow Him\" (česky: \"Budu ho následovat\"). Ačkoli je někdy připomínána jako zpěvačka jediného úspěšného hitu, pokračovala ve své pěvecké kariéře v Evropě až do sedmdesátých let 20. století.\n\nVe svých čtrnácti letech roce 1962 natočila první singl \"Little Me / Pagan Love Song\" a právě píseň \"Little Me\" a tehdy opravdu drobná postava jí vysloužily přezdívku Little Peggy March, kde March připomíná měsíc březen, kdy se narodila. Přezdívku Little Peggy March používala ještě v letech 1963 a 1964. Pak se již držela uměleckého jména Peggy March. V lednu 1963 natočila píseň \"I Will Follow Him\", což byla anglická coververze francouzské písně \"Chariot\", kterou rok před tím natočila Petula Clark. Tato píseň se pak stala v dubnu jedničkou na americké hitparádě. Finanční prospěch z tohoto úspěchu ale neměla. Protože byla nezletilá, spravoval její honoráře její tehdejší manažer Russell Smith a to tak, že jí v roce 1966 zůstalo 500 dolarů.\n\nDo roku 1964 měla Peggy March celkem pět hitů, které se dostaly do Hot 100 v americké hitparádě. Od roku 1963 nahrávala také singly v italštině a od roku 1964 také v němčině. A byly to právě písně v němčině, kterými se prosadila v Evropě. V roce 1965 se zúčastnila písňového festivalu v Baden-Badenu, kde zvítězila s písní \"Mit 17 hat man noch Träume\". Její úspěchy v Německu zapřičinily, že se v roce 1969 přestěhovala do Mnichova, kde žila 12 let. V Německu se dvakrát (1969 a 1975) zúčastnila kvalifikačního předkola Velké ceny Eurovize a pokaždé se umístila na druhém místě. Podnikla také turné po tehdejší NDR a vystoupila na festivalu v Sopotech.\n\nPeggy March dokončila střední školu „Lansdale Catholic High School“ v roce 1966. 19. května 1968 se provdala za svého druhého manažera Arnolda „Arnie“ Harrise. Od roku 1969 žili spolu v Mnichově, kde se jim v roce 1974 narodila dcera Sande. Aby Sande mohla navštěvovat školu v Americe, přestěhovali se v roce 1981 do USA a od roku 1999 žili na Floridě. Peggy často zajíždí do Evropy vystupovat i natáčet a to i poté, co jí v roce 2013 zemřel manžel.\n"}
{"id": "1345896", "url": "https://cs.wikipedia.org/wiki?curid=1345896", "title": "Juraj Lehotský", "text": "Juraj Lehotský\n\nJuraj Lehotský (18. ledna 1940 – 3. prosince 2017) byl slovenský trumpetista. Hru na trubku studoval na bratislavské konzervatoři. Od roku 1963 působil v orchestru dirigenta Juraje Velčovského, který opustil o sedm let později. Později hrál v tanečním orchestru Československého rozhlasu. Roku 1976 vydal vlastní album \" Strieborná trúbka\". Během své kariéry spolupracoval s mnoha hudebníky, mezi něž patří například Matúš Jakabčic a Peter Lipa. Zemřel ve věku 77 let. Jeho mladším bratrem byl zpěvák Ján Lehotský.\n"}
{"id": "1345897", "url": "https://cs.wikipedia.org/wiki?curid=1345897", "title": "8. ročník udílení Critics' Choice Television Awards", "text": "8. ročník udílení Critics' Choice Television Awards\n\n8. ročník udílení cen Critics' Choice Television Award se konal 11. ledna 2018 na letišti v Santa Monice v Kalifornii. Nominace byly oznámeny 6. prosince 2017. Ten samý den byly také oznámeny nominace na ceny Critics' Choice Television Awards. Ceremoniál bude vysílat stanice The CW.\n"}
{"id": "1345900", "url": "https://cs.wikipedia.org/wiki?curid=1345900", "title": "August Hemerka", "text": "August Hemerka\n\nAugust Hemerka, šlechtic ze Stanmíru (29. října 1842 Slaný – 25. února 1911 Slaný) byl slánský statkář, politik a v letech 1881–1897 purkmistr města Slaný.\n\nPocházel ze statkářské rodiny, které patřil takzvaný Hemerkův statek ve Slaném.\n\nOd šedesátých let 19. století se zapojoval do veřejného života města. V roce 1864 se podílel na založení Občanské záložny ve Slaném. Později byl také členem správní rady Živnostenské banky v Praze.\n\nV roce 1867 se oženil s Karolinou, dcerou barona Spense z Boodenu (1838–1916). Manželům se dne 18. ledna 1869 v čísle popisném 306 narodil syn August Maria Karel Hemerka (1869–1942), pozdější právník a poslanec Zemského sněmu.\n\nV roce 1871 byl zvolen radním města Slaného. Politicky byl pravděpodobně příslušníkem mladočeské strany. Odmítal ale její protirakouskou orientaci, byl prorakousky loajálním. S tím souvisí i ocenění, kterého se mu od císaře dostalo, včetně šlechtického titulu.\n\nV roce 1884 potvrdil císař František Josef I. městu Slaný titul královského města. Dne 11. října 1884 pak císař přijal Augusta Hemerku při osobní audienci ve Vídni.\n\n6. června 1885 přijal purkmistr Hemerka delegaci slánských občanů, kterou vedl Václav Štech a která mu přinesla návrh na založení městského muzea. Tento návrh byl městskou radou dne 2. listopadu 1885 přijat a August Hemerka byl zvolen prvním předsedou musejního sboru.\n\nDne 6. srpna 1888 mu byl císařským diplomem udělen šlechtický predikát s titulem \"šlechtic ze Stanmíru\". 17. září 1887 August Hemerka odstoupil z funkce purkmistra kvůli sporům se staročeskými radními.\n\nK jeho zaměstnancům patřil Josef Frydrych (1880–1966), pozdější správce statků Jana II. z Lichtenštejna a velkostatkář v Žarošicích. 7 měsíců řídil jeho statek ve Slaném, poté musel narukovat k c. a k. pěšímu pluku č. 28.\n\nZemřel 25. února 1911 ve Slaném a je pohřben v rodinné hrobce na slánském hřbitově.\n\n"}
{"id": "1345902", "url": "https://cs.wikipedia.org/wiki?curid=1345902", "title": "Kurt Hennrich", "text": "Kurt Hennrich\n\nIng. Kurt Hennrich (* 28. srpna 1931 Drmaly) je bývalý československý reprezentant v alpském lyžování. Je německé národnosti. V roce 1953 se stal juniorským mistrem Československa, v roce 1955 vyhrál seniorský republikový šampionát ve slalomu. Byl nominován na Zimní olympijské hry 1956 v Cortině d'Ampezzo, kde obsadil shodně 36. místo ve slalomu i v obřím slalomu. V závodě ve sjezdu, který se jel na trati Olimpia delle Tofane v extrémních povětrnostních podmínkách, kdy do cíle dorazilo jen 47 ze 75 startujících, skončil na sedmém místě (přestože se mu na jedné lyži vytrhla hrana), což je historicky nejlepší výsledek českého závodníka v olympijském mužském sjezdu. V roce 1956 se stal akademickým mistrem světa, startoval rovněž na mistrovství světa v alpském lyžování 1958, kde obsadil 23. místo ve sjezdu. Po ukončení kariéry působil v letech 1962–1964 jako trenér sjezdařské reprezentace ČSSR. Vyučil se zámečníkem, pak vystudoval Vysokou školu strojní v Liberci a pracoval v litvínovských chemických závodech. Účastní se veteránských lyžařských soutěží za klub Ski club Krušnoborci. \n"}
{"id": "1345903", "url": "https://cs.wikipedia.org/wiki?curid=1345903", "title": "Seznam dílů seriálu Řada nešťastných příhod", "text": "Seznam dílů seriálu Řada nešťastných příhod\n\nToto je seznam dílů seriálu \"Řada nešťastných příhod\". Americký dramatický webový televizní seriál \"Řada nešťastných příhod\" byl zveřejněn na Netflixu.\n\n<onlyinclude></onlyinclude>\n\n"}
{"id": "1345905", "url": "https://cs.wikipedia.org/wiki?curid=1345905", "title": "Seznam dílů seriálu MINDHUNTER: Lovci myšlenek", "text": "Seznam dílů seriálu MINDHUNTER: Lovci myšlenek\n\nToto je seznam dílů seriálu \"MINDHUNTER: Lovci myšlenek\". Americký dramatický webový televizní seriál \"\" byl zveřejněn na Netflixu.\n\n<onlyinclude></onlyinclude>\n\n"}
{"id": "1345906", "url": "https://cs.wikipedia.org/wiki?curid=1345906", "title": "23. ročník udílení Critics' Choice Movie Awards", "text": "23. ročník udílení Critics' Choice Movie Awards\n\n22. ročník udílení cen Critics' Choice Movie Awards se konal 11. ledna 2018 na letišti v Santa Monice v Kalifornii. Nominace byly oznámeny 6. prosince 2017. Ceremoniál vysílala stanice \"The CW\". Moderátorkou večera byla herečka Olivia Munn. Nejvíce nominací, celkem 14, získal film \"Tvář vody\".\n\nTučně jsou označeni vítězové.\n"}
{"id": "1345910", "url": "https://cs.wikipedia.org/wiki?curid=1345910", "title": "Asha Philipová", "text": "Asha Philipová\n\nAsha Philipová (* 25. října 1990) je britská atletka, jejíž specializací je zejména sprint.\n\nV roce 2007 byla členkou vítězné britské štafety na 4 x 100 metrů na juniorském mistrovství Evropy. Na halovém mistrovství světa v roce 2012 v běhu na 60 metrů postoupila do semifinále, o dva roky později v Sopotech skončila v této disciplíně čtvrtá. V letní sezóně 2014 pak získala titul mistryně Evropy ve štafetě na 4 x 100 metrů. \n\nV roce 2016 získala britská štafeta s Philipovou stříbrnou medaili v závodě na 4x100 metrů na mistrovství Evropy. Další medaili, tentokrát bronzovou, získala s britskou sprinterskou štafetou na olympiádě v Rio de Janeiro v roce 2016. V sezóně 2017 se stala halovou mistryní Evropy v běhu na 60 metrů. Na světovém šampionátu v Londýně ve stejném roce skončila v běhu na 100 metrů v semifinále, se štafetou na 4x100 metrů vybojovala stříbrnou medaili.\n\nÚspěšná byla také na evropském šampionátu v Berlíně v roce 2019, byla členkou vítězné britské štafety na 4x100 metrů.\n"}
{"id": "1345911", "url": "https://cs.wikipedia.org/wiki?curid=1345911", "title": "Ʋ", "text": "Ʋ\n\nƲ (minuskule ʋ) je speciální písmeno latinky. Nazývá se V s hákem, ale je sporné, zda se nejedná o variantu písmena U. Jeho minuskulní podoba se podobá písmenu ypsilon v řečtině. Písmeno se používá v mnoha středoafrických jazycích, konkrétně v jazycích abidji, ahanta, agni, avatime, birifor, bissa, dagaare, ewe, gen-gbe, godié, goula d'Iro, gurenne, ikposso, kabiye, kaansa, kassem, koulango, kroumen tépo, lama, lobiri, lokpa, lugbara, moré, niaboua, nkonya, nuni, pandikeri, puguli, sissala, téén, toura, wobé, yaouré a yom. Bývá však někdy nahrazováno za písmeno Ʊ (upsilon, minuskule ʊ). Existují i varianty písmena Ʋ́ʋ́, Ʋ̀ʋ̀, Ʋ̃ʋ̃, Ʋ̈ʋ̈, Ʋ̃́ʋ̃́ a Ʋ̃̀ʋ̃̀. V Unicode má majuskulní tvar kód U+01B2 a minuskulní U+028B.\n"}
{"id": "1345912", "url": "https://cs.wikipedia.org/wiki?curid=1345912", "title": "615 (číslo)", "text": "615 (číslo)\n\nŠest set patnáct je přirozené číslo. Římskými číslicemi se zapisuje DCXV a řeckými číslicemi χιε. Následuje po čísle šest set čtrnáct a předchází číslu šest set šestnáct.\n\n615 je:\n\n"}
{"id": "1345913", "url": "https://cs.wikipedia.org/wiki?curid=1345913", "title": "Sofka Popovová", "text": "Sofka Popovová\n\nSofka Popovová (bulharsky Софка Попова) (* 15. srpna 1953) je bývalá bulharská atletka, sprinterka.\n\nNa začátku 80. let 20. století patřila ke světové sprinterské špičce. V roce 1980 se stala halovou mistryní Evropy v běhu na 60 metrů. O rok později titul obhájila, tentokrát na trati 50 metrů (evropský šampionát se konal v Grenoblu, kde sprinteři běželi 50 metrů). Třetí medaili v běhu na 60 metrů, tentokrát stříbrnou, připojila v roce 1982 na evropském halovém šampionátu v Miláně.\n"}
{"id": "1345916", "url": "https://cs.wikipedia.org/wiki?curid=1345916", "title": "Girls Trip", "text": "Girls Trip\n\nGirls Trip je americká roadtripová romantická komedie z roku 2017, kterou režíroval Malcolm D. Lee a scénář napsali Kenya Barris a Tracy Oliver. V hlavních rolích se objevili Regina Hall, Tiffany Haddish, Larenz Tate, Mike Colter, Kate Walsh, Jada Pinkett Smith a Queen Latifah. Film vypráví příběh čtyř žen z New Orleans, které se rozhodnou vypravit se na hudební festival Essence Music Festival.\n\nSvětová premiéra proběhla na filmovém festivalu American Black Film Festival v Miami dne 14. června 2017. Ve Spojených státech byl film promítán od 21. července 2017 v distribuci Universal Pictures. Film získal kladné recenze od kritiků a vydělal celosvětově přes 140 milionů dolarů. V České republice snímek premiéru neměl.\n\nRůzní hudebníci a herci si zahráli cameo role, včetně Mariah Carey, Ne-Ya, Faith Evans, Morrise Chestnuta, Gabrielle Dennis, MC Lyte, New Edition, Commona, Estelle, Seana Combse, Carly Hall, Sunnyho Hostina, Williama Levyho, Babyface, Douga E. Freshe, Lalah Hathaway, Maxwella, Mase, Avy DuVernay, Lorraine Toussaint, Jainy Lee Ortiz, Terry McMillan a Iyanla Vanzant.\n\nFilm vydělal 115,1 milionů dolarů v Severní Americe a 23 milionů dolarů v ostatních oblastech, celkově tak vydělal 138,1 milionů dolarů po celém světě. Rozpočet filmu činil 19 milionů dolarů. V Severní Americe byl uveden do kin 21. července 2017. Za první víkend vydělal 31,2 milionů dolarů. Za druhý týdenvydělal 19,6 milionů dolarů a stal se třetím nejnavštěvovanějším filmem týdne, za filmy \"Dunkerk\" a \"Emoji ve filmu\". Třetí týden vydělal 11,4 milionů dolarů. Dne 17. srpna 2017 se film stal první komedií roku 2017, která překonala tržbu 100 milionů dolarů.\n\nFilm získal pozitivní recenze od kritiků. Na recenzní stránce Rotten Tomatoes získal ze 135 započtených recenzí 90 procent s průměrným ratingem 6,8 bodů z deseti. Na serveru Metacritic snímek získal z 35 recenzí 71 bodů ze sta. Na Česko-Slovenské filmové databázi snímek získal 49%.\n\n"}
{"id": "1345917", "url": "https://cs.wikipedia.org/wiki?curid=1345917", "title": "Na Babě", "text": "Na Babě\n\nNázev Na Babě může označovat:\n\n\n\n"}
{"id": "1345919", "url": "https://cs.wikipedia.org/wiki?curid=1345919", "title": "Manifestní a latentní funkce a dysfunkce", "text": "Manifestní a latentní funkce a dysfunkce\n\nKoncepty manifestních a latentních funkcí byly poprvé představeny americkým sociologem Robertem Kingem Mertonem a popisují vnitřní sociální procesy společnosti. Manifestní funkce jsou uvědomované a zamýšlené. Naproti tomu latentní funkce jsou nezamýšlené a neuvědomované. Dysfunkce mohou rovněž být manifestní nebo latentní. Od funkcí se však liší v tom, že narušují stabilitu společnosti.\nSociologický funkcionalismus je obecný teoretický rámec, který se snaží odhalit vnitřní dynamiku společnosti. Tento směr navazuje na zakladatele nejvýznamnější francouzské sociologické školy Émila Durkheima. Podle něj totiž lidé jednají podle společenské logiky, kterou sami ani neznají. Tím pádem se výzkum nemůže soustředit na výpovědi jednotlivých sociálních aktérů, ale na vysvětlení, které jim je skryto. Právě k tomuto cíli slouží funkcionální analýza, která nahlíží na společnost jako na systém funkcí, které jsou pro samotné aktéry uvnitř systému nepozorovatelné.\n\nRobert K. Merton přišel v roce 1949 ve svém nejvýznamnějším díle \"Social Theory and Social Structure\" s kodifikací funkcionální analýzy. Jeho snaha o analytické vymezení vědomých záměrů od objektivních důsledků ho dovedla k dělení sociálních funkcí na manifestní a latentní. Zatímco důsledky manifestních funkcí jsou všeobecně známé, jsou to právě latentní funkce, které mohou vysvětlit mnohé společenské procesy. Právě díky nim lze totiž porozumět různým iracionálním sociálním vzorcům. Podle Mertona by se sociologie tedy měla věnovat především latentním funkcím, které popisují neplánované akce sociálních aktérů.\nManifestní funkce jsou na první pohled zřejmé, jsou vědomé, zamýšlené a společensky prospěšné. Latentní funkce sice nejsou ani záměrné ani vědomé, ale jsou také prospěšné. Merton ukazoval latentní projevy na příkladu „tance deště“ u indiánů v Novém Mexiku. Indiáni chtějí pomocí rituálu přivolat déšť. To je manifestní funkce. Rituál ale má i svou latentní funkci, a to stmelovat kmen v obtížných dobách sucha. Latentní funkce se mohou projevovat i na institucionální rovině. Příkladem může být instituce školství. Ta má manifestní funkci vzdělávat a kultivovat jednotlivce, aby se následně mohl zapojit do společnosti. V rámci latentní funkce ale podporuje i sociální interakce a kolektivní zodpovědnost a často vede k trvalým přátelským vazbám mezi spolužáky.\nMnohdy se však latentní funkce projevují negativně. Potom se hovoří o latentní dysfunkci. Ta je rovněž nevědomá a nezáměrná, ale společnosti v podstatě škodí. Mnohdy doprovází pozitivní manifestní funkce. Příkladem je prohibice v USA, kdy manifestní funkcí byla snaha odstranit ze společnosti škodlivý alkoholismus. Latentní dysfunkce se projevila nárůstem kriminálních aktivit spojených s distribucí alkoholu. Obdobně působily i křesťanské misie do Afriky, kdy misionáři manifestně zvěstovali víru Afričanům, ale latentně rozvrátili domorodé struktury.\n\nDysfunkce se však mohou projevovat i manifestně. Například pokud se dopředu ví, že by nějaká akce vyvolala negativní důsledky, jako třeba pouliční festivaly nebo demonstrace narušujícící v daném místě dopravu.\n\nRobert K. Merton důsledně dbal na rozlišování subjektivních záměrů a objektivních důsledků. Důvody jednání totiž nemusí být identické s následnými důsledky. Navíc funkce nejsou absolutní. Jedno jednání může být pro někoho funkční pro jiné dysfunkční. Stejně jako funkce jedné části společnosti může být funkční, pro jinou část bude dysfunkční.\n\n"}
{"id": "1345920", "url": "https://cs.wikipedia.org/wiki?curid=1345920", "title": "Tyran (ptáci)", "text": "Tyran (ptáci)\n\nOznačení několika rodů ptáků čeledi tyranovití\n\n"}
{"id": "1345921", "url": "https://cs.wikipedia.org/wiki?curid=1345921", "title": "Jaroslav Michálek", "text": "Jaroslav Michálek\n\nProf. MUDr. Jaroslav Michálek, Ph.D., (* 31. května 1968 Dačice) je český lékař, atestovaný pediatr, imunolog, onkolog, který se zaměřuje zejména na regenerativní medicínu s využitím kmenových buněk a buněčných terapií. V letech 1993–2011 působil na Lékařské fakultě Masarykovy univerzity v Brně. V roce 2010 založil nestátní zdravotnické zařízení kliniku Cellthera, ve které je dosud jednatelem. Od roku 2011 je prezidentem mezinárodní organizace International Consortium for Cell Therapy and Immunotherapy.\n\nPo ukončení Gymnázia na třídě Kapitána Jaroše v Brně studoval Lékařskou fakultu Masarykovy univerzity, obor všeobecné lékařství, kterou absolvoval v roce 1993. Poté nastoupil jako lékař na 1. Dětskou kliniku Fakultní nemocnice U svaté Anny v Brně, která později přešla pod Fakultní nemocnici Brno. V roce 1997 obhájil dizertační práci \"Infekce virem Epsteina-Barrové, cytomegalovirem a lidským herpesvirem 6 u dětí s nádorovým onemocněním a zavedení rychlé detekce virové DNA pomocí pomerázové řetězové reakce\" (Ph.D.). Habilitační řízení podstoupil na téma \"Buněčná imunoterapie nádorů: identifikace antigen-specifických T lymfocytů\" (2004, docent) a v roce 2007, tj. ve svých 39 letech, byl jmenován profesorem Masarykovy univerzity pro obor pediatrie. V letech 2000–2003 absolvoval zahraniční vědecko-výzkumný pobyt na University of Texas Southwestern Medical Center v texaském Dallasu v USA. Výzkum byl zaměřen na využití kmenových buněk při transplantaci kostní dřeně u onkologických pacientů. Výsledkem tohoto výzkumu bylo několik odborných publikací a 2 klinické studie provedené v centru klinického výzkumu nemocnice M.D.Anderson v Houstonu a v National Institute of Health, Hematology Branch, Bethesda, USA. \n\nV roce 2010 založil kliniku Cellthera jako nestátní zdravotnické zařízení se zaměřením na regenerativní medicínu, kmenové buňky, podporu imunity včetně onkologických pacientů, léčbu degenerativních onemocnění a chronických onemocnění provázených chronickým zánětem včetně degenerativní osteoartrózy, cévní mozkové příhody, autoimunitních onemocnění, nemocí sítnice a únavového syndromu. \n\nOd roku 2011 je prezidentem International Consortium for Cell Therapy and Immunotherapy (ICCTI). Toto mezinárodní konsorcium propaguje využití kmenových buněk v léčbě různých onemocnění, zejména pak těch, která jsou spojeny s chronickým zánětem, degenerativními změnami a stárnutím organizmu. ICCTI konsorcium také propaguje protinádorovou imunoterapii s využitím protinádorových vakcín na bázi dendritických buněk imunitního systému onkologického pacienta.\n\nProfesor Michálek je spolupůvodcem Evropského patentu z roku 2011 EP 11188494.6 \"Vaccine for tumor immunotherapy\" a od roku 2015 je držitelem Evropského patentu EP 2792741 \"Method for isolation of adipose tissue-derived stromal vascular fraction cells.\"\nPřehled nejčastěji citovaných odborných publikací Prof. MUDr. Jaroslava Michálka, Ph.D.:\n\n\n"}
{"id": "1345922", "url": "https://cs.wikipedia.org/wiki?curid=1345922", "title": "Ulrike Sarvariová", "text": "Ulrike Sarvariová\n\nUlrike Sarvariová (* 22. června 1964) je bývalá německá atletka, sprinterka.\nSvých největších úspěchů dosáhla v roce 1990. Na evropském halovém šampionátu v Glasgow zvítězila v běhu na 60 i 200 metrů. Je tak jednou atletkou, která zvítězila na halovém mistrovství Evropy v obou těchto disciplínách. Na evropském šampionátu pod širým nebem ve Splitu byla členkou stříbrné německé štafety v běhu na 4x100 metrů, ve finále běhu na 100 metrů skončila sedmá.\n"}
{"id": "1345929", "url": "https://cs.wikipedia.org/wiki?curid=1345929", "title": "Aerobní trénink", "text": "Aerobní trénink\n\nAerobní trénink (z řec. \"aer\" - vzduch) je fyzická aktivita na nízké nebo střední úrovni, při které kardiovaskulární a dýchací systém stačí tělu dodávat kyslík v potřebném množství. Koncentrace laktátu ve svalech se pohybuje kolem 2 mmol/l krve. Jedná se o jakoukoli fyzickou aktivitu (sportovní činnost) prováděnou se střední intenzitou a zvýšenou tepovou frekvencí, která do pohybu zapojuje velké skupiny svalů a trvá alespoň 15 minut. Zpravidla se ale jedná o delší časový úsek. \n\nBěhem této aktivity tělo využívá kyslík k přeměně tuků a glukózy na energii. Po vyčerpání glykogenu začíná tělo brát energii z tukových zásob. Proto se aerobní trénink/cvičení doporučuje při hubnutí.\n\n\n\n"}
{"id": "1345938", "url": "https://cs.wikipedia.org/wiki?curid=1345938", "title": "Bitva o Planetu opic", "text": "Bitva o Planetu opic\n\nBitva o Planetu opic (v anglickém originále Battle for Planet of the Apes) je americký dobrodružný sci-fi film z roku 1973, který volně navazuje na film Dobytí Planety opic, který byl natočen o rok dříve. Režisérem byl J. Lee Thompson, hlavní mužskou roli zde ztvárnil americký herec Roddy McDowall.\n\nJde o pátý a poslední ze série pěti filmů natočených mezi roky 1968 a 1973. Tato série se dále dočkala pokračování v roce 2001 remakem \"Planeta opic\" a v roce 2011 rebootem \"Zrození Planety opic\".\n\nDěj filmu začíná v Severní Americe v roce 2670, kdy se orangutan Lawgiver, který vypráví příběh o Caesarovi, který se snaží ve společnosti, která přežila jadernou válku, udržet mír mezi lidoopy a přeživšími lidmi, kteří byli poraženi.\n\nCaesar lituje, že neměl nikdy možnost poznat své rodiče. Jeho pomocník MacDonald mu řekne, že zná umístění archivu, ve kterém se nachází pásky se záznamem výslechů jeho rodičů. Tento archiv se nachází v zakázaném městě, v radiací zamořené oblasti. Nakonec se Caesar společně s MacDonaldem a Virgilem rozhodnout vydat do archivu.\n\nKdyž se dostanou na místě a najdou potřebné záznamy, zjistí též, že v městě přežívají mutanti (radiací zjizvení lidé), pod vedením gevernéra Kolpa, kteří je chtějí zajmout. Caesarovi a jeho společníkům se podaří uniknout, avšak jsou sledováni zvědy, kteří se nakonec vrátí do zamořeného města s informací o opičím městě. Guvernér Kolp chce na opičí město zaútočit.\n\nGorila generál Aldo se staví proti Caesarovi a chce jej svrhnout. Když tyto plány vyslechne Caesarův syn Cornelius, Aldo jej shodí ze stromu. Poté, co dvojice goril narazí na blížící se mutanty, Aldo nařídí, aby všichni lidé byli zadrženi a společně s dalšími gorilami převzal kontrolu nad zbrojnicí, aby se mohl volně ozbrojit. Než Cornelius zemře, odhalí svého vraha.\n\nV tomto okamžiku začne Kolpova armáda útok na město opic. Zpočátku úspěšně, dokonce Caesara a další opice donutí k ústupu, avšak když jej naleznou mezi desítkami padlých lidoopů a hrozí, že jej zabijí, lidoopové, kteří jen smrt předstírali, se dají do protiútoku. Zajmou většinu mutantů. Kopl a několik dalších jeho můžu padnou při pokusu o útěk.\n\nPo bitvě chce Aldo zabít všechny lidi, ale Caesar jej zastaví. Aldo je konfrontován s tím, že je znám Corneliův vrah, a tedy, že Aldo porušil nejposvátnější zákon komunity „opice nikdy nezabije opici“. Po vzájemném souboji Aldo umírá po pádu ze stromu. Když si Caesar uvědomí, že opice jsou zákeřné, jako lidé, rozhodnou se vybudovat společně novou budoucnost.\n\n"}
{"id": "1345944", "url": "https://cs.wikipedia.org/wiki?curid=1345944", "title": "Georgij Vasiljevič Florovskij", "text": "Georgij Vasiljevič Florovskij\n\nGeorgij Vasiljevič Florovskij (28. srpna / 9. září 1893, Jelisavetgrad, Ruské impérium – 11. srpna 1979, Princeton, USA) byl pravoslavný kněz ruského původu, protojerej, náboženský myslitel, teolog, filozof a historik; člen ekumenického hnutí a jeden ze zakladatelů Světové rady církví (\"World Council of Churches)\". Postupně byl profesorem Pravoslavného teologického institutu sv. Sergeje v Paříži (1926–1939, 1947–1948) a profesorem a děkanem Pravoslavného duchovního semináře sv. Vladimíra v New Yorku (1948–1955), byl též profesorem na univerzitách v Harvardu a Princetonu.\n\nG. V. Florovskij se narodil 28. srpna či 9. září 1893 v Jelisavetgradu (dnešní Kropyvnyckyj, střední Ukrajina) v rodině pravoslavného kněze. Bratr A. V. Florovského. V roce 1894 se rodina přestěhovala do Oděsy, kde otec získal místo představeného katedrálního chrámu a zároveň rektora oděského semináře. Již jako školák Florovskij studoval jazyky – angličtinu, němčinu, francouzštinu, latinu, řečtinu a hebrejštinu.\n\nV roce 1916 absolvoval historicko-filozofickou fakultu Imperátorské novorossijské univerzity (nyní Oděská národní univerzita I. I. Mečnikova), kde navíc studoval dějiny filozofie a přírodní vědy. Podobně jako řada jeho současníků v období války a revoluce se už coby student snažil pochopit realitu prostřednictvím filozofie. „Osudy a minulost ruské teologie pro mě vždy byly historií, která vytváří současnost a v ní bylo nutné najít sebe sama,“ napsal pak mnohem později v předmluvě ke svým \"Cestám ruské teologie.\"\n\nV roce 1920 Florovskij získal titul soukromý docent a zároveň tehdy emigroval. Jeho cesta vedla přes Bulharsko do Prahy, kde v té době našla útočiště řada představitelů ruské inteligence. V roce 1922 se v Praze oženil s Xenií Ivanovnou Simonovou. Od téhož roku také Florovskij vyučoval na místní Ruské právnické fakultě a na Vysoké škole ekonomické, kde přednášel dějiny ruské literatury. V roce 1923 Georgij Vasiljevič obhájil svoji magisterskou diplomovou práci na téma \"Historická filozofie Gercena\". Florovskij se v Praze stal členem \"Bratrstva svaté Sofie\", které založil protojerej Sergej Bulgakov, s nímž se však následně radikálně názorově rozešel. Společně s N. S. Trubeckým, P. N. Savickým, P. P. Suvčinským a dalšími se zde stal jedním ze zakladatelů euroasijského hnutí a podílel se na vytvoření sborníku-manifestu \"Odchod k východu\" (1921). Avšak jeho sympatie k tomuto učení netrvaly dlouho: podílel se ještě na dvou evroasijských sbornících (\"Na cestách,\" Berlín, 1922; \"Rusko a katolictví\", Berlín 1923) a poté se dostal do sporu s představiteli tohoto hnutí. Nakonec vzájemnou spolupráci definitivně ukončil článek \"Euroasijské pokušení,\" který Florovskij publikoval v roce 1928. V roce 1923 se také Florovskij zúčastnil příprav prvního organizačního sjezdu \"Ruského studentského křesťanského hnutí\" v Přerově. \n\nVe 20. letech se Florovskij také spřátelil s N. A. Berďajevem, jejich vzájemné kontakty však ochladly, když Florovskij nepřijal Berďajevovo filozofické učení a navíc ho odsoudil ve svých \"Cestách ruské teologie\".\n\nFlorovskij v roce 1926 přijal pozvání katedry patrologie nově otevřeného Bohosloveckého institutu a odjíždí z Prahy do Paříže. Georgij Vasiljevič byl již tehdy všeobecně znám jako patrolog. Přestože neměl žádné speciální teologické vzdělání, byl v této oblasti vynikajícím samoukem. Učitelský sbor tohoto institutu tvořili profesoři předrevoluční duchovní školy (Anton Kartašov, episkop Venjamin (Fedčenkov)), a také významní představitelé inteligence, kteří se „vrátili k církvi“ (Sergej Bulgakov, Vasilij Zenkovskij a další). Florovskij měl mezi nimi zvláštní postavení: byl solidární se svými kolegy, pokud se týkalo snahy o oživení pravoslavného bohosloví a účasti na ekumenických setkáních s jinověrci, ale vždy stál v opozici k tehdy dominujícímu nábožensko-filozofickému hnutí spojenému s „sofiologií“ Vladimíra Solovjova. V Paříži byl Florovskij členem spolku \"Ikona\".\n\nV roce 1931 byl vysvěcen na diákona a v roce 1932 přijal kněžské svěcení z rukou metropolity Jevlogije (Georgijevského), exarchy Západní Evropy Konstantinopolského patriarchátu.\n\nObdobí pařížského pedagogického působení se staly pro otce Georgije velmi plodnými: právě tehdy publikoval dvě knihy o učení otců (\"Východní otcové IV. století\" a \"Byzantští otcové V.-VII. století\") a \"Cesty ruské teologie\". K tomu, abychom plně pochopili význam tohoto literárního počinu pro danou dobu, můžeme připomenout jednu z nejčastějších poznámek otce Georgije z jeho přednášek o patrologii: „Otcové Církve,“ říkal Florovskij, „ze všeho nejčastěji bohoslovili, aby zavrhli heretiky. Ve snaze napravit „nesprávná“ slova křesťanského zvěstování nalézali „správná“ slova tak, že se je snažili vysvětlit, vyjádřit, ale nenalézali Pravdu, která zůstává vždy Pravdou díky svému božskému původu.“ V tomto přístupu je ukryta základní psychologická metoda Florovského kritiky ruské kultury. Otec Georgij přistupoval k bohosloví sice konzervativně, rozhodně však ne zpátečnicky. Jelikož byl historik, odmítal jakékoliv přihlouplé klanění se historii jako takové. Jeho hlavní starostí nebyla nikdy idealizace minulosti, ale problémy současnosti. Psychologickým impulzem, který Florovského inspiroval při psaní knih, bylo odmítnutí tzv. sofiologie ve všech jejích podobách, především pak v pracích jejích hlavních představitelů V. S. Solovjova, S. Bulgakova a otce Pavla Florenského. Ruská sofiologie byla podle něho jen jakousi větví německého idealismu, svérázným gnosticismem a celkově nezákonným použitím filozofie k vyjádření křesťanským dogmat. Pro Georgije Florovského spočívala základní myšlenka a úkol patristiky v nalezení správného klíče ke vzájemnému vztahu mezi filozofií a teologií. Sofiologové podle jeho názoru tento klíč vymezili nesprávně, avšak může být nalezen na příkladech řeckých otců, tedy v křesťanském helénismu, který se zřekl všech zdrojů cizích křesťanství, odsoudil svého zakladatele Órigena a dokázal se proměnit vnitřně, aby se stal skutečně křesťanským. Otec Georgij napsal: „Spisy svatých otců, to je nejen nedotknutelná pokladnice tradic. Jejich díla jsou pro nás zdrojem tvůrčí inspirace, příkladem křesťanského hrdinství a moudrosti. ...(cestou) k nové křesťanské syntéze, o kterou tak usiluje a již vzývá naše současnost. Přišel čas, abychom náš rozum uvedli do souladu s církví a vzkřísili pro sebe svaté a milostiplné základy církevního myšlení.“\n\nNa tradičním aktu Sv. Georgijevského institutu v roce 1935 pronesl otec Georgij řeč nazvanou \"Úkoly ruského bohosloví\". Jak píše Anton Aržakovskij, o. Georgij v této řeči poznamenal: „Absence perspektivy ruské historie ..., nedostatečné sebeuvědomění ruské teologie ..., neodvratný návrat k byzantskému myšlení.“ Řeč „doslova rozmetala Bulgakovovi drahou myšlenkovou niť ruské sofiologie a zněla jako otevřené vyhlášení války synů otcům.“ \n\nV roce 1937 obdržel čestný doktorát teologie (honoris causa) na univerzitě v Edinburghu. V létě roku 1939, krátce po dokončení práce na knize \"Cesty ruské teologie\", byl otec Georgij Florovskij v Bělehradě, kde jej zastihl začátek války. Sklad vydavatelství byl zničen německou bombou a kniha se tak stala bibliografickou raritou. Válku strávil otec Georgij v Jugoslávii a v roce 1944 se ocitl u bratra v Praze, o rok později se mu podařilo vrátit do Paříže. Jelikož katedru patrologie vedl tehdy archimandrita Kiprián (Kern), Florovskij zde začal vyučovat morální teologii.\n\nNa pozvání amerického metropolity Feofila (Paškovského) odjel otec Georgij v roce 1948 do New Yorku, kde se stal profesorem dogmatického bohosloví, patrologie a pastorální teologie a později i děkanem Duchovního semináře sv. Vladimíra.\n\nProtojerej Jovan Mejendorf, významný ruský zahraniční představitel, ve své předmluvě k 3. vydání knihy \"Cesty ruské teologie\" píše o Florovského americkém období: „Protože se okamžitě přesvědčil o tom, že pravoslaví v Americe je už dávno americké, tj. odpovídá americkým akademickým normám a vyžaduje systém duchovního vzdělávání v anglickém jazyce, otec Florovskij, nehledě na vlastní zakořeněnost v ruském prostředí a na vše ruské, co v něm bylo, se horlivě a úspěšně pustil do přetváření školy, které bylo ve značné míře dovršeno ještě v době jeho působení v jejím čele (1948-1955).“ Florovskij se také jako uznávaná autorita pravoslavného bohosloví začal aktivně účastnit amerického univerzitního života, a tak přednášel a psal. Nicméně další obsáhlejší spisy již nevydal. Co se týká ekumenického hnutí, v něm se Florovskij stal prakticky jediným hlasem pravoslaví. Tím pádem se jako člen výkonného výboru nově vytvořené Světové rady církví stal prakticky jedním ze zakladatelů. \n\nUznávanou autoritou se protojerej Georgij Florovskij stal nejen v církevních a ekumenických kruzích. Ruští slavisté a historikové, kteří znali jeho \"Cesty ruské teologie,\" uznávali jeho historické zásluhy a erudici. V roce 1954 byl zvolen prezidentem Národní rady církví v USA. V letech 1956 až 1964 Florovskij působil jako profesor církevní historie na Harvardově univerzitě. V roce 1964 odešel do penze a přestěhoval se do Princetonu, kde na místní univerzitě pokračoval v práci jako hostující profesor na katedrách slavistiky a bohosloví. \n\nGeorgij Florovskij zemřel 11. srpna 1979 v Princetonu. Zádušní mše se konala v chrámu sv. Vladimíra v Trentonu, ve kterém on sám tak často sloužil bohoslužby hojně navštěvované mnoha jeho kolegy a studenty. \n\nZákladem Florovského teologie je myšlenka neopatristické syntézy, která je chápána jako tvůrčí přístup díky tomu, že zahrnuje současné filozofické zkušenosti a zároveň se vrací k tradici svatých otců jediné světové církve.\n\nNikolaj Losskij mluvil o Florovském jako o „nejpravoslavnějším ze všech současných ruských filozofů“.\n\nZnámý hodnostář pravoslavné církve ve Spojených státech Jovan Mejendorf v předmluvě k \"Cestám ruské teologie\" poznamenal na adresu Florovského, že ač byl v oblasti bohosloví vynikajícím samoukem bez formální bohoslovecké přípravy, dokázal se nejen ponořit do učení otců, ale dokonce se stát známým patrologem. Mnozí mluvili o jeho \"Cestách ruské teologie\" jako o základním bibliografickém přehledu historie duchovní kultury v Rusku. Kniha se dočkala mnoha vydání. \n\nNikolaj Berďajev začíná svoji recenzi \"Cest ruské teologie\" slovy: „Kniha otce Georgije Florovského dostala nesprávný název, měla se jmenovat \"Bloudění ruského pravoslaví\" nebo dokonce vzhledem k šířce látky, kterou kniha zpracovává, \"Bloudění ruské mysli\" či \"Bloudění ruské duchovní kultury.\"“\n\nBerďajev i Lebeděv se zmiňují o tom, že kniha je věnována bohosloví v jeho tradičním významu v duchu 19. století, nicméně Florovskij neopodstatněně překročil tuto hranici a hodnotí nejen ruské bohosloví, ale celou ruskou duši. „Podle Florovského,“ píše protojerej Lev Lebeděv, „ruská duše jako celek … jde špatnou cestou.“\n\nCelkově se názory Florovského s přibývajícími lety evolučně vyvíjely a měnily směrem k ortodoxnímu, tradičnímu pravoslavnému bohosloví. \n\n"}
{"id": "1345955", "url": "https://cs.wikipedia.org/wiki?curid=1345955", "title": "Tři králové (komiks)", "text": "Tři králové (komiks)\n\nTři králové je stostránkový výpravný komiks z období protektorátu zachycující důležité momenty protiněmeckého odboje organizovaného ilegální zpravodajsko - sabotážní skupinou Obrany národa s krycím názvem Tři králové. Časově komiks pokrývá činnost podplukovníka Josefa Balabána, podplukovníka Josefa Mašína a štábního kapitána Václava Morávka v období od jara roku 1939 do počátku léta roku 1942. Kromě třech vojenských důstojníků, kteří se stali klíčovými postavami nekomunistického domácího odboje, zachycuje komiks i další význačné osobnosti a skupiny zapojené do nelegálních struktur protiněmeckého odporu.\n\nAutorem komiksu je Zdeněk Ležák, více než 500 kreseb tvořil výtvarník Michal Kocián déle než rok. Barevně je komiks koncipován tak, že s postupem děje (jak se jednotlivé osudy hlavních postav naplňují) se obrázky stávají stále temnější a ubývá jejich barevnosti. Dílo je zpracováno tak, aby osudy Balabána, Mašína a Morávka oslovily především mladou generaci. Čtenáře dříve narozené, kterým ve školních lavicích totalitní osnovy nekomunistický odboj zamlčovaly nebo tendenčně zkreslovaly, může komiks podnítit k hlubšímu studiu historie domácího odboje, o němž po sametové revoluci vyšlo již dostatek objektivních publikací.\n\nGrafickou úpravu a tiskovou přípravu komiksu zpracoval Pavel Růt. Knihu vydalo nakladatelství Argo v Praze v roce 2017 (první vydání) jako svoji 3424. publikaci. Kromě základních informací o knize (kdo, kde a kdy byla vydána) a samotného příběhu Tří králů nechybí na počátku knihy úvodní slovo autora. V závěru knihy jsou pak stručné \"medailonky\" (viz níže) a úplný konec knihy je doplněn \"bonusem\" v podobě galerie rozpracovaných a částečně dokončených kreseb jako \"dokumentace procesu zrodu\" některých stránek komiksu.\nKromě hlavních postav nalezne čtenář v komiksu následující osobnosti s nimiž se Tři králové v odboji setkávali (každá postava má pak na konci knihy uveden stručný životopisný \"medailonek\"):\n"}
{"id": "1345959", "url": "https://cs.wikipedia.org/wiki?curid=1345959", "title": "Juraj Lehotský (režisér)", "text": "Juraj Lehotský (režisér)\n\nJuraj Lehotský (* 17. září 1975, Bratislava) je slovenský filmový režisér. V letech 1995 až 2000 studoval na Vysoké škole múzických umění v Bratislavě, konkrétně obor dokumentárních filmů. Následně se začal věnovat režii a psaní scénářů, a to nejen dokumentů, ale také hraných filmů, televizních reklam a hudebních videoklipů. Svůj první celovečerní hraný film uvedl v roce 2013 pod názvem \"Zázrak\". Jeho další film \"Nina\" měl premiéru o čtyři roky později. Lehotský je držitelem ceny Slnko v sieti.\n"}
{"id": "1345965", "url": "https://cs.wikipedia.org/wiki?curid=1345965", "title": "Cukerné kyseliny", "text": "Cukerné kyseliny\n\nCukerné kyseliny jsou karboxylové kyseliny odvozené od monosacharidů oxidací původní aldehydové nebo alkoholové skupiny na karboxyl.\n\nHlavními skupinami cukerných kyselin jsou:\n\n\n"}
{"id": "1345969", "url": "https://cs.wikipedia.org/wiki?curid=1345969", "title": "Dej mi své jméno", "text": "Dej mi své jméno\n\nDej mi své jméno (v anglickém originále Call Me by Your Name) je romantický film z roku 2017. Režie se ujal Luca Guadagnino a scénáře James Ivory. Snímek je inspirován stejnojmennou novelou od Andrého Acimana. Je to třetí a poslední film trilogie \"Desire, Mé jméno je láska\" (2009) a \"Oslněni sluncem\" (2015). Odehrává se v roce 1983 v Itálii, kde se vypráví příběh sedmnáctiletého Elia Perlmana a otcova asistenta Olivera. Ve filmu hrají Timothée Chalamet, Armie Hammer, Michael Stuhlbarg, Amira Casar, Esther Garrel a Victore Du Bois. Film se promítal na Filmovém festivalu Sundance. Do kin byl oficiálně uveden 24. listopadu 2017. V České republice měl premiéru 22. března 2018.\n\nV Severní Americe byl limitovaně uveden do kin 24. listopadu 2017. Za první víkend vydělal 404 874 dolarů. Druhý víkend vydělal 281 288 dolarů. K 10. prosinci 2017 snímek vydělal přes 2 miliony dolarů. \n\nVe Spojeném království měl premiéru dne 27. října 2017 a za první víkend vydělala z 112 kin 306 tisíc dolarů. Po deseti dnech vydělal 745 tisíc dolarů. \n\nFilm získal pozitivní recenze od kritiků. Na recenzní stránce Rotten Tomatoes získal ze 218 započtených recenzí 97 procent s průměrným ratingem 8,9 bodů z deseti. Na serveru Metacritic snímek získal z 50 recenzí 93 bodů ze sta. Na Česko-Slovenské filmové databázi snímek získal 82%. \n\n"}
{"id": "1345970", "url": "https://cs.wikipedia.org/wiki?curid=1345970", "title": "Zemětřesení ve Slezsku (2017)", "text": "Zemětřesení ve Slezsku (2017)\n\nZemětřesení ve Slezsku v roce 2017 proběhlo 10. prosince 2017 kolem 4. hodiny ranní. Epicentrum otřesu se nacházelo poblíž Hlučína a jeho hypocentrum asi v dvanáctikilometrové hloubce, síla zemětřesení dosáhla dle Geofyzikálního ústavu Akademie věd ČR 3,5 stupně Richterovy škály, dle Evropsko-středozemního seismologického centra dosáhlo síly 3,4 magnituda. Důvodem zemětřesení byl tlak africké litosférické desky na euroasijskou, kdy napětí z tohoto tření se přenáší i dále po desce.\n\nOtřesy byly lidmi zaznamenány v Hlučíně, Kravařích či Markvartovicích, ale seismografy ho naměřily na celém území Česka. Seismologové sdělili, že se opravdu jednalo o zemětřesení a ne o důlní otřes. Poslední známé zemětřesení v této oblasti proběhlo v roce 1935, kdy dosáhlo stupně 4. Zemětřesení nezpůsobilo žádná zranění ani škody, ale zaregistrovalo ho a informovalo o něm několik stovek lidí.\n\n\n"}
{"id": "1345971", "url": "https://cs.wikipedia.org/wiki?curid=1345971", "title": "Brigitte Sy", "text": "Brigitte Sy\n\nBrigitte Sy ( 26. ledna 1956 Paříž) je francouzská herečka a režisérka. Byla manželkou režiséra Philippa Garrela. Jejich děti, Louis a Esther, se rovněž věnují filmu. V roce 1983 hrála v manželově filmu \"Liberté, la nuit\". Později hrála v několika jeho dalších snímcích, konkrétně \"Les Baisers de secours\" (1989), \"J'entends plus la guitare\" (1991) a \"Pravidelní milenci\" (2005). Dále hrála například ve filmech \"Schůzka s Venuší\" (1991) a \"Vyhlášení války\" (2011). V roce 2010 uvedla svůj režijní debut pod názvem \"Les Mains libres\". Rovněž natočila krátký snímek \"L'endroit idéal\" (2008) a druhý celovečerní film uvedla roku 2015 (\"L'Astragale\").\n\n"}
{"id": "1345982", "url": "https://cs.wikipedia.org/wiki?curid=1345982", "title": "Norman Wells", "text": "Norman Wells\n\nNorman Wells je malé město v kanadských Severozápadních teritoriích. Leží na severním břehu řeky Mackenzie a je správním centrem regionu Sahtu. V roce 2016 zde žilo 778 obyvatel. U města se nachází letiště, další možný přístup je po řece Mackenzie (lodí v letním období, po ledu v zimním). Nachází se zde ropné vrty společnosti Imperial Oil, přičemž drtivá většina zaměstnanců jsou údajně obyvatelé Norman Wells.\n\n"}
{"id": "1345985", "url": "https://cs.wikipedia.org/wiki?curid=1345985", "title": "John Cole (novinář)", "text": "John Cole (novinář)\n\nJohn Cole (23. listopadu 1927 – 7. listopadu 2013) byl britský novinář. Narodil se v Belfastu do rodiny elektroinženýra a studoval na Belfast Royal Academy. Svou žurnalistickou kariéru zahájil v roce 1945 v místním deníku \"Belfast Telegraph\". V roce 1956 se stal členem redakce deníku \"Manchester Guardian\" (později přejmenovaného na \"The Guardian\"). Později přispíval do \"The Observer\". Rovněž napsal několik knih, například \"The Poor of the Earth\" o rozvojových zemích. Rovněž napsal román \"A Clouded Peace\" (2001). Zemřel ve spánku ve věku 85 let.\n"}
{"id": "1345997", "url": "https://cs.wikipedia.org/wiki?curid=1345997", "title": "The Chosen One", "text": "The Chosen One\n\nThe Chosen One je americký hraný film z roku 2010. Jeho režisérem byl komik Rob Schneider, který v něm rovněž ztvárnil hlavní roli prodejce automobilů (postavu jménem Paul). Roli jeho homosexuálního buddhistického bratra Neala ve snímku hraje Steve Buscemi. Dále v něm hráli například Holland Taylor a Peter Riegert. Původně měl být režisérem snímku George Sluizer. Originální hudbu složil Jeff Rona. Snímek byl předmětem soudních sporů mezi Robem a Johnem Schneiderovými na jedné straně a investory na druhé.\n"}
{"id": "1346000", "url": "https://cs.wikipedia.org/wiki?curid=1346000", "title": "Malý svědek", "text": "Malý svědek\n\nMalý svědek je americký hraný film z roku 2001. Natočil jej režisér Harold Becker (jeho poslední film) podle scénáře Lewise Colicka. Hlavní roli stavitele lodí Franka Morrisona, který se nedávno rozvedl se svou manželkou Susan (Teri Polo), ztvárnil John Travolta. Susan se znovu provdala, a to za Ricka Barnese (Vince Vaughn), což těžce nese syn Franka a Susan, dvanáctiletý Danny (Matt O'Leary). Autorem hudby k filmu je Mark Mancina. Jednu roli ve filmu měl také Steve Buscemi. Ten se při natáčení připletl do rvačky v baru (mezi Vincem Vaughnem, scenáristou Scottem Rosenbergem a místním mužem Timothym Fogertym, který roztržku údajně vyvolal) a vyvázl z ní s roztrženým obličejem.\n"}
{"id": "1346002", "url": "https://cs.wikipedia.org/wiki?curid=1346002", "title": "Poslední šance Leváka Boba", "text": "Poslední šance Leváka Boba\n\nPoslední šance Leváka Boba (\"Sideshow Bob's Last Gleaming\") je 137. díl amerického animovaného seriálu Simpsonovi. Premiéru měl v televizi Fox Broadcasting Company 26. listopadu 1995.\n\nLevák Bob, jako vězeň, zametá listí na plánovaný letecký den, na který přijíždí Simpsonovi. Bob mezitím uteče policii a ukradne jadernou bombu z hangáru. Spojí se s okolím a vyzývá k ukončení televizního vysílání všech stanic. Šáša Krusty ho však neuposlechne a využije daleko vzdálený tísňový vysílací kanál, čehož si Bob všimne. Bart a Líza ho najdou díky jeho pisklavému hlasu v balónu, ale to už Bob odpaluje jadernou pumu. Bomba je neškodná, jelikož mohla být spotřebována do listopadu roku 1959. Bob propíchne balon a bere si Barta jako rukojmí do letadla bratrů Wrightových. Míří k tísňovému vysílaní, kde vystupuje Šáša, kterého se pokouší zabít, ale letadlo je pomalé, a tak se pouze o dřevěnou budovu odrazí a prudce zastaví, avšak oběma se nic nestane. Levák Bob je chycen a znovu zatčen. \n"}
{"id": "1346003", "url": "https://cs.wikipedia.org/wiki?curid=1346003", "title": "Tortelloni", "text": "Tortelloni\n\nTortelloni jsou plněné těstoviny, jež mají stejný tvar jako tortellini, ale jsou větší. Obvykle se plní sýrem ricotta a listovou zeleninou, jako je špenát. Existuje mnoho variant, v nichž je zelenina nahrazena aromatičtějšími přísadami, jako jsou \"porcini\" neboli hřiby nebo vlašskými ořechy. Jinou obvyklou náplní pro tortelloni je, zejména v provinciích Modena a Reggio Emilia, pasta připravená hlavně z dřeně dýní a ze sušenek s příchutí amaretto.\n\nTortelloni plněné ricottou a zeleninou se obvykle podávají buď s omáčkou ragú, nebo s rozpuštěným máslem a s lístky šalvěje.\n\n"}
{"id": "1346004", "url": "https://cs.wikipedia.org/wiki?curid=1346004", "title": "Život v oblouznění", "text": "Život v oblouznění\n\nŽivot v oblouznění je americký hraný film z roku 1995. Natočil jej režisér Tom DiCillo podle vlastního scénáře. Hlavní roli nezávislého filmového režiséra Nicka Revea v něm ztvárnil Steve Buscemi. Děj filmu se odehrává přímo během natáčení. Dále ve filmu hráli Catherine Keener, Dermot Mulroney, Peter Dinklage a další. DiCillo měl potíže sehnat pro natočení filmu finance, všichni kontaktovaní producenti odmítali. Nakonec byl film financován převážně ze strany zúčastněných herců. Film je rozdělen do tří částí, přičemž ta první byla natočena za pět dní. DiCillo si následně uvědomil, že tato část je příliš krátká na to, aby byla celovečerním filmem, a příliš dlouhá, aby mohla být typickým krátkometrážním filmem. Později tedy natočil ještě dvě části.\n"}
{"id": "1346008", "url": "https://cs.wikipedia.org/wiki?curid=1346008", "title": "János Molnár (jeskyně)", "text": "János Molnár (jeskyně)\n\nJános Molnár () je rozsáhlá podzemní podvodní jeskyně, nacházející se přímo pod maďarskou hlavní metropolí, v Budapešti, o hloubce 100 metrů a celkové šířce 3 km (dle jiného zdroje: 86 m, šířka 27 m, výška 15 m, hloubka 100 m, celková šíře až 5,5 km), jež vznikla s největší pravděpodobností pohybem tektonických desek. Dle časopisu Lidé a země se jedná o největší termální jeskyni světa, objevenou až v roce 2002 a zpřístupněnou o šest let později, jejíž teplota vody se pohybuje v rozmezí 25–27 °C.\n\nO této maďarské jeskyni byl také v roce 2017 uveden film \"Budapest Inferno: The Secret of the Molnar Janos Cave.\"\n"}
{"id": "1346009", "url": "https://cs.wikipedia.org/wiki?curid=1346009", "title": "Catherine Keener", "text": "Catherine Keener\n\nCatherine Keener (* 23. března 1959 Miami) je americká herečka. Narodila se jako třetí z pěti potomků Evelyn a Jima Keenerových. Její mladší sestrou je herečka Elizabeth Keener. Studovala angličtinu a historii na Wheaton College (Norton, Massachusetts). Rovněž chodila na herecké kurzy. Dvakrát byla nominována na Oscara, konkrétně za své role ve filmech \"V kůži Johna Malkoviche\" (1999) a \"Capote\" (2005). Dále hrála například ve filmech \"Johnny Suede\" (1991), \"Hollywood, Hollywood\" (2002) a \"Útěk do divočiny\" (2007). V letech 1990 až 2007 byl jejím manželem herec Dermot Mulroney.\n\n"}
{"id": "1346011", "url": "https://cs.wikipedia.org/wiki?curid=1346011", "title": "Slavnostní epizoda", "text": "Slavnostní epizoda\n\nSlavnostní epizoda (také známá pod neoficiálním názvem \"138. slavnostní epizoda\", v anglickém orifinále \"The Simpsons 138th Episode Spectacular\") je 138. díl amerického animovaného seriálu Simpsonovi. Premiéru měl v televizi Fox Broadcasting Company 3. prosince 1995.\n\nDíl moderuje Troy McClure. Věnuje se dávno zhlédnutými záběry, nikdy nevysílaným materiálem a jinými perličkami. Úvodem je parodovaný pohled o tvůrcích seriálu Simpsonových a některé krátké díly z předcházejícího seriálu \"The Simpsons shorts\", který běžel v letech 1987-1989. Díl se zabývá otázkami a zajímavostmi seriálu a jeho postav. Jsou v něm i pouštěny verze záběrů, které se nikdy neodvysílaly, např. závěr dvojdílu Kdo postřelil pana Burnse. Závěrem jsou pouštěny záběry nahých scén.\n"}
{"id": "1346012", "url": "https://cs.wikipedia.org/wiki?curid=1346012", "title": "Píseň pro nevěstu", "text": "Píseň pro nevěstu\n\nPíseň pro nevěstu (v anglickém originále \"The Wedding Singer\") je americký hraný film z roku 1998. Natočil jej režisér Frank Coraci podle scénáře Tima Herlihyho. Hudbu k němu složil Teddy Castellucci. Hlavní roli svatebního zpěváka Robbieho Harta v něm ztvárnil Adam Sandler. Roli servírky Julie Sullivan, do níž se Sandlerova postava zamiluje, v něm hrála Drew Barrymore. Dále ve filmu hráli například Steve Buscemi, Christine Taylor a Angela Featherstone. Rovněž zde vystupoval zpěvák Billy Idol (jako on sám).\n"}
{"id": "1346014", "url": "https://cs.wikipedia.org/wiki?curid=1346014", "title": "Palubní protisrážkový systém", "text": "Palubní protisrážkový systém\n\nPalubní protisrážkový systém TCAS (anglicky: Traffic Collision Avoidance System) je bezpečnostní systém letadla, který monitoruje okolí a dává pilotům informace a varování týkající se okolního provozu.\n\nTCAS pracuje nezávisle na řízení letového provozu a pozemních navigačních systémech. Dle standardů ICAO by měla být tímto antikolizním zařízením vybavena všechna letadla s maximální vzletovou hmotností větší než 5700 kg a všechna letadla certifikovaná k přepravě více než 19 osob.\n\nZkratka TCAS se vyslovuje jako \"tý-kas\" a někdy může být vyložena také jako \"Traffic Alert and Collision Avoidance System\".\n\n"}
{"id": "1346016", "url": "https://cs.wikipedia.org/wiki?curid=1346016", "title": "Pete Smalls Is Dead", "text": "Pete Smalls Is Dead\n\nPete Smalls Is Dead je americký hraný film z roku 2010. Natočil jej režisér Alexandre Rockwell podle scénáře, na němž spolupracoval s Brandonem Colem. Ve filmu hráli Mark Boone Junior, Peter Dinklage, Seymour Cassel, Steve Buscemi a další. Premiéra filmu proběhla 17. září 2010 na Oldenburském mezinárodním filmovém festivalu. Do amerických kin byl uveden 14. března následujícího roku.\n"}
{"id": "1346018", "url": "https://cs.wikipedia.org/wiki?curid=1346018", "title": "Papírový počítač", "text": "Papírový počítač\n\nPapírový počítač je buďto prostým papírovým modelem některého reálného počítače nebo zároveň takový model umožňuje i simulovat provádění počítačových programů, popř. specializovaných výpočtů formou postupného vykonávání jednotlivých kroků.\n\nDalším charakteristický rysem papírového počítače je to, že je kompletně nebo z větší části vyroben z klasického papíru a je možné ho relativně snadno sestavit s pomocí nůžek a lepidla či lepící pásky.\n\nPapírové počítače (s výjimkou prostých modelů) vznikly jako náhražka jiných početních pomůcek např. kalkulaček) anebo jako didaktická pomůcka, sloužící k výuce programování. Zde popsané papírové počítače se objevovaly v 70., 80. a 90. letech dvacátého století v Československu i ve světě. Hlavní role papírových počítačů – náhražka tehdy nedostupných nebo obtížně přístupných počítačů, ať už sálových nebo později osobních – postupně skončila s dostupností výpočetních techniky na přelomu 80. a 90. let dvacátého století.\n\nJako „papírový počítač“ („paper computer“) se příležitostně označují prototypy elektronických počítačů či smartphonů, které jsou velmi tenké, popř. tenké a ohebné; vzhledem k použitým materiálům a technologiím se však nejedná o počítače z papíru. Další varianty „nepravých“ papírových počítačů jsou takové, kde je pouze jejich skříň vyrobena z lepenky (APC.io, Google AIY Voice Kit, Google AIY Vision Kit apod.).\n\nSamostatnou kategorií je použití papíru jako média pro uchování počítačových dat a programů z dob, kdy odpovídající technologie pro magnetický/optický záznam nebyly k dispozici nebo byly obtížně dostupné. Typickými představiteli takových médií jsou děrné štítky a děrné pásky.\n\nNejedná se ve skutečnost o klasický papír, ale alternativní označení zobrazovacích jednotek (displejů z plastů), nejčastěji používaných u čteček elektronických knih. Tyto displeje používají pro zobrazení jemné kapičky inkoustu, u kterých elektronický ovládají jejich viditelnost. Odsud název „elektronický inkoust“ a následně i nepřesně „elektronický papír“.\n\nModely počítačů z papíru (též „vystřihovánky“) jsou pouze maketami reálných počítačů, bez další návaznosti na simulaci počítačových výpočtů. Důraz je kladen na shodu modelu s originálem z hlediska vnějšího vzhledu, nikoli funkčnosti.\n\nJedná se o takové modely z papíru, které s pomocí posloupnosti kroků umožňují provést konkrétní výpočet nebo posloupnost programových kroků, které vedou ke konečnému výsledku (výpočet hodnoty, ukončení hry a pod.).\n\nJedná se o papírovou o podobu kruhového logaritmického pravítka pro operace násoben, dělení, umocňování a odmocňování, která byla vyrobena ve formě kruhového disku z tuhého papíru s pohyblivou ryskou z celuloidu. Příkladem je český výrobek nazvaný „Logaritmický kotouč“.\n\nKOPA (Kouzelný PočítAč) vyšel v časopise ABC číslo 10 v roce 1965. Jednalo se o jednoduchou hru, kde s pomocí vystřižení a podlepení pěti tabulek s čísly mohl jejich majitel „uhádnout“ číslo, které si vybral jeho oponent; pohyb v tabulce se řídil určitým algoritmem.\n\nPAP (PApírový Protihráč) Vyšel v časopise ABC číslo 12 v roce 1971. Obsahoval algoritmus počítačové hry typu NIM (odebírání 1 až n kamenů z množství x kamenů, „počítač“ a hráč je odebírají střídavě, na koho zbude poslední kámen, ten prohrává). Proces opět algoritmický. Vystřihovánka počítače byla v designu ČSD.\n\nVyšel v časopise ABC, říjen 1977. Princip stejný jako v případě PAP (1971), od svého předchůdce se lišil designem.\n\nJedná se o takové modely z papíru, které umožňují simulovat činnost počítačů v tom smyslu, že obsahují paměťové registry a umožní interpretovat programový kód („program“) včetně podmíněných skoků apod. Díky tomu lze v těchto modelech „spouštět“ (přesněji manuálně interpretovat) nejrůznější programy tak, jak by je vykonával počítač a učit se tak základům programování.\n\nCARDIAC (CARDboard Illustrative Aid to Computation) vznikl jako učební pomůcka pro americké středoškolské studenty. Obsahoval 99 proměnných (paměťových registrů) a 10 příkazových instrukcí, blízkých strojovému kódu, včetně podmíněných skoků. Pro kód a paměťové příkazy byly v papírovém modelu počítače výřezy, do kterých se zasouvaly proužky papíru pro čtení/zápis registrů a kódu. Technikou programování se nejvíce blíží tehdejším minipočítačům a programování v assembleru. \n\nCGS (Computer Gaming System) vyšel poprvé v časopise ABC číslo 7 v roce 1980, a o dva roky později v časopise VTM a speciálu Logika v kostce. Pracuje na velmi podobném principu jako CARDIAC (paměťové registry, indexní registr, interpretovaný kód na samostatné papírové kartě). Technikou programování se nachází na pomezí programovatelných kalkulátorů a vyšších programovacích jazyků (např. interpret jazyka BASIC na osmibitových počítačích).\n\nPro CGS vyšlo několik desítek karet s programy a díky nákladu a dvojí reedici se stal nerozšířenějších papírovým počítačem v tehdejším Československu. I po 45 letech od svého vzniku je citován v diskusních fórech, blozích a samostatných článcích jako vzpomínka na začátky programování. \n\nMinipočítač Zenit vyšel v časopise v Zenit pionierov č. 1/1989-90 v září 1988, v číslech 2 (6,10,11,12,17,18,19,21-22,23-24)/1989-90 vyšlo celkem 10 her. Princip funkčnosti je stejný jako u CARDIAC/CGS, navíc vylepšený o grafický panel (barevnou „obrazovku/displej”) rovněž vkládaný do samostatného výřezu, ve kterém se nachází herní pole (např. tenisové hřiště). Technika programování rovněž obdobná jako u CGS.\n\nPapírový minipočítač Zenit představuje vrchol československé scény papírových počítačů. Je kvalitně graficky zpracovaný, navíc obohacený nápadem nového prvku grafického displeje – herního pole. Jeho handicapem byla doba uvedení – sedm let po CGS a ve zlomových letech 1989/1990, kdy začal masivní import osobních počítačů do domácnost I firem, popř. výroba jejich tuzemských klonů. Dostupnost reálných počítačů tak zapříčinila postupný konec zájmu o jejich papírové simulátory.\n\n"}
{"id": "1346021", "url": "https://cs.wikipedia.org/wiki?curid=1346021", "title": "Mark Boone Junior", "text": "Mark Boone Junior\n\nMark Boone Junior, vlastním jménem Mark Heidrich, (* 17. března 1955 Cincinnati) je americký herec. Narodil se do rodiny bývalé učitelky a stavebního poradce. Svou kariéru zahájil poté, co se přestěhoval do New Yorku. Zde se spolu s kamarádem a později dlouholetým spolupracovníkem Stevem Buscemim věnoval stand-up komedii. Hrál ve více než stovce filmů, například \"Můj nejmilejší bar\" (1996), \"Batman začíná\" (2005) a \"Pete Smalls Is Dead\" (2010). Rovněž vystupoval v různých televizních seriálech, mezi něž patří například \"Zákon gangu\", \"Larry, kroť se\" a \"Poslední chlap na Zemi\".\n\n"}
{"id": "1346029", "url": "https://cs.wikipedia.org/wiki?curid=1346029", "title": "Machři", "text": "Machři\n\nMachři (v anglickém originále \"Grown Ups\") je americká filmová komedie z roku 2010. Jejím režisérem byl Dennis Dugan a scénář napsali Adam Sandler a Fred Wolf. Hlavní roli Lennyho Federa ve filmu ztvárnil Sandler. Dále ve filmu hráli například Rob Schneider, Chris Rock, Kevin James, David Spade a Steve Buscemi. Hudbu k němu složil Rupert Gregson-Williams. Snímek vyprodukovala Sandlerova společnost Happy Madison Productions a distribuovala jej Columbia Pictures. Tři roky po uvedení filmu měl premiéru jeho sequel nazvaný \"Machři 2\".\n"}
{"id": "1346031", "url": "https://cs.wikipedia.org/wiki?curid=1346031", "title": "Machři 2", "text": "Machři 2\n\nMachři 2 (v anglickém originále \"Grown Ups 2\") je americká filmová komedie z roku 2013. Jde o sequel filmu \"Machři\" (2010). Na obou filmech se z velké části podíleli stejní tvůrci. Režisérem byl opět Dennis Dugan, scénář je opět dílem Adama Sandlera a Freda Wolfa (dále se na něm podílel ještě Tim Herlihy). Hudbu opět složil Rupert Gregson-Williams. Hlavní roli Lennyho Federa ve filmu ztvárnil Sandler. Dále ve filmu hráli například Chris Rock, Kevin James, David Spade a Steve Buscemi. Snímek vyprodukovala Sandlerova společnost Happy Madison Productions a distribuovala jej Sony Pictures Releasing.\n"}
{"id": "1346034", "url": "https://cs.wikipedia.org/wiki?curid=1346034", "title": "Modrásek stepní", "text": "Modrásek stepní\n\nModrásek stepní (\"Polyommatus eros\") je druh denního motýla z čeledi modráskovitých (\"Lycaenidae\"). Rozpětí jeho křídel je 26 až 36 mm. Samci mají modravě zelená křídla s širokým tmavým lemem a za letu připomínají modráska ligrusového. Samice jsou šedohnědé a mají příkrajní oranžové skvrny, které jsou patrnější na zadních křídlech. Rub křídel je šedý s černou středovou skvrnou jako u Modráska jehlicového (\"Polyommatus icarus\").\n\nMotýl, který má v Evropě pět poddruhů, je ostrůvkovitě rozšířený od Pyrenejí přes jižní Evropu a jižní část střední Evropy dále na východ přes jižní část Ruska až po Ural. Jeho populace se vyskytují i v Turecku. V České republice, kde je v současné době tento druh vyhynulý, se vyskytoval jeho poddruh \"Polyommatus eros\" ssp. \"eroides\" (Frivaldszky, 1835) na jižní Moravě v Pavlovských vrších. Motýl obývá suchá stanoviště jako například vápencové krátkostébelné stepi, paseky ve světlých písčitých borech a květnaté horské louky.\n\nŽivnou rostlinou poddruhu modráska stepního (\"Polyommatus eros\" ssp. \"eroides\") vyskytujícího se ve východní části střední Evropy je kručinka barvířská (\"Genista tinctoria\") a v Polsku čilimník (\"Chamaecytisus ruthenicus\"). Živné rostliny dalších poddruhů tohoto modráska jsou vlnice Hallerova (\"Oxytropis halleri\"), vlnice náholní (\"Oxytropis campestris\"), kozinec vždyživý (\"Astragalus sempervirens\") a kozinec tyrolský (\"Astragalus leontinus\"). Samice klade vajíčka na listy živné rostliny. Housenky, které jsou příležitostně myrmekofilní, zprvu vytvářejí okénkovité požerky, později přijímají celé listy. Motýl je jednogenerační (monovoltinní). Dospělce lze zahlédnout od konce června do září. Přezimuje malá housenka.\n\nV České republice modrásek stepní vyhynul v roce 1957.\n\n"}
{"id": "1346037", "url": "https://cs.wikipedia.org/wiki?curid=1346037", "title": "Samotář Jim", "text": "Samotář Jim\n\nSamotář Jim (v anglickém originále \"Lonesome Jim\") je americký hraný film. Natočil jej režisér Steve Buscemi podle scénáře Jamese C. Strouse. Jde o první celovečerní film, který Buscemi režíroval a sám v něm nehrál. Hlavní roli ve filmu ztvárnil Casey Affleck. Dále v něm hráli například Kevin Corrigan, Seymour Cassel, Liv Tyler a Mark Boone Junior. Malou roli ve filmu měl také režisérův bratr Michael Buscemi. Hudbu k filmu složil Evan Lurie. Snímek měl premiéru 22. ledna 2005 na Filmovém festivalu Sundance.\n"}
{"id": "1346040", "url": "https://cs.wikipedia.org/wiki?curid=1346040", "title": "Mládí v hajzlu (film)", "text": "Mládí v hajzlu (film)\n\nMládí v hajzlu (v anglickém originále \"Youth in Revolt\") je americký hraný film z roku 2009. Natočil jej režisér Miguel Arteta. Scénář napsal Gustin Nash podle stejnojmenné knihy od C. D. Payna. Hlavní role ve filmu hráli Michael Cera a Portia Doubleday, dále se v něm představili například Steve Buscemi, Ray Liotta a Zach Galifianakis. Hudbu k němu složil John Swihart. Jeho producentem byl David Permut a distribuovaly jej společnosti The Weinstein Company a Dimension Films.\n"}
{"id": "1346048", "url": "https://cs.wikipedia.org/wiki?curid=1346048", "title": "Beverley Kinchová", "text": "Beverley Kinchová\n\nBeverley Kinchová (* 14. ledna 1964) je bývalá britská atletka, sprinterka a dálkařka.\nV 19 letech obsadila páté místo v soutěži dálkařek na mistrovství světa v Helsinkách v roce 1983. O rok později se stala halovou mistryní Evropy v běhu na 60 metrů. Startovala také na olympiádě v Soulu v roce 1988, jako členka britské sprinterské štafety skončila v semifinále. Úspěšnější byla na evropském šampionátu v roce 1990 ve Splitu. Zde spolu se svými kolegyněmi vybojovala bronzovou medaili ve štafetě na 4x100 metrů.\n"}
{"id": "1346049", "url": "https://cs.wikipedia.org/wiki?curid=1346049", "title": "Peter Baltes", "text": "Peter Baltes\n\nPeter Baltes (* 4. dubna 1958, Solingen, Německo) je německý hudebník. Od jejího založení v roce 1976 působil jako basový kytarista a skladatel v heavymetalové hudební skupině Accept. Na skládání se podílel společně s kytaristou Wolfem Hoffmannem. Baltes v Accept také pár písní sám nazpíval; jedná se především o skladby z rané historie skupiny. V roce 2018 se rozhodl z Accept odejít. Podle slov kapely potřeboval Baltes udělat ve svém životě změnu.\n"}
{"id": "1346050", "url": "https://cs.wikipedia.org/wiki?curid=1346050", "title": "Interview (film)", "text": "Interview (film)\n\nInterview je americký hraný film z roku 2007. Natočil jej režisér Steve Buscemi podle scénáře, který napsal spolu s Davidem Schechterem. Jde o remake stejnojmenného nizozemského filmu z roku 2003, který natočil režisér Theo van Gogh. Buscemi ve filmu zároveň ztvárnil hlavní roli novináře, který dělá rozhovor s herečkou jménem Katya (Sienna Miller). Dále ve filmu hráli například Elizabeth Bracco, Molly Griffith a režisérův bratr Michael Buscemi. Originální hudbu složil Evan Lurie.\n"}
{"id": "1346051", "url": "https://cs.wikipedia.org/wiki?curid=1346051", "title": "Ženatý", "text": "Ženatý\n\nPříjmení Ženatý nese více různých osobností:\n\n"}
{"id": "1346052", "url": "https://cs.wikipedia.org/wiki?curid=1346052", "title": "Na Drahách", "text": "Na Drahách\n\nNázev Na Drahách nese více vrcholů kopců:\n\n"}
{"id": "1346057", "url": "https://cs.wikipedia.org/wiki?curid=1346057", "title": "Budínský", "text": "Budínský\n\nPříjmení Budínský nese více různých osobností:\n\n\n\n"}
{"id": "1346058", "url": "https://cs.wikipedia.org/wiki?curid=1346058", "title": "Chris Bay", "text": "Chris Bay\n\nChristian Bay (* 10. července 1972, Norimberk, Německo) je německý hudebník známý jako kytarista a zpěvák powermetalové hudební skupiny Freedom Call. Tu založil v roce 1998 a je v ní hlavním skladatelem. Až do roku 2017 se věnoval výhradně Freedom Call, během jara téhož roku se poté rozhodl nahrát své první sólové album \"Chasing the Sun\", jež má být složené z písní, které se nehodí do repertoáru této kapely.\n\n"}
{"id": "1346062", "url": "https://cs.wikipedia.org/wiki?curid=1346062", "title": "617 (číslo)", "text": "617 (číslo)\n\nŠest set sedmnáct je přirozené číslo. Římskými číslicemi se zapisuje DCXVII a řeckými číslicemi χιζ. Následuje po čísle šest set šestnáct a předchází číslu šest set osmnáct.\n\n617 je:\n\n"}
{"id": "1346063", "url": "https://cs.wikipedia.org/wiki?curid=1346063", "title": "618 (číslo)", "text": "618 (číslo)\n\nŠest set osmnáct je přirozené číslo. Římskými číslicemi se zapisuje DCXVIII a řeckými číslicemi χιη. Následuje po čísle šest set sedmnáct a předchází číslu šest set devatenáct.\n\n618 je:\n\n"}
{"id": "1346064", "url": "https://cs.wikipedia.org/wiki?curid=1346064", "title": "619 (číslo)", "text": "619 (číslo)\n\nŠest set devatenáct je přirozené číslo. Římskými číslicemi se zapisuje DCXIX a řeckými číslicemi χιθ. Následuje po čísle šest set osmnáct a předchází číslu šest set dvacet.\n\n619 je:\n\n"}
{"id": "1346068", "url": "https://cs.wikipedia.org/wiki?curid=1346068", "title": "Furch", "text": "Furch\n\nPříjmení Furch nese více různých osobností:\n\n"}
{"id": "1346070", "url": "https://cs.wikipedia.org/wiki?curid=1346070", "title": "Štěpka (rozcestník)", "text": "Štěpka (rozcestník)\n\nŠtěpka může být:\n\n\n"}
{"id": "1346071", "url": "https://cs.wikipedia.org/wiki?curid=1346071", "title": "Kamínek (příjmení)", "text": "Kamínek (příjmení)\n\nPříjmení Kamínek nese více různých osobností:\n\n"}
{"id": "1346072", "url": "https://cs.wikipedia.org/wiki?curid=1346072", "title": "Herzig", "text": "Herzig\n\nPříjmení Herzig nese více různých osobností:\n\n"}
{"id": "1346076", "url": "https://cs.wikipedia.org/wiki?curid=1346076", "title": "Fantastická zvířata: Grindelwaldovy zločiny", "text": "Fantastická zvířata: Grindelwaldovy zločiny\n\nFantastická zvířata: Grindelwaldovy zločiny (v anglickém originále Fantastic Beasts: The Crimes of Grindelwald) je americko-britský fantasy film produkovaný společností Heyday Films a distribuovaný společností Warner Bros. Pictures. Jedná se o pokračování filmu \"Fantastická zvířata a kde je najít\" z roku 2016 a je desátým filmem v kouzelnickém světě J. K. Rowlingové, kterou započala filmová série \"Harry Potter\". Režie se ujal David Yates a scénář vytvořila J. K. Rowlingová. Ve filmu se objeví Eddie Redmayne, Katherine Waterston, Dan Fogler, Alison Sudol, Ezra Miller, Johnny Depp, Jude Law, Zoë Kravitz, Callum Turner a Claudia Kim.\n\nVydání filmu je stanoveno na 16. listopad 2018 společností Warner Bros. Pictures a do kin bude uveden ve 2D, 3D, IMAX a IMAX 3D.\n\nHlavní natáčení začalo 3. července 2017 v Leavesdenských filmových ateliérech. Jude Law dokončil své scény jako Brumbál v září 2017. Hlavní natáčení skončilo 20. prosince 2017.\n\nV listopadu 2016 bylo oznámeno, že na hudbě bude opět pracovat James Newton Howard.\n\nFilm \"Fantastická zvířata: Grindelwaldovy zločiny\" byl vydán 16. listopadu 2018 společností Warner Bros. Pictures. Do kin byl uveden ve 2D, 3D, IMAX a IMAX 3D.\n\nV říjnu 2014 oznámilo studio novou trilogii spisovatelky J. K. Rowlingové s názvem \"Fantastická zvířata\". Července roku 2016 byl Davidem Yatesem potvrzen scénář druhého filmu s tím, že už má pár nápadů na třetí. Vydání třetího filmu je stanoveno na 20. listopad 2020. V říjnu 2016 Rowlingová potvrdila, že série bude nakonec obsahovat celkem pět filmů.\n\n"}
{"id": "1346077", "url": "https://cs.wikipedia.org/wiki?curid=1346077", "title": "Native Tongues", "text": "Native Tongues\n\nNative Tongues bylo hiphopové hnutí z přelomu 80. a 90. let 20. století. Umělci řadící se k tomuto hnutí byli známí svými pozitivními afrocentrickými texty a jazzem inspirovanými beaty s rozmanitým samplováním. Mezi nejvýznamnější členy patří kapely Jungle Brothers, De La Soul a A Tribe Called Quest. Toto hnutí je úzce spojeno s dalším hiphopovým hnutím Universal Zulu Nation.\n\nHnutí Native Tongues vzniklo v New Yorku díky hiphopovým umělcům, kteří ve své tvorbě používali abstraktní a tolerantní texty, které pojímaly o tématech jako spiritualita, moderní svět, rasa, sex a zábava. Ve svých beatech poté používali značné množství jazzových samplů.\n\nTrugoy the Dove, jeden z raperů v kapele De La Soul, vzpomíná: „Native Tongues vzniklo, když jsme jednou měli vystoupení v Bostonu. Potkali jsme se tam s lidmi z Jungle Brothers. Měli jsme vzájemnou vášeň pro hip hop a tvorbu jednoho druhého. Pozvali jsme je do studia a začali nahrávat skladbu \"Buddy\". Nešlo o byznys, nedělali jsme to pro peníze. Prostě jsme se navzájem inspirovali a vyměňovali nápady. Nejvíc šlo o to, abychom se bavili a užívali si to.“\n\nQ-Tip z kapely A Tribe Called řekl: „Pamatuji si, jak mi Afrika Baby Bam zavolal a říkal, jak se s De La Soul musím setkat, že jsme si prý velmi podobní. Když jsem je poznal, tak to byla láska na první pohled. Hip hop většinou podporuje individualismus, a proto si myslím, že hlavním úspěchem Native Tongues bylo, že jsme ukázali lidem, že můžeme fungovat jako kolektiv.“ \n\nDe La Soul, A Tribe Called Quest a Jungle Brothers vytvořili jádro Native Tongues, hnutí, které se značně inspiruje Afrikou Bambaataem a jeho Universal Zulu Nation. V roce 1989 se ke hnutí přidali umělci jako Queen Latifah, Monie Love či Black Sheep. Všichni tito umělci značně ovlivnili styl a trendy v hip hopu během tzv. zlaté éry hip hopu na přelomu 80. a 90. let. Alba od A Tribe Called Quest a De La Soul z této doby jsou dodnes považována za nejlepší a nejvlivnější alba v historii celého hip hopu.\n\nPřestože toto hnutí hostilo několik desek, tak kolaborace mezi jednotlivými umělci byly celkem vzácné, a Native Tongues jako kompletní kolektiv nikdy nic nenahráli. Chvíli se hnutí začalo pomalu rozpadat, ale poté se v roce 1996 členové sešli při nahrávání skladby \"How Ya Want It We Got It\" \"(Native Tongues Remix\" od Jungle Brothers. Na této skladbě se také podíleli interpreti jako Common, The Roots či Mos Def, kteří jsou od té doby považováni za členy Native Tongues. V poslední skladbě z alba The Love Movement od A Tribe Called Quest, na které se podíleli Mos Def, Jane Doe a Punchline&Wordsworth, má Q-Tip pasáž, kde říká: „Tihle lidé jsou rodina.“\n\n\n"}
{"id": "1346079", "url": "https://cs.wikipedia.org/wiki?curid=1346079", "title": "Zářecký", "text": "Zářecký\n\nPříjmení Zářecký nese více různých osobností:\n\n"}
{"id": "1346081", "url": "https://cs.wikipedia.org/wiki?curid=1346081", "title": "Merunka", "text": "Merunka\n\nPříjmení Merunka nese více různých osobností:\n\n"}
{"id": "1346083", "url": "https://cs.wikipedia.org/wiki?curid=1346083", "title": "Amyino plodné lůno", "text": "Amyino plodné lůno\n\nAmyino plodné lůno (v anglickém originále Inside Amy Schumer) je americký komediální televizní seriál, vysílaný stanicí Comedy Central. Jeho autorkou je komička Amy Schumer. První epizoda byla uvedena 30. dubna 2013 a první série skončila 2. července toho roku. Do roku 2016 následovaly tři další série. Jednotlivé epizody byly rozděleny do tří částí, přičemž ty dosahovaly různých délek. Seriál zahrnuje různé skeče, stand-upy a rozhovory. Jedinou osobou, která se vyskytuje ve všech částech, je Amy Schumer. Dále v seriálu vystupovali například Steve Buscemi, Jake Gyllenhaal a Rob Schneider.\n"}
{"id": "1346085", "url": "https://cs.wikipedia.org/wiki?curid=1346085", "title": "Slukovití", "text": "Slukovití\n\nSlukovití (Scolopacidae) je čeleď bahňáků z řádu dlouhokřídlých (Charadriiformes). Patří sem bekasiny, sluky, vodouši, břehouši, jespáci a další zástupci.\n\nJsou to ptáci vázání na vodu. Zástupci čeledi mají rozmanité tvary zobáků, třeba koliha má šavlovitě dolů směřující zobák, bekasiny a sluky mají zobáky rovné. Těmto zobákům se říká pícháky, protože píchají do půdy a následně pak vytahují drobné živočichy. Jsou to převážně masožravci a hmyzožravci, pojídají drobné korýše, hmyz, rybky, plže a další živočichy. Opeření je u mnohých zástupců nenápadně hnědé, ale u některých je pestré a obsahuje také doplňky, třeba u Philomachus pugnax, u kterého mají samci límec v době rozmnožování a páření. Nohy jsou dlouhé a jsou předurčeny k pohybů ve vodě, kamenech a bahně. Co se týče velikosti, tak u slukovitých je maximální délka od 14 – 45 cm do velikosti vrány, nejmenším evropským bahňákem je jespák malý, největší je koliha velká. Většina druhů hnízdí na zemi, ale některé hnízdí na stromech, třeba vodouš kropenatý. Vejce slukovitých jsou zbarvena nenápadně, aby splynula před predátory, např. racky nebo chaluhami. Hlasové projevy slukovitých bahňáků jsou známé v době toků a námluv, např. u bekasiny otavní a sluky lesní.\n\n"}
{"id": "1346087", "url": "https://cs.wikipedia.org/wiki?curid=1346087", "title": "The Jim Gaffigan Show", "text": "The Jim Gaffigan Show\n\nThe Jim Gaffigan Show je americký televizní pořad, vysílaný v letech 2015 až 2016 stanicí TV Land. Jeho děj se točí kolem komika Jima Gaffigana, který se svou manželkou Jeannie vychovává pět dětí ve dvoupokojovém bytě v New Yorku. První epizoda byla uvedena 15. července 2015 a první série, která obsahovala celkem jedenáct epizod, byla dokončena 23. září toho roku. Roku 2016 byla uvedena druhá, tentokrát dvanáctidílná série. Následně byl pořad zrušen.\n"}
{"id": "1346089", "url": "https://cs.wikipedia.org/wiki?curid=1346089", "title": "Karel Pirner", "text": "Karel Pirner\n\nKarel Pirner (15. ledna 1899, Smíchov (dnes Praha) – 15. září 1976, Praha) byl český spisovatel a technik. Psal též pod pseudonymem Rena nebo Ing. Rena\n\nKarel Pirner byl syn malíře a profesora na Akademii výtvarných umění Maxmiliána Pirnera (1854-1924) a jeho manželky Josefy, rozené Pintzové (1867-1942). Byl nejmladší ze tří dětí. Střední školu absolvoval nejprve na reálném gymnáziu na Smíchově, dokončil maturitou v Mělníku roku 1918.\n\nOd roku 1918 studoval na ČVUT stavební inženýrství. Jeho studia, která prodloužila vojenská služba a zaměstnání, ukončil s vyznamenáním v prosinci 1927. Po promoci pracoval do roku 1929 jako stavební inženýr na Vysokém učení technickém a v soukromých firmách, zejména na projektech okresních silnic; rok byl zaměstnán na Zemském správním výboru v Praze.\n\nJiž jako student přispíval do časopisů \"Studentská turistika\", \"Motocykl\" a \"Motor revue\", kde uplatňoval svoji zálibu v motorismu. Tato záliba se projevila i v jeho pozdějších knihách pro mládež, do kterých vkládal návody, jak opravovat a udržovat motocykly. (Např. do chlapeckého románu \"Tajemný motocykl ve Vlčích jamách\" vložil podrobný popis motokola Jawa 100, včetně názorných výkresů a popisu funkce dvoutaktního motoru s vyobrazeními.) Byl též redaktorem podnikového časopisu Jawa.\n\nKarel Pirner byl jedním z prvních vědeckých pracovníků v hydraulickém výzkumu v ČSR, svou specializaci na výstavbu přehrad propagoval i v rozhlase. V srpnu 1929 nastoupil do státního výzkumného ústavu hydrologického a hydrotechnického v Praze-Podbabě, do vodní laboratoře. Stal se vedoucím provozním inženýrem této laboratoře a vykonával práce pro projekty údolních přehrad Slapy, Vrané a dalších. V letech 1934-1948 pracoval na ministerstvech (veřejných prací, dopravy a techniky, techniky). V roce 1945 stal zástupcem přednosty přehradního oddělení. Od července 1946 kontroloval na ministerstvu techniky projekty a stavby vodních děl před schválením. K 31. květnu 1948 byl dán na vlastní žádost ze zdravotních důvodů do výslužby. Odbornou znalost přehrad zužitkoval v románu \"Přehrada na Velké řece\".\n\nPo krátkém invalidním důchodu byl zaměstnán ve stavebních firmách (pozdější Ingstav Praha, n. p.). Od roku 1952 byl projektantem v železničním projektovém ústavu SUŽEL, který byl v listopadu 1953 přeměněn na Státního ústavu dopravního projektování (SÚDOP).\n\nZemřel v Praze, je pochován na pražských Olšanských hřbitovech, část 005, odd. 17, hrob 175.\n\nV prosinci 1927 se oženil s Marií Jelínkovou. Prof. ing. Miroš Pirner, DrSc., dr.h.c. (vědecký pracovník a bývalý ředitel Ústavu teoretické mechaniky, *1928) je jejich syn.\n\nPod pseudonymem \"Ing. Rena\" přispíval články o motocyklismu do týdeníku Pestrý týden. a do Národních listů Tisk zveřejnil i jeho vzpomínky na otce Maxmiliána Pirnera a matku Josefu.\n\n\n\nSoubor výkresů Karla Pirnera \"Komorové plavidlo\" z let 1922-1923 je uložen v Archivu Národního technického muzea, v části \"Výkresy ČVUT\".\n"}
{"id": "1346092", "url": "https://cs.wikipedia.org/wiki?curid=1346092", "title": "Architektura registr-paměť", "text": "Architektura registr-paměť\n\nArchitektura registr-paměť je architektura procesoru, která umožňuje provádět aritmetické, logické a další operace s daty uloženými nejen v registrech, ale i v paměti. Pokud architektura umožňuje, aby všechny operandy byly v paměti nebo v registrech v libovolné kombinaci, architekturu nazýváme „registr plus paměť“.\n\nU architektury registr-paměť mohou být jedním z operandů instrukce ADD data v paměti a druhým registr. Tím se odlišuje od architektury load/store, ve které musí být oba operandy instrukce ADD v registrech.\n\nPříkladem architektury registr-paměť jsou počítače IBM System/360 a procesory Intel x86. Příkladem architektury registr plus paměť jsou počítače VAX a rodina mikroprocesorů Motorola 68000.\n\nArchitektura load/store\n"}
{"id": "1346095", "url": "https://cs.wikipedia.org/wiki?curid=1346095", "title": "I Love You, Daddy", "text": "I Love You, Daddy\n\nI Love You, Daddy je americký hraný film z roku 2017. Natočil jej komik Louis C.K. podle vlastního scénáře a rovněž v něm hrál hlavní roli. Další role ztvárnili například Chloë Moretzová, Pamela Adlon, Rose Byrne a John Malkovich. \n\nPremiéra filmu proběhla 9. září 2017 na 42. ročníku Torontského mezinárodního filmového festivalu. Zde získala na distribuci práva společnost The Orchard. Snímek měl být uveden do kin v listopadu toho roku, avšak nakonec se tak nestalo. Louis C.K. následně v prosinci 2017 odkoupil od společnosti The Orchard zpět distribuční práva.\n"}
{"id": "1346097", "url": "https://cs.wikipedia.org/wiki?curid=1346097", "title": "Richard Addinsell", "text": "Richard Addinsell\n\nRichard Stewart Addinsell (13. ledna 1904 Londýn – 14. listopadu 1977 Brighton) byl anglický hudební skladatel filmové hudby, známý zejména svým \"Varšavským koncertem\".\n\nRichard Addinsell se narodil 13. ledna 1904 v Londýně Williamu Arthurovi Addinsellovi, který byl autorizovaným účetním, a jeho manželce Annie Beatrice Richardsové. Byl mladším ze dvou bratrů. Nejprve byl Richard vychováván doma a poté vstoupil na \"Hertford College\" v Oxfordu, aby studoval práva. Vydržel tam pouhých 18 měsíců a poté se zcela věnoval hudbě.\n\nV roce 1925 se zapsal na \"Royal College of Music\", ale absolvoval pouze dva semestry. V té době již spolupracoval s Noelem Gayem, mimo jiné v \"André Charlot Revue\". V roce 1928 spolupracoval s dramatičkou Clemence Daneovou v divadle Old Vic na hře \"Adam’s Opera: The Text of a Play\". Své formální vzdělání dokončil v roce 1929 cestou po hlavních evropských centrech hudby a divadla. S Clemence Daneovou spolupracoval ještě v roce 1932 v New Yorku na adaptaci Alenky v říši divů Lewis Carrolla pro Broadway.\n\nJeho první prací pro film byla v roce 1932 hudba ke komedii s politickým podtextem režiséra Michaela Powella \"His Lordship\". Následovala celá řada filmů a stal se vyhledávaným autorem filmové hudby. Spolupracoval např. na filmu \"Goodbye, Mr. Chips \", který byl v roce 1939 nominován na Oscara v sedmi kategoriích a získal cenu za nejlepší mužský herecký výkon v hlavní roli.\n\nNejvíce ho však proslavil \"Varšavský koncert\", který v roce 1941 zkomponoval pro film \"Dangerous Moonlight\" režiséra Briana Desmonda Hursta. Tvůrci filmu požadovali něco ve stylu Sergeje Rachmaninova. Rachmaninova se jim přesvědčit nepodařilo, tak se úkolu s úspěchem ujal Richard Addinsell. Skladbu instrumentoval Roy Douglas. Koncert byl více než stokrát nahrán a prodalo se ho přes tři miliony kusů.\n\nJak bylo až do padesátých let zvykem, bylo mnoho z Addinsellových partitur ve filmových studiích zničeno, protože se předpokládalo, že už o ně nebude zájem. Nicméně nahrávky jeho filmové hudby byly vydávány i po jeho smrti. Partitury rekonstruoval většinou skladatel Philipem Laneem a byly nahrávány dirigenty Kennethem Alwynem nebo Rumonem Gambou.\n\nVedle filmové hudby komponoval Addinsell hudbu pro různé revue a populární show. Napsal rovněž krátkou orchestrální skladbu \"Southern Rhapsody\", která se v letech 1958–1981 hrála denně na zahájení vysílání televizní stanice Southern Television company. Addinsell komponoval výhradně u klavíru. Instrumentaci svých skladeb svěřoval jiným hudebníkům jako byli Roy Douglas, Leonard Isaacs nebo Douglas Gamley.\n\nAddinsell odešel z veřejného života v šedesátých letech 20. století, postupně se stáhl i od svých blízkých přátel. Byl po mnoho let partnerem módního návrháře Victora Stiebela, který zemřel v roce 1976. Addinsell zemřel o rok později v Brightonu ve věku 73 let.\n\n"}
{"id": "1346098", "url": "https://cs.wikipedia.org/wiki?curid=1346098", "title": "Proklest", "text": "Proklest\n\nProklest je vrchol vysoký 574 m n. m., který leží v Drahanské vrchovině. Je zároveň rozvodím čtyř potoků: Křtinský potok, Zemanův žleb, Jedovnický potok, Rakovec. Vrchol Proklestu se nachází v katastru obce Křtiny nedaleko obce Bukovinka a je na něm schrána s vrcholovou knihou Brněnské výškovnice.\n\nPřístup k Proklestu není značený. Leží asi 730 metrů východně od Liščí leče.\n\nV blízkém okolí Proklestu se nachází několik dalších vrcholů, např. Liščí leč (526 m n. m.), Dřínová (525,5 m n. m.), Tipeček (543 m n. m.) a Malina (571 m n. m.).\n\n\n"}
{"id": "1346099", "url": "https://cs.wikipedia.org/wiki?curid=1346099", "title": "Pamela Adlon", "text": "Pamela Adlon\n\nPamela Adlon, rodným jménem Pamela Fionna Segall, (* 9. července 1966 New York) je americká herečka. Svou kariéru zahájila počátkem osmdesátých let. V letech 2007 až 2014 hrála jednu z hlavních rolí v seriálu \"Californication\". Často spolupracovala s komikem Louisem C.K., například v seriálech \"Lucky Louie\" (2006–2007), \"Rozvedený se závazky\" (2010–2015) a \"Better Things\" (od 2016) nebo filmu \"I Love You, Daddy\" (2017). V roce 1996 se provdala za Felixe O. Adlona, který je synem německého režiséra Percyho Adlona. Měli spolu celkem tři dcery a roku 2010 se rozvedli.\n"}
{"id": "1346113", "url": "https://cs.wikipedia.org/wiki?curid=1346113", "title": "Elin Larsson", "text": "Elin Larsson\n\nElin Larsson (* 18. února 1992, Karlstad, Švédsko) je švédská zpěvačka, nejvíce známá pro svojí činnost v kapele Blues Pills, ve které působí od jejího založení roku 2011. Hudbě se Larsson začala věnovat ve svých šesti letech, mezi její vzory patří Aretha Franklin, Joe Cocker či skupina November.\n"}
{"id": "1346118", "url": "https://cs.wikipedia.org/wiki?curid=1346118", "title": "Šedá zóna", "text": "Šedá zóna\n\nŠedá zóna je americký hraný film. Natočil jej režisér Tim Blake Nelson podle vlastního scénáře, který je adaptací knihy Miklóse Nyiszliho, respektive Nelsonovy divadelní hry, která vznikla na motivy této knihy. Hráli v něm například David Arquette, Steve Buscemi, Harvey Keitel, Mira Sorvino a Daniel Benzali. Snímek pojednává o Sonderkommandu v koncentračním táboře Auschwitz.\n\nSnímek měl premiéru 13. září 2001 na 26. ročníku Torontského mezinárodního filmového festivalu.\n"}
{"id": "1346120", "url": "https://cs.wikipedia.org/wiki?curid=1346120", "title": "Bílý potok (přítok Křinice)", "text": "Bílý potok (přítok Křinice)\n\nBílý potok je pravostranný přítok Křinice v okrese Děčín v Ústeckém kraji a v zemském okrese Saské Švýcarsko-Východní Krušné hory v německé spolkové zemi Sasko. Délka toku měří 4,2 km. \n\nBílý potok pramení na svahu bezejmenného kopce (493 m) téměř 500 m jižně od železniční zastávky Mikulášovice horní nádraží v nadmořské výšce přibližně 470 m. Nedaleko pramene protéká bezejmenným rybníkem vytvořeným státním statkem v období po druhé světové válce. Za rybníkem protéká bažinami, vytváří meandry a přijímá vodu z kratších nepojmenovaných přítoků. Přibližně po jednom kilometru jej křižuje Hinterhermsdorfská kostelní stezka, po které chodili věřící z Hinterhermsdorfu a Saupsdorfu do brtnického kostela svatého Martina v dobách reformace. Na kostelní stezku navazuje zeleně značená turistická trasa. Po několika stech metrech vytváří potok státní hranici mezi Českem a Německem. Protéká přitom údolím zvaném (česky Údolí Bílého potoka), kterým zároveň prochází žlutě značená turistická stezka zvaná (česky Hinterhermsdorfská okružní cesta). Po 4,2 km opouští státní hranici a v Národním parku České Švýcarsko ústí do řeky Křinice. Podloží tvoří postupně lužický střednězrnný granodiorit, načervenalá brtnická hrubozrnná žula, namodralá rumburská hrubozrnná žula a pískovec.\n"}
{"id": "1346123", "url": "https://cs.wikipedia.org/wiki?curid=1346123", "title": "Krásný Harry", "text": "Krásný Harry\n\nKrásný Harry (v anglickém originále Handsome Harry) je americký hraný film. Natočila jej režisérka Bette Gordon podle scénáře Nicolase T. Proferese. Hráli v něm například Jamey Sheridan, Campbell Scott, Steve Buscemi a John Savage. Film pojednává o Harrym Sweeneym (Sheridan), který nedlouho před svými dvaapadesátými narozeninami obdrží telefonát od svého přítele z dob, kdy působil v námořnictvu, Thomase Kellyho (Buscemi). Kelleymu se na smrtelné posteli vrací vzpomínky na dobu, kdy spoli s Harrym a dalšími útočili na dalšího muže poté, co zjistili, že je homosexuál. \n\nOriginální hudbu k němu složil Anton Sanko. Premiéru měl 25. dubna 2009 na Filmovém festivalu Tribeca. Později byl uveden také v amerických kinech a na DVD.\n"}
{"id": "1346126", "url": "https://cs.wikipedia.org/wiki?curid=1346126", "title": "Ving Rhames", "text": "Ving Rhames\n\nVing Rhames, celým jménem Irving Rameses Rhames, (* 12. května 1959 New York) je americký herec. Herectví studoval na SUNY Purchase. Právě zde dostal od dalšího studenta Stanleyho Tucciho přezdívku Ving. Později docházel na Juilliard School. V roce 1984 poprvé vystupoval na Broadwayi. V roce 1994 ztvárnil postavu Marselluse Wallace ve filmu \"\". Za svou kariéru hrál v desítkách dalších filmů, například \"Dlouhá cesta domů\" (1990), \"Con Air\" (1997) a \"Úsvit mrtvých\" (2004).\n\n"}
{"id": "1346131", "url": "https://cs.wikipedia.org/wiki?curid=1346131", "title": "Korium (materiál)", "text": "Korium (materiál)\n\nKorium nebo také z angl. FCM (\"fuel containing material\" (FCM) nebo \"lava-like fuel containing material\" (LFCM)) je název pro lávovitou směs štěpeného materiálu vzniklého v jádře jaderného reaktoru při přehřátí jádra.\n\nSkládá se z jaderného paliva, štěpitelných materiálů, regulačních tyčí, strukturních materiálů postižených částí reaktoru (beton atd.), produktů jejich chemické reakce se vzduchem, vodou a párou. V případě narušení izolace reaktoru také z betonu z podlah reaktorové místnosti.\n\nTeplo, které způsobuje tavení reaktoru, může být produktem řetězové jaderné reakce, mnohem častěji je však jeho primárním zdrojem radioaktivní rozpad při štěpné reakci materiálu obsaženého v palivových tyčích. Teplo způsobené radioaktivním rozpadem však rychle klesá, neboť většinu tohoto tepla produkuje rozpad izotopů s krátkým poločasem rozpadu, přičemž křivka rozpadního tepla je sumou těchto křivek řady izotopů prvků, které mají rozdílné poločasy rozpadu. Významným doplňkovým zdrojem tepla může být chemická reakce žhavých kovů s kyslíkem nebo s párou.\n\nTeplota koria závisí na jeho vnitřní tepelné dynamice: množství a typu izotopů produkujících rozpadní teplo, zředění ostatních roztavených materiálů, tepelné ztráty ovlivněné složením koria a tepelné ztráty způsobené únikem do okolního prostředí. Kompaktní masa koria bude ztrácet méně tepla než jeho tenká vrstva. Korium, jež dosáhlo dostatečné teploty, dokáže roztavit beton. Pokud dojde ke snížení tepelných ztrát překrytím masy koria tepelně izolujícími troskami anebo jestliže se vypaří voda ochlazující korium, může se ztuhlé korium opět roztavit.\n\nNa povrchu koria se může vytvořit krusta, která funguje jako tepelný izolátor a zabraňuje tepelným ztrátám. Distribuci tepla v mase koria ovlivňuje rozdílná tepelná vodivost mezi roztavenými oxidy a kovy. Konvekce tepla v tekuté fázi významně zvyšuje jeho přenos.\n\nRoztavená aktivní zóna reaktoru uvolňuje do prostoru těkavé látky a chemické sloučeniny. Může jít o plynnou fázi prvků, jako je molekulární jód, o vzácné plyny nebo o částice kondenzovaného aerosolu, které opustily oblast vysoké teploty. Velká část těchto částic pochází z materiálu regulačních tyčí. Na povrchu aerosolových částic se mohou hromadit plynné sloučeniny.\n\n"}
{"id": "1346134", "url": "https://cs.wikipedia.org/wiki?curid=1346134", "title": "Jorge González", "text": "Jorge González\n\nJorge González (31. ledna 1966 – 22. září 2010) byl argentinský basketbalista a profesionální wrestler. Díky své výšce 244 cm (ve skutečnosti 231 cm) je nejvyšším wrestlerem v historii a nejvyšším argentinským basketbalistou v historii. V roce 1988 byl společně s Argentincem Hernánem Montenegrou draftován do NBA, což znamená, že jsou prvními Argentinci, kteří se dostali do NBA. Ve wrestlingu aktivně zápasil mezi roky 1990 a 1995 pod ringovým jménem \"El Gigante\", později \"Giant González\". V prosinci 1995 odešel z wrestlingu a vrátil se zpátky do Argentiny kvůli vážným zdravotním problémům. \n"}
{"id": "1346136", "url": "https://cs.wikipedia.org/wiki?curid=1346136", "title": "Záskok (film)", "text": "Záskok (film)\n\nZáskok (v anglickém originále The Hudsucker Proxy) je britsko-americký hraný film bratří Coenů. Na scénáři se dále podílel Sam Raimi. Ve filmu hráli Tim Robbins, Jennifer Jason Leigh, Paul Newman, Steve Buscemi a další. Hudbu k filmu složil Carter Burwell a kameramanem byl Roger Deakins, oba dlouholetí spolupracovníci bratří Coenů. Název \"Hudsucker\" byl použit již v minulosti v jiných jejich filmech, konkrétně \"Vlna zločinu\" (1985) a \"Potíže s Arizonou\" (1987). Film měl premiéru v lednu 1994 na Filmovém festivalu Sundance.\n\n"}
{"id": "1346140", "url": "https://cs.wikipedia.org/wiki?curid=1346140", "title": "Kwon Jong-u", "text": "Kwon Jong-u\n\nKwon Jong-u (* 12. dubna 1981) je bývalý korejský zápasník–judista.\n\nPřipravoval se na univerzitě Hanjang v Soulu. V jihokorejské reprezentaci se pohyboval od roku 2000. V roce 2004 uspěl při korejské olympijské nominaci na olympijské hry v Athénách. Ve čtvrtfinále svedl vyrovnanou bitvu s Iliasem Iliadisem z Řecka, kterého dvakrát hodil katagurumou na wazari a yuko. Závěr zápasu však fyzicky nezvládl, nechal Iliadise srovnat a v prodloužení za vyrovnaného stavu obdržel třetí šido za pasivitu. Obsadil 7. místo. Po olympijských hrách v Athénách se přestal v polostřední váze prosazovat a v roce 2008 nebyl nominován na olympijské hry v Pekingu. Od roku 2009 přešel do střední váhové kategorie do 90 kg, kde se výrazněji neprosadil. Sportovní kariéru ukončil v roce 2012.\n\n\n\n"}
{"id": "1346143", "url": "https://cs.wikipedia.org/wiki?curid=1346143", "title": "Soumrak templářů", "text": "Soumrak templářů\n\nSoumrak templářů (v anglickém originále Knightfall) je americký seriál vysílaný od prosince 2017 stanicí History. Produkoval jej Jeremy Renner a jeho první řada bude čítat celkem deset epizod. Příběhově pojednává seriál o zániku Řádu templářů. Natáčení scén probíhalo především v Česku, místy také v chorvatském městě Dubrovník. V pražském studiu na Barrandově vznikla za pomoci kulis napodobenina středověké Paříže. Během léta 2016 došlo ve studiu k velkému požáru, při němž shořely kulisy v hodnotě přibližně 100 milionů korun.\n\nBěhem vysílání první série bylo oznámeno, že se seriál dočká druhé řady.\n\n"}
{"id": "1346144", "url": "https://cs.wikipedia.org/wiki?curid=1346144", "title": "Josef Hlaváček (purkmistr)", "text": "Josef Hlaváček (purkmistr)\n\nJosef Hlaváček (3. dubna 1831 Královice – 22. ledna 1911 Slaný) byl slánský kupec. V letech 1866–1868 byl purkmistrem města Slaný a v letech 1869–1903 starostou slánského politického okresu.\n\nUsadil se jako kupec ve Slaném. V šedesátých letech 19. století se začal zapojovat i do veřejného života. V roce 1864 byl jedním ze zakládajících členů Občanské záložny ve Slaném. V roce 1865 se stal náměstkem prvního okresního starosty ve Slaném, hraběte Jindřicha Jaroslava Clam-Martinice. V roce 1866 se stal purkmistrem města Slaný. V tomto roce projevil své diplomatické schopnosti, když se mu podařilo po porážce rakouské armády v prusko-rakouské válce uchránit město před pruským drancováním. Pokladnu Občanské záložny přitom ukryl ve slánském františkánském klášteře.\n\nV posledním roce jeho purkmistrování proběhla oprava Velvarské brány. Při této příležitosti byla do makovice věže vložena i listina s neveřejným protirakouským prohlášením městské rady. Sám purkmistr Hlaváček se ale choval vůči vídeňské vládě loajálně, protože byl po skončení svého purkmistrovského období jmenován v roce 1869 starostou slánského okresu. Tuto funkci vykonával až do roku 1903.\n\n\n"}
{"id": "1346145", "url": "https://cs.wikipedia.org/wiki?curid=1346145", "title": "Kladzany", "text": "Kladzany\n\nKladzany jsou obec na Slovensku v okrese Vranov nad Topľou v Prešovském kraji ležící 5 km východně od Vranova nad Topľou.\n\nPrvní písemná zmínka o obci je z roku 1391. V obci je envangelický kostel z 19. století a moderní římskokatolický kostel Nejsvětejšího Kristova Těla a Krve.\n"}
{"id": "1346151", "url": "https://cs.wikipedia.org/wiki?curid=1346151", "title": "Hong Sok-ung", "text": "Hong Sok-ung\n\nHong Sok-ung (* 24. dubna 1989) je korejský zápasník–judista.\n\nPřipravuje se na univerzitě v Jonginu. Na mezinárodní scéně se pohybuje od roku 2010 v polostřední váze do 81 kg. V roce 2012 se kvalifikoval na olympijské hry v Londýně, ale v korejské olympijské nominaci dostal přednost mistr světa Kim Če-pom. V roce 2013 soutěžil o post reprezentační jedničky s I Sung-suem a po příchodu Wang Ki-čchuna do polostřední váhy se v reprezentaci neprosazuje. V roce 2016 se na olympijské hry v Riu nekvalifikoval.\n\n\n\n"}
{"id": "1346152", "url": "https://cs.wikipedia.org/wiki?curid=1346152", "title": "Artūrs Pauliņš", "text": "Artūrs Pauliņš\n\nArtūrs Pauliņš (* 2. dubna 1989 Valka, Lotyšsko) je lotyšský reprezentant v orientačním běhu. Jeho největším úspěchem je 12. místo ze smíšených sprintových štafet na mistrovství světa 2017 v estonském Tartu. V současnosti běhá za litevský klub \"IGTISA\" a lotyšský \"OK Azimuts\".\n\nNarodil se 2. dubna 1989 v lotyšském městě Valka. V současnosti (2017) žije v lotyšském Smiltene a patří k oporám lotyšské reprezentace v orientačním běhu.\n\n"}
{"id": "1346156", "url": "https://cs.wikipedia.org/wiki?curid=1346156", "title": "Sloboda (příjmení)", "text": "Sloboda (příjmení)\n\nPříjmení Sloboda nese více různých osobností:\n\n"}
{"id": "1346158", "url": "https://cs.wikipedia.org/wiki?curid=1346158", "title": "Sligo (Irsko)", "text": "Sligo (Irsko)\n\nSligo (výslovnost [ˈslaɪɡo], \"Sligeach\", doslova „mnoho mušlí“) je město v severozápadním Irsku s 19 452 obyvateli (rok 2014). Je druhým největším městem v Connachtu a dvanáctým největším v Irské republice, je správním centrem stejnojmenného hrabství. Leží na řece Garavogue nedaleko jejího ústí do zálivu Sligo Bay, severně od města se nachází turisty hojně navštěvovaná skalní formace Ben Bulben. O prehistorickém osídlení oblasti svědčí množství dolmenů. Významnými památkami jsou katedrála sv. Jana Křtitele a zříceniny dominikánského opatství Sligo Abbey založeného v roce 1253. V době britsko-irské války město proslulo kvůli obávané věznici Sligo Gaol.\n\nMěsto má přístav a letiště, sídlí zde vysoká škola Institute of Technology Sligo. Je regionálním obchodním a dopravním centrem, tradici má strojírenský průmysl, hlavním zaměstnavatelem je pobočka farmaceutické firmy Abbott Laboratories. Ve městě sídlí fotbalový klub Sligo Rovers FC, trojnásobný mistr Irska. Místním rodákem je filmový režisér Neil Jordan, vznikla zde hudební skupina Westlife, každoročně se koná festival Sligo Jazz Project. Sligo a jeho okolí ve svém díle oslavil básník William Butler Yeats, který sem jezdil v dětství na prázdniny; dům jeho rodiny slouží jako muzeum. \n\n\n\n \n"}
{"id": "1346161", "url": "https://cs.wikipedia.org/wiki?curid=1346161", "title": "Ječmínek (rozcestník)", "text": "Ječmínek (rozcestník)\n\nJečmínek může být:\n\n\n"}
{"id": "1346165", "url": "https://cs.wikipedia.org/wiki?curid=1346165", "title": "Průšvih", "text": "Průšvih\n\nPrůšvih (v anglickém originále In the Soup) je americký nezávislý hraný film, který natočil režisér Alexandre Rockwell. Pojednává o scenáristovi Aldolphu Rollovi (Steve Buscemi), který se snaží sehnat producenta pro svůj nezfilmovatelný pětisetstránkový scénář nazvaný \"Unconditional Surrender\". Následně potká Joea (Seymour Cassel), který mu nabídne pomoc, a má své vlastní nápady týkající se financování filmů. Dále ve filmu hráli například Stanley Tucci, Rockets Redglare, Jim Jarmusch a Jennifer Beals. \n\nAutorem hudby k filmu je Mader. Premiéru měl v lednu 1992 na Festivalu Sundance. V roce 2017 vznikla crowdfundingová kampaň na serveru Kickstarter, jejímž účelem bylo vybrat dostatek financí na restaurování filmu.\n\n"}
{"id": "1346172", "url": "https://cs.wikipedia.org/wiki?curid=1346172", "title": "Millerova křižovatka", "text": "Millerova křižovatka\n\nMillerova křižovatka (v anglickém originále Miller's Crossing) je americký hraný film bratří Coenů z roku 1990. Hráli v něm Gabriel Byrne, John Turturro, Steve Buscemi, Albert Finney a další. Malou roli ve snímku měl také přítel bratří Coenů Sam Raimi. Děj filmu sleduje rozepře mezi dvěma gangy. Odehrává se v době americké prohibice. Hudbu k filmu složil Carter Burwell, který s Coenovými spolupracoval na řadě dalších snímků.\n"}
{"id": "1346174", "url": "https://cs.wikipedia.org/wiki?curid=1346174", "title": "Děkanát Woźniki", "text": "Děkanát Woźniki\n\nDěkanát Woźniki je jedním z 18 katolických děkanátů diecéze gliwické v Polsku. Pod jeho administraci patří následující farnosti:\n"}
{"id": "1346177", "url": "https://cs.wikipedia.org/wiki?curid=1346177", "title": "Luis Delís", "text": "Luis Delís\n\nLuis Mariano Delís Fournier (* 6. prosince 1957 Guantánamo) je bývalý kubánský diskař.\n\nZískal bronzovou medaili na olympiádě 1980, na mistrovství světa v atletice 1983 byl druhý a na mistrovství světa v atletice 1987 třetí. Vyhrál Univerziádu v letech 1983 a 1985, Středoamerické a karibské hry 1978, 1982 a 1986 a Panamerické hry 1983 a 1987. Skončil na druhém místě na Kontinentálním poháru 1989. Jeho osobním rekordem bylo 71,06 m.\n\nVěnoval se také vrhu koulí, v němž vyhrál na Panamerických hrách 1983 a na Iberoamerickém mistrovství 1983.\n\nPo pozitivním dopingovém testu v roce 1990 ukončil kariéru. Později trénoval kubánskou diskařku Maritzu Marténovou.\n\n"}
{"id": "1346180", "url": "https://cs.wikipedia.org/wiki?curid=1346180", "title": "Čchö Son-ho", "text": "Čchö Son-ho\n\nČchö Son-ho (* 24. června 1977) je bývalý korejský zápasník–judista.\n\nV širším výběru jihokorejské reprezentace se pohyboval od roku 1997 v polostřední váze do 81 kg. V roce 2000 neuspěl při korejské olympijské nominaci na olympijské hry v Sydney. Od roku 2002 koketoval s vyšší střední váhou do 90 kg. Do olympijského roku opět shazoval do polostřední váhy a nakonec neuspěl při korejské olympijské nominaci na olympijské hry v Athénách. Nominace na olympijské hry se dočkal napotřetí v roce 2008. Na olympijských hrách v Pekingu však nezvládl zápas úvodního kola s mohutným Egypťanem Hišámem Misbahem. Sportovní kariéru ukončil v roce 2010. Věnuje se trenérské a rozhodcovské práci.\n\n\n\n"}
{"id": "1346182", "url": "https://cs.wikipedia.org/wiki?curid=1346182", "title": "Fuji T-7", "text": "Fuji T-7\n\nFuji T-7 je japonský turbovrtulový cvičný letoun vyvinutý společností Fuji Heavy Industries. Slouží pro základní pilotní výcvik. Jeho jediným uživatelem jsou Japonské vzdušné síly sebeobrany.\n\nTyp Fuji T-7 byl vyvinut jako náhrada za cvičné letouny Fuji T-3. Vznikl dalším vývojem právě tohoto typu a původně nesl poznačení T-3 Kai. V soutěži na nový cvičný letoun japonského letectva byl v září 1998 vybrán letoun T-7, který tak porazil švýcarský typ Pilatus PC-7. Soutěž ale byla následně zrušena kvůli korupčnímu skandálu. Při opakování soutěže byl opět vybrán typ T-7, přičemž bylo objednáno 49 kusů. První let prototypu proběhl v červenci 2002. Zkoušky nového typu byly úspěšně splněny v lednu 2003.\n\nJeště v roce 2002 začala sériová výroba. První sériový letoun byl předán v září 2002. Všech 49 letounů bylo dodáno do září 2008.\n\nJedná se o celokovový dvoumístný jednomotorový dolnoplošník se zatahovacím příďovým podvozkem. Dvojčlenná posádka (pilot, instruktor) sedí v přetlakové kabině s tandemovým uspořádáním. Letoun pohání turbovrtulový motor Rolls-Royce 250-B17F o startovním výkonu 450 hp a letovém výkonu 380 hp.\n\n\nPlatí pro Fuji T-7:\n\n"}
{"id": "1346185", "url": "https://cs.wikipedia.org/wiki?curid=1346185", "title": "Michel Wieviorka", "text": "Michel Wieviorka\n\nMichel Wievorka (* 23. dubna 1946 Paříž) je francouzský sociolog, známý svou prací v oblasti násilí, terorismu, rasismu, sociálních hnutí a teorií sociálních změn.\n\nMichel Wieviorka se narodil 23. srpna 1946 v Paříži do židovské rodiny, která přežila holokaust. Jeho sourozenci jsou psychiatrička Sylvie Wieviorka, historička Annette Wieviorka a historik Olivier Wieviorka.\n\nJe bývalým studentem Alaina Tourainea a jedním z nejproslulejších sociologů a veřejných intelektuálů ve Francii i v zahraničí. Řada jeho knih byla přeložena do různých jazyků. Wieviorka získal pozornost mezinárodních médií po občanských nepokojích v Paříži v roce 2005. Byl zvolen prezidentem Mezinárodní sociologické asociace v Durbanu v letech 2006 až 2010. Je ředitelem Centra pro analýzu a sociologickou intervenci (Centre d'Analyses et d'Intervention Sociologique, CADIS) na Škole vyšších studií sociálních věd (École des Hautes Études en Sciences Sociales), založené Alainem Tourainem v roce 1981.\n\nWieviorka je zakladatelem a šéfredaktorem sociologického časopisu „Le Monde des Debats“ a spolu s Georgesem Balandierem vydával „Cahiers internationaux de sociologie“ až do roku 2010, kdy byla jeho publikace zastavena (Avant-propos, Cahiers Internationaux de Sociologie, Vol. 128-129, 2010).\n\nV roce 1989 byl prvním odborníkem, který získal cenu „Bulzoni Editore Special“ v \"European Amalfi for Sociology and Social Sciences\" za svou knihu \"Société et terrorisme\" (1988, anglické vydání The Making of Terrorism 1993).\n\nWieviorka společně s Alainem Tourainem a Françoisem Dubetem vytvořili metodu zvanou sociologická intervence, kterou následně použili ve studiu militantních sociálních hnutí, zejména ve\nfrancouzském protiatomovém aktivismu a ve studentských ligách, ale také v odborových svazech Solidarita. V souladu s klasickým pojetím interpretační sociologie Maxe Webera („verstehende Soziologie“) se intervenční sociologická teorie snaží porozumět subjektivnímu odůvodnění aktérů v kontextu větších sociálních konfliktů. Tento koncept byl opakem neúspěšného pokusu Raymonda Boudona o zavedení přísného racionálního výběru ve francouzské sociologii.\n\nImigrace je, vzhledem k Evropské migrační krizi a teroristickým útokům ve Francii, často diskutovaným společenským tématem. Michel Wieviorka se ve své studii Veřejná diskuze o migraci komunitarizace, neúspěch republikánského modelu? zabývá proměnami francouzské imigrace během posledního půlstoletí a vnímání imigrantů z pohledu většinové společnosti. Definuje model republikánské integrace, který měl za cíl co možná největší asimilaci příchozích a model „pracovníků-přistěhovalců“, kteří byli sociálně začleněni pouze skrze svoji práci, jinak však zůstávali zcela vně společnosti. Upozorňuje, že ve Francii se o takzvané „krizi na předměstích“, kde se koncentrovali „pracovníci-přistěhovalci“ a vznikalo zde podhoubí pro radikalizaci, začalo diskutovat již na konci 70.let. Hlavní myšlenku studie vystihuje citace z epilogu: „Je nejvyšší čas přestat dávat do protikladu republiku a minority nebo jednotlivé identity, ale naopak je vhodné začít se učit je vést ke vzájemnému souznění a zdůrazňovat úctu k všeobecným hodnotám a uznání odlišností.“\n\n\nNa základě složitých pozorování skutečných účastníků teroristického hnustí se v této knize Wieviorka zabývá širokou škálou teroristických aktivit - od italských levicových teroristů po baskické nacionalistické skupiny a mezinárodní terorismus Palestiny a Blízkého východu. Výsledkem je důkladná analýza toho, v co teroristé věří a čeho doufají, že svými činnostmi dokážou.\n\n\nMichel Wieviorka se v tomto sociologickém díle zaměřuje na rozbor a význam pojmů souvisejících s rasismem, jako je diskriminace, předsudky a násilí. Autor ukazuje, jak se zkoumáním případů rasismu v Americe a antisemitismu v Evropě dá porozumět celému přechodu z rozlišování různých ras k rasismu. Wievorka je přesvědčen, že rasismus by měl být chápán jako jednání související s narušenými sociálními a komunálními faktory.\n\n\nTento text nabízí nové cesty k porozumění násilí, představující nový přístup založený na vztahu mezi násilím a jeho významem. V knize jsou popisovány vztahy mezi násilím a konflikty, státem a sdělovacími prostředky, je zdůrazněna diskuze o krutosti a význam role oběti a médií.\n\n"}
{"id": "1346203", "url": "https://cs.wikipedia.org/wiki?curid=1346203", "title": "Mall Group", "text": "Mall Group\n\nMall Group je skupina e-shopů zabývající se prodejem širokého portfolia produktů od elektroniky až po potraviny. Toto seskupení vzniklo v červenci 2016. Kromě nákupních galerií Mall, jejichž transakce byly realizovány s finanční podporou Daniela Křetínského, Patrika Tkáče a skupiny PPF, jsou součástí specializované e-shopy ze skupiny Rockaway. Do skupiny patří: Mall.cz, CZC.cz, Vivantis.cz, Bigbrands.cz, Bux.cz, Rozbaleno.cz a Košík.cz. V čele Mall Group stojí Jakub Havrlant, který je zakladatelem i vlastníkem Rockaway Capital. Obrat skupiny v roce 2016 dosáhl 16,5 miliardy Kč.\n\nJakub Havrlant začal od roku 2014 budovat skupinu e-shopů s názvem E-commerce Holding. V tomto kroku ho podpořili Daniel Křetínský a Patrik Tkáč. Postupně do něj nakoupili nebo založili e-shopy jako je Vivantis, CZC, Koloniál, Sporty nebo Proděti. Poslední akvizicí, na které se už podílela i skupina PPF, byla firma Netretail Holding, pod kterou patří Mall.cz a Heuréka. Havrlant a spol. ji koupili od jihoafrického koncernu Naspers.\n\nTyto akvizice - s výjimkou Heuréky - se v létě 2016 začlenily pod Mall Group, kde má Jakub Havrlant manažerskou kontrolu. Kromě toho v roce 2016 Rockaway koupil prodejce zájezdů Invia, o kterou se Havrlant dělí s čínskou skupinou CEFC.\n\nI o rok později, konkrétně v srpnu 2017, došlo k obchodním aktivitám, když skupina Mall Group koupila od Josefa Kolera online obchod s potravinami Košík.cz a spojila ho se svým Kolonial.cz. Transakce proběhla díky finanční podpoře partnerů skupiny PPF, Daniela Křetínského a Patrika Tkáče.\n\nV listopadu 2017 se podařilo dotáhnout všechny formální kroky a tím je jasná i majetková struktura. Skupina PPF Petra Kellnera získala 40procentní podíl ve skupině e-shopů Mall Group a srovnávači cen Heureka.cz. Dalších 40 procent ovládli Daniel Křetínský s Patrikem Tkáčem. Zbylých 20 procent vlastní investiční skupina Rockaway Capital podnikatele Jakuba Havrlanta.\n\nE-shopy Prodeti.cz a Bambino.sk byly zrušeny. Sortiment e-shopu Prodeti.cz byl zařazen do obchodu Mall.cz a Bambino.sk pod Mall.sk.\n\nDo skupiny Mall Group spadají následující e-commerce projekty\n\n"}
{"id": "1346231", "url": "https://cs.wikipedia.org/wiki?curid=1346231", "title": "Olga Karlíková", "text": "Olga Karlíková\n\nOlga Karlíková (6. ledna 1923 Praha – 5. srpna 2004 Praha) byla česká malířka a textilní výtvarnice.\n\nNarodila se 6. ledna 1923 v rodině Leopolda Karlíka, majitele České mezinárodní paroplavební společnosti Karlík a spol. a jeho ženy Olgy, rozené Zajíčkové. Byla vnučkou Hanuše Karlíka, průmyslníka, významného odborníka v českém cukrovarnictví. Vyrůstala v Praze. Po absolutoriu francouzského lycea navštěvovala Grafickou školu Jaroslava Švába (\"Officina pragensis\", 1939–1940) a Uměleckoprůmyslovou školu (prof. Jaroslav Benda a prof. Antonín Strnadel 1942–1945), která po válce dostala statut Vysoké školy uměleckoprůmyslové (ateliér textilní tvorby prof. Antonína Kybala 1945–1948).\nRoku 1947 se provdala za sochaře Jiřího Nováka. V roce 1948 se jim narodila dcera Olga (dnes Jeřábková). S manželem se rozvedli roku 1960.\n\nŽila a pracovala v Praze, od poloviny 60. let také v ateliéru na Kokořínsku. Velký význam pro ni měly cesty do Itálie – na XII. Milánské trienále v roce 1960 – a především několikerá návštěva Francie. V roce 1977 podepsala Chartu 77. Od roku 1990 byla členkou Umělecké besedy v Praze.\nZemřela roku 2004 na Mělníku.\n\nMezi lety 1949–1976 pracovala Olga Karlíková v \"Textilní tvorbě\" (od roku 1951 \"Ústav bytové a oděvní kultury – ÚBOK\"), kde se věnovala návrhům tapiserií, koberců, dekorativních textilií a látek. Byla autorkou tkaného koberce pro český pavilón na Světové výstavě EXPO 58.\n\nRané dílo Olgy Karlíkové vycházelo z impulzů, které čerpala z okruhu Václava Bartovského a umělců jako byli Václav Boštík, Adriena Šimotová, Jiří John, Věra a Vladimír Janouškovi a další. Principy textilní tvorby, práce s materiálem, smysl pro ornament a rytmizaci plochy se uplatnily i v její volné tvorbě. Díky kontaktům s Jindřichem Chalupeckým, který působil jako teoretik ÚBOKU, se blíže seznámila s aktuálními tendencemi v současném českém i evropském umění. Nevyčerpatelnou inspirací se pro ni stala krajina a její struktura a přírodní jevy a procesy, jako je víření vody, let ptáků či pohyb nebeských těles. Barevnou škálu v malbě zredukovala na minimum. Samotná plastická struktura přírodních materiálů se pak hojně uplatňovala v technice frotáže, kterou si Karlíková oblíbila.\n\nOd poloviny 60.let v kresbách tužkou, štětcem i perem zaznamenávala nejen vizuální, ale také akustické vjemy. Kromě klasické i moderní hudby (např. Johann Sebastian Bach, Leoš Janáček, Milan Slavický, Olivier Messiaen) to byly hlavně přírodní zvuky – žabí kuňkání, volání velryb a především ptačí zpěv, který se od 70. let stal jejím ústředním tématem.\n\n\n\n\n"}
{"id": "1346234", "url": "https://cs.wikipedia.org/wiki?curid=1346234", "title": "Svaz husitské šlechty", "text": "Svaz husitské šlechty\n\nSvaz husitské šlechty byl založen 5. září 1415 v Praze, tedy dva měsíce po upálení mistra Jana Husa. Dohoda byla uzavřena na dobu 6 let. Na vzniku svazu se účastnilo 55 signatářů, vesměs z řad vyšší šlechty. Ve stejný den v reakci na tento sjezd šlechticů vyhlásilo pražské arcibiskupství zákaz přijímání podobojím pod trestem exkomunikace z církve (rozhodnutí kostnického koncilu) a obnovení interdiktu nad Prahou.\n\nSvaz měl zajistit svobodu kázání božího slova a zabránit platnosti soudních půhonů i klateb vydávaných církevními institucemi s výjimkou biskupů sídlících v Čechách a na Moravě (s možností se jim postavit na odpor a nechat rozhodnutí sporné věci na pražské univerzitě). Není zde zmínka o přijímání podobojím způsobem.\n\n"}
{"id": "1346382", "url": "https://cs.wikipedia.org/wiki?curid=1346382", "title": "Škloŭ", "text": "Škloŭ\n\nŠkloŭ (, – \"Šklov\") je město v Mohylevské oblasti v Bělorusku. K roku 2017 mělo přes šestnáct tisíc obyvatel.\n\nŠkloŭ leží na pravém břehu Dněpru na železniční trati z Mohyleva do Orši. Mohylev je od něj vzdálen přibližně třicet kilometrů jižně a Orša přibližně třicet kilometrů severně.\n"}
{"id": "1346387", "url": "https://cs.wikipedia.org/wiki?curid=1346387", "title": "Horki", "text": "Horki\n\nHorki (, – \"Gorki\") je město v Mohylevské oblasti v Bělorusku. K roku 2017 měly přes čtyřiatřicet tisíc obyvatel.\n\nHorki leží na řece Proně, přítoku Soži v povodí Dněpru. Od bělorusko-ruské státní hranice jsou vzdáleny přibližně dvacet kilometrů západně, od Mohyleva, správního střediska oblasti, přibližně osmdesát kilometrů severovýchodně.\n"}
{"id": "1346393", "url": "https://cs.wikipedia.org/wiki?curid=1346393", "title": "15 let pod maskou", "text": "15 let pod maskou\n\n15 let pod maskou bylo samostatné turné skupiny Dymytry k patnáctému výročí kapely. Turné mělo celkem třináct zastávek po České republice a jednu na Slovensku v Bratislavě. Hosty byli německá skupina Hämatom (pouze 8 zastávek) a brněnští Jerem.I , v Bratislavě byla hostem místní skupina Mofokiller. K příležitosti turné vznikl singl \"„S nadějí“\" doprovázený videoklipem natočeným společně s několika fanoušky skupiny. Byla také vydána nová (již čtvrtá) edice dvoulitrové plechovky svijanského piva s designem skupiny.\n\nHlavní koncert turné se odehrál 23. března v pražské Malé sportovní hale. Šlo o dosud největší pódiovou show skupiny v její historii s návštěvou 4000 diváků . V průběhu koncertu byl na obrazovce za pódiem uveden videodokument o historii Dymytry nazvaný „15 let pod maskou“ s Alexanderem Hemalou v roli uvaděče a vypravěče. Celá scéna vážila 22 tun a byla přivezena pěti kamiony. Kvůli zavěšení osvětlení bylo nutné provést stavební úpravy na střeše haly. V Malé sportovní hale scéna těchto rozměrů doposud nikdy nebyla. Koncert byl vyprodán s více než dvouměsíčním předstihem, přesto však skupina přiznala, že vstupné náklady nepokrylo.\n\n\n\n\n\n\n\nPřídavky\n\n\nPřídavky\n\n"}
{"id": "1346394", "url": "https://cs.wikipedia.org/wiki?curid=1346394", "title": "Emil Krajčík", "text": "Emil Krajčík\n\nEmil Krajčík (* 4. června 1957) je bývalý slovenský fotbalista, obránce. Jeho synem je bývalý slovenský fotbalový reprezentant Matej Krajčík.\n\nV československé lize hrál za Jednotu Trenčín. Nastoupil ve 4 ligových utkáních. V nižších soutěžích hrál i za VP Frýdek-Místek, VTJ Tábor a SH Senica.\n\n\n"}
{"id": "1346395", "url": "https://cs.wikipedia.org/wiki?curid=1346395", "title": "Muchulovití", "text": "Muchulovití\n\nMuchulovití (Nycteribiidae) je čeleď dvoukřídlého hmyzu náležící do podřádu krátkorozí (Brachycera). Muchulovití mají kosmopolitní rozšíření. Je známo přes 250 druhů, z toho 17 bylo zaznamenáno v Evropě a 8 druhů v Česku. Tuto čeleď popsal George Samouelle roku 1819. Společně s bodavkovitými (Glossinidae) − moucha tse-tse a čeleděmi Hippoboscidae a Streblidae patří muchulovití do jedné nadčeledi Hippoboscoidea.\n\nJedná se o drobné, dva až čtyři milimetry velké mušky, které nemají křídla. Vzhledem připomínají zástupce pavouků. Mají velmi tvrdé tělo, tudíž je téměř nemožné rozdrtit je prsty. Hlava má úzký tvar a v klidové poloze je položena na hrudi. Oči jsou zakrnělé či se nevyvinuly vůbec. Po celém tělé vyrůstají štětiny, kterými se muchulovití uchycují na hostitelích. Zástupci této čeledi žijí ektoparaziticky na netopýrech a živí se jejich krví. U některých druhů čeledi je výrazné vybírání si pouze jeden druh hostitele; například muchulovití druhu \"Nycteribia pedicularia\" parazitují na netopýrech náležících k rodu \"Myotis\". Kukly jsou kladeny mezi netopýry, předchozí vývoj vajíček a larev probíhá v zadečku samic, kde jsou vyživovány výměšky zvláštních žláz.\n\n"}
{"id": "1346407", "url": "https://cs.wikipedia.org/wiki?curid=1346407", "title": "Michel Aupetit", "text": "Michel Aupetit\n\nMichel Christian Alain Aupetit [\"mišel ópti\"] (* 23. března 1951, Versailles) je francouzský římskokatolický kněz a od roku 2017 pařížský arcibiskup.\n\nNarodil se ve Versailles a vyrůstal v okolí Paříže. Po maturitě vystudoval medicinu a v letech 1979-1990 působil jako lékař v Colombes. Roku 1991 vstoupil do semináře sv. Augustina v Paříži a roku 1995, ve věku 44 let, jej kardinál Jean-Marie Lustiger vysvětil na kněze. Působil potom jako farář ve 4. pařížském obvodu (Marais), od roku 2001 při kostele Panny Marie u Archy úmluvy (15. obvod) a roku 2006 byl jmenován generálním vikářem pařížské arcidiecéze.\n\nRoku 2013 jej papež Benedikt XVI. jmenoval pomocným biskupem v Paříži, roku 2014 ho papež František jmenoval biskupem diecéze Nanterre a 7. prosince 2017 byl jmenován arcibiskupem pařížským. Slavnostní uvedení do úřadu má být 6. ledna 2018.\n\nMichel Aupetit je autorem 8 knih, věnovaných hlavně lékařské etice, ochraně života a dalším aktuálním otázkám křesťanského života.\n\n"}
{"id": "1346408", "url": "https://cs.wikipedia.org/wiki?curid=1346408", "title": "Billy Madison", "text": "Billy Madison\n\nBilly Madison je americká filmová komedie z roku 1995. Natočila jej režisérka Tamra Davis podle scénáře Adama Sandlera a Tima Herlihyho. Sandler ve filmu rovněž hrál hlavní roli, dále se v něm představili například Josh Mostel, Bradley Whitford, Bridgette Wilson a Steve Buscemi. Autorem originální hudby je Randy Edelman, dále zde byly použity písně například od kapel Ramones, Electric Light Orchestra a Culture Club. Snímek se dočkal negativního příjetí od kritiků.\n"}
{"id": "1346410", "url": "https://cs.wikipedia.org/wiki?curid=1346410", "title": "Velký táta", "text": "Velký táta\n\nVelký táta (v anglickém originále Big Daddy) je americká filmová komedie z roku 1999. Jejím režisérem byl Dennis Dugan a vznikla podle scénáře, na němž spolupracovali Steve Franks, Tim Herlihy a Adam Sandler. Sandler ve filmu rovněž hraje hlavní roli. Dále se v něm představili například Joey Lauren Adams, Rob Schneider, Dylan a Cole Sprouse, Steve Buscemi a další. Autorem originální hudby k filmu je Teddy Castellucci, dále jsou v něm použity písně například od kapely Limp Bizkit či hudebníků Rufuse Wainwrighta a George Harrisona.\n\n\nNa recenzní stránce Rotten Tomatoes získal z 93 započtených recenzí 40 procent s průměrným ratingem 5,1 bodů z deseti. Na serveru Metacritic snímek získal z 26 recenzí 41 bodů ze sta. Na Česko-Slovenské filmové databázi snímek získal 63 %.\n\n"}
{"id": "1346413", "url": "https://cs.wikipedia.org/wiki?curid=1346413", "title": "Bystřice (Česká Kubice)", "text": "Bystřice (Česká Kubice)\n\nBystřice nebo též Fuchsova Huť () je zaniklá osada v Českém lese, v dnešním okrese Domažlice. Vesnice se nacházela pod vrchem Čerchov, nedaleko od hranice Čech s Bavorskem i s Horní Falcí. V blízkosti Bystřice je dodnes k nalezení i trojmezí těchto tří zemí známé jako \"Tři znaky\" (). Nejbližší osadou na české straně je Dolní Folmava, do jejíhož katastrálního území Bystřice kdysi patřila. Na německé straně jsou to sídla Unterhütte, Pucher a lovecký zámeček Voithenberg.\n\nAž do roku 1707 patřila celá oblast, kde se později nacházela ves Bystřice, k Bavorsku. V roce 1710 zde Jan Jiří Schmaus založil sklárnu, kterou jeho rod provozoval do roku 1765, kdy ji převzali Fuchsové. V roce 1793 zde již jistě stály sklárny dvě – Dolní, která byla starší, a Horní, novější, která však zanikla dříve. Roku 1823 koupil fungující Dolní sklárnu hrabě Filip Kinský. Rod Kinských vystavěl ve Fichtenbachu zámeček se zahradou a skleníkem. Sklářský provoz zde zanikl roku 1908, kdy byla sklárna přemístěna do Kryr.\n\nPo První světové válce, kdy tato oblast přešla pod Domažlickou správu, byly již sklárny zpustlé. Zámeček Kinských byl během první republiky využíván pro rekreační účely, ve vsi vznikla česká škola a opravil se hostinec pro turisty. Po druhé světové válce se Fichtenbach ocitl v hraničním pásmu a většina domů, včetně zbylých sklářských budov, byla na přelomu let 1955 a 1956 srovnána se zemí. Ze zámku Kinských bylo zřízeno sídlo roty Pohraniční stráže.\n\nFichtenbach je popisován v díle Jana Vrby z roku 1926 \"Zapomenuté údolí\". \n\nAlej 86 dubů, táhnoucí se podél nepoužívané cesty a zaniklého náhonu z Bystřice směrem k Folmavě, byla v roce 2009 zapsána mezi památné stromy.\n\n"}
{"id": "1346414", "url": "https://cs.wikipedia.org/wiki?curid=1346414", "title": "Love in the Time of Money", "text": "Love in the Time of Money\n\nLove in the Time of Money je americký hraný film. Natočil jej režisér Peter Mattei podle vlastního scénáře. Ve filmu hráli Steve Buscemi, Vera Farmiga, Rosario Dawsonová, Malcolm Gets, Jill Hennessy a další. Pracovní název filmu byl \"Nine Scenes About Love\" a jeho produkce začala v listopadu 2000. \n\nPremiéru měl 11. ledna 2002 na Festivalu Sundance. Do amerických kin byl uveden 1. listopadu toho roku.\n"}
{"id": "1346415", "url": "https://cs.wikipedia.org/wiki?curid=1346415", "title": "Australská oblast", "text": "Australská oblast\n\nAustralská oblast je jedna z biogeografických oblastí, která se vymezením shoduje se zeměpisným regionem Australasií. Zahrnuje Austrálii, ostrov Nová Guinea (Papuu i indonéskou část), východní část indonéského souostroví (Sulawesi, Moluky, Lombok, Sumbawa, Sumba, Flores a Timor, zbytek náleží do orientální oblasti) a několik pacifických souostroví, jako je Bismarckovo souostroví, Šalamounovy ostrovy, Vanuatu a Nová Kaledonie. Výraznou suboblastí je pak Nový Zéland s okolními ostrovy. Od orientální oblasti dělí australskou oblast takzvaná Wallaceova linie, Borneo a Bali je na její západní straně.\n\nZ ekologického hlediska se tato oblast odlišuje svou geologickou a evoluční minulostí od ostatních oblastí a vyvinula se zde řada endemitních druhů živočichů a rostlin. Austrálie, Nový Zéland a Nová Kaledonie byly kdysi spojeny v jediný prakontinent Gondwanu a později byly tyto tři masy odděleny od jiných kontinentů i od sebe po desítky milionů let. Všechny tyto oblasti sdílejí antarktickou flóru, i když na některých severních tropických ostrovech australské oblasti však také roste hojně flóra z jihovýchodní Asie.\n\nAustrálie, Nová Guinea a Tasmánie jsou navzájem odděleny pouze mělkými kontinentálními šelfy, a při poklesu hladiny moří během dob ledových byly propojené. Žije zde podobná fauna, která zahrnuje vačnatce i ptakořitné savce a některé druhy běžců. Z flóry převládají eukalypty. Na Novém Zélandu se nevyvinuli žádní původní savci, ale i zde žijí/žili běžci, jako moa a kiviové. Přidružená souostroví, jako Bismarckovo souostroví či Vanuatu, s Gondwanou spojeny sice nebyly, ale sdílejí podobnou fauna a flóru. \n\nZvířata nicméně nemusejí žít pouze v jedné zoogeografické oblasti. Například řada ptáků žije jak v australské, tak v orientální oblasti. Naopak Austrálie a Nový Zéland společně sdílejí méně faunistických společenstev, s výjimkou některých ptáků.\n"}
{"id": "1346418", "url": "https://cs.wikipedia.org/wiki?curid=1346418", "title": "The Adventures of Pete &amp; Pete", "text": "The Adventures of Pete &amp; Pete\n\nThe Adventures of Pete & Pete je americký televizní seriál, vysílaný v letech 1991 až 1996 stanicí Nickelodeon. Vytvořilo jej duo Will McRobb a Chris Viscardi. Odehrává se ve městě Wellsville (konkrétní stát není v seriálu zmínen, avšak mělo by jít o fiktivní verzi města ve státě New York). Poznávací značky automobilů říkají, že jde o \"Sideburn State\". Celkem vzniklo 34 plnohodnotných, šestnáct krátkých a pět speciálních epizod. V seriálu hráli Danny Tamberelli, Mike Maronna, Hardy Rawls, Iggy Pop, Steve Buscemi a další.\n"}
{"id": "1346430", "url": "https://cs.wikipedia.org/wiki?curid=1346430", "title": "Otroci New Yorku", "text": "Otroci New Yorku\n\nOtroci New Yorku (v anglickém originále Slaves of New York) je americké komediální drama z roku 1989. Natočil jej režisér James Ivory podle scénáře Tamy Janowitz. Ta scénář původně napsala pro Andyho Warhola. Hráli v něm například Bernadette Peters, Mary Beth Hurt, Steve Buscemi a další. Autorem originální hudby k filmu je Richard Robbins, dále v něm byly použity písně například od Neneh Cherry, Boy George a Ziggyho Marleyho.\n"}
{"id": "1346432", "url": "https://cs.wikipedia.org/wiki?curid=1346432", "title": "Obština Kočerinovo", "text": "Obština Kočerinovo\n\nObština Kočerinovo ( \"Община Кочериново\") je bulharská jednotka územní samosprávy v Kjustendilské oblasti. Leží v západním Bulharsku v údolích Strumy a jejích přítoků mezi pohořími Vlachina (na západě) a Rila (na východě). Správním střediskem je město Kočerinovo, kromě něj zahrnuje obština 10 vesnic. Žijí zde zhruba 3 tisíce stálých obyvatel.\n\nV obštině žije 3 261 stálých obyvatel a včetně přechodně hlášených obyvatel 3 787. Podle sčítáni 1. února 2011 bylo národnostní složení následující:\n"}
{"id": "1346434", "url": "https://cs.wikipedia.org/wiki?curid=1346434", "title": "Král New Yorku", "text": "Král New Yorku\n\nKrál New Yorku (v anglickém originále King of New York) je americký kriminální trhiller z roku 1990. Natočil jej režisér Abel Ferrara podle scénáře Nicholase St. Johna. Hráli v něm Christopher Walken, David Caruso, Wesley Snipes, Steve Buscemi a další. Natáčení probíhalo zčásti v hotelu Plaza, jehož vlastníkem byl Donald Trump. Ten hotel poskytl pro natáčení zdarma, ale výměnou za to, že jeho manželka Ivana Trumpová dostane možnost vyfotografovat se s Walkenem, jehož byla velkou fanynkou.\n"}
{"id": "1346436", "url": "https://cs.wikipedia.org/wiki?curid=1346436", "title": "Pecihrádek", "text": "Pecihrádek\n\nPecihrádek je zachovalé pozdně středověké tvrziště, které snad mělo funkci strážního místa. Leží nad kostelem svatého Jiří na okraji městské části Bolevec v Plzni. Jeho pozůstatky jsou chráněny jako kulturní památka ČR.\n\nTvrziště se nachází nad řekou Berounkou a kostelem svatého Jiří na okraji Plzně v katastrálním území městské části Bolevec. Na místě stála tvrz snad již od konce třináctého století, určitě však od patnáctého až šestnáctého století. V té době byl v Čechách největší rozkvět tvrzí.\n\nOsídlení doloženo od třináctého a čtrnáctého století, v patnáctém století přežíval dvůr. Tato kulturně archeologická památka byla později převedena do majetku města.\n\nTvrziště je chráněno ze západu, jihozápadu a jihu strmými svahy, na severu a severovýchodě je terén rovinatý. Tvrziště je přibližně kruhového půdorysu a leží nad jihozápadním svahem. Je chráněno tři až pět metrů hlubokým příkopem a valem. Tvrziště má plochu cca 20 × 18 metrů. Na severovýchodě byl pravděpodobně vstup (sníženina ve valu pro vjezd na most). Západně od vjezdu, uvnitř valu, stála obdélná stavba dělená příčkou, která mohla mít strážní funkci.\n\nTvrziště nazývané Pecihrádek je zarostlé lesem, a výhledy z něj nejsou ideální. V blízkosti se nachází chatová osada a několik obytných domů.\n\nZ centra Plzně vede komunikace k rozhraní ulic Mohylová, Chrástecká a odtud severním směrem na parkoviště u kostela svatého Jiří. Nedaleko je vlaková zastávka Doubravka. Cesta pro pěší vede po naučné stezce údolím Úslavy, kde na ní navazuje naučná stezka \"Okolím Berounky,\" která vede až k mostu svatého Jiří. Souběžně vede žlutá turistická značka. Značená cesta k tvrzišti nevede.\n\n"}
{"id": "1346444", "url": "https://cs.wikipedia.org/wiki?curid=1346444", "title": "Mr. Deeds – Náhodný milionář", "text": "Mr. Deeds – Náhodný milionář\n\nMr. Deeds – Náhodný milionář je americká filmová komedie z roku 2002, kterou natočil režisér Steven Brill podle scénáře Tima Herlihyho. Scénář byl napsán na motivy knihy \"Opera Hat\" od Clarence Budingtona Kellanda. Hlavní roli, postavu jménem Longfellow Deeds, ve filmu ztvárnil Adam Sandler. Dále ve filmu hráli například Winona Ryder, John Turturro a Steve Buscemi. Hudbu k filmu složil Teddy Castellucci. Dále v něm byly použity písně of Petera Townshenda či skupin U2 a Yes.\n"}
{"id": "1346466", "url": "https://cs.wikipedia.org/wiki?curid=1346466", "title": "Fanny Gibert", "text": "Fanny Gibert\n\nFanny Gibert (* 16. února 1993, Montpellier, Francie) je francouzská sportovní lezkyně, vítězka Rock Masteru, akademická mistryně světa v boulderingu a akademická mistryně Evropy v lezení na obtížnost a v boulderingu. Na Světových hrách 2017 získala bronz. Zlato a stříbro má z celkového hodnocení Evropského poháru juniorů v boulderingu.\n\n\n"}
{"id": "1346469", "url": "https://cs.wikipedia.org/wiki?curid=1346469", "title": "Červený kříž (rozcestník)", "text": "Červený kříž (rozcestník)\n\nČervený kříž může být:\n"}
{"id": "1346470", "url": "https://cs.wikipedia.org/wiki?curid=1346470", "title": "Divadlo U stolu", "text": "Divadlo U stolu\n\nDivadlo U stolu je brněnské divadlo, které se nachází na Zelném trhu 9. S Divadlem Husa na provázku sdílí budovu paláce Hausperských z Fanalu. Divadlo U stolu začalo působit na přelomu let 1988/1989 z iniciativy herce, dramaturga a režiséra Františka Derflera, který je rovněž uměleckým šéfem. Po celou dobu své existence je Divadlo U stolu jednou ze scén Centra experimentálního divadla (CED) společně s Divadlem Husa na provázku, s HaDivadlem a s Projektem CED.\n\nDivadlo U stolu zahájilo své působení scénickým čtením, téměř současně začalo vytvářet jevištní skladby, které byly doplněny o živou hudbu nebo tanec. Inscenační tvorba se dále rozmanitě rozrůstá, avšak divadlo si neustále zachovává své charakteristické rysy a hodnoty - závažná témata, jednoduché výtvarné zpracování a kvalitní herecké výkony.\n\nPrvní úvahy o založení Divadla U stolu se objevily v osmdesátých letech, kdy František Derfler pořádal u sebe doma bytové přednášky a diskuze na různá témata, mezi nimiž nechybělo ani divadlo. Právě z této aktivity vzniklo na přelomu let 1988/1989 Divadlo U stolu jako nezávislá iniciativa, která měla za cíl vystupovat proti potlačování československé kultury. U zrodu divadla byli například filozof Josef Šafařík, spisovatelé Antonín Přidal a Milan Uhde, herci Jan Vlasák a František Derfler. Divadlo U stolu započalo své působení jako skupina nezávislých umělců různých oborů, z nichž většina z nich nesměla oficiálně působit. Dramaturgie tohoto bytového divadla se zpočátku soustředila především na křesťanské a spirituální texty, které se zabývaly existencionálními otázkami lidského života. Zprvu se divadlo zaměřilo na české autory jako byl Václav Havel (Pět dopisů Olze) nebo Josef Šafařík (Průkaz totožnosti). Později se objevili antičtí autoři (Král Oidipus) a klasici ruské literatury, jejichž díla byla také zdramatizována (Sen směšného člověka, Smrt Ivana Iljiče, Láhev je prázdná, zůstalo jen trošínku na dně, Legenda o Velkém inkvizitorovi). Divadlo ovšem inscenuje i české autory jako například Jakuba Demla (Zapomenuté světlo) či Jaroslava Durycha (Boží duha).\n\nKomorní podmínky odráží i intimní název divadla, který je zcela doslovný. Tvůrčí proces se často odehrával u stolu obklopeného umělci.\n\nDivadlo usiluje o jednoduché, prosté, chudé divadlo komorního tvaru, které je zároveň významově bohaté; herci a diváci jsou v intimním propojení. Cesta k osobnímu pojednání básní a jiných textů nesměřuje pouze k čistému činohernímu tvaru, ale obsahuje i pokusy o rozmanité jevištní předvedení, jako například o kombinaci slova a tance, či slov a hudby nebo zpěvu a tance či dramatu poskládanému pouze z poezie.\n\nDivadlo uvádí nejen klasická dramata (např. Macbeth, Král Oidipus, Slečna Julie, Audience), ale také dramatizace a adaptace literárních děl (např. Příliš hlučná samota, Nastasja Filippovna, Legenda o Velkém inkvizitorovi).Uvádí se též básnické kompozice (např. Máj, V tomto světle se zatmívám, Zdi) či scénická čtení (např. Pět dopisů Olze, Magor, Průkaz totožnosti).\n\nDramaturgickými náměty se často stávají prózy, básně, písně, výtvarné náměty, vyprávění či soukromé dopisy. Tyto útvary se většinou zaobírají existenciálními filozofickými otázkami či politickou situací. Všechny inscenace charakterizuje jednoduché prostorové řešení a úcta ke slovu.\n\nSklepní prostor je u takového komorního přístupu výhodou a posiluje vztah sdělujících a přijímajících. Umělci zpracovávají kvalitní básnické texty (Teď na krk oprátku ti věší, Máj), které vyvolávají hloubavé otázky, budí polemiky a nenásilně provokují (Král umírá, Audience).\n\nV Divadle U stolu lze sledovat provázanost mezi režií a scénografií. Scénografové divadla dokáží vytvořit propracovanou scénografii, avšak vystačí si pouze s minimalistickými prostředky. Povětšinou prázdný či jednoduše řešený scénický prostor tak pomáhá hercům nasměrovat diváckou pozornost na slova a emoce.\n\nMezi nejvýznamnější inscenace Divadla U stolu se řadí například Shakespearův Macbeth, Máchův Máj, nebo Legenda o Velkém inkvizitorovi na motivy Dostojevského Bratrů Karamazových.\n\nFrantišek Derfler ve své úpravě Macbetha zúžil škálu postav na pouhých dvanáct, čímž celý děj tragédie zjednodušil. Stěžejním bodem inscenace se stala vražda krále Duncana. Hlavní dějovou linku tvořil vztah Macbetha (Viktor Skála) a Lady Macbeth (Helena Dvořáková). V inscenaci byl kladen důraz především na smyslnost a sexualitu ženských postav (Lady Macbeth, Čarodějnice) a na Macbethovu vnitřní vinu, trest a boje o moc. Důrazu na vinu a trest se způsobil, že Macbeth v Divadle U stolu evokoval hrdiny Dostojevského románů.\n\nInscenaci Máj spojovala slovo, živou hudbu a tanec. František Derfler podtrhl existenciální motivy. Původní znění Máchovy básně bylo mírně upraveno a zkráceno, vztah Jarmily (Erika Stárková) a Viléma (Jiří M. Valůšek) inscenátoři upozadili. Vypravěč (František Derfler) ukotvil svůj projev v přednesu, zatímco ostatní postavy děj vyjadřovali pomocí tance a pohybu. Derflerovi byla inspirací inscenace Máje v režii Evy Tálské.\n\nInscenace vyšla z adaptace Dostojevského románu Bratři Karamazovi, konkrétně ze kapitol – Bratři se seznamují, Vzpoura a Velký inkvizitor. Rozhovor spolu vedli Ivan (Viktor Skála) s Ajlošou (Jiří M. Valůšek / Lukáš Vlček) a zaměřili se na smysl stvoření, svobodnou lidskou vůli a na ospravedlnění Boha za přítomnost zla ve světě. Inscenace se vrátila k rané tvorbě Divadla U stolu, jelikož nevyužívala žádné scénografie a soustředila se především na herecký výkon, emoce a slovo.\n\nDivadlo nemá stálý herecký soubor, všichni umělci působí jako externisté. Většina z nich paralelně působí v Divadle Husa na provázku, Národním divadle Brno či Hadivadle. Osobnosti, které jsou s Divadlem U stolu úzce spjaty díky časté spolupráci, jsou například Ivo Krobot (režisér, pedagog JAMU), Zdeněk Kluka (hudebník, skladatel), Ondřej Elbel (režisér) nebo Hana Halberstadt (choreografka, pedagožka JAMU).\n\n"}
{"id": "1346471", "url": "https://cs.wikipedia.org/wiki?curid=1346471", "title": "Exotica", "text": "Exotica\n\nExotica je hudební žánr pojmenovaný po albu Exotica z roku 1957 od Martina Dennyho, které bylo populární v 50. letech a první polovině 60. let 20. století, převážně mezi obyvateli amerických předměstí, kteří dospívali během druhé světové války. Hovorový výraz pro žánr \"exotica\" představuje jakousi náhražku tropů, pseudoprožitek ostrovní Oceánie, Jihovýchodní Asie, Havaje, Amazonie, Andách a kmenové Africe. Denny popsal hudební styl jako „kombinaci Jižního Pacifiku a Orientu... jak si mnoho lidí představovalo, jak to na ostrovech vypadá... ale je to čirá fantazie.“ Zatímco jádrem stylu jsou jižní moře, exotica odráží „hudební dojmy“ všech míst, od klasických turistických destinací po mýtická „Šangri-la“.\n\nAlbum \"Ritual of the Savage\" (\"Le Sacre du Sauvage\") Lese Baxtera bylo vydáno v roce 1952 a stalo se základem exoticy. Na albu figurovala svěží orchestrální aranžmá spolu s polyrytmy a objevují se na něm klasiky jako \"Quiet Village\", \"Jungle River Boat\", \"Love Dance\" či \"Stone God\". \"Ritual\" je klíčovou exoticovou skladbou, která ovlivnila veškerou následující tvorbu. V průběhu padesátých let se Baxter v žánru našel a postupně vydal spoustu alb v tomto stylu, včetně \"Tamboo!\" (1956), \"Caribbean Moonlight\" (1956), \"Ports of Pleasure\" (1957) nebo \"The Sacred Idol\" (1960). Za své profesní vzory Baxter označil Ravela a Stravinského.\n\nV roce 1957 Martin Denny vydal coververzi baxterovy \"Quiet Village\", na které figuroval zpěv exotických ptáků a vibrafon namísto smyčců a která položila základy Polynéskému stylu hudby. Skladba se dostala na druhé místo žebříčku časopisu Billboard, přičemž samotné album \"Exotica\" se dostalo na první místo. Nová technologie stereo brzy rozšířila hudební záběr jak Dennyho, tak i dalších významných interpretů exoticy, jako Arthura Lymana či Juana Garcíi Esquivela.\n\nCharakteristický zvuk exotických skladeb se opírá o řadu nástrojů: konga, bonga, vibrafony, indonéské a barmské gongy, boobamy (bambusové tyče), tahitské perkuse, čínský bell tree či japonské koto. Atmosféru exoticových skladeb dokresluje ptačí zpěv, řev kočkovitých šelem a dokonce i křik primátů, které mají představovat rizika džungle. Přestože některé písně mají text, zpěv se v žánru objevuje vzácně. Běžné jsou popěvky, abstraktní kvílení nebo zvuky zvířat.\n\nZa předchůdce exoticy bývá považována hudba amerického skladatele Raymonda Scotta, neboť některé jeho skladby byly psány s úmyslem přesunout posluchače do exotických lokalit skrze moderní nástroje a zvukové efekty.\n\nDíky popularitě exoticy v druhé polovině 50. let bylo vydáno velké množství nosičů, na kterých figurovaly coververze nedávno vydaných exoticových skladeb (hlavně od Lese Baxtera) a havajské a easy listeningové standardy. Nosiče obsahují skladby \"Exotica \"od Teda Auletty, \"Exotic Percussion\" od Stanleyho Blacka a jeho orchestru, \"Orienta\" od Geralda Frieda, \"Taboo\" a \"Taboo 2 od \"Arthura Lymana a \"The Sounds of Exotic Island\" od The Surfmen. Nicméně někteří skladatelé posouvali hranice žánru vydáváním alb s originálním obsahem a často neobvyklou instrumentací. Jde například o skladby \"Voodoo \"od\" \"Roberta Drasnina, \"Africana od \"Chaina, \"Pagan Festival \"od Dominica Frontierea a jeho orchestru nebo \"White Goddess\" od Franka Huntera. V roce 1959 většina amerických nahrávacích společností jako Columbia, RCA či Warner Brothers vydala minimálně jedno album s tématem exoticy.\n"}
{"id": "1346472", "url": "https://cs.wikipedia.org/wiki?curid=1346472", "title": "Trifluormethansulfonát skanditý", "text": "Trifluormethansulfonát skanditý\n\nTrifluormethansulfonát skanditý, též triflát skanditý, je organická sloučenina, skanditá sůl kyseliny trifluormethansulfonové. Používá se jako reaktant v organické chemii, kde funguje jako Lewisova kyselina. Na rozdíl od ostatních Lewisových kyselin je stabilní vůči vodě a v organických reakcích může být často použit jako skutečný katalyzátor místo použití ve stechiometrickém množství. Získává se reakcí oxidu skanditého a kyseliny trifluormethansulfonové.\n\nPříkladem použití této látky je Mukaiyamova aldolová adice benzaldehydu se silylenoletherem cyklohexanonu (s výtěžností 81 %):\n"}
{"id": "1346477", "url": "https://cs.wikipedia.org/wiki?curid=1346477", "title": "Obština Nevestino", "text": "Obština Nevestino\n\nObština Nevestino ( \"Община Невестино\") je bulharská jednotka územní samosprávy v Kjustendilské oblasti. Leží v západním Bulharsku, u hranic se Severní Makedonií, na severních svazích pohoří Osogovo (na západě) a Vlachina (na východě). Správním střediskem je ves Nevestino, kromě ní zahrnuje obština 21 vesnici. Žijí zde necelé 2 tisíce stálých obyvatel.\n\nV obštině žije 1 642 stálých obyvatel a včetně přechodně hlášených obyvatel 1 980. Podle sčítáni 1. února 2011 bylo národnostní složení následující:\n"}
{"id": "1346478", "url": "https://cs.wikipedia.org/wiki?curid=1346478", "title": "Park Bench with Steve Buscemi", "text": "Park Bench with Steve Buscemi\n\nPark Bench with Steve Buscemi je americký webový seriál, jehož autorem a režisérem je herec Steve Buscemi. Kromě Buscemiho, který vystupoval ve všech epizodách, ve většině byli také Gino Orlando a autorův bratr Michael Buscemi. Buscemi v seriálu hovoří s různými lidmi, a to často dřívějšími spolupracovníky či přáteli, ale také obyčenými lidmi. V různých epizodách vystupovali například Chris Rock, Michael Shannon, Debbie Harry, Julian Schnabel, Method Man, Mark Boone Junior a Jim Jarmusch. Vznikly dvě série a celkem 25 dílů. Vysílán byl stanicí AOL v letech 2014 a 2015. Pořad byl oceněn cenou Emmy.\n\n"}
{"id": "1346480", "url": "https://cs.wikipedia.org/wiki?curid=1346480", "title": "Michael K. Williams", "text": "Michael K. Williams\n\nMichael Kenneth Williams (* 22. listopadu 1966 New York) je americký herec. Pochází z rodiny afroamerického otce a bahamské matky. V letech 2010 až 2014 hrál postavu Albert Chalkyho Whita v seriálu \"Impérium – Mafie v Atlantic City\". Dále hrál například v seriálech \"The Wire – Špína Baltimoru\", \"Jedna noc\" a dalších. Rovněž hrál v několika desítkách filmů, například \"Gone, Baby, Gone\" (2007), \"12 let v řetězech\" (2013) a \"Čas beznaděje\" (2014). Rovněž měl vlastní pořad \"Black Market with Michael K. Williams\".\n\n"}
{"id": "1346482", "url": "https://cs.wikipedia.org/wiki?curid=1346482", "title": "Madeleine Martin", "text": "Madeleine Martin\n\nMadeleine Martin (* 15. dubna 1993 New York) je americká herečka. Již od sedmi let vystupovala na Broadwayi. V televizi poprvé vystupovala v roce 2003, konkrétně v jedné epizodě seriálu \"Zákon a pořádek\". V letech 2007 až 2014 hrála jednu z hlavních rolí v seriálu \"Californication\". Dále hrála například v seriálu \"Hemlock Grove\" (2014–2016) nebo filmu \"Legendary\" (2010).\n\n"}
{"id": "1346484", "url": "https://cs.wikipedia.org/wiki?curid=1346484", "title": "Next Generation ATP Finals 2017", "text": "Next Generation ATP Finals 2017\n\nNext Generation ATP Finals 2017 představoval jeden ze dvou závěrečných tenisových turnajů mužské profesionální sezóny 2017 pro sedm nejvýše postavených mužů do 21 let věku ve dvouhře žebříčku ATP (\"Emirates ATP Race to Milan\") a jednoho hráče startujícího na divokou kartu. Druhou závěrečnou událostí se stal navazující Turnaj mistrů hraný v Londýně.\n\nPremiérový ročník se odehrával ve dnech 7. až 11. listopadu 2017 v italském Milánu. Dějištěm konání byla hala Fieramilano, součást výstaviště Fiera Milano, s instalovaným dvorcem s tvrdým povrchem. Celková dotace i prize money činily 1 275 000 amerických dolarů a hráči neobdrželi žádné body do žebříčku ATP.\n\nFormát téměř kopíroval složení Turnaje mistrů, s dvěma čtyřčlennými skupinami, z nichž první dva postoupili do semifinále. Vítězové semifinálových duelů se střetli ve finále a na poražené čekal zápas o třetí místo.\n\nDebutový titul kariéry si připsal 21letý Jihokorejec Čong Hjon, když vyhrál všech pět soutěžních duelů.\nDo turnaje byla zavedena inovovaná pravidla. Hrálo se tak dle formátu rychlého tenisu Fast4 se sety na čtyři gamy, bez výhod v jejich průběhu a s pokračováním výměny po doteku míče na podání. K výhře bylo potřeba tří vítězných sad. Časomíra na dvorci zajistila rozehrání výměny podáním do 25 sekund od zahlášení stavu rozhodčím. Soupeři měli povolenou maximálně jednu zdravotní přestávku (\"medical timeout\") na zápas a omezeno bylo koučování ze strany trenérů. Publikum se smělo při zápase pohybovat, vyjma prostoru kolem základních čar. Novinkou se také stalo elektronické hlášení autů systémem jestřábího oka, s možností hráčovy výzvy a kontroly na obrazovace při zahlášení přešlapu nohou na servisu (foot fault). \n\nSedm tenistů ve věku do 21 let získalo pozvání na základě nejvyššího postavení v singlovém žebříčku ATP, počítaném od ledna daného roku – \"Emirates ATP Race to Milan\". Osmé místo bylo uděleno ve formě divoké karty. Věkově zůsobilými tak byli tenisté narození v roce 1996 a později.\n\nNejmladším účastníkem se stal 18letý Kanaďan Denis Shapovalov, jakožto jediný teenager v soutěži. Z turnaje se odhlásila německá světová čtyřka Alexander Zverev, která se kvalifikovala na navazující Turnaj mistrů a v Milánu odehrála pouze exhibiční zápas.\n\nMediální pozornost na sebe upoutalo rozlosování, když pobuřující reakce obviňovaly pořadatele ze sexismu a návratu do 70. let dvacátého století. Při losu do skupin si hráči podle vlastního vkusu vybírali modelky, které odhalovaly písmena skupin připevněná na různých částech těla. Amélie Mauresmová vystoupení nazvala ostudným, bývalá kapitánka britského fedcupového týmu Judy Murrayová jej charakterizovala jako odporné a francouzská tenistka Alizé Cornetová v tvítu sarkasticky uvedla: „\"Dobrá práce ATP. Tohle tedy má být ten futuristický projekt, jo? Vracíme se k nule\".“ Asociace tenisových profesionálů (ATP) spolu s promotérem akce, firmou Red Bull, následně vyjádřily omluvu a zdůvodnily zvolenou formu snahou připomenout, že Milán představuje jedno ze světových center módy. \n\n\n\n"}
{"id": "1346485", "url": "https://cs.wikipedia.org/wiki?curid=1346485", "title": "Lady Bird", "text": "Lady Bird\n\nLady Bird je americké komediální drama z roku 2017. Režie a scénáře se ujala Greta Gerwig. Ve snímku hrají hlavní role Saoirse Ronan, Laurie Metcalf, Tracy Letts, Lucas Hedges, Timothée Chalamet, Beanie Feldstein, Stephen McKinley Henderson a Lois Smith. Děj filmu se odehrává v Sacramentu v Kalifornii a vypráví příběh o středoškolačce Christine a jejím vztahu s matkou. \n\nFilm byl promítán na Filmovém festivalu v Telluride dne 1. září 2017. Do kin byl oficiálně uveden 3. listopadu 2017. V České republice se konala premiéra dne 1. březen roku 2018. \n\n\nV Severní Americe byl uveden limitovaně a za první víkend vydělal 91 109 dolarů. Poté byl film promítán v dalších 37 kinech a za druhý víkend vydělal 1,2 milionu dolarů. Za třetí víkend, kdy byl promítán již ve 238 kinech vydělal 2,5 milionů dolarů. Rozpočet filmu byl 10 milionu dolarů.\n\nFilm získal pozitivní recenze od kritiků. Na recenzní stránce Rotten Tomatoes získal ze 197 započtených recenzí 99 procent s průměrným ratingem 8,8 bodů z deseti. Na serveru Metacritic snímek získal ze 45 recenzí 97 bodů ze sta. Na Česko-Slovenské filmové databázi snímek získal 84%. \n\n"}
{"id": "1346490", "url": "https://cs.wikipedia.org/wiki?curid=1346490", "title": "Obština Bobov Dol", "text": "Obština Bobov Dol\n\nObština Bobov Dol ( \"Община Бобов дол\") je bulharská jednotka územní samosprávy v Kjustendilské oblasti. Leží v západním Bulharsku, na jižních svazích pohoří Koňavska planina. Správním střediskem je město Bobov Dol, kromě něj zahrnuje obština 17 vesnic. Žije zde necelých 8 tisíc stálých obyvatel.\n\nV obštině žije 7 570 stálých obyvatel a včetně přechodně hlášených obyvatel 8 740. Podle sčítáni 1. února 2011 bylo národnostní složení následující:\n\n"}
{"id": "1346492", "url": "https://cs.wikipedia.org/wiki?curid=1346492", "title": "Final Fantasy: Esence života", "text": "Final Fantasy: Esence života\n\nFinal Fantasy: Esence života (v anglickém originále Final Fantasy: The Spirits Within) je americký animovaný film. Jedná se o první fotorealistický počítačem generovaný film. Jeho režisérem byl Hironobu Sakaguči a film byl natočen podle jeho videohry \"Final Fantasy\". Různé postavy namluvili například Ming-Na Wen, Alec Baldwin, Donald Sutherland, James Woods, Ving Rhames a Steve Buscemi. Originální hudbu k filmu složil Elliot Goldenthal. Hudbu nahrál Londýnský symfonický orchestr s belgickým dirigentem Dirkem Brossém. Premiéra filmu proběhla 2. července 2001.\n"}
{"id": "1346494", "url": "https://cs.wikipedia.org/wiki?curid=1346494", "title": "Bingo (pořad)", "text": "Bingo (pořad)\n\nBingo byl český televizní pořad vysílaný v letech 1994–1996 na TV Nova. Jednalo se o loterii formou „zábavné soutěžní hry“.\n\nNa podzim 1995 otiskly \"Lidové noviny\" podezření, že je hra zmanipulovaná. Soutěž byla na jaře 1996 ukončena, po svém obnovení pod názvem \"Nové Bingo\" už nedosáhla původní popularity a následně byla definitivně ukončena.\n\nV roce 2005 byl za ovlivnění soutěže (květen – září 1995) v nepřítomnosti odsouzen smluvní pracovník a programátor Pavel Fantyš, několik dalších kompliců bylo odsouzeno podmínečně. V roce 2017 se po dopadení v USA k činu přiznal (uvedl však, že nebyl organizátorem).\n"}
{"id": "1346499", "url": "https://cs.wikipedia.org/wiki?curid=1346499", "title": "Příběhy z temnot: Film", "text": "Příběhy z temnot: Film\n\nPříběhy z temnot: Film (v anglickém originále Tales from the Darkside: The Movie) je americký hraný film z roku 1990, který byl natočen podle stejnojmenného seriálu z osmdesátých let. Skládá se ze tří částí a natočil jej režisér John Harrison podle scénáře Michaela McDowella (dvě části) a George A. Romera (jedna část). Hráli v něm Debbie Harry, Christian Slater, David Johansen, Steve Buscemi a další.\n"}
{"id": "1346500", "url": "https://cs.wikipedia.org/wiki?curid=1346500", "title": "Rockeři", "text": "Rockeři\n\nRockeři (v anglickém originále Airheads) je americký hraný film z roku 1994. Natočil jej režisér Michael Lehmann podle scénáře Riche Wilkese. Pojednává o heavymetalové kapele s názvem The Lone Rangers, jejímiž členy jsou Chazz Darby (kytara a zpěv; Brendan Fraser), Rex (baskytara; Steve Buscemi) a Pip (bicí; Adam Sandler). Dále ve filmu hráli Judd Nelson, David Arquette, Lemmy Kilmister a další. Originální hudbu k filmu složil Carter Burwell a byly v něm použity písně například od kapel White Zombie, The Replacements a Primal Scream.\n"}
{"id": "1346502", "url": "https://cs.wikipedia.org/wiki?curid=1346502", "title": "Mistrovství světa v cyklokrosu 2013", "text": "Mistrovství světa v cyklokrosu 2013\n\nMistrovství světa v cyklokrosu 2013 se konalo 2. února 2013 v městě Louisville v Kentucky v USA. Bylo to první mistrovství světa, které se konalo mimo Evropu. Stejně jako v předchozích letech se závodilo ve čtyřech kategoriích, které měly být podle původního plánu rozloženy do dvou dnů. Kvůli stoupající hladině okolních řek a hrozícím záplavám hrozilo zrušení celé akce. Organizátorům se nakonec pomocí dočasných bariér podařilo zastavit stoupající vodu alespoň tak, aby se mohl uskutečnit sobotní program a všechny závody se jely v jeden den.\n\n\"(2. února 2013 v 9:45)\"\n\"(2. února 2013 v 11:00)\"\n\"(2. února 2013 v 12:30)\"\n\"(2. února 2013 v 14:30)\"\n"}
{"id": "1346503", "url": "https://cs.wikipedia.org/wiki?curid=1346503", "title": "Útěk z L.A.", "text": "Útěk z L.A.\n\nÚtěk z L.A. (v anglickém originále Escape from L.A.) je americký hraný film z roku 1996. Natočil jej režisér John Carpenter a jde o sequel jeho snímku \"Útěk z New Yorku\" (1981). Hlavní roli, postavu jménem Snake Plissken, zde opět ztvárnil Kurt Russell. V dalších rolích se představili například Steve Buscemi, Stacy Keach a Peter Fonda. Ve filmu byly použity písně například od kapel Sugar Ray, Butthole Surfers a White Zombie.\n"}
{"id": "1346506", "url": "https://cs.wikipedia.org/wiki?curid=1346506", "title": "Marta Lučanová", "text": "Marta Lučanová\n\nMarta Lučanová, \"rozená Štěrbová\", je bývalá česká reprezentantka v orientačním běhu.\n\nZískala bronzovou medaili na Světových hrách v roce 2005 v mix štafetách spolu s Petrem Losmanem, Tomášem Dlabajou a Danou Brožkovou. Její nejlepší výsledek na mistrovství světa bylo 5. místo ve štafetách v roce 2003 a v roce 2005. V individuální kategorii Long distance obsadila 16. místo v roce 2003.\n\n"}
{"id": "1346507", "url": "https://cs.wikipedia.org/wiki?curid=1346507", "title": "Bingo", "text": "Bingo\n\nBingo může být:\n\n"}
{"id": "1346508", "url": "https://cs.wikipedia.org/wiki?curid=1346508", "title": "Nikolaus Friedreich", "text": "Nikolaus Friedreich\n\nNikolaus Friedreich (1. července 1825 Würzburg – 6. července 1882 Heidelberg) byl německý patolog a neurolog. Jeho otec Johann Baptist Friedreich (1796–1862) byl psychiatr a jeho dědeček Nicolaus Anton Friedreich (1761–1836) patolog, který je spojován především se svým popisem idiopatické obrny lícního nervu později známé jako Bellova obrna.\n\nRanou fázi své kariéry strávil na univerzitě ve Würzburgu, kde studoval a praktikoval medicínu pod vedením proslulého fyziologa Alberta von Köllikera a patologa Rudolfa Virchowa. Později se stal profesorem patologické anatomie ve Würzburgu a v roce 1858 byl jmenován profesorem patologie a terapie na Heidelberské univerzitě, kde setrval až do konce své kariéry. Mezi některé jeho známější studenty a asistenty patřili Adolf Kussmaul, Wilhelm Heinrich Erb a Friedrich Schultze.\n\nFriedreich se účastnil zavedení patologických korelací, z nichž nejznámější jsou především výzkum svalové dystrofie, spinální ataxie a mozkových nádorů. V dnešní době je připomínán ve spojení s Friedreichovou ataxií, kterou identifikoval v roce 1863. Jedná se o degenerativní onemocnění, při kterém dochází ke skleróze míchy a následným poruchám řeči, rovnováhy a koordinace pohybů.\n\n\n"}
{"id": "1346510", "url": "https://cs.wikipedia.org/wiki?curid=1346510", "title": "Twenty Bucks", "text": "Twenty Bucks\n\nTwenty Bucks je americká filmová komedie z roku 1993. Natočil jej režisér Keva Rosenfeld podle scénáře Leslieho a Endreho Bohemů. Snímek sleduje dvacetidolarovou bankovku ze série 1988A (sériové číslo L33425849D). Ve filmu hráli Linda Hunt, Brendan Fraser, Steve Buscemi, Elisabeth Shue, Spalding Gray a další. Většina venkovních scén filmu byla natočena v Minneapolis, zbylé scény pak v Los Angeles.\n"}
{"id": "1346517", "url": "https://cs.wikipedia.org/wiki?curid=1346517", "title": "Turks &amp; Caicos (film)", "text": "Turks &amp; Caicos (film)\n\nTurks & Caicos (v anglickém originále Turks & Caicos) je britské filmové drama z roku 2014. Režisérem filmu je David Hare. Hlavní role ve filmu ztvárnili Bill Nighy, Helena Bonham Carter, Rupert Graves, Ralph Fiennes a Ewen Bremner.\n\n\n"}
{"id": "1346521", "url": "https://cs.wikipedia.org/wiki?curid=1346521", "title": "Vánoce v divočině", "text": "Vánoce v divočině\n\nVánoce v divočině (v anglickém originále Bush Christmas) je australské filmové drama z roku 1983. Režisérem filmu je Henri Safran. Hlavní role ve filmu ztvárnili John Ewart, John Howard, Nicole Kidman, Mark Spain a James Wingrove.\n\n\n"}
{"id": "1346522", "url": "https://cs.wikipedia.org/wiki?curid=1346522", "title": "Turistická značená trasa 8857", "text": "Turistická značená trasa 8857\n\nPřístup veřejnosti je možný pouze v letním období od 16. června do 31. října.\n\n"}
{"id": "1346523", "url": "https://cs.wikipedia.org/wiki?curid=1346523", "title": "Perri Shakesová-Draytonová", "text": "Perri Shakesová-Draytonová\n\nPeirresha Alexandra Shakes-Drayton (* 21. prosince 1988) je britská atletka, který soutěží v 400 metrů překážek a v běhu na 400 metrů.\n\n"}
{"id": "1346524", "url": "https://cs.wikipedia.org/wiki?curid=1346524", "title": "Bandité na BMX", "text": "Bandité na BMX\n\nBandité na BMX (v anglickém originále BMX Bandits) je australský dobrodružný film z roku 1983. Režisérem filmu je Brian Trenchard-Smith. Hlavní role ve filmu ztvárnili Nicole Kidman, Bryan Marshall, Angelo D’Angelo, James Lugton a David Argue.\n\n\n"}
{"id": "1346531", "url": "https://cs.wikipedia.org/wiki?curid=1346531", "title": "Glukonát železnatý", "text": "Glukonát železnatý\n\nGlukonát železnatý je organická sloučenina, železnatá sůl kyseliny glukonové. Prodává se pod obchodními názvy jako jsou \"Fergon\", \"Ferralet\" a \"Simron\".\n\nGlukonát železnatý je účinný při léčbě hypochromické anémie. Použití této látky má ve srovnání s ostatními železnatými přípravky za následek lepší odpověď retikulocytů, vysokou využitelnost železa a nárust úrovně hemoglobinu na normální hodnoty v poměrně krátkém čase.\n\nGlukonát železnatý se také používá jako přídatná látka při zpracování tmavých oliv. V Evropě se označuje jako E 579. Olivám dodává jednotnou černou barvu a pravidelná konzumace takových oliv může pomoci udržet dostatečnou hladinu ferritinu v krvi.\n\nGlukonát železnatý je při předávkování toxický. U dětí se mohou objevit příznaky otravy po pozření 10–20 mg elementárního železa na kilogram tělesné hmotnosti. Při dávkách nad 60 mg/kg lze očekávat závažné následky. Železo vyvolává lokální i systémové účinky: poškoztuje žaludeční a střevní sliznice, může mít negativní dopad na oběhový systém (dehydratace, nízký krevní tlak, zrychlený a slabý puls, šokový stav), plíce, játra, trávicí soustavu (průjem, nevolnost, zvracení krve), nervovou soustavu (zimnice, křeče, bolesti hlavy, kóma) a kůži (zčervenání, ztráta barvy, namodralé rty a nehty na rukou). Tyto příznaky mohou vymizet za několik hodin, ale také trvat déle než den.\n"}
{"id": "1346534", "url": "https://cs.wikipedia.org/wiki?curid=1346534", "title": "Odvážný hřebec Archer", "text": "Odvážný hřebec Archer\n\nOdvážný hřebec Archer (v anglickém originále Archer) je australský dobrodružný film z roku 1985. Režisérem filmu je Denny Lawrence. Hlavní role ve filmu ztvárnili Brett Climo, Robert Coleby, Nicole Kidman, Tony Barry a Paul Bertram.\n\n\n"}
{"id": "1346538", "url": "https://cs.wikipedia.org/wiki?curid=1346538", "title": "Nesen větrem", "text": "Nesen větrem\n\nNesen větrem (v anglickém originále Windrider) je australský dramatický film z roku 1986. Režisérem filmu je Vince Monton. Hlavní role ve filmu ztvárnili Tom Burlinson, Nicole Kidman, Bud Tingwell, Jill Perryman a Simon Chilvers.\n\n\n"}
{"id": "1346542", "url": "https://cs.wikipedia.org/wiki?curid=1346542", "title": "Boj v temnotách", "text": "Boj v temnotách\n\nBoj v temnotách (v anglickém originále Watch the Shadows Dance) je australsko-americký akční film z roku 1987. Režisérem filmu je Mark Joffe. Hlavní role ve filmu ztvárnili Tom Jennings, Nicole Kidman, Joanne Samuel, Vince Martin a Craig Pearce.\n\n"}
{"id": "1346543", "url": "https://cs.wikipedia.org/wiki?curid=1346543", "title": "Auer", "text": "Auer\n\nPříjmení Auer nese více osobností:\n\n"}
{"id": "1346544", "url": "https://cs.wikipedia.org/wiki?curid=1346544", "title": "Smaragdové město", "text": "Smaragdové město\n\nSmaragdové město (v anglickém originále Emerald City) je australský dramatický film z roku 1988. Režisérem filmu je Michael Jenkins. Hlavní role ve filmu ztvárnili John Hargreaves, Robyn Nevin, Chris Haywood, Nicole Kidman a Ruth Cracknell.\n\n\n"}
{"id": "1346545", "url": "https://cs.wikipedia.org/wiki?curid=1346545", "title": "Kim Čchol-su", "text": "Kim Čchol-su\n\nKim Čchol-su (* 12. září 1982) je bývalý severokorejský zápasník–judista.\n\nNa mezinárodní scéně se poprvé objevil v roce 2006 na Asijských hrách v Dauhá. V roce 2008 se kvalifikoval na olympijské hry v Pekingu, kde nestačil ve čtvrtfinále na Elnura Mammadliho. Po zisku druhého místa na mistrovství světa v Rotterdamu šla jeho výkonnost dolů v důsledku nových pravidel od roku 2010. V roce 2012 se na olympijské hry v Londýně nekvalifikoval.\n\n\n"}
{"id": "1346547", "url": "https://cs.wikipedia.org/wiki?curid=1346547", "title": "Magdaléna (opera)", "text": "Magdaléna (opera)\n\nMagdaléna (uváděno též jako \"Magdalena\") je opera o dvou dějstvích českého skladatele Petra Doubravského na libreto Antonína Kučery. Měla premiéru 11. září 1976 v Divadle F. X. Šaldy v Liberci.\n\nDirigent a skladatel Petr Doubravský (1925–2004) působil od padesátých let 20. století v liberecké, divadle, naposledy jako šéf oper y (1981–1987). \"Magdaléna\" je Doubravského první a jediná opera; po ní pro liberecké divadlo napsal ještě dva balety, \"Balada o loutkáři\" (1979) a \"Pohádky o Krakonošovi\" (1988). Rovněž libretista \"Magdalény\" Antonín Kučera působil v té době v libereckém divadle jako dirigent a sbormistr.\n\nTři flétny, dva hoboje, dva klarinety, dva fagoty, čtyři lesní rohy, dvě trubky, tři pozouny, tuba, tympány, bicí souprava, harfa, varhany, cembalo, smyčcové nástroje (housle, violy, violoncella, kontrabasy); hudba na scéně.\n"}
{"id": "1346549", "url": "https://cs.wikipedia.org/wiki?curid=1346549", "title": "Úplné bezvětří", "text": "Úplné bezvětří\n\nÚplné bezvětří (v anglickém originále Dead Calm) je australský hororový film z roku 1989. Režisérem filmu je Phillip Noyce. Hlavní role ve filmu ztvárnili Sam Neill, Nicole Kidman, Billy Zane, Rod Mullinar a Joshua Tilden.\n\n\n"}
{"id": "1346550", "url": "https://cs.wikipedia.org/wiki?curid=1346550", "title": "Horecký", "text": "Horecký\n\nHorecký může znamenat:\n\n\n"}
{"id": "1346551", "url": "https://cs.wikipedia.org/wiki?curid=1346551", "title": "Holomráz (rozcestník)", "text": "Holomráz (rozcestník)\n\nSlovo holomráz může mít více významů:\n\n"}
{"id": "1346552", "url": "https://cs.wikipedia.org/wiki?curid=1346552", "title": "Tvář vody", "text": "Tvář vody\n\nTvář vody (v anglickém originále The Shape of Water) je americké filmové drama z roku 2017. Natočil jej režisér Guillermo del Toro podle scénáře, na němž spolupracoval s Vanessou Taylor. Hrají v něm Sally Hawkins, Michael Shannon, Richard Jenkins a další. Hlavní postavou je němá uklízečka Elisa, která pracuje v tajné vládní organizaci. Zde se spřátelí s obojživelným tvorem, který byl přivezen z Amazonie. Autorem originální hudby je francouzský skladatel Alexandre Desplat. Premiéru měl 31. srpna 2017 na 74. ročníku Benátského filmového festivalu, kde získal hlavní ocenění Zlatého lva. Snímek byl také promítán na Mezinárodním filmovém festivalu v Torontu. Americký filmový institut ho vybral jako jeden z nejlepších deset filmů roku 2017. Získal nominace na Zlatý glóbus v kategoriích nejlepší film – drama, nejlepší režie, nejlepší ženský herecký výkon v hlavní roli, nejlepší mužský herecký výkon ve vedlejší roli, nejlepší scénář a nejlepší hudba. Domů si odnesl ceny dvě za nejlepší režii a nejlepší hudbu. Dále byl nominovaný na ve 12 kategoriích Filmových cen Britské akademie.\n\n\nNápad na projekt Tvář vody vznikl při snídaní del Tora a Daniela Krause v roce 2011, se kterým později napsal novelu \"Trollhunters\". Film byl také inspirován jeho dětskými vzpomínkami na film \"Netvor z Černé laguny,\" kdy si přál aby netvor a herečka Julie Adams uspěli ve svém románku. Když del Toro mluvil se studiem Universal o režírovaní remaku filmu \"Netvor z Černé laguny\", rozhodl se zkusit navrhnout projekt, kde by se verze více soustředila na pohled z netvorovo strany a kde byl nakonec skončil společně s hlavní ženskou hrdinkou. Studio však koncept odmítli. \n\nNatáčení bylo zahájeno dne 15. srpna 2016 v Hamiltonu v Ontario a ukončeno dne 6. listopadu 2016.\n\nAlexandre Desplat složil k filmu hudbu. \n\nV Severní Americe byl uveden limitovaně dne 1. prosince 2017 a za první víkend získal 166 564 dolarů. Poté byl film rozšířen do více kin dne 22. prosince 2017 a z 726 kin vydělal za víkend 3,1 milionů dolarů. Rozpočet filmu byl 19,5 milionů dolarů. V Severní Americe a Kanadě vydělal 26,4 milionu dolarů a v ostatních oblastech 3,2 milionů dolarů, celkově tak vydělal 29,6 milionu dolarů.\n\nFilm získal pozitivní recenze od kritiků. Na recenzní stránce Rotten Tomatoes získal z 253 započtených recenzí 92 procent s průměrným ratingem 8,4 bodů z deseti. Na serveru Metacritic snímek získal ze 51 recenzí 86 bodů ze sta. Na Česko-Slovenské filmové databázi snímek získal 77%. \n"}
{"id": "1346554", "url": "https://cs.wikipedia.org/wiki?curid=1346554", "title": "Tajovský", "text": "Tajovský\n\nPříjmení Tajovský nese více různých osobností:\n\n"}
{"id": "1346555", "url": "https://cs.wikipedia.org/wiki?curid=1346555", "title": "Kodym", "text": "Kodym\n\nPříjmení Kodym nese více různých osobností:\n\n"}
{"id": "1346557", "url": "https://cs.wikipedia.org/wiki?curid=1346557", "title": "Vysoké napětí (film)", "text": "Vysoké napětí (film)\n\nVysoké napětí (v anglickém originále The Current War) je americký historický film. Natočil jej režisér Alfonso Gomez-Rejon podle scénáře Michaela Mitnicka. Hráli v něm Benedict Cumberbatch, Michael Shannon, Nicholas Hoult, Tom Holland, Katherine Waterston a další. Pojednává o tzv. válce proudů mezi Thomasem Edisonem (Cumberbatch) a Georgem Westinghousem (Shannon). Původně měl snímek režírovat Timur Bekmambetov, později se ohledně režie jednalo s Benem Stillerem, ale nakonec práci dostal Gomez-Rejon.\n\nNatáčení filmu začalo v prosinci 2016. Premiéra filmu proběhla 9. září 2017 na Torontském mezinárodním filmovém festivalu. Do kin měl film vstoupit koncem roku 2017, ale kvůli Weinsteinově aféře z toho prozatím sešlo.\n"}
{"id": "1346559", "url": "https://cs.wikipedia.org/wiki?curid=1346559", "title": "Zaťko", "text": "Zaťko\n\nPříjmení Zaťko nese více různých osobností:\n\n"}
{"id": "1346560", "url": "https://cs.wikipedia.org/wiki?curid=1346560", "title": "Cambria", "text": "Cambria\n\nCambria je přechodový typ patkového písma, které si objednala společnost Microsoft a následně je distribuovala v systémech Microsoft Windows a Microsoft Office. Písmo bylo vytvořeno holandským návrhářem Jellem Bosmaem v roce 2004 za pomoci Steva Mattesona a Robina Nicholase.\n\nVzniklo jako patkové (serifové) písmo, vhodné pro hlavní text a velmi dobře čitelné, i když je vytisknuto v malém rozměru nebo zobrazeno na obrazovce s nízkým rozlišením, a má rovnoměrné mezery a proporce.\nJe součástí souboru ClearType Font Collection, což je sada písem různých návrhářů, jež vyšla s Windows Vista. Jeho název začíná písmenem C, což má ukázat, že písmo bylo navrženo tak, aby dobře spolupracovalo s renderovacím systémem ClearType (technologie pro zlepšení čitelnosti textu na LCD vyhlazením „kostrbatosti“ písmen v textu). Další fonty ve stejné skupině jsou například Calibri, Candara, Consolas, Constantia a Corbel\n\nExistuje také další font nesoucí stejné jméno, který vytvořil návrhář Ian Koshnick v roce 1989 pro svoji společnost Cambria Publishing, tento font ale nemá nic společného s výše uvedeným.\n"}
{"id": "1346561", "url": "https://cs.wikipedia.org/wiki?curid=1346561", "title": "Vysoké napětí (rozcestník)", "text": "Vysoké napětí (rozcestník)\n\nVysoké napětí může být:\n\n"}
{"id": "1346566", "url": "https://cs.wikipedia.org/wiki?curid=1346566", "title": "Jeff Nichols", "text": "Jeff Nichols\n\nJeff Nichols (* 7. prosince 1978 Little Rock) je americký filmový režisér. Svou kariéru zahájil v roce 2007 snímkem \"Příběhy zbraní\" s Michaelem Shannonem v hlavní roli. Shannon hrál i ve všech jeho následujících filmech – \"Take Shelter\" (2011), \"Bahno z Mississippi\" (2012), \"Půlnoční dítě\" a \"Loving\" (oba 2016). V roce 2016 bylo oznámeno, že natočí remake filmu \"Lebkouni\" (1988).\n\n"}
{"id": "1346569", "url": "https://cs.wikipedia.org/wiki?curid=1346569", "title": "Hlavenka", "text": "Hlavenka\n\nPříjmení Hlavenka nese více různých osobností:\n\n"}
{"id": "1346573", "url": "https://cs.wikipedia.org/wiki?curid=1346573", "title": "Spalding Gray", "text": "Spalding Gray\n\nSpalding Gray (5. června 1941 – 11. ledna 2004) byl americký herec a spisovatel. V roce 1970 se stal členem experimentálního divadla The Performance Group, které vedl Richard Schechner. Spolu s několika dalšími herci z tohoto divadla následně založil The Wooster Group. Později vystupoval také v erotických filmech. Rovněž se věnoval vlastním představením – monologům. Jeden z nich zachytil režisér Jonathan Demme ve filmu \"Plavba do Kambodže\" (1987). V červnu 2001 utrpěl vážně zranění při autonehodě během dovolené v Irsku. Dne 11. ledna 2004 byl prohlášen za nezvěstného. Oznámení o nalezení jeho tělo přišlo až v březnu toho roku. Jeho tělo bylo vytaženo dvěma muži z East River. Gray se o sebevraždu pokusil již v roce 2002.\n"}
{"id": "1346574", "url": "https://cs.wikipedia.org/wiki?curid=1346574", "title": "Mistrovství světa v cyklokrosu 2015", "text": "Mistrovství světa v cyklokrosu 2015\n\nMistrovství světa v cyklokrosu 2015 se konalo v sobotu 31. ledna a v neděli 1. února 2015 v České republice ve městě Tábor, které po letech 2001 a 2010 hostilo mistrovství světa v cyklokrosu již potřetí.\n\nZajímavostí je, že v elitní kategorii mužů zvítězil Mathieu Van Der Poel před Woutem Van Aertem, kteří oba ještě mohli závodit v nižší kategorii můžu do 23 let, ale nechali se před šampionátem postaršit.\n\n\"(31. ledna 2015)\"\n\"(31. ledna 2015)\"\n\"(1. února 2015)\"\n\"(1. února 2015)\"\n"}
{"id": "1346578", "url": "https://cs.wikipedia.org/wiki?curid=1346578", "title": "Barbora Tomanová", "text": "Barbora Tomanová\n\nBarbora Tomanová (* 14. ledna 1992) je česká jezdkyně na koních, reprezentatnka České republiky.\n\nNa koni začala jezdit v jezdeckém areálu Dance and Jump ve svých jedenácti letech. Ve dvanácti si udělala základní zkoušky výcviku jezdce a začala závodit. Jeden z jejich prvních koní byl Coloman. Mezi její koně také patřili Kohen, Clark12, Carful Franc Josef, Scarface a Sorceres. Jezdila, také Clintona a Crocodile Dandee.\nV současné době vlastní Zerafinu, Zafyruse a několik koní ze své Jezdecké školy D&J\n\nStudovala na University of New York in Prague. \n\nVyhrála v několika kolech mistrovství České republiky, také se zúčastnila mistrovství Evropy. Vyhrála a účastnila se také závodů stupně CSI.\n\n"}
{"id": "1346580", "url": "https://cs.wikipedia.org/wiki?curid=1346580", "title": "Ɔ", "text": "Ɔ\n\nƆ (minuskule ɔ) je speciální písmeno latinky. Nazývá se otevřené O nebo obrácené C. Je sporné, zda se jedná o variantu jednoho z těchto dvou písmen, nebo o samostatné písmeno. Používá se především ve východoafrických (akanština, bambarština, eveština, ikposso, jorubština) a středoafrických (ngalština, lomongo) jazycích. V 17. a 20. století se též používalo v mayských jazycích. Čte se jako polootevřená zadní zaokrouhlená samohláska (ɔ) a používá se jako znak v mezinárodní fonetické abecedě. Existuje mnoho variant tohoto písmena. V Unicode má majuskulní tvar kód U+0186 a minuskulní U+0254. Písmeno taktéž existuje jako modifikátor (ᵓ), který má v Unicode kód U+1D53. \n"}
{"id": "1346588", "url": "https://cs.wikipedia.org/wiki?curid=1346588", "title": "Obština Kjustendil", "text": "Obština Kjustendil\n\nObština Kjustendil ( \"Община Кюстендил\") je bulharská jednotka územní samosprávy v Kjustendilské oblasti. Leží v západním Bulharsku, podél hranic se Severní Makedonií a Srbskem, v údolích mezi pohořími Osogovo, Lisec a Koňavska planina. Správním střediskem je město Kjustendil, kromě něj zahrnuje obština 70 vesnic. Žije zde zhruba 57 tisíc stálých obyvatel.\n\nV obštině žije 57 118 stálých obyvatel a včetně přechodně hlášených obyvatel 78 876. Podle sčítáni 1. února 2011 bylo národnostní složení následující:\n"}
{"id": "1346590", "url": "https://cs.wikipedia.org/wiki?curid=1346590", "title": "Turistická značená trasa 5806", "text": "Turistická značená trasa 5806\n\nPřístup veřejnosti je možný po celý rok pouze ze Štôly k Sliezskemu domu, výše je značka přístupná jen v letním období od 16. června do 31. října.\n"}
{"id": "1346592", "url": "https://cs.wikipedia.org/wiki?curid=1346592", "title": "One Eye to Morocco", "text": "One Eye to Morocco\n\nOne Eye to Morocco je sólové studiové album anglického zpěváka Iana Gillana. Vydáno bylo 6. března 2009 společností Edel AG a jeho producentem byl Nick Blagona. Písně vznikly během ořestávky ze světového turné kapely Deep Purple v roce 2008.\n\n\n"}
{"id": "1346593", "url": "https://cs.wikipedia.org/wiki?curid=1346593", "title": "Kera Tamara", "text": "Kera Tamara\n\nTamara Hatun rozená Kera Tamara ( Кера Тамара) (kolem 1340 – po roce 1378 Bursa) byla bulharská princezna a manželka sultána Murada I. Pocházela z Šišmanovské dynastie. Byla dcerou bulharského cara Ivana Alexandra a jeho druhé manželky Sáry Theodory a zároveň sestrou Ivana Šišmana a Ivana Sracimira.\n\nNarodila se kolem roku 1340. Jejím prvním manželem byl despota Konstantin. Podle jedné teorie to byl Konstantin Dejanović z Velbazhdu, jehož dcera Helena Dragašová byla provdána za byzantského císaře Manuela II. a stala se matkou posledního byzantského císaře Konstantina XI. Tuto teorii historikové vyvrátili, protože v roce 1371 byla Kera Tamara již vdova, zatímco Konstantin Dejanović zemřel až v roce 1395. Proto despota Konstantin a první manžel Kery Tamary byl jiný muž.\nJiž v roce 1371, kdy Ivan Alexander zemřel, zdědil trůn Ivan Šišman. V té době do hlavního města Tarnova dorazili velvyslanci osmanského sultána Murada I., aby sjednotili své postoje a vztahy s novým císařem Bulharska. Sultán, který byl obeznámen s krásou Kery Tamary i skutečností, že je vdova, požadoval, aby se stala jeho manželkou, jako záruka míru mezi oběma zeměmi. Ivanovi Šišmanovi se podařilo oddálit jeho požadavky o sedm let, do roku 1378, kdy jeho pokusy zastavit Turky selhaly a tak neochotně poslal Keru Tamaru do harému sultána v Burse. Kera Tamara si zachovala svou křesťanskou víru. Boril Synadnik chválí její osud jako sebeobětování. Je pohřbena v Burse v rodinné hrobce osmanské dynastie vedle hrobu Murada I. Nápis na hrobě hlásá, že zde leží \"Bulharská císařovna Marie\". Podle její závěti nebyl její hrob zakryt kamenem, ale byl osetý ječmenem.\n\n"}
{"id": "1346596", "url": "https://cs.wikipedia.org/wiki?curid=1346596", "title": "Obština Trekljano", "text": "Obština Trekljano\n\nObština Trekljano ( \"Община Трекляно\") je bulharská jednotka územní samosprávy v Kjustendilské oblasti. Leží v západním Bulharsku, podél hranic se Srbskem, v pohoří Koňavska planina. Správním střediskem je ves Trekljano, kromě ní zahrnuje obština 18 vesnic. Žije zde zhruba 300 stálých obyvatel a jde o bulharskou obštinu s nejmenším počtem obyvatel, přičemž jen 30 jich je mladších než 35 let.\n\nŽádné ze sídel není samosprávné.\nV obštině žije 303 stálých obyvatel a včetně přechodně hlášených obyvatel 432. Podle sčítáni 1. února 2011 bylo národnostní složení následující:\n"}
{"id": "1346597", "url": "https://cs.wikipedia.org/wiki?curid=1346597", "title": "Nemáš se čím chlubit, Marge", "text": "Nemáš se čím chlubit, Marge\n\nNemáš se čím chlubit, Marge (\"Marge Be Not Proud\") je 139. díl amerického animovaného seriálu Simpsonovi. Premiéru měl v televizi Fox Broadcasting Company 17. prosince 1995.\n\nBart si přeje videohru Kostilam, kterou mu Marge nechce koupit, protože videohra je dle jejích slov plná násilí a odvádí od učení. Bart v supermarketu potká spolužáky a vidí je krást. Rozhodne se též krást a vezme si Kostilama. Sice výjde z obchodu, je ale chycen hlídačem, který mu zakáže vstup do obchodu. Jednou se tam ale Bart se svou rodinou vypraví vyfotit. Sekuriťák ho spatří a řekne jeho rodině, co provedl. Marge tím velice zklamává, ale ona se o něj přestává starat. Bart jí to vynahradí svojí nepřekazenou fotkou, kterou si sám zaplatí. Marge je dojatá a odpouští mu. \n"}
{"id": "1346604", "url": "https://cs.wikipedia.org/wiki?curid=1346604", "title": "Filizten Kalfa", "text": "Filizten Kalfa\n\nFilizten Kalfa rozená jako princezna Naime Çabalar-Çaabalurhva (okolo 1861/1862 Picunda - okolo 1945 Istanbul) byla dvorní dámou osmanského sultána Murada V. Byla dcerou prince Sahin Beye Çaabalurhvy a princezny Adilhan Hanim Loo.\n\nNarodila se v roce 1861 nebo 1862 v Picundě v Abcházii do abchazské knížecí rodiny Çaabalurhvů. Její rodné jméno bylo Naime Çaabalurhva. Byla dcerou prince Sahin Beye Çaabalurhvy a princezny Adilhan Hanim Loo, kromě toho byla i sestřenicí sultánky Peyveste Hanim, deváté ženy sultána Abdula Hamida II., jehož matka Hesna byla příbuzná jejího otce.\n\nDo Istanbulu přišla ve velmi mladém věku. Dostala jméno Filizten (v překladu \"úponek\") a ve věku čtrnácti nebo patnácti let, krátce po nástupu sultána Murada V. na trůn, mu byla představena a darovaná. Po jmenování do funkce \"Duty Kalfy\" (učně), získala hodnost \"Acemi\" (nováček). Po Muradově sesazení z trůnu byla povýšena do pozice \"Senior Kalfa\". Byla středně vysoká, měla blond vlasy a zajímala se o hraní na klavír. Strávila 28 roků uzavřená v Çırağanském paláci spolu se sultánem Muradem a ostatními členy jeho harému.\n\nVe svých sedmdesáti letech sepsala paměti, kde bylo spoustu informací o sultánu Muradovi a jeho životě. Své paměti nazvala \"28 let v paláci Çırağan: Život s Muradem V.\n\nZemřela okolo roku 1945 v Erenköy, v Istanbulu.\n"}
{"id": "1346605", "url": "https://cs.wikipedia.org/wiki?curid=1346605", "title": "75. ročník udílení Zlatých glóbů", "text": "75. ročník udílení Zlatých glóbů\n\n75. ročník udílení Zlatých glóbů se konal 7. ledna 2018 v hotelu Beverly Hilton v Beverly Hills, Los Angeles. Gala večer moderoval Seth Meyers. Hollywoodská asociace zahraničních novinářů vyhlásila nominace 11. prosince 2017.\n\nFilm \"Tvář vody\" získal nejvíce nominací a to 7, zatímco \"Tři billboardy kousek za Ebbingem a Sedmilhářky\" se staly projekty s nejvíce výhrami, oba shodně získaly 4 ceny.\n\nGary Oldman získal poprvé cenu Zlatý glóbus za svojí čtyřicetiletou kariéru.\n\nNa podporu #metoo projektu skoro celé publikum mělo na sobě černou barvu. Většina proslovů vítězů se nesla okolo problému, včetně řeči Oprah Winfrey.\n\nVítězové jsou označeni tučně.\n\n"}
{"id": "1346611", "url": "https://cs.wikipedia.org/wiki?curid=1346611", "title": "…a bude hůř (film)", "text": "…a bude hůř (film)\n\n…a bude hůř je český hraný film, který natočil režisér Petr Nikolaev podle stejnojmenné knihy Jana Pelce. Hráli v něm například Karel Žídek, Filip Kaňkovský, Radomil Uhlíř, Vratislav Brabenec, Pavel Zajíček a další. Snímek byl v několika kategoriích nominován na Českého lva, z nichž proměnil tu za střih (Jiří Brožek) a filmový plakát. Film se odehrává v sedmdesátých letech na severu Čech.\n\n"}
{"id": "1346616", "url": "https://cs.wikipedia.org/wiki?curid=1346616", "title": "Dragoljub Petrović", "text": "Dragoljub Petrović\n\nDragoljub Petrović (; * 20. června 1935, Kosor, Království Jugoslávie) je srbský univerzitní učitel a jazykovědec, zaměřením serbista, zabývající se historií a dialektologií srbského jazyka.\n\nDragoljub Petrović se narodil v Kosoru nedaleko Podgorice v někdejším Království Srbů, Chorvatů a Slovinců, tj. na dnešním území Černé hory. V 60. letech 20. století vystudoval Filozofickou fakultu Univerzity v Novém Sadu (), doktorát získal v roce 1971 a profesuru pak o 30 let později.\n\n\n"}
{"id": "1346623", "url": "https://cs.wikipedia.org/wiki?curid=1346623", "title": "Chaim Topol", "text": "Chaim Topol\n\nChaim Topol (* 9. září 1935 Tel Aviv) je izraelský herec. Pochází z rodiny ruských přistěhovalců, sloužil v armádě a pracoval v kibucu Geva, později se přidal k herecké skupině organizace Nachal. Od roku 1960 působil v kočovném souboru \"Bacal Jarok\" a v Haifském divadle, o rok později debutoval ve filmu. Ztvárnil hlavního hrdinu ve snímku Ephraima Kishona \"Sallah Shabati\", který byl nominován v roce 1964 na cenu Oscar za nejlepší cizojazyčný film a Topol dostal Zlatý glóbus pro objev roku. Později účinkoval ve válečném dramatu \"Velký žal\" a v seriálu \"Vichry války\". Jeho nejznámější rolí je mlékař Tovje v muzikálu \"Šumař na střeše\", kterého hrál v letech 1966 až 2009 ve více než 3500 představeních, včetně v Her Majesty’s Theatre a na Broadwayi. Účinkoval také ve filmové podobě, kterou v roce 1971 natočil Norman Jewison, a získal za ni Zlatý glóbus za nejlepší mužský herecký výkon (komedie / muzikál). Je držitelem ocenění Kinor David, Izraelské ceny za celoživotní dílo a čestného doktorátu Haifské univerzity. Hrál Galilea ve stejnojmenném životopisném filmu, který režíroval Joseph Losey, a Columba v bondovce \"Jen pro tvé oči\". Je také uznávaným dabérem, zpěvákem a výtvarníkem, jeho karikatury významných osobností vyšly v Izraeli na poštovních známkách. Vydal autobiografickou knihu \"Topol by Topol\". Byl iniciátorem dobročinného projektu Jordan River Village, zřizujícího tábory pro handicapované děti židovské i arabské národnosti.\n\n \n"}
{"id": "1346633", "url": "https://cs.wikipedia.org/wiki?curid=1346633", "title": "Nový začátek", "text": "Nový začátek\n\nNový začátek, , zkráceně ÚK, je pravicová politická strana v Maďarsku, kterou v roce 2016 založil György Gémesi.\n\nStrana Nový začátek vznikla 20. dubna 2016. Na vzniku se podílel i její současný předseda György Gémesi, starosta města Gödöllő, předseda Asociace maďarských samospráv a bývalý poslanec za FKgP. V říjnu 2017 strana představila svůj program. V prosinci téhož roku došlo k dohodě mezi Györgyem Gémesiem a Bernadett Szél o společném postupu ÚK a zeleného hnutí Politika může být jiná (LMP) v parlamentních volbách na jaře 2018.\n\nNový začátek má své místní stranické organizace, kromě hlavního města Budapešti, například také ve městech: Gödöllő, Komlóska, Mánfa, Pécs, Szombathely, Tolna, nebo Zalaegerszeg.\n\n<nowiki>1</nowiki>: Volební spolupráce LMP a ÚK.\n\n\n"}
{"id": "1346652", "url": "https://cs.wikipedia.org/wiki?curid=1346652", "title": "620 (číslo)", "text": "620 (číslo)\n\nŠest set dvacet je přirozené číslo. Římskými číslicemi se zapisuje DCXX a řeckými číslicemi χκ. Následuje po čísle šest set devatenáct a předchází číslu šest set dvacet jedna.\n\n620 je:\n\n"}
{"id": "1346653", "url": "https://cs.wikipedia.org/wiki?curid=1346653", "title": "621 (číslo)", "text": "621 (číslo)\n\nŠest set dvacet jedna je přirozené číslo. Římskými číslicemi se zapisuje DCXXI a řeckými číslicemi χκα. Následuje po čísle šest set dvacet a předchází číslu šest set dvacet dva.\n\n621 je:\n\n"}
{"id": "1346654", "url": "https://cs.wikipedia.org/wiki?curid=1346654", "title": "Mladý", "text": "Mladý\n\nPříjmení nebo přízvisko Mladý nese více různých osobností:\n\n"}
{"id": "1346655", "url": "https://cs.wikipedia.org/wiki?curid=1346655", "title": "Zemětřesení v Pákistánu 2013", "text": "Zemětřesení v Pákistánu 2013\n\nZemětřesení v Pákistánu 2013 bylo zemětřesení, ke kterému došlo 24. září 2013 na jihu Pákistánu. Otřes měl sílu 7,7 a na Mercalliho stupnici dosáhl síly IX (Pustošivé). Otřes byl tak silný, že u pobřeží jižního Pákistánu vytvořil malý ostrov s názvem Zalzala Koh, který se ale v roce 2016 zcela potopil. \n\nPři otřesu zemřelo 825 lidí. Dotřes, ke kterému došlo o 4 dny později, pak zabil nejméně 22 lidí.\n"}
{"id": "1346656", "url": "https://cs.wikipedia.org/wiki?curid=1346656", "title": "622 (číslo)", "text": "622 (číslo)\n\nŠest set dvacet dva je přirozené číslo. Římskými číslicemi se zapisuje DCXXII a řeckými číslicemi χκβ. Následuje po čísle šest set dvacet jedna a předchází číslu šest set dvacet tři.\n\n622 je:\n\n"}
{"id": "1346657", "url": "https://cs.wikipedia.org/wiki?curid=1346657", "title": "623 (číslo)", "text": "623 (číslo)\n\nŠest set dvacet tři je přirozené číslo. Římskými číslicemi se zapisuje DCXXIII a řeckými číslicemi χκγ. Následuje po čísle šest set dvacet dva a předchází číslu šest set dvacet čtyři.\n\n623 je:\n\n"}
{"id": "1346660", "url": "https://cs.wikipedia.org/wiki?curid=1346660", "title": "624 (číslo)", "text": "624 (číslo)\n\nŠest set dvacet čtyři je přirozené číslo. Římskými číslicemi se zapisuje DCXXIV a řeckými číslicemi χκδ. Následuje po čísle šest set dvacet tři a předchází číslu šest set dvacet pět.\n\n624 je:\n\n"}
{"id": "1346667", "url": "https://cs.wikipedia.org/wiki?curid=1346667", "title": "Satjam", "text": "Satjam\n\nSATJAM, s. r. o. je česká společnost, působí na českém a slovenském trhu od roku 1995, jako dodavatel kovových lehkých střešních krytin, trapézových plechů, okapových systémů, konstrukčních profilů, PIR sendvičových panelů, stěnových kazet, střešních oken, klempířských doplňků a mnoha jiných výrobků používaných ve stavebnictví. V roce 2006 vlastnicky vstoupila do společnosti SATJAM firma Pruszyński a od roku 2007 je tato polská firma jejím 100% vlastníkem. \n\nVyrábí a dodává moderní střešní systém z ocelového nebo hliníkového plechu. Pro průmyslové aplikace – ocelové haly, logistické areály, výrobní závody, komerční centra apod. dodává trapézové plechy, PUR panely, fasádní obklady a panely nebo konstrukční profily.\n\nVýroba probíhá především ve výrobním závodě v Ostravě, který se nalézá v areálu bývalého dolu Michálka na Slezské Ostravě. Ve společnosti SATJAM bylo v roce 2017 celkem zaměstnáno 110 pracovníků. V roce 2011 proběhla výstavba nové výrobní haly v rámci projektu Brownfield Michálka.\n\nJednotlivé procesy probíhají dle norem ISO 9001 a ISO 14001. Základ všech výrobků tvoří ocelový plech od velkých světových hutí, od roku 2013 společnost rozšířila výrobu o střešní krytiny z hliníkové slitiny. Střešní krytiny SATJAM získaly v roce 2004 (jako první v ČR) ocenění kvality Czech Made a v roce 2010 národní značku kvality Česká kvalita - Osvědčeno pro stavbu.\n\n\n"}
{"id": "1346668", "url": "https://cs.wikipedia.org/wiki?curid=1346668", "title": "Jacques Balmat", "text": "Jacques Balmat\n\nJacques Balmat (asi 19. ledna 1762 Chamonix-Mont-Blanc – září 1834 Sixt-Fer-à-Cheval) byl savojský horal. Původně se živil lovem kamzíků a sběrem křišťálů, pak se dozvěděl o finanční odměně, kterou vypsal Horace-Bénédict de Saussure pro člověka, který jako první zdolá vrchol Mont Blancu. V červnu a v červenci 1786 podnikl dva pokusy, které nebyly korunovány úspěchem, ale objevil při nich nejschůdnější cestu. Pak se domluvil na společném postupu s lékařem ze Chamonix Michelem-Gabrielem Paccardem, 7. srpna vyrazili přes Dôme du Goûter a na nejvyšší hoře Alp stanuli 8. srpna 1786 po šesté hodině večer.\n\nZa svůj výkon obdržel od krále Viktora Amadea III. titul \"Balmat du Mont-Blanc\", napsal o něm také knihu. Později podnikl ještě nejméně deset výprav na Mont Blanc, v roce 1787 doprovodil na vrchol samotného Saussura (při této příležitosti provedl Saussure měření a oznámil, že Mont Blanc je vysoký 4775 metrů, což se příliš neliší od skutečné výšky 4809 metrů) a v roce 1811 vedl skupinu, v níž byla první ženská přemožitelka hory Marie Paradisová. Byl zvolen chamonixským radním, pokoušel se jako první v kraji pěstovat ovce plemene merino. Ve věku sedmdesáti dvou let zmizel při hledání zlata v okolí hory Grand Mont Ruan (pravděpodobně se zřítil do skalní průrvy, tělo nebylo nikdy nalezeno). V Chamonix se nachází pomník znázorňující Balmata se Saussurem.\n\n"}
{"id": "1346670", "url": "https://cs.wikipedia.org/wiki?curid=1346670", "title": "Felix Mann", "text": "Felix Mann\n\nFelix Mann (11. prosince 1905 v Knovízi u Kladna - 17. dubna 1942 v Berlíně-Plötzensee) byl za protektorátu zaměstnancem \"dynamitky\" - podniku Explosia Semtín u Pardubic. Zpravodajsko-sabotážní skupině Tři králové dodával (od léta roku 1939) třaskaviny a rozbušky. Během čistky (prováděné gestapem) v ilegální organizaci Obrana národa na jaře roku 1940 byl zatčen, vyslýchán, dva roky vězněn, nakonec německým soudem odsouzen k trestu smrti a popraven v Berlíně-Plötzensee.\n\nFelix Mann se narodil 11. prosince 1905 v Knovízi u Kladna. Po skončení vysokoškolských studií pracoval v technické knihovně podniku Explosia Semtín u Pardubic. Felix Mann žil severozápadně od Pardubic v Doubravicích nedaleko Semtína.\n\nJiž v létě roku 1939 navázal PhDr. Felix Mann kontakty s pražskými odbojáři poručíkem (magistrátním úředníkem) Miroslavem Medalem a vinohradským automechanikem Emilem Zöldnerem. Ti byli napojeni na zpravodajsko-sabotážní skupinu Tři králové (podplukovník Josef Balabán, podplukovník Josef Mašín a štábní kapitán Václav Morávek), která působila v rámci ilegální organizace Obrana národa. Prakticky tedy od léta roku 1939 dodával PhDr. Felix Mann domácímu odboji materiál (výbušniny, dynamit, rozbušky) pro výrobu \"cukroví\", které bylo určeno pro \"cukrářství\" (příprava a realizace sabotážních akcí a diverzní činnost). Velká část těchto \"dodávek\", umožňujících výrobu bomb, byla určena pro Josefa Mašína a Josefa Balabána. PhDr. Felix Mann byl vedoucím odbojové buňky v semtínské Explosii. Kromě technické knihovny pracoval Mann také v tovární laboratoři. Ve speciálních látkových sáčcích, které si ovazoval kolem těla, vynášel z laboratoře třaskaviny. Tak se Mannovi podařilo (během několika měsíců) propašovat ven ze semtínské Explosie (lidově označované jako \"dynamitka\") celkově několik metrických centů třaskavin jakož i bedny s rozbuškami. Tento materiál byl (mimo objekt továrny) předáván Medalovi a následně přivážen do Prahy pomocí automobilů, které patřily (paradoxně) gestapu, pro které autoservis Emila Zöldnera vozy opravoval.\n\nPhDr. Felix Mann byl zatčen během čistky gestapa. v ilegální organizaci Obrana národa dne 10. května 1940. Současně s ním byli gestapem v květnu 1940 zatčeni i Miroslav Medal a Emil Zöldner. Během krutého mučení ani jeden z nich nic neprozradil. Nějaký čas byli vězněni v Berlíně. Dne 7. listopadu roku 1941 byl PhDr. Felix Mann odsouzen Lidovým soudním dvorem k trestu smrti za \"přípravu k velezradě, napomáhání nepříteli a neoprávněné držení výbušnin\" (v rámci procesu s odbojovou skupinou M. Bondyho). Velice podobná obvinění a rozsudky smrti si vyslechli i Miroslav Medal a Emil Zöldner. Ve věznici Plötzensee byli Felix Mann (spolu s Miroslavem Medalem a Emilem Zöldnerem) popraveni stětím gilotinou dne 17. dubna 1942.\n\nManželka Felixe Manna - Marie Mannová - se narodila 17. září 1910 v Pardubicích a strávila zde velkou část života. Její aktivity v protiněmeckém odboji byly spojeny s ilegální činností jejího manžela. Dne 17. září 1942 byl Marie Mannová (spolu s dalšími ženami z pardubického okresu) deportována do internačního tábora Svatobořice, kde byla vězněna. Po propuštění z tábora pracovala jako zemědělská dělnice u jednoho většího zemědělce v Doubravicích. Po skončení druhé světové války si našla práci v podniku Kávoviny Pardubice. V roce 1968 odešla do starobního důchodu. Zemřela v dubnu roku 2008.\n\nV Semtíně (místní část Doubravice) je umístěna pamětní deska s nápisem:\nV UPOMÍNKU NA NAŠE OBČANY / UMUČENÉ NĚMECKÝMI FAŠISTY / ZA DRUHÉ SVĚTOVÉ VÁLKY // DVOŘÁK JAROSLAV *28.5.1907 V PRAZE, POPRAVEN 2.7.1942 V PARDUBICÍCH NA ZÁMEČKU / MANN FELIX *11.12.1905 V KNOVÍZI, POPRAVEN 17.4.1942 V BERLÍNĚ-PLÖTENSEE // ČEST JEJICH PAMÁTCE!\n\n"}
{"id": "1346671", "url": "https://cs.wikipedia.org/wiki?curid=1346671", "title": "Mistrovství světa v cyklokrosu žen do 23 let", "text": "Mistrovství světa v cyklokrosu žen do 23 let\n\nMistrovství světa v cyklokrosu žen do 23 let se koná od r. 2016 v rámci Mistrovství světa v cyklokrosu.\n"}
{"id": "1346675", "url": "https://cs.wikipedia.org/wiki?curid=1346675", "title": "Římskokatolická farnost Újezd u Valašských Klobouk", "text": "Římskokatolická farnost Újezd u Valašských Klobouk\n\nŘímskokatolická farnost Újezd u Valašských Klobouk je jedno z územních společenství římských katolíků v děkanátu Valašské Klobouky s farním kostelem svatého Mikuláše.\n\nPrvní písemná zmínka o obci pochází z roku 1261 ze zakládací listiny cisterciáckého kláštera ve Vizovicích, kterým byla obec darována klášteru. Kostel svatého Mikuláše byl vystaven v empírovém slohu v roce 1844, na místě starého kostela z poloviny 17. století.\nK prosinci 2017 je farářem R. D. ThLic. Jan Můčka.\n\nVe farnosti se pravidelně̟ koná tříkrálová sbírka. V roce 2017 se v Újezdě vybralo 30 986 korun, v Drnovicích 15 097 korun, v Loučce 14 737 korun, v Slopném 28 364 korun a ve Vysokém Poli 30 690 korun.\n\nOd roku 2006 vydává farnost pravidelný měsíčník.\nV listopadu 2017 uděloval ve farnosti arcibiskup Jan Graubner svátost biřmování.\n\n"}
{"id": "1346677", "url": "https://cs.wikipedia.org/wiki?curid=1346677", "title": "Římskokatolická farnost Valašské Klobouky", "text": "Římskokatolická farnost Valašské Klobouky\n\nŘímskokatolická farnost Valašské Klobouky je jedno z územních společenství římských katolíků v děkanátu Valašské Klobouky s farním kostelem Povýšení svatého Kříže.\n\nVznik farního kostela lze datovat přibližně do 13. století. Při tureckém vpádu v roce 1663 byl kostel vypálen. Jeho nynější podoba pochází z roku 1771. Generální opravou prošel kostel v letech 2000 až 2003.\nDo června 2019 byl farářem R. D. Mgr. Karel Janíček. Od července téhož roku ho vystřídal R. D. Mgr. Pavel Macura.\n\nZ Tichova pocházel augustinián Augustin Emil Dorničák, který v této obci měl v roce 1972 primici.\nVe farnosti se pravidelně̟ koná tříkrálová sbírka. V roce 2017 se ve Valašských Kloboukách vybralo 117 289 korun, v ostatních obcích farnosti pak šlo o desetitisícové částky.\n\nOd roku 1999 pořádá farnost ples. V provozu je farní dům, kde se koná většina akcí pořádaných farností.\n\nV dubnu 2017 udílel ve farnost svátost biřmování olomoucký arcibiskup Jan Graubner.\n\n"}
{"id": "1346678", "url": "https://cs.wikipedia.org/wiki?curid=1346678", "title": "Prague Queen", "text": "Prague Queen\n\nPrague Queen je česká hudební skupina interpretující hity britské skupiny Queen.\n\nKapelu založil v roce 2015 profesionální bubeník Jiří Jirsa, který léta působil jako bubeník Dalibora Jandy, Ivety Bartošové, Petra Spáleného.\n\nDále do kapely oslovil zpěváka Jaroslava Břeského a kytaristu Stanislava Jelínka.\n\nV roce 2016 do kapely přišel na post klávesisty Martin Otruba a koncem roku kamarád a dlouholetý kolega Standy Jelínka baskytarista František Raba.\n\nZpěvák skupiny Prague Queen Jaroslav Břeský zpíval na oficiální akci pořádané managmentem skupiny Queen k nedožitým 70. narozeninám Freddie Mercuryho ve švýcarském Montreux. Vystoupení zaujalo i člena skupiny Queen Briana Maye, který sdílel Jaroslava projev na svém oficiálním Facebookovém profilu. Od roku 2009 spolupracuje osobně s Peterem Freestone bývalým osobním asistentem a nejbližším kamarádem Freddie Mercuryho který mu umožnil nahlédnout do způsobu vystupování rockového krále.\n\nPrague Queen se zúčastnili v letech 2016 a 2017 halového turné České Hvězdy Zpívají Queen.\n\nhttp://havlickobrodsky.denik.cz/kultura_region/verim-ze-mercuryho-duse-poletuje-kolem-me-20160130.html\n\nhttp://www.denik.cz/hudba/ceskou-poctu-mercurymu-si-uziji-velka-mesta-a-opet-praha-20170213.html\n\nhttp://www.quartiermagazin.cz/articles/10/Show_Must_Go_On/\n\nhttp://www.blesk.cz/clanek/celebrity-ceske-celebrity/431919/cesky-freddie-mercury-se-jmenuje-jaroslav-bresky-rozplakal-i-asistenta-zesnuleho-zpevaka.html\n\nhttps://www.youtube.com/watch?v=scwgJsmEenQ\n\nhttps://www.youtube.com/watch?v=A6D2mzna1Rw\n\nhttps://www.youtube.com/watch?v=K7QSIveW6AQ\n\nhttps://www.youtube.com/watch?v=FjOAn9XoylE\n\nhttp://praguequeen.cz/\n"}
{"id": "1346679", "url": "https://cs.wikipedia.org/wiki?curid=1346679", "title": "Kámoši hafíci", "text": "Kámoši hafíci\n\nKámoši hafíci (v anglickém originále Puppy Dog Pals; původním názvem Puppy Dog Tails) je americký animovaný televizní seriál vytvořený Harlandem Williamsem. Seriál debutoval v USA 14. dubna 2017 na stanicích Disney Junior a Disney Channel. V srpnu 2017 byl seriál prodloužen o druhou řadu.\n\nSeriál vypráví o dvou psích bratrech, štěňátkách mopsů jménem Bingo a Rolly, kteří se baví cestováním kolem svého okolí, když jejich majitel Bob opustí domov. Mají také sestru kočku Hissy a robotického psa jménem ARF.\n\n\n\n"}
{"id": "1346680", "url": "https://cs.wikipedia.org/wiki?curid=1346680", "title": "Trelleborg", "text": "Trelleborg\n\nTrelleborg je nejjižnější město ve Švédsku. Leží v kraji Skåne 30 km jižně od Malmö a žije v něm okolo 30 000 obyvatel.\n\nO pradávném osídlení svědčí dřevěné opevnění z vikingských dob, první písemná zpráva pochází z roku 1257 a městská práva získal Trelleborg v roce 1867.\n\nMěsto původně žilo z rybolovu, obchodu i zemědělství (nachází se v úrodné oblasti Söderslätt). Od konce 19. století se rozvíjí průmyslová výroba, především firma Trelleborg AB, zabývající se výrobou pneumatik, významný je i potravinářský průmysl.\n\nZdejší přístav je po Göteborgu druhý největší ve Švédsku, přistávají zde především trajekty přes Baltské moře. Už od počátku 20. století fungoval vlakový trajekt do německého Sassnitz, součást rychlíkového spojení Berlín - Stockholm. Dnes provozují společnosti TT-Line, Stena Line a Unity Line spoje do Travemünde (Lübeck), Sassnitz, Rostocku, polského Svinoústí a litevské Klajpédy.\n\nArchitektonickými památkami jsou kostel Sankt Nicolai kyrka a vodárenská věž.\n\nPro relativně teplé podnebí má Trelleborg přezdívku „Palmstaden“ (město palem).\n\n"}
{"id": "1346681", "url": "https://cs.wikipedia.org/wiki?curid=1346681", "title": "Arnošt Juránek", "text": "Arnošt Juránek\n\nArnošt (Arna) Juránek (19. října 1874 v Plzni – 18. listopadu 1944) byl český podnikatel, sportovec, horolezec, organizátor lyžařských aktivit na Šumavě a svobodný zednář. Jeho nevlastním otcem byl spisovatel Karel Klostermann.\n\nArna se narodil 19. října 1874 v Plzni jako nejstarší syn Arnošta Juránka, kotlářského mistra, který byl od roku 1871 spolumajitelem firmy Juránek a Perner, měděné a kovové zboží. V roce 1888 Arnošt Juránek od Roberta Pernera odešel a založil si vlastní firmu ve Fügnerově ulici u Radbuzy. Po smrti svého otce v roce 1895 Arna tuto firmu společně s matkou převzali. Arna se rovněž musel podílet na výchově svých pěti mladších sourozenců. Jeho matka, Barbora (Betty) Juránková, rozená Dostálová, se v roce 1898 podruhé provdala – jejím druhým manželem se stal spisovatel Karel Klostermann, který se sňatkem zbavil finanční tísně a mohl se tedy více věnovat psaní knih.\n\nS lyžováním se Arna seznámil o Vánocích v roce 1902, kdy na Weisově louce na Špičáku přihlížel lyžařským přeborům pražských lyžařů. V lednu 1904 si Arna s přáteli Emanuelem Kabátem a Antonínem Červenkou vyrobil z prken vlastní lyže se špičkami z plechu, bambusové hole získali od rybářů, vázání bylo z popruhů na nůše a s tímto vybavením podnikli lyžařskou výpravu z Capartic na Čerchov. Od toho dne se stal nadšeným propagátorem lyžařství. V roce 1907 spolu s Emanuelem Kabátem založil první lyžařský spolek v Plzni - kroužek Plzeňští lyžaři, který byl v roce 1911 přejmenován na Český Skiklub v Plzni. Jednalo se o čtvrtou nejstarší lyžařskou organizaci v Království českém. Arna byl nejen vynikajícím lyžařem a závodníkem, ale především propagátorem lyžování – studoval lyžařskou techniku, vyučoval lyžování norským stylem, konal přednášky, byl rozhodčím i organizátorem soutěží. Od roku 1909 až do 1. světové války organizovali plzeňští lyžaři v čele s Juránkem na Špičáku každoročně tzv. Seveřanské hry, ve kterých se soutěžilo v bězích, skoku na sněhovém můstku a v krasojízdě, účastnili se jich i lyžaři z Norska a Německa. Arna se věnoval i horolezectví a horské turistice, jako „horský vůdce“ vodil zájemce svou Arnovou stezkou, vedoucí od Černého jezera na horu Svaroh. \n\nDalší iniciativou plzeňských lyžařů byly výstavba horské chaty na Svarohu, která se stala nejvýše položenou horskou chatou na české straně Šumavy. Stavba mohla být uskutečněna až po 1. světové válce a při otevření chaty 1. října 1922 byl jejím správcem ustaven Arna Juránek. Chatu nejprve na Vánoce 1931 zničil požár a po jejím znovuobnovení v létě 1932 byl provoz chaty ukončen v říjnu 1938 zabráním Sudet a vyhnáním Čechů. Dalšího znovuotevření chaty v roce 1945 už se Arna nedožil.\n\nArna Juránek se angažoval i ve společenských aktivitách. Byl svobodným zednářem, jedním ze zakladatelů plzeňské lóže Josef Dobrovský, kde mezi lety 1927 a 1930 vykonával funkci Mistra lóže. Dosáhl například toho, že do lóže mohly být po roce 1931 ke vstupu přijímány i ženy.\n\nJuránkovým přáním podle zápisu v kronice Železné Rudy bylo, aby po jeho smrti byla urna s popelem spuštěna do Černého jezera, nakonec však prý byl popel rozprášen nad hladinou jezera. On takto s přáteli uložil 31. ledna 1926 na dno Černého jezera urnu s popelem kamaráda Julia Poláka z Plzně, zemřelého 1. června 1924 v Karlových Varech.\n"}
{"id": "1346683", "url": "https://cs.wikipedia.org/wiki?curid=1346683", "title": "Star Ocean: Till the End of Time", "text": "Star Ocean: Till the End of Time\n\nStar Ocean: Till the End of Time (japonsky: スターオーシャン3 – \"Sutá Óšan Surí\"; česky doslova: \"Oceán hvězd: Až na kraj času\"), je akční sci-fi RPG hra, kterou v roce 2003 vyvinula společnost tri-Ace a pouze pro japonský trh vydala společnost Enix pro videoherní konzoli PlayStation 2. O rok později byla tato hra společností Square Enix (po sloučení obou společností Square a Enix) vydána znovu, ve spolupráci se společností Ubisoft se vydání dočkaly i PAL regiony, a s podtitulem Director's Cut. Režisérský sestříh přinesl dvě nové hratelné postavy a několik nových lokací, které může hráč prozkoumat. Jedná se o třetí díl série her o cestování vesmírem Star Ocean, který se odehrává 400 let po ukončení děje druhého dílu: .\n\n23. května 2017 byla vydána verze pro konzoli PlayStation 4, jež podporuje rozlišení 1080p a přináší systém trofejí.\n\nJedná se o typicky japonskou RPG videohru, kde hráč prozkoumává různé lokace a bojuje s nepřáteli a příšerami. \"Till the End of Time\" se však oproti ostatním běžným RPG hrám liší v tom, že místo obvyklého boje prostřednictvím menu, kde hráč zadává herním postavám příkazy, co mají dělat, probíhá boj v reálném čase a přímo, takže vybraná postava útočí na nepřítele např. mečem na stisknutí příslušného tlačítka. K bitvám obvykle dojde při střetu s nepřáteli, kteří pobíhají v dané lokaci, nebo za předprogramovaných okolností. Bojový systém pak vypadá tak, že hráč ovládá pouze jednu postavu z bojové skupiny a zbylé dvě ovládá umělá inteligence. Postavy v boji může libovolně přepínat a ty ovládané umělou inteligencí lze usměrňovat nastavením taktiky boje od agresivní až po pasivní.\n\nNepřátelé mohou herním postavám způsobit hned dva druhy újem. Standardními útoky je připraví o životy (HP) a některými zvláštními útoky je mohou připravit i o mentální sílu (MP). Jakmile buď HP, nebo MP klesnou na nulu, je postava omráčena. Pokud jsou omráčeny všechny tři herní postavy v bitvě, hra končí. Hráč si tedy musí hlídat nejen hladinu životů, ale i mentální sílu, která je zároveň zdrojem energie pro speciální dovednosti. Každá postava má také indikátor zuřivosti (Fury), který označuje připravenost zasadit nepříteli úder nebo odvrátit nepřátelský útok. Naplněná zuřivost se také projevuje rychlostí pohybu v bojovém módu a také počtem rychle po sobě jdoucích ran. Zuřivost je možné rychle doplnit zastavením se. Pokud má postava zuřivosti málo, například vlivem neustálého běhání a bojem, budou útoky pomalé. Při vítězství v bitvě obdrží postavy, jež se zúčastnily bitvy, zkušenosti (EXP) a také herní peníze (Fol). Mohou nastat případy, kdy hráč po bitvě získá zpět i část HP a MP prostřednictvím bojového bonusu (Battle Bonus). V pravé části obrazovky je při bitvě vidět postupně se naplňující stupnice bojového bonusu, která po naplnění své kapacity poskytne hráči speciální bonusy, které dramaticky usnadní hráči práci (300% zisk zkušeností umožní rychlý průchod hrou; dále již zmíněné obnovy HP a MP; dále zvýšený zisk folů; a nakonec zvýšená šance na zisk předmětů z nepřátel). O bojový bonus však může hráč snadno přijít, pokud dovolí nepříteli, aby mu uštědřoval kritické údery (silnější než obvykle), aby mu postavy znehybňoval, nebo se nechal dohnat k útěku z boje, nebo nechá stupnici svým liknavým postupem spadnout na nulu. Bojový bonus je přenosný z bitvy do bitvy, ale hráč o něj přijde, pokud využije možnosti rozehrát uloženou hru. Stupnice bojového bonusu z doby při uložení se tím vyresetuje.\n\nHráč může v bitvě využít zvláštních magických dovedností, kterým se v celé sérii říká \"symbologie (symbology)\". Jedná se o unikátní a vrcholnou vědu, kdy studiem symbolů a jejich nanášením na člověka získá dotyčný zvláštní schopnosti bojové i podpůrné. Někteří jedinci díky intenzivnímu studiu symbologie dokázali ovládnout přírodní děje jako takové, teoreticky je pro takové jedince i možné „přepsat zdrojový kód symbolů“ pro fyzikální zákony celého vesmíru (viz příběh). Tyto symboly vypadají jako runy a v této hře je proto možné zaslechnout výraz \"runologie (runology)\", která funguje na stejném principu jako symbologie, avšak postava si dotyčné runy rituálně tetuje pod kůži.\n\nDalší možnost, kterou hra nabízí, je vynalézání, vylepšování a tvorba vlastních předmětů. Ve hře je možné narazit na předměty jak inventární (zbraň, zbroj a doplňky), tak na potraviny a na mnoho dalších druhů. Ty pak je možné ve specializovaných dílnách, jež jsou rozeseté po celém herním světě, vyrábět za pomocí dovedností alchymie, kování, inženýrství, vaření, a dalších. Tyto dílny lze za příslušné obnosy folů rozšiřovat o další obory, které jsou potřebné pro vynálezy či vylepšování dalších a lepších předmětů. Celý systém tvorby a vynalézání řídí cech vynálezců pod vedením mladé a poněkud bláznivé dívky Welč Vínyardové (Welch Vineyard), která vede žebříček vynálezců z celého herního světa, do kterého zahrnuje jak jednotlivce z hráčovy skupiny, tak mnoho NPC, s nimiž lze soutěžit, ale je možné je i verbovat, aby pomohli hráči s tvorbou těch nejlepších předmětů. Jednotlivé vynálezy jsou obodované dle kvality, ceny a vzácnosti, a je možné je dát u Welči patentovat. Hráč z patentů získává foly navíc, pokud se dané vynálezy dobře prodávají v běžných obchodech.\n\nVe verzi \"Director's Cut\" je možné hrát tzv. versus mod, kdy spolu bojují dva hráči na jedné konzoli proti sobě nebo proti počítačem ovládaným nepřátelům. V této verzi hry hráč získává v průběhu hry i bojové trofeje za zvládnutí nejrůznějších situací, například za výhru v bitvě za méně než 30 sekund, nebo za výhru proti bossovi (silnému protivníkovi, aniž by v bitvě utrpěl jakoukoliv újmu na zdraví. Bojové trofeje později hráči odemykají možnosti zvolit nejtěžší obtížnost hry nebo zvukový tester a zvláštní kostýmy na postavy.\n\nZde je seznam hratelných postav, které jsou vyjmenované dle pořadí, kdy s nimi hráč poprvé přijde do styku. Do bitvy lze vzít nanejvýš tři z nich. Poslední dvě jmenované postavy, Miráž Koasovou a Adraye Lasbarda, může hráč získat pouze v edici Director's Cut.\n\n\nHra se odehrává v daleké budoucnosti v roce 772 S.D. (S.D. je anglicky Space Date – vesmírné datum; odpovídá roku 2858). Fayt Leingod s rodiči a s kamarádkou z dětství, Sophií Esteedovou, trávil na Hydě IV dovolenou. Při toulkách po hotelu se seznámili s Peppitou Rossetti. Sophii přemluvil ke vstupu do bojového holografického simulátoru, jeho oblíbené hry, kvůli níž zanedbává i studia. Po skončení boje se ozval alarm a počítač je informoval o útoku neznámých vesmírných lodí na Hydu IV. Všichni se teleportačním zařízením evakuovali do skrytých podzemních bunkrů, cestou se Fayt a Sophie našli s jeho rodiči. Robert Leingod zřejmě věděl, proč Hydu IV napadli, ale nebyl čas na vysvětlování. Vojáci zlikvidovali hydské policisty a vyslali na Fayta a Sophii roboty. Ve zmatku se oba od Faytových rodičů opět oddělili. Fayt dokázal několik robotů zničit díky zkušenostem ze simulátoru, ale z obklíčení ho dostali až Peppita a cirkusový lamželezo Ursus. V bunkru si odpočinuli, zatímco probíhala bitva s agresory, Vendeeny – žraločími lidmi s technologiemi vyspělejšími, než má Země. Velmi brzy ráno byli evakuováni na dopravní loď Helre, avšak Vendeeni zahájili pronásledování. Fayt i Sophie se u únikových modulů rozdělili a Faytův modul se vyhnul vendeenské střelbě a zmizel nepřátelům skokem do hyperprostoru.\n\nPočítač záchranného modulu nalezl nejbližší obyvatelný svět: Vanguard III, kde přistál. Jedná se o nerozvinutý svět, odpovídající zhruba 16. století na Zemi, proto se musí řídit UP3, zákonem Pangalaktické federace zakazující interakci s obyvateli nerozvinutých světů s výjimkou nouzové situace, jako právě nyní. Prosekal se mečem do nejbližší vesnice Whipple, kde únavou zkolaboval. Pomohly mu dvě děti, sirotci Niklas a Meena. Fayt jim za záchranu slíbil opravu hrací skříňky, jediné památky po rodičích, které zavraždil Norton, jehož se bojí celá vesnice. Vrátil se zpět k vraku únikového modulu, aby v replikátoru vyrobil náhradní díly, avšak ten mezitím Norton dal odmontovat a donést do své základny v rozvalinách města Coffir. Niklas se potají vydal za Nortonem sám, ale byl zajat, a tak ho šel Fayt hledat. Norton byl uprchlý vězeň ze světa Rezerb, odsouzen na 687 let k pobytu v trestanecké kolonii, jenž způsobil pád transportu na Vanguard III a jediný přežil. Obyvatelstvo zastrašil zastřelením těch, co ho odmítli poslouchat, včetně rodičů Meeny a Niklase. Podobně zastrašoval i Fayta, jenž odmítnul a začaly mu žhnout oči a čelo. Na místo však vnikl vysoký svalovec Cliff Fittir, jenž spolu s Faytem Nortona zabil. Je člen antifederační organizace Quark a hledal ho už na Hydě IV, protože se s ním chce setkat vůdkyně Quarku. Dále pověděl, že Vendeeni zajali jeho otce, Roberta Leingoda. Omráčeného Niklase odnesl Fayt domů i s opravenou hrací skříňkou. Pak s Cliffem odešel na místo, odkud je vyzvedla ve vesmírné lodi Eagle Miráž Koasová.\n\nBrzy po opuštění Vanguardu III znovu zaútočili Vendeeni narušením cesty nadsvětelnou rychlostí. Eaglu se sice podařilo uniknout, avšak došlo k poškození motorů, proto nouzově přistál na dalším nerozvinutém světě, na Elicooru II, kde se odehrává většina příběhu. Eagle havaroval nedaleko jižního pólu a zastavil se o městské hradby hlavního města říše Airyglyph. Zvědaví lidé a místní vojáci totálně zničenou loď obklíčili a Miráž informovala, že Elicoor II má dva kontinenty na jižní polokouli, vyspělost odpovídá Zemi ve zhruba 17. století. Zatímco se Fayt s Cliffem vzdali strážím, Miráž večer pod rouškou tmy zapečetila vchod do lodi a uprchla. Král Airyglyph svolal bezpečnostní radu v domnění, že je Eagle nová zbraň nepřátelského království Aquarie. Inkvizitor podrobil Fayta mučení, jenž nic nevyzradil, stejně by mu vesmírný původ nevěřil, ale z otázek se dověděl o válečném stavu s Aquarií. Probral se v cele z bezvědomí, kde Cliff zjistil, že ho svázali tak pevně, že se neuvolní ani svou nadlidskou silou. Po několika dnech se jim dostalo nečekané záchrany od neznámé zrzavé dívky, Nel Zelpherové. Měla podmínku: chtěla jejich technologie. Cliff přesvědčil Fayta, jenž měl strach z porušení UP3, aby jí vyhověli, protože dříve nebo později budou chtít totéž i jejich mučitelé. Dívka kouzlem otevřela mříže a uvolnila pouta. Cliff si vymyslel na základě dat od Miráž, že jsou vynálezci z uzavřeného království na druhém kontinentu Greeton, které je nejvyspělejším národem na Elicooru II, a obří kus železa, co spadl na město, je nový „vůz,“ kterým hledali Faytova uneseného otce. Přemohli stráže a unikli skrze airyglyphské akvadukty za město. Fayta zajímalo, jakou technologii chce, ale Nel mu vyděračským tónem připomněla, že se zavázal jí pomoct a pokud má námitky, měl raději zůstat v cele. Nyní je však oba zabije, aby se jich Airyglyph znovu nezmocnil, nebo pokud by utekli. To vedlo nejen nyní k několika hádkám Fayta s Nel.\n\nV divočině na ně čekaly Nely podřízené, Tynave a Farleen. Nel ve voze taženým zvířaty podobným koňům vysvětlila probíhající válku. Zasněžený Airyglyph s velkou vojenskou silou před několika lety bez vypovězení války napadl mírumilovné, úrodné království Aquarie, sídlo zdejší víry v boha Aprise. Aquarie vyvíjí zbraň, jež válku definitivně rozhodne. Na tom se Fayt odmítal podílet, tedy opět čelil nátlaku. Seznámili se i s její mocí runologie, podobné symbologii, a o jednotce Krvavých čepelí, v níž slouží. Nel pochybovala, zda jsou opravdu z Greetonu, měla pocit, že neříkají všechno. Jedna ze tří armád říše Airyglyph, Dračí brigáda, je však vypátrala, a tak trojice opustila vůz a pokračovali do příhraničního města Kirlsa pěšky, zatíámco Tynave a Farleen se nechaly pronásledovat. Fayt se opět pohádal s Nel, nyní kvůli zanechání obou dívek nepřátelům, protože nepochopil, že je válka, ony mají své rozkazy a Nel také plní svou misi. Uklidnil ho až Cliff připomenutím, že i on má misi, které se musí držet, a to dovést ho k jeho vůdkyni. Fayta popadla podivná únava, rozbolela ho hlava a opět mu žhnulo čelo, čehož si Cliff všiml. Nel chtěla původně Kirlsou jen projít, ale museli potají přenocovat. Brzy ráno se vydali přes kirlské doly a málo hlídaný horský hřeben do ruin příhraničního města Arias. Na velitelství je přivítala Clair Lasbardová, velitelka Krvavých čepelí, a poslala je oba spát. V noci se ke spící dvojici vkradla Nel, uklonila se a beze slova odešla.\n\nClair oba ráno informovala, že jsou již v bezpečí a přebírá Nelin úkol doprovodit je do hlavního města Aquios. Zatímco Nel jim dříve několikrát vyhrožovala smrtí, Clair je překvapila přátelským přístupem. Fayta zajímalo, proč není Nel s nimi. Cliffovi bylo vše jasné: Nel šla zachránit zajaté Tynave a Farleen úplně sama. Clair tedy prozradila, že před jejich příchodem do Ariasu obdrželi z Airyglyphu nótu požadující výměnu Fayta a Cliffa za obě zajatkyně, nebo je zabijí. Oba si uvědomili, že Nel je ve skutečnosti jiná a své podřízené nikdy neopustí. Že se ale vydala na sebevražednou misi, naštvalo Fayta natolik, že se rozhodl Nel najít, pomoci splnit její cíl, a hlavně si s ní od plic vyříkat opuštění její mise dostat je do hlavního města. Clair k tomu na základě Cliffových argumentů svolila, protože jinak by se za Nel vydali ostatní runologové. Zajatce obvykle Airyglyph vězní v pevnosti Kirlsa, v sídle Černé brigády. Její příslušníci Fayta a Cliffa zahlédli a identifikovali je. Zástupce velitele Šelby doufal, že jejich zajetím si vyslouží povýšení na velitele brigády. Fayt a Cliff našli Nel obklíčenou a po bitvě s vojáky jí vyčetli její konání. Obě zajatkyně nalezli na cvičišti, kde je Šelby s družinou obklíčil, ale z úspěchu se neradoval dlouho, neboť byl v bitvě zabit. Z hradeb je pozoroval velitel Albel Nox, který povýšeným a arogantním tónem „červům“ popsal Šelbyho selhání a jeho neloajalitu. Albel totiž zajetí Farleen s Tynave a vydírání nepřítele neschválil, takhle nepracuje. Rád by s nimi bojoval, ale kvůli jejich únavě z bojů se Šelbym nechce, „snadné vítězství není jeho styl.“ Svým chováním rozčílil horkokrevného Cliffa, kterého Nel musela držet a uklidňovat. Pak se s neméně arogantními poznámkami Albel rozloučil.\n\nVšichni se vrátili do Ariasu a Nel se vrátila k misi dopravit je do hlavního města. Nyní se k nim chovala vlídně a vedla je dál, nejprve do Peterny, města obchodu u hranic s republikou Sanmite. Zde Fayt potkal prodavačku květin Ameenu, jež vypadala stejně jako Sophie. Zasvětila ho do místních pověr o významu květinových talismanů. Fayt náhodou zjistil, kde bydlí, a od její starší sousedky se dověděl, že Ameena má chatrné zdraví a ve válce přišla o celou rodinu. Fayt se seznámil i se sekretářkou mistra cechu vynálezců, s Welč Vínyardovou, na aquarijské poměry výstřední dívkou, která Faytovi předala zařízení podobné mobilu, sloužící ke komunikaci s ní, k registraci a prohlížení patentů a žebříčku vynálezců. Fayt se divil, že je na Elicooru II k dispozici tak vyspělá technologie. Další den je před hotelem dostihla Ameeny sousedka, jež s Ameenou brzy ráno v západních horách za hranicemi trhala vzácné květiny, ale ta omdlela a sama ji neunese. Fayt ji chtěl najít, a tak vstoupili na území republiky Sanmite, konfederace příslušníků bezpočtu myslících plemen, které nechtěly trpět pod nadvládou elicoorských lidí. V lese našli doupě loupežníků a uvnitř Rogera S. Huxleyho, zavřeného v kleci. Už při seznámení se naparoval a choval se neuvěřitelně, přesto ho po boji se zbojníky pustili. Nakonec se dolhal k přiznání, že ho zavřeli, protože nedokázal získat loupežnický poklad v sázce s rivalem Lucienem. Ten nakonec získali, když narazili venku na vůdce zbojníků. Roger jim pomohl najít Ameenu, která měla vysokou horečku, a pak zmizel v zatopeném městě Surferio, někdejším hlavním městě říše Aquor, předchůdkyni království Aquarie i Airyglyphu. Tam se k nim mohl Roger opět přidat. Jeho dva bratři Fayta požádali, aby na jejich přitroublého bratra dal pozor. Rogerovi mohli pomoci splnit další úkoly, aby se stal v očích menidoxké omladiny „opravdovým chlapem.“ Zpátky v Peterny Nel zavolala pro Ameenu doktorku, její podřízenou. Fayt se přímo zde rozhodl pomoci království Aquarie. Nel se musela ujistit, zda to myslí vážně, protože se dosud k tomu stavěl odmítavě. Mocná zbraň sice způsobí smrt mnoha lidem, ale její správné využití mnohem více lidem zachrání život.\n\nAquios je ohromná metropole, kam proudí každým dnem mnoho poutníků do velkého Aprisova chrámu v královském hradu. Nel, Fayt a Cliff měli audienci u královny Romerie, vládnoucí jako Aquarie XXVII., a u kancléře Lasselleho. Mladá královna, jež je zároveň hlavou církve uctívající Aprise, je požádala o pomoc s ukončením letitého konfliktu. Další den se „inženýři z Greetonu“ seznámili s Elenou, ředitelkou výzkumného ústavu runologických zbraní. Její asistent, mladý vědec Dion, jim představil Hromový šíp \"(Thunder Arrow)\", který rozhodne válku, ale vývoj se dostal do slepé uličky. Jednalo se o obří laserové dělo na obrovské lafetě, poháněné runologií místo elektřinou. Hrubá konstrukce je hotová, ale nevivine dostatečný výkon k účinku jako zbraň. Přidání runologické síly naopak způsobí přehřátí. Fayta zarazila přítomnost tak vyspělé technologie na zaostalém světě. I Cliffovi to bylo divné, ale rozhodli se Aquarii přesto pomoci. V technické dokumentaci odhalili příčinu potíží. Jako vodič sloužilo obyčejné železo. Dle Fayta by supravodivý hliník problém snadno vyřešil, ale jeho výroba je vyloučená. Navrhl proto zkusit měď. Tento prvek je však na Elicooru II vzácný a jediný důl s dostatečnými zásobami se nachází v Bequerelu, v teritoriu Airyglyphu, kde sídlí draci. Přesto se tam vydali s Farleen, s Tynave a s „koňským“ povozem. Při odchodu je přepadla hlídka Dračí brigády, vedená Demitriem, kterou sice dokázali porazit, ale potyčka předznamenala eskalaci konfliktu do totální války, neboť říše Airyglyph ví o superzbrani a o povaze jejich mise. Mezitím Albel Nox jinde vážně zranil Tynave a Farleen, pak napadl i Fayta, Nel a Cliffa. Ti tři však byli nad jeho síly. Albel žádal, aby ho dorazili, ale Fayt odmítnul s tím, že „snadné vítězství není jeho styl.“\n\nS návratem do Aquiosu se začali chystat na rozhodující bitvu, do které Airyglyph zapojí všechny své armády, a přestavbu Hromového šípu tak rychle nestihnou. V podhradí našli staré známé, Ameenu a s ní Miráž, která Fayta a Cliffa hledala dle zvěstí o jejich hrdinských činech. Ameena zkolabovala, dostala totiž zápal plic, proto Nel sehnala doktora. Avšak Ameena byla příliš vyčerpaná z pěší chůze až z Peterny. Udělala to kvůli Dionovi, lásce z dětství. Fayt ho k Ameeně dovedl a pak aquarijští runologové i s trojicí a se všemi použitelnými runologickými zbraněmi odcestovali na frontu do Ariasu a Miráž nechali s Ameenou. Clair na brífinku informovala, že všechny tři armády vede vévoda Vox, proslulý airyglyphský řezník, zatímco velitelé Albel ani hrabě Woltar zde nejsou. Clair pověřila Fayta, Cliffa a Nel vykonáním tajné operace, proniknutím k hlavnímu stanu nepřítele, kde zabijí vévodu Voxe. Vypukla bitva a trojice rozkaz splnila, jenže při boji s Voxem samotným se na něj z oblohy snesl mohutný paprsek energie, který ho okamžitě usmrtil. Trojici však paprsek odhodil prudce stranou. Obě bojující armády v němém úžasu sledovaly přistávání obřího vendeenského bitevního křižníku. Zmatení airyglyphští dračí jezdci a aquarijští runologové své zbraně namířili proti Vendeenům, protože ti začali útočit na obě bojující strany. Proti vendeenskému bitevníku ale neměli šanci a obě armády v mžiku utrpěly velmi těžké ztráty. V nastalém chaosu Cliff křičel na Fayta, aby utekl, jinak ho zajmou. Faytovi právě došlo, proč Vendeeni zničili Hydu IV i loď Helre. On sám je jejich cíl, ale nechápal proč. S výkřikem „Kdo k čertu jsem“ se projevila jeho dosud skrytá moc, k čemuž málem už dvakrát došlo dříve. Rozzářilo se mu čelo, pak oči, narostla mu energetická křídla a obklopila ho oslepující aura. Pak na vendeenský bitevník vystřelil ohromný paprsek, kterým ho v mohutném záblesku proměnil v oblak prachu. Následně Fayt upadl do bezvědomí.\n\nZa několik dní se probudil na hradě v Aquiosu a zajímal se o Diona, protože ten slíbil Ameeně, že po válce budou spolu. Dion však z bitvy s Vendeeny vyvázl smrtelně zraněn. I přes Mirážiny protesty za ním dovedl nemocnou Ameenu, aby se s ním rozloučila, avšak oba milenci zemřeli takřka současně, což Fayta zdrtilo. Nel chtěla znát, co jsou Vendeeni zač. Než jí Fayt odpověděl, objevila se přímo nad Aquiosem další vendeenská bitevní loď neboli „nebeský koráb,“ jak jej nazvali Aquarijci. Vyběhli na hradby, ale nikdo nevěděl, co dělat. Fayt poznamenal, že první loď přece zahnali. Cliff s Miráží věděli, že na tu událost ztratil vzpomínky. Na obloze se však objevila quarkská stíhačka, jež vendeenský bitevník sestřelila, byla však sama sestřelena. Pilotkou, jež se teleportovala na hradby, byla Maria Traydorová, vůdkyně Quarku. Fayt byl překvapený jejím mládím i tím, že o něm věděla všechno, i že kvůli Vendeenům už není nutné se obávat UP3. Nel nyní s jistou dávkou agrese požadovala odpovědi, jak se tam Maria dostala, že zřejmě nejsou z Greetonu, jak dosud tvrdili, a kdo jsou Vendeeni. Královna Aquarie Nel ukáznila, ale požadovala, aby na tyto otázky zodpověděli přímo jí. Maria požádala, zda by si nejprve mohla s ostatními promluvit o samotě, protože neměla dobré zprávy. Vendeeni kromě Faytova otce Roberta Leingoda zajali i Sophii. Pak se zajímala o projevené Faytovy schopnosti. Cliff potvrdil, že jeho schopnost destrukce několikanásobně převyšuje její. Faytovi vysvětlila, že jeho otec před 18 lety vedl ilegální výzkum symbologické genetiky s cílem vyvinout živé superzbraně. Vědělo o tom pouze nejvyšší vedení Pangalaktické federace. Vznikli dva symbologicky modifikovaní jedinci, ona a Fayt. Předvedla mu svou moc, kterou stále plně neovládá, vytvořením silového štítu kolem vázy, která ustála následující výstřel z pistole. Chtěla, aby jí Fayt pomohl osvobodit profesora Leingoda, aby se ho sama zeptala, proč z ní a z něj udělal pokusná morčata. Dále navrhla způsob, jak se dostat z Elicooru II přes Vendeeny, kteří tuto oblast galaxie obklíčili. Miráž navrhla použít runologické zbraně Aquarie jako lest, která jim poskytne čas na transport na quarkskou vlajkovou loď Diplo. Nel, kterou Cliff přistihnul odposlouchávat, přisdíbila, že přesvědčí královnou, aby jim zapůjčila Hromový šíp.\n\nMaria královně Aquarii vysvětlila svůj, Fayta, Cliffa i Mirážin původ. Královna by za jiných okolností považovala její tvrzení za nesmysl, ale kvůli katastrofě, jakou Vendeeni způsobili, musela skutečnost, že nejsou ve vesmíru sami, uznat. Fayt přiznal, že cílem Vendeenů je on, takže Lasselle navrhnul vydat ho. To královna odmítla a souhlasila se zapůjčením nedokončeného Hromového šípu. Do královské síně náhle vtrhla jedna runoložka. Ten druhý „nebeský koráb“ havaroval u města Kaddan a vendeenští vojáci obsadili kaddanskou svatyni, kde je Posvátný Aprisův orb. Královna nařídila runologům a Nel postavit se jim, přestože nemají proti vendeenským zbraním využívajících ohýbání časoprostoru sebemenší šanci. Cliff se divil, proč je zajímá nějaký orb a ne oni. Nel vysvětlila, že orb v království šíří proud svěcené vody, i v prostorách hradu. Maria dálkovým skenerem zjistila, že se jedná o OPA (Out-of-Space Artefact; neboli artefakt z jiného vesmíru), o nesmírně vyspělou technologii, jehož majitel získá ohromnou moc. Vendeeni zřejmě přítomnost OPA odhalili při pátrání po nich. Fayt se nabídnul, že do Kaddanu odcestuje osobně i s ostatními, aby odčinil zodpovědnost za vše, co se stalo. Královna povolila Nel, aby je vedla zkratkou přes podzemní Zapečetěnou jeskyni z aquioského chrámu, kterou běžně smí využít jedině členové královské rodiny. V pradávném podzemním komplexu s pastmi naráželi i na Vendeeny, kterým zabránili získat OPA. Po návratu všem Nel poděkovala a Fayta vyzvala, aby se neobviňoval, že Vendeeni přišli kvůli němu. Dle ní, pakliže existuje mnoho světů v celém vesmíru, Posvátný orb by brzy někdo objevil tak jako tak a shodou okolností k tomu došlo v jejich době. Poděkování si vysloužili i od královny, dle níž Vendeeni brzy zaútočí znovu. Vsadí tedy vše na Hromový šíp, Dionovu zbraň, avšak ta má příliš krátký dostřel. Proto královna navrhla řešení: požádá o pomoc svého nepřítele, říši Airyglyph, jež při útoku Vendeenů rovněž zaznamenala těžké ztráty. Jejich draci zbraň dopraví vysoko do oblak. Že by toho využili jako lest k obnovení konfliktu se neobávala, neboť válečný štváč Vox, který celý konflikt vyprovokoval, je mrtev a král Airyglyphu žádost pochopí.\n\nKrálovna vyslala Nel a Cliffa s diplomatickou nótou za airyglyphským králem, Eleně nařídila dokončit spolu s Miráž Hromový šíp, a Maria měla s Faytem dlouhý seznamovací rozhovor. Fayta zajímalo, jak se dověděla o svých schopnostech. V jejích dvanácti letech žila s rodiči na Federální stanici 17. Zde zuřila bitva mezi Federací a Říší Aldian, proto evakuovali civilisty, ale její otec voják zůstal a zemřel. Aldiani napadli i evakuační loď, která explodovala, a Maria se zachránila v únikovém modulu. Její matka jí před svou smrtí prozradila, že není její biologickou matkou a má v sobě ukrytou ohromnou moc, proto se nikdy nesmí vzdát života. Zdrcenou, hladovou a dehydrovanou Marii o asi deset dnů později našla posádka lodi Diplo, kde se spřátelila s Miráží a s Cliffem, zakladatelem a tehdejším vůdcem Quarku. Jelikož ztratila celou rodinu, šla studovat na svět Klaus III nebo IV programování a vstoupila do Cliffovy tajné organizace Quark, mezi mladé idealisty nesouhlasící s politikou Federace. Quark v masce obchodní společnosti poskytoval podporu světům tlačených do nevýhodných smluv s Federací. Během misí se Maria z Dipla nabourávala do databází Federace a hledala informace o své minulosti. Když jí bylo 16 let, zachytili nouzový signál a Cliff vydal příkaz provést záchrannou misi. Na místě nic nenašli, pak systémy zachytily výstřel z kanónu energie tvoření, kterému se Diplo těsně vyhnulo. Byli přepadeni zbrusu novým modelem válečné lodi \"Invisible (Neviditelný)\", kterou neviděly ani senzory Dipla. Dostali zásah několika torpéd a Invisible znovu nabíjel kanón energie tvoření. Maria zpanikařila, volala svou zesnulou adoptivní matku, přitom jí žhnuly čelo a oči. Diplo přišlo o hyperpohon i záložní pohonné systémy a stalol se snadným cílem. Cliff se omlouval ostatním, že neví, jak z toho ven. Maria vstala, vykřikla, že se nesmí vzdát a ať odpálí protonové torpédo. Cliff dal Miráž pokyn a obyčejné torpédo Maria svou náhle projevenou mocí symbologie přeměnila v superzbraň, která Invisible zcela zničila. Pak na několik dní omdlela. Po této příhodě Cliff odstoupil z čela Quarku a všichni chtěli, aby je vedla Maria. Svou plnou moc však nedokázala nikdy znovu vyvolat, ale tréninkem si ji pomalu osvojovala. Quark pod jejím vedením zintenzivnil své aktivity a vysloužil si nálepku teroristické organizace. Časem se coby vůdkyně Quarku dobrala k informacím na Měsíční základně (Moonbase), které hledala, a dověděla se o Faytovi, kterého chtěla najít, protože byla přesvědčená, že měli sloužit jako tajná superzbraň Federace, a tak chtěla po jeho otci vysvětlení.\n\nKrál Airyglyph odpověděl a požadoval osobní jednání s královnou v síni s kulatým stolem v pobořeném chrámu Mosel. Královna ve jménu vzájemné důvěry souhlasila. Cestou se ale museli vypořádat s jednotkami Dračí brigády, které zůstaly věrné Voxově doktríně. Král Arzei Airyglyph XIII. si ale uvědomoval, jak vážnou hrozbu Vendeeni představují. Vyslechnul si Fayta i zprávu o pokusu Vendeenů o krádež Posvétného orbu v Kaddanu a přešel k věci. Běžní draci Hromový šíp neunesou, proto musí zkrotit obřího draka, přezdívaného Marquis, v jeskyních Urssa Lava poblíž Bequerelu. Jako pojistku král Arzei Airyglyph požadoval doplnění Faytovy družiny o představitele jeho říše, o Albela Noxe. Družina poté doprovodila oba monarchy do Peterny, pak se vydali do Airylyphu pro Albela, k němuž je Woltar zavedl do vězení, kde byl v péči inkvizitora, protože ho Vox dříve obvinil z velezrady a z úmyslného zpackání mise v Bequerelu. Woltar mu řekl, že když se přidá k Faytově skupině a zkrotí Marquise, bude zproštěn všech obvinění. Albel s pohrdáním misi přijal a vyrazili do jeskyň, kde viděli pozůstatky starých laboratoří s důkazy o nelidských pokusech na dracích. Marquis, 700 let starý drak, lidmi za jejich skutky a způsoby myšlení pohrdal a nehodlal s nimi spolupracovat. S trochou manipulace ho však přiměli k závazku, že pokud ho porazí v bitvě, spolupracovat bude. Po bitvě je uznal za hodné a souhlasil, že ponese na svých bedrech jejich zbraň, byť je to pro něj ponižující. Dovolil, aby ho nazvali Crosell, jeho skutečným jménem, a dopravil je do Aquiosu, kde mu na záda připevnili dokončený Hromový šíp. Král Airyglyph koordinoval sloučení Dračí brigády s aquarijskými runology, kteří Crosella doprovodili s malými runologickými zbraněmi. Přípravami nelenila ani Maria a vydala Mariettě, jež místo ní velela na Diplu, pokyny k sledování pohybu Vendeenů a k rychlé akci.\n\nDiplo se sneslo na povrch Elicooru II, pronásledované třemi vendeenskými křižníky. Crosell se tedy vznesl těžce k oblakům, dohnal jednu z nich spolu s početnou letkou malých draků a Nel zahájila z Hromového šípu palbu. Kvůli vendeenským štítům však první útok mnoho škod nenapáchal. Během dalšího průběhu bitvy byla jedna z vendeenských lodí přece zničena, ale ne draky ani Diplem. Vendeeni zahájili ústup a při manévru zasáhli Diplo, jež muselo nouzově přistát. Aby nebylo zničeno, Crosell s ostatními draky se vydali Vendeeny pronásledovat, ale obě sežehnuly záhadné paprsky energie. Marietta přinesla zprávu, že je dle počítače zasáhl paprsek magnitudy 3,2, o mnoho řádů silnější než zbraně nejnovějších lodí Federace. Počítač zaznamenal několik dalších paprsků v soustavě Elicooru, jeden přesáhl dokonce magnitudu 4,0 a všechny mířily k Zemi. Cliff pochyboval, že za tím stojí Vendeeni nebo Aldiani, každopádně se vrátili do hradu, kde počkali na opravu Dipla. Fayt, Cliff, Miráž a Maria se rozloučili s královnou Romerií, králem Arzeiem i s Nel a Rogerem, kteří se zavázali, že už nebudou válčit, aby se nevyplnila nejhorší forma Aprisova proroctví, a popřáli jim úspěch v nalezení Faytova otce. Teleportovali se na Diplo a opustili Elicoor II. Přivítal je Lieber, poněkud nervózní z Marii, a potvrdil, že záhadné paprsky energie nepochází ani z Federace ani od Vendeenů ani od Aldianů. Na všechny tři velmoci útočí nový, neznámý nepřítel. Maria se toho rozhodla využít, aby z tajné vendeenské základny osvobodila Roberta Leingoda i Sophii. Jakmile opustili oběžnou dráhu Elicooru II, dohnal je bitevník Federace – Aquaelie, kterému velel komodor Wittcomb. Informoval je, že se k Elicooru blíží další vendeenská loď, dle analytiků nebude útočit. Kontaktoval je kapitán Biwig z vendeenské lodi Dasvanu, jenž ukázal zajaté Roberta Leingoda, nepřítele celého vesmíru, i Sophii a požadoval jejich výměnu za Fayta. Maria se radila s Wittcombem, jenž přiznal, že chtějí získat oba Leingody ze stejného důvodu jako ona, ale co se týče Vendeenů, má jisté obavy, o co jim jde. Prozatím provedou výměnu dle požadavků Vendeenů, ale jakmile nebude Robert Leingod na jejich lodi, Aquaelie zasáhne a vendeenskou loď zničí.\n\nZ Dasvanu poslali souřadnice k výměně, a to na Elicoor II v prostorách kirlské základny Černé brigády, a varování, aby se nepokoušeli o žádné hrdinství. Dohodu nedodržela ani jedna strana, Vendeeni sice oba zajatce poslali dolů, ale vzali i rušičku transportu a obklíčili celá kasárna. V boji zemřeli všichni tři vojáci z Dipla, ale Faytovi, Cliffovi i Marii se přesto povedlo Roberta i Sophii získat. Byli však zahnáni dovnitř kasáren, protože Biwig na ně sesílal další roboty. Sophia byla zraněna, takže Cliff odlákal pozornost nepřítele sám. Mezitím Fayt s Marií vyslýchali Roberta, jenž přiznal, že je symbologicky pozměnil v zájmu celého vesmíru kvůli velké moci, jež je ohrozí všechny, ale podrobnosti poví potom. Nyní museli zničit rušičku a vrátit se na Diplo, které se ocitlo pod palbou Dasvanu a na Aquaelii útočila jiná vendeenská loď. Zachránil je Albel, jenž seskočil z hradeb, odkud je celou dobu pozoroval, a rušičku zničil. Rozzuřený Biwig ho střelil do ramene a ostatní Vendeeni zamířili na Fayta a jeho partu, kterou však teleportem podpořil Lieber se svou skupinou vojáků. Biwig naopak slíbené posily nedostal, neboť Aquaelie zničila transport s posilami, a tak se přemístil zpět na Dasvanu, které bylo vzápětí Aquaelií rovněž zničena. Biwig se stihl s jednotkou vrátit a prohlásil, že když nemůže Fayta využít on, pak nikdo, a pokusil se ho zastřelit. Robert ale svého syna odstrčil a byl smrtelně zasažen on sám. Před smrtí synovi, Marii a Sophii pověděl, že odpovědi naleznou na Měsíční základně, a žádal o odpuštění. Po porážce Biwiga se transportovali na Diplo, kam vzali i zraněného Albela.\n\nFayt byl ze smrti otce zdrcený, ale Maria ho vyburcovala, aby s ní šel na Měsíční základně do Leingodovy laboratoře. K výpravě se připojil i Albel, který vyjádřil připravenost navštívit cizí svět, přestože se už asi nikdy nevrátí domů, protože válka skončila a Vox je mrtev. Komodor Wittcomb je pozval na svou loď, aby jim vysvětlil situaci, neboť kvůli pobytu na Elicooru II nemohli tušit, co se v galaxii děje. Fayt ho požádal, aby je odvezl rovnou na Měsíční základnu na Aquaelii, aby se předešlo problémům, kdyby tam měli přiletět quarkskou lodí. Wittcomb je informoval, že celou galaxii ohrožuje nový nepřítel, „\"Stvořitel“ (Creator)\", kterého zastupují bytosti \"Vykonavatelé (Executioners)\". Vykonavatelé přišli vykonat „Stvořitelovy“ rozsudky smrti za objevy ve vědě, která se začala zabývat zakázanými oblastmi. Silné paprsky energie zasáhly Zemi a napáchaly mnoho škod, protože pronikly planetárním štítem. Byly vystřeleny z neprozkoumaného místa 50 tisíc světelných let od Země a pohybovaly se nadsvětelnou rychlostí za využití zcela neznámé technologie. To Wittcomb i jeho nadřízení považují za vyhlášení války. Vendeeni si byli této hrozby také vědomi a snažili se Fayta, tajnou zbraň Federace, dopadnout a využít po svém, protože jakoukoliv spolupráci s Federací považují za urážku. Wittcomb byl poněkud skeptický, že by jím mohl být Fayt. Maria mu ale objasnila, že to ona zničila před lety Invisible podobnou mocí a rovněž je produktem výzkumu Roberta Leingoda. Ani jeden z nich ale není schopen plnou moc ovládnout. Wittcomb je varoval, že laboratoř už dříve prohledali a nenašli žádné přelomové informace. Přesto se tam Fayt, Maria, Cliff, Sophia a Albel chtěli vydat. Diskuzi přerušila zpráva ze Federální stanice 9, kterou právě zničili \"Vymahači (Enforcers)\", vypadající jak bohové a ne jako lodě. Admirál Hermese potvrdil, že tito Vymahači a Vykonavatelé zničili dalších pět stanic a míří pravděpodobně přímo k Zemi. Vydal komodorovi rozkaz držet kurz. Dostali též zprávu, že Vykonavatelé právě zničili Říši Aldian, která byla k nim nejblíže. Během cesty Maria z lodního počítače ukázala Faytovi 18 let starý záznam, jak se mu povedlo spolu s jeho ženou, s Jassie Traydorovou a dr. Esteedem úspěšně vyvinout a implantovat do DNA dvou jejich dětí dva symboly: ničení a změna. Fayt byl upraven symbolem ničení a Maria symbolem změna.\n\nZa 12 hodin dorazili k Měsíční základně, kde byl již vyhlášen poplach kvůli útokům Vykonavatelů, šedých draků olbřímých rozměrů s rudou aurou. Vypukla první bitva, v níž Federace ztratila 37 lodí a zničila jen 8 Vykonavatelů z 32. K Faytově družině se připojila Peppita Rossetti, jež zlikvidovala úplně sama \"Proklamovače (Proclaimer)\", andělské zjevení s démonickým hlasem, které předneslo vůli Vymahačů: \"„Jste mor a musíte být zničeni.“\" Došli až do Leingodovy laboratoře, kde Maria požádala počítač o data dle jejího genetického profilu. Vyhledávač přinesl jediný výsledek, dokument „Nastalá krize lidstva“. V roce 752 S.D. se mladí vědci, manželé Leingodovi, Jessie Traydorová a dr. Esteed, zúčastnili expedice na Styx, který je svět s holou pustinou a s jedinou dominantou, Bránou času, která měla dle dřívějších průzkumů sloužit k cestování časem. Zjistili, že je jako živá inteligentní bytost a odpovídá na symbologická data. Šokem byla informace o existenci vyšších bytostí \"(čtyřrozměrní – 4D beings)\", jež mají nepředstavitelné technologie a mohou cestovat časem. Tyto vyšší bytosti stvořily celý vesmír i všechny symbologické technologie. Samotná Brána času je též produktem symbologie, která však neslouží k cestování časem, ale jako brána do vyššího světa \"(4D space)\". Cestování časem bylo jen projevem bezpečnostního opatření, jež mělo zabránit zvědavcům v objevu vyššího světa. Nakonec na ně Brána času promluvila přímo: \"„Poddejte se. Věda ve Věčné sféře příliš pokročila. To nelze ponechat bez omezení. Věčná sféra je vesmír, jak ho zná váš druh. Symbologická genetika je věda Stvořitele, stejně jako symbologie, z které vychází. Jedná se o zakázanou oblast. Váš druh pošetile pronikl do zakázané oblasti. Je zde nebezpečí, že tato zakázaná technologie bude použita proti Stvořiteli. A proto se blíží čas, kdy na všechny vypustí hněv Vymahačů.“\" Vyděšení vědci se zeptali, zda takový osud neodvrátí zanecháním těchto věd úplně, ale odpověď je zdrtila: \"„Je příliš pozdě. I kdybyste opustili svou práci, přijdou další, kteří budou znovu pokračovat. Váš druh je takový. Jste tím zamořeni a není pro vás spásy. Vaše vyhlazení je neodvratné. Toto není varování. Toto je rozsudek.“\" Následovaly už jen opakované výzvy, aby se poddali. Vrátili se tedy na Měsíční základnu, ale zprávu nejvyššímu vedení Federace nepodali, protože by jim nikdo nevěřil. Buď se mohli smířit se Stvořitelovými hrozbami, nebo proti němu budou bojovat až do hořkého konce. Vybrali to druhé a symbologickou genetikou vytvořili člověka s mocí zničit Stvořitele. Své děti proto považovali za naději, ačkoliv věděli, že s nimi provádějí neomluvitelné věci. Z dat zjistili, že moc Stvořitele je fenomenální, proto samotní Fayt a Maria se symboly ničení a změny budou stačit. Budou muset vstoupit do vyššího světa a Stvořitele porazit tam. Dali tedy symbol spojení tehdy nenarozené Sophii Esteedové, aby vytvořila průchozí portál skrz Bránu času, což bude klíčová úloha. Až se všechny tři děti shromáždí, budou jejich symbologicky posílené geny rezonovat a budou moci plně využít svých schopností. Své schopnosti se musí naučit používat v ostrých soubojích s nepřáteli. Překvapená Sophia sice nerozuměla všemu, avšak chápala, že budoucnost lidstva svěřili do jejich rukou.\n\nFayt se rozhodl okamžitě, odcestují na Styx. Na Aquaelii komodoru Wittcombovi potvrdili identitu nepřítele, a shrnuli, co se dověděli. Na Styx je ale dopraví Aquaelie, protože Diplo by přes nepřítele neproniklo. Ačkoliv tím oslabí obranu Země, přes kterou pronikla skupina Vykonavatelů a zahájila palbu na zemský povrch, čímž byla obří města jako New York a rozlehlé oblasti zcela zničené a vyhlazené. Ohromeni z účinků jejich útoků opustili Sluneční soustavu, avšak u styxké soustavy již na ně čekali další Vykonavatelé. Wittcomb jim nabídnul malou stíhačku Calnus, která je dopraví na povrch, zatímco Aquaelie provede sebevražedný útok, aby jim poskytli čas. I proti přesile se Aquaelii povedlo minimálně jednoho Vykonavatele zničit, avšak v nerovném souboji Wittcomb s celou svou posádnou padl. Mezitím se Faytova parta dostala bezpečně na povrch pustého světa, kde na ně čekala mračna Vymahačů, s nimiž si ale poradili a došli k Bráně času. Jelikož se moc spojení u Sophie ještě neprojevila, tak zatím prohlíželi Bránu, která se náhle zapnula. Po chvilce Sophii začala bolet hlava a rozzářila se jí pravá ruka. Přestože nevěděla, co dělá (stejně jako původně Maria a Fayt, když to bylo poprvé), vyslala z ruky výstřel do portálu v Bráně, který se proměnil v bránu do vyššího světa (4D). Ačkoliv si nebyli jistí, zda v tomto vyšším světě budou schopni přežít, Fayt, Maria, Sophia, Cliff i Albel prošli.\n\nVe vyšším světě doslova vyskočili z obrazovky a vyděsili místní obyvatelstvo, vyšší bytosti. Zde vše vypadá jinak, než znají. Obyvatelé je obestoupili a dohadovali se, zda se jedná o novou vlastnost Věčné sféry. Faytova skupina nechápala. Kde jsou všichni Vykonavatelé a podobně? Jeden malý hoch jménem Flad je zaslechl a pozval je k sobě domů. Optal se jich na jména a na název světa, kde se narodili, aby si ověřil, zda jsou Faytova družina skutečně postavy z Věčné sféry, jak mu pověděla jeho kamarádka Blair. Moc ale kvůli svému nízkému věku nevěděl, jak správně vysvětlit, co to znamená, a tak jim na počítači přehrál záznam bitvy Aquaelie s Vykonavateli, i její zničení, a další bitvy Federace s Vykonavateli, které se dějí právě teď. Řekl jim, že Věčná sféra je vesmír uvnitř herního simulátoru, v níž žijí jako herní postavy, a současné události tam lze sledovat na jakémkoliv terminálu. Zmatení členové Faytovy družiny odmítali věřit, že jsou jen počítačový program, avšak Flad upřesnil, že Věčná sféra slouží jako online simulátor reality, který nelze nijak restartovat, proto ji lze výstižněji popsat jako paralelní svět. Vyšší bytosti jimi proto mohou manipulovat, ale každý živý tvor ve Věčné sféře má individuální umělou inteligenci, proto se zas tolik neliší od tvorů žijících ve vyšším světě. Na otázku, co jsou ti Vykonavatelé, Flad odpověděl, že nedávno v novinách psali, že v regionu Mléčná dráha objevili problém, který ohrožuje celou Věčnou sféru, a tak vyslali Vykonavatele, též pouhé programy, aby vymazali původce. Na otázku, jak je jejich fyzická existence ve vyšším světě možná, už odpověď nenašel, avšak Fayt hádal, že za tím stojí symbol změny Marii. Maria se poněkud vyděsila, že profesor Leingod coby program vytvořil jiný fungující program. Pak Flad přiznal, že je k sobě domů zavedl ze zvědavosti, i kvůli své kamarádce Blair, pracující pro společnost vyvíjející Věčnou sféru, ale rozmluvu přerušili příslušníci Bezpečnosti, které na Faytovu partu zavolala Fladova matka.\n\nFayt s přáteli se dostali do obklíčení, ale relativně snadno všechny policisty z vyššího světa přemohli. Flad jim pak hodil svou přihlašovací disk, aby si mohli ověřit, že jim nelhal, a poslal je do Gemity, kde naleznou nejbližší terminál. Gemity je zábavní centrum a dostali se tam transportérem. Vypadalo to tam nesmírně futuristicky a zároveň tak, že spousta věcí vypadala povědomě, potvrzující, že vyšší bytosti skutečně stvořily jejich vesmír. Nalezli terminál, který začala Maria zkoumat. Po vložení Fladova přihlašovacího disku zjistila, že přístup do Mléčné dráhy je zablokován. Sophia zkusila využít svou moc a její symbol umožnil Marii přihlásit se jako administrátor. Maria toho využila, aby si naprogramovala trojského koně, který ji umožní obejít všechny restrikce. Dále mohla z tohoto terminálu poslat celou skupinu, kam potřebovala. To Faytovi umožnilo přibrat do družiny další členy, ať už Rogera, Peppitu, Nel nebo Adraye. Návrat jim umožnilo i to, že kromě světů tak, jak je znali, viděli nyní i uživatelská rozhraní pro vyšší bytosti, která mohli dle libosti využít. Tehdy si přiznali, že skutečně jsou programy, avšak Maria vyzvala ostatní, aby věřili, že jsou přesto živé bytosti. Albel vyzval, že jsou-li jen hra, ať ji hrají tak, aby vyhráli. Po návratu do vyššího světa se rozhodli navštívit ve Ztraceném městě společnost, jež se stará o jejich svět: Sphere.\n\nU transportu ale narazili, protože nemají k návštěvě Ztraceného města povolení. Přednosta však po chvilce přišel za družinou zpět, že právě povolení získali od paní „B“ ze společnosti Sphere. Teleportem se dostali přímo do budovy Sphere, kde je přivítal Azazer, šéf podnikové bezpečnostní služby a přímý podřízený majitele, ačkoliv nechápal, jak se jim povedlo dostat se až sem. Přesto přednesl Faytově družině nabídku, že je nevymažou, pokud budou spolupracovat s oddělením vývoje, kteří je chtějí jako kuriozity studovat a udělat z nich pokusná morčata. Fayt byl ochoten se podrobit výměnou za zachování Mléčné dráhy, avšak Azazer odmítnul s tím, že oni budou vše, co z Mléčné dráhy zbyde. Faytova družina proto musela bojovat proti spherské ostraze a pak i proti Azazerovi, kterého přemohli. Azazer však před svým upadnutím do kómatu stihl aktivovat alarm. Fayt rozhodl najít oddělení vývoje a vše tam rozmlátit. Cestou se museli vypořádat s ochrankou i se zapečetěnými dveřmi. Nakonec byli obklíčeni, ale jedny zapečetěné dveře se náhle otevřely. Zachránila je žena jménem Blair Lansfeldová, o níž mluvil dříve Flad. Je členkou oddělení vývoje, zodpovědná za vývoj a údržbu Mléčné dráhy, a ředitelkou „projektu Apris.“ Dovedla je na své pracoviště představit je svým kolegům. Blair Faytově družině nabídla jménem všech svoji pomoc. Před nedávnem vedení společnosti Sphere učinilo rozhodnutí, s kterým nesouhlasí, a to přímý a násilný zásah do Věčné sféry kvůli neočekávanému problému. Pracovníci vývoje totiž uznávají Věčnou sféru jako paralelní svět, který funguje dle svých pravidel a bytosti v něm žijící jsou schopni o svých osudech rozhodovat sami. Jediným rozdílem mezi jimi a nimi je už jen rozdílná dimenze bytí. Proto usilují o umístění všech dat Věčné sféry do muzea, kde budou ochráněna před vnějšími zásahy. Zatímco Vykonavatelé činili své dílo zkázy po celé Mléčné dráze, pracovníci vývoje usilovně pracovali na odinstalátoru, který všechny Vykonavatele vymaže. Avšak ten lze spustit jedině z Věčné sféry, protože Vykonavatelé byli naprogramováni tak, že s nimi nikdo z vyššího světa nic přímo nesvede. Proto požádali o spuštění odinstalace Faytovu družinu, protože, jak prokázali v Gemity, jsou nyní oni jediní, kdo může do Mléčné dráhy vstoupit. Cesta zpět do Gemity však nyní není možná, tedy musí využít hlavní terminál v patře, kde sídlí kancelář vedení společnosti.\n\nBlair se vydala s nimi, aby jim pomohla obejít hlídky příslušníků bezpečnosti, ale cestou ji z podnikového rozhlasu kontaktoval majitel společnosti, který vyjádřil zklamání, že ho zradila. Faytovi vysvětlila, že majitel zřejmě prohlédl jejich plán a bude je chtít všechny vymazat. A jí také. Do chodby vtrhli Belial a Belzebub, kteří potvrdili její podezření. Majitel společnosti Sphere, Lucifer Lansfeld (v anglické verzi hry se jmenuje Luther Lansfeld), ji chce zabít. Při bitvě však tito dva byli poraženi. Belzebub se snažil se jim vysmát, že odinstalace nebude fungovat, avšak nestihl doříct, co měl na mysli. Blair byla velmi překvapená, že Faytova družina dokázala uplatnit symbologii i zde, v její dimenzi. Nakonec dorazili k hlavnímu terminálu, odkud je Blair vrátila zpět do Věčné sféry. Ocitli se na Styxu u Brány času, kde na ně čekali Vykonavatelé i Proklamovači. Sophia dostala za úkol spustit odinstalátor, zatímco zbytek bojoval. Jakmile se povedlo program spustit, zasáhlo celý Styx zemětřesení, Brána času začala jasně zářit a vyslala do všech směrů změť symbologie, která rozpárala všechny Vykonavatele, Proklamovače i Vymahače v Mléčné dráze. Po uklidnění situace se zdálo, že je konec a členové party se už těšili, že půjdu domů. Rozmluvu přerušilo další zemětřesení, mnohem silnější, a v prostoru se otevřela díra, z které vyletěl Soudce, který byl mnohonásobně silnější než předešlí Vykonavatelé.\n\nV Bráně času se ocitla Blair, aby je informovala, že je majitel oklamal a provedl protiopatření, jež se aktivovalo při odinstalaci. To ale vyžadovalo, aby se majitel sám přesunul do Věčné sféry, tedy mají nyní šanci přimět Lucifera, aby protiopatření odinstaloval, aby byla galaxie zachráněna. Pravděpodobně se přesunul do uzavřené oblasti, kterou on sám pro ten účel vytvořil, kam se dostanou jedině s prostředkem identifikace, které pro ně vypadají jako vysoce vyspělý artefakt, zvaný OPA, který je určen jen pro vyšší bytosti jako debugger. Blair zkusila nějaký vyhledat, avšak světy, které OPA měly, už byly zničené. Cliff si však vzpomněl na Aprisův posvátný orb na Elicooru II, který tam stále je. Blair určila, že to musí být Sophia, kdo se ho dotkne, neboť díky symbolu spojení je jedinou bytostí v celé Věčné sféře, která bude schopná OPA použít. Až se ho dotkne, má myslet na ní, aby se s nimi byla schopná znovu spojit. Vyrazili ke Calnusu, avšak ten byl během jejich pobytu ve vyšším světě zničen. Maria zkusila kontaktovat Mariettu, která pro ně s Diplem doletěla na Styx. Odletěli na Elicoor II, kam s nimi šla i Miráž. Šli rovnou za královnou Aquarií, jež byla mile překvapená. Soudci byli již spatřeni i na Elicooru II a spolu s královstvím Airyglyph za cenu těžkých ztrát s nimi bojují. Fayt vysvětlil, že chce tyto bytosti porazit přímo v jejich jádru, proto si musí půjčit Posvátný orb. Kvůli špatně se vyvájejícím bojům se Soudci královna svolila. Zapečetěnou jeskyní, kde se znovu museli potýkat s tamní stráží i pastmi, se dostali až do Kaddanu, kde Sophia vzala Orb, volala Blair, a ta se jí ozvala zpět, avšak pouze jenom hlasem. Učinili první krok, ale nyní musí zjistit, odkud lze vstoupit do Luciferova prostoru. Při návratu do Aquiosu se věc vyjasnila. Sophia komunikovala s Blair, a ta jí řekla, že musí nalézt bránu, kterou aktivují tímto OPA. Cliff si není 100% jistý, ale asi ví, kde taková může být, v rozvalinách Moselu, kde se konalo jednání krále Airyglypha a královny Aquarie.\n\nNemýlili se. V rozvalinách našli skrytou místnost s podstavcem, kam OPA přesně zapadne. Jedna ze stěn síně se otevřela a odhalila silovou bránu. Tou prošli a ocitli se v laboratoři majitele. Konečně se jim mohla ukázat Blair, byť jen jako holografická projekce. Neví, co všechno je zde očekává, protože sem nemá nikdo z vývojářů volný přístup. Lucifer tu však není, protože tento prostor slouží jen jako propojení Věčné sféry s vstupním zařízením programátora a jako firewall. Nalezli konec chodby, kde na ně zaútočil robot, po jehož překonání se konečně ocitli v Luciferově uzavřeném prostoru. Ve společnosti Sphere však mezitím Blair vypátrala tamní ostraha, a tak zmizela. Dále museli sami. Na jiném místě však na ni narazili, ale ukázalo se, že jde o falešnou projekci Blair, která zapečetila vstup k Luciferovi, a skupinu napadla. Byla však poražena, ale skutečnou Blair našli opodál uvězněnou v energetické bariéře pomocí krystalů, které byly stejné jako ty u transportéru, který zapečetila falešná Blair, což byl Luciferův program, který skutečnou Blair uvěznil zde. Na jiných místech nacházeli postupně ovládání krystalů, kde porazili stráže a deaktivovali je, čímž Blair osvobodili. Ta pak zprovoznila transport, jenž je dopravil do síní Luciferových. Zde to vypadalo, jako by běh času i nejrůznější děje byly řízeny přímo odsud.\n\nLucifer nevěřil, jak se jim pvedlo dostat až k němu, ale došlo mu, že je tam zavedla sama Blair, jeho vlastní sestra. Pokoušela se Luciferovi vysvětlit, že život ve Věčné sféře dosáhl intelektuální úrovně srovnatelné s jejich, proto by je měl nechat být. Ten však trval na tom, že Věčná sféra je jen hra. Blair se ho snažila přesvědčit dalšími argumenty, proč si zaslouží obyvatelé Věčné sféry žít, avšak Lucifer podotkl, že získali schopnost vstoupit do jejich světa a ublížit jim, proto představují nebezpečí. Blair opáčila, že se nikdy nepokusili o vstup do vyššího světa dříve, než se on pokusil jejich dimenzi zničit. Proto nečiní nic špatného v tom, že přišli, aby ho zastavili. Pak promluvil každý z Faytovy družiny a Fayt připomněl, že ať už je stvořil nebo ne, nemá právo rozhodovat svévolně o jejich osudu, a dostali se až sem díky kolektivním myšlenkám a citům všech bytostí. Lucifer se tomu vysmál a jejich mysli a city označil za výmysly. Umlčel Blair a sdělil, že oni sami jsou jen výmysl, pouhá data, která musejí být poslušná tomu, kdo je stvořil a podvolit se vymazání. První pokus o vymazání však Luciferovi nevyšel, chtěl tak učinit vlatní silou a zbraněmi, ale byl Faytem a jeho partou přemožen. Blair se ho pokusila naposledy přimět, aby toho konečně nechal. Pak vyzvala ostatní, aby vytvořili zálohu všech dat Věčné sféry a zmizeli, že o zbytek se postará. Lucifer však začal jednat jako šílenec a ptal se, jak mohl být překonán svým vlastním výtvorem. Vstal a loktem odhodil Fayta, jenž šel pro zálohu, od terminálu. Pak si uvědomil, že na vině je jeho měkkost, protože se pokoušel vymazat jen problémová data. Když se viry, jak nazval obyvatele Mléčné dráhy, spolčily, aby vytvořily vlastní data, pak měl vymazat úplně všechna data Věčné sféry. Když to udělá nyní, vymaže tak i tyto „viry,“ stojící před ním. Spustil sekvenci mazání, aniž by se přesunul pryč z Věčné sféry, čímž znepokojil Blair, stále jen projekci,která nyní přestala mít strach o Fayta a jeho družinu, ale o něj. Lucifer se pak se smíchem šílence proměnil z člověka v démona a znovu zaútočil na Faytovu družinu.\n\nI tentokrát byl Lucifer poražen, a v momentě konce bitvy terminál dokončil přípravu na mazání. Lucifer však byl první, kdo byl vymazán. Následně se v Luciferově uzavřeném prostoru zastavil čas a mohutný záblesk aktivoval samotný proces vymazání. Z mapy Věčné sféry začala mizet jedna galaxie za druhou. V ten moment zmizela i projekce Blair... Byla také vymazána? Fayt a jeho družina však nadále zůstávala v rozpadající se síni. Maria lamentovala, co se s nimi stane, Fayt všechny vyzval, aby věřili. Aby uvěřili, že existují tady a teď. Při rozpravě se jejich těla začala rozpadat a žlutě svítila. Nakonec i oni byli vymazáni a z Věčné sféry zbyla jen nekonečná temnota. Zdálo se, že jejich mysl vymazána nebyla, a tak se temnota po chvíli opět stala jejich vesmírem, ve vší barevnosti. Trojice symbologicky upravených přáítel nejspíš vytvořila a obnovila zálohu Věčné sféry za použití svých schopností, myšlenek a citů. Fayt jen otevřel oči a ocitl se obklopen přáteli na Elicooru II, ležící v trávě. Probral se jako poslední z nich, ale nikdo nevěděl, co se přesně stalo, jak to, že přežili vymazání. Maria snad odpověď znala. Lucifer vymazal pouze jejich schopnosti vnímat vše v okolí, což byly jen naprogramované iluze, protože bez schopnosti vnímat není žádného bytí. Přesto je teď přesvědčená, že jejich mysl, která vnímala dimenzi Věčné sféry, musí být skutečná, když stále žijí. Fayt s její teorií souhlasil. Lucifer tedy nebyl schopen vymazat jejich vědomí, protože to přesahuje rozměr jeho výtvoru. Sophia se ptala, zdali to znamená, že Lucifer jejich existenci nikdy neuznal, a proto pořád žijí? Fayt odpověděl, že možná tomu tak je a vesmír, jak ho znali, skutečně již neexistuje, avšak cítí přítomnost svého vesmíru ve svých myslích. Maria dodala, že pokud vesmír ve své mysli cítí i všechny ostatní živé bytosti, pak vesmír de-facto existovat nepřestal a nic se nevymazalo. Albel prohlásil, že v každém případě to znamená, že bitvu s Luciferem vyhráli. Cliff vyzval všechny, aby to již dále neřešili. Fayt tedy vyzval, aby se každý vrátil tam, kam patří.\n\nNásleduje sekvence střihů o tom, jak každý pokračoval v dalším životě. Miráž odcestovala na Klaus IV za svým nemocným otcem. Adray zůstal na Elicooru II, aby cvičil runology a určil Clair ženicha, k její nelibosti. Peppita se vrátila k cirkusu Rossetti a chystala se na své první samostatné vystoupení. Roger se vrátil do Surferia za svými bratry a přáteli, aby nadále soutěžili o to, kdo je největší chlap. Albel dostal od svého krále za úkol prozkoumat podzemní chodby pod Airyglyphem a narazil na ducha krále Romera, který zabil celý jeho tým a chtěl zabít i jeho. Nel se vrátila z mise v Greetonu, jehož král chtěl zahájit expanzi na úkor Aquarie, ale musel se tohoto cíle vzdát kvůli nemoci. Dostala tedy za úkol vyšetřit korupci a vzpouru obchodníků z Peterny, který chtěla vykonat sama. Lasselle ji vyzval, aby úkol svěřila svým podřízeným a odpočinula si. Nel jeho návrh s nevolí přijala, avšak Elena ji vyzvala, aby užívala života, dokud je mladá, a naznačila jí, že je ve skutečnosti z vyššího světa. Sophia je na transportní lodi Hornet na cestě na Roak, aby navštívila své rodiče a Faytovu matku, kteří tam byli evakuováni ze Země, zničené Vykonavateli. Maria rozpustila Quark, neboť Pangalaktická federace přestala existovat a opustila Diplo. Lieber sebral odvahu a konečně se pokusil vyznat jí lásku. Cliff po rozpuštění Quarku začal působit jako diplomat a cestoval do soustavy Genesis, kde se mělo uskutečnit jednání o založení nové unie světů.\n\nCo se týče Fayta, jeho další osud závisí na volbách, jaké hráč učinil během hraní.\n\nJedním z hlavních faktorů, jež se podepsaly na změně koncepce ze v toto dílo, \"Till the End of Time\" byla inspirace sérií \"Star Trek\". Dalšími zdroji inspirace byly série Final Fantasy a Steet Fighter Bojový systém byl většinou ponechán oproti předešlému dílu beze změn, největší rozdílem bylo převedení na 3D grafiku místo dřívější 2D. Do bojů bylo též zahrnuto více možností strategie. Přechod z mixu 2D a 3D v minulém dílu do kompletně trojrozměrné grafiky byl velmi zdlouhavý proces a byl možný jen díky zvýšenému výkonu konzolí PlayStation 2. Producent této hry Jošiniro Jamagiši příběh koncipoval tak, aby hráčům přinesl určitá filozifická poselství, za nejdůležitější považuje důvěru. Při vývoji bylo navrženo ještě několik dalších postav a několik dalších prostředí, které se nedostaly do konečné verze hry, avšak většina návrhů vývojářů do finální verze prošla.\n\nMezi jednotlivými vydáními, zejména když byla vydána anglická verze, byly opraveny některé záležitosti vyváženosti a opraveny různé technické chyby, jež se vyskytly v původní japonské verzi hry, a které znemožňovaly hru hrát na některých verzích konzole PlayStation 2.\n\nHudbu k této hře složil Motoi Sakuraba, jenž s vývojářskou společností tri-Ace spolupracoval mnoho let. Soundtrack ke hře nakonec vyšel ve čtyřech různých vydání:\n\nByla vydána i limitovaná edice \"Volume 1\", jež obsahovala schránku, do níž se vejdou všechny čtyři výše uvedené soundtracky.\n\nMotoi Sakuraba složil do edice Director's Cut několik dalších sklateb, je byly vydány na samostatné album Director's Cut OST.\n\nU titulků na konci hry je použita píseň \"Malý ptáček, který zapomněl lítat\" (飛び方を忘れた小さな鳥, \"Tobikata Wo Wasureta Čísana Tori\") od japonské popové zpěvačky Misia.\n\nV Japonsku byla hra původně přijata poměrně negativně, zejména kvůli technickým problémům v některých částech hry a kvůli tomu, že na některých typech konzolí PlayStation 2 nešla spustit vůbec. Společnost Enix proto obvinila společnost Sony z toho, že při kódování hry pro konzoli použila vylepšené dynamické knihovny, jež nejsou zpětně kompatibilní. Společnost Sony toto obvinění odmítla, přesto se to negativně podepsalo jak na hodnocení hry, tak v prodejích. Hra však byla přijata vlídněji po vydání \"Director's Cut\", v níž byly všechny výše uvedené nedostatky opraveny. V Severní Americe byla hra přijata dobře jak hráči, tak kritikou. Dle webu GameRankings, jež zohledňuje různorodá hodnocení hry z různých zdrojů, si Till the End of Time vysloužila průměrné hodnocení 80,99 %.\n\nBylo odhadnuto, že v USA se k roku 2006 prodalo celkem 630 000 kopií hry s příjmy kolem 23 milionů USD. V Japonsku se k roku 2008 prodalo 533 373 kopií hry, z toho víc než 300 tisíc během prvního týdne od vydání. V žebříčku \"Top 100 PlayStation 2 Games\" společnosti IGN se Till the End of Time umístilo na 58. místě.\n\n"}
{"id": "1346684", "url": "https://cs.wikipedia.org/wiki?curid=1346684", "title": "Belebej", "text": "Belebej\n\nBelebej (, ) je město v Baškortostánu v Ruské federaci. Při sčítání lidu v roce 2010 měl přibližně šedesát tisíc obyvatel.\n\nBelebej leží na Bugulmsko-belebejské vrchovině v západní části Baškortostánu blízko trojmezí s Orenburskou oblastí a s Tatarstánem. Od Ufy, hlavního města Baškortostánu, je vzdálena přibližně 180 kilometrů jihozápadně. Nejbližším městem v okolí je Abdulino ležící přibližně šedesát kilometrů jihozápadně.\n\nPrvní zmínka je z roku 1715, kdy šlo o malé čuvašské sídlo s jménem \"Belebejevo\". V roce 1781 se stalo městem. Výrazný rozvoj nastává od padesátých let dvacátého století, kdy se v okolí začalo s těžbou ropy.\n\n"}
{"id": "1346686", "url": "https://cs.wikipedia.org/wiki?curid=1346686", "title": "Seznam dílů seriálu Valor", "text": "Seznam dílů seriálu Valor\n\nToto je seznam dílů seriálu \"Valor\". Americký dramatický televizní seriál \"Valor\" vysílala stanice The CW v letech 2017–2018, celkově vzniklo 13 dílů.\n\n<onlyinclude></onlyinclude>\n\n"}
{"id": "1346687", "url": "https://cs.wikipedia.org/wiki?curid=1346687", "title": "Seznam dílů seriálu X-Men: Nová generace", "text": "Seznam dílů seriálu X-Men: Nová generace\n\nToto je seznam dílů seriálu \"X-Men: Nová generace\". Americký dramatický televizní seriál \"\" byl vysílán v letech 2017–2019 na stanici Fox, ve dvou řadách vzniklo celkem 29 dílů. V Česku jej od roku 2018 uvádí stanice Prima Cool.\n\n<onlyinclude></onlyinclude>\n\nČeská premiéra první řady byla vysílána kolem 01:00, v seznamu je datum české premiéry uvedeno podle televizního dne, tj. hodiny 00:00–06:00 se počítají k předchozímu kalendářnímu dni.\n"}
{"id": "1346693", "url": "https://cs.wikipedia.org/wiki?curid=1346693", "title": "Osíčko (nádraží)", "text": "Osíčko (nádraží)\n\nOsíčko je železniční stanice, která se nachází na okraji obce Osíčko v katastrálním území Příkazy u Osíčka na adrese Osíčko č.p. 129. Leží v km 42,232 trati Kojetín – Valašské Meziříčí.\n\nProvoz na úseku trati s železniční zastávkou Osíčko byl zahájen 1. června 1888.\nStanice zajišťuje odbavení cestujících ve vnitrostátní přepravě včetně místenek.\n\nDo stanice je napojena vlečka Loukov společnosti Čepro. Další vlečka pak odbočuje z traťové koleje Osíčko - Bystřice pod Hostýnem. Jde o vojenskou vlečku č. 21 - Loukov, která je ve vlastnictví státu a je provozována příspěvkovou organizací Armádní servisní.\n\nV říjnu 2017 byly ve stanici Osíčko zrušeny kolejové obvody zabezpečovacího zařízení a nahrazeny počítači náprav. V důsledku toho byla posunuta odjezdová návěstidla a užitečná délka kolejí se tím zkrátila o cca 20 m.\n"}
{"id": "1346696", "url": "https://cs.wikipedia.org/wiki?curid=1346696", "title": "Everything Was Beautiful, and Nothing Hurt", "text": "Everything Was Beautiful, and Nothing Hurt\n\nEverything Was Beautiful, and Nothing Hurt je studiové album amerického hudebníka Mobyho. Vydáno bylo 2. března roku 2018 společnostmi Little Idiot a Mute Records. Vydání alba bylo oznámeno v prosinci 2017, kdy byl rovněž zveřejněn první singl – píseň „Like a Motherless Child“, která je Mobyho vlastní verzí otrockého tradicionálu s názvem „Sometimes I Feel Like a Motherless Child“. Druhá píseň z alba, „Mere Anarchy“, byla zveřejněna 29. ledna 2018 a rovněž byla opatřena videoklipem. Název alba pochází z knihy \"Jatka č. 5\" amerického spisovatele Kurta Vonneguta.\n"}
{"id": "1346697", "url": "https://cs.wikipedia.org/wiki?curid=1346697", "title": "Viktoria Vaľukevičová", "text": "Viktoria Vaľukevičová\n\nViktoria Gurovová-Vaľukevič (* 22. května 1982, Soči) je bývalá ruská atletka, halová mistryně Evropy v trojskoku.\nJe provdaná za slovenského trojskokana Dmitrije Vaľukeviče.\n\nNa letní univerziádě 2003 vyhrála stříbrnou medaili. V roce 2005 pak vyhrála na halovém mistrovství Evropy v atletice 2005 dokonce zlatou medaili a desátá skončila na mistrovství světa v atletice 2005. Také soutěžila na olympijských hrách z roku 2004, ale nedosáhla vítězných míst. V roce 2006 dosáhla olympijského finále, ve kterém skončila sedmá. Na olympijských hrách 2012 se do olympijského finále dostala také a skončila osmá. 30. května 2017 ale byla diskvalifikována a její olympijské výsledky z roku 2012, jelikož došlo k prokázání dopingu.\n"}
{"id": "1346698", "url": "https://cs.wikipedia.org/wiki?curid=1346698", "title": "Biskupská stodola", "text": "Biskupská stodola\n\nBiskupská stodola, anglicky The Bishop's Barn, je stavba na Silver Street, ve Wellsu, v Somersetu, v Anglii. Byla postavena v 15. století jako stodola na desátky. Je památkově chráněná a označena jako historický památník. Byla postavena z místního kamene otesaného do hrubě hranatého tvaru, s břidlicovou střechou. Stodola má 12 klenebních polí.\n\nBěhem Bloody Assises zde byli umístěni royalističtí vojáci. V roce 1887 byla stodola darována městu Wells biskupem Lordem Arthurem Herveyem pro rekreaci a zábavu.\n\nV sedmdesátých letech 20. století byla používána jako hudební prostor a hostila kapely jako Supertramp, Status Quo a Slade. Nyní ji spravuje Wells Recreation Ground Trust. Stodolu a sousední rekreační areál je možné rezervovat pro akce.\n"}
{"id": "1346704", "url": "https://cs.wikipedia.org/wiki?curid=1346704", "title": "Avia D", "text": "Avia D\n\nAvia D byla řada lehkých nákladních automobilů, vyráběných českou společností Avia v pražských Letňanech. Od roku 2000 nahradily výrobu řady Avia A 60/65/70/75/80. Modifikace řady byly: Avia D 60 / 65 / 75 / 80 / 85 / 90 / 100 / 110 / 120 a nejvýkonější Avia D 120 4x4. Vozy plnily normu Euro-5. Avia D 75 (bez motoru a převodovky) byla dodávána například britské společnosti Smith’s Electric Vehicles (SEV), která z ní stavěla užitkové elektromobily. \n\nV Česku byla výroba ukončena roku 2013, v Indii se poté vyráběly nákladní automobily s kabinou Avie D, s názvem \"Ashok Leyland Boss\" a \"Ashok Leyland Guru\". Po odkupu Avie českou firmou CSG, byla její výroba v Česku obnovena v září 2017, facelift dostal název Avia D Initia a plní již normu Euro-6.\n\n\n\nČeská firma CSG v dubnu 2016 odkoupila od indických vlastníků značku Avia a rozhodla se v Česku výrobu Avie D obnovit. Výroba byla přesunuta z Letňan do Přelouče. V červnu 2017 byl na veletrhu v Moskvě představený nový facelift Avie D (Euro5). Výroba nové Avie D Initia byla zahájena v září 2017. Vozidla splňují emisní normu Euro-6 a mají čtyřvalcové motory Cummins ISB 4.5l (150, 180 a 210 koní). Společnost chce každoročně vyrábět 360-400 vozů.\n\nOd roku 2019 společnost upustila od nižších modelů D75 a D90 Initia a pokračuje jen ve výrobě D120 Initia 4x2 a 4x4 (134 kW nebo 152 kW).\n\n"}
{"id": "1346716", "url": "https://cs.wikipedia.org/wiki?curid=1346716", "title": "Októzy", "text": "Októzy\n\nOktóza (dříve běžně \"oktosa\") je obecný název monosacharidů, jejichž základ sestává z osmičlenných heterocyklů s jedním heteroatomem kyslíku.\n\nPolotriviální název októza vznikl z řecké číslovky osm (októ) a z přípony charakteristické pro sacharidy -óza.\n\nDělí se podle druhu karbonylové funkční skupiny na aldooktózy (odvozené od aldehydů) a ketooktózy (odvozené od ketonů), přičemž obě obsahují chirální atom uhlíku, který způsobuje optickou aktivitu látky.\n\n"}
{"id": "1346720", "url": "https://cs.wikipedia.org/wiki?curid=1346720", "title": "Ulózonové kyseliny", "text": "Ulózonové kyseliny\n\nUlózonové kyseliny jsou cukerné kyseliny odvozené od ketóz oxidací alkoholové skupiny na prvním uhlíku na karboxyl, čímž vznikne alfa-ketokyselina.\n\nPříkladem může být kyselina 3-deoxy-D-manno-okt-2-ulózonová.\n"}
{"id": "1346725", "url": "https://cs.wikipedia.org/wiki?curid=1346725", "title": "Kyselina xylonová", "text": "Kyselina xylonová\n\nKyselina xylonová je cukerná kyselina (konkrétně aldonová kyselina), kterou lze získat oxidací aldehydové skupiny xylózy na karboxylovou skupinu.\n"}
{"id": "1346726", "url": "https://cs.wikipedia.org/wiki?curid=1346726", "title": "Saint John of Las Vegas", "text": "Saint John of Las Vegas\n\nSaint John of Las Vegas je americký hraný film, který natočil režisér Hue Rhodes podle vlastního scénáře. Hlavní roli v něm ztvárnil Steve Buscemi. Dále v něm hráli Romany Malco, Peter Dinklage, Tim Blake Nelson a další. Hudbu k němu složil David Torn. Film je příběhem bývalého gamblera, který se vydává na cestu s mužem věnujícím se pojistným podvodům. \n\nPremiéru měl 10. června 2009 na festivalu CineVegas. Do amerických kin byl uveden 29. ledna 2010 (limitované vydání).\n"}
{"id": "1346727", "url": "https://cs.wikipedia.org/wiki?curid=1346727", "title": "Saas-Balen", "text": "Saas-Balen\n\nSaas-Balen je obec v německy mluvící části švýcarského kantonu Valais, v okrese Visp. Je nejmenší obcí v údolí Saastal. Spolu s dalšími středisky Saas-Fee, Saas-Grund a Saas-Almagell nabízejí 145 km sjezdovek začínajících ve výšce 3600 m n. m.\n\nObec je poprvé zmiňována v roce 1304 jako Baln.\n\nObec je tvořena vesnicí Saas-Balen, osadami Niedergut (Ausser-Balen), Bidermatten a část osady Tamatten (Inner-Balen).\n\nV roce 2016 žilo v obci 366 obyvatel. V roce 2000 hovořilo 98,2 % obyvatel obce německy. K římskokatolické církvi se hlásí 95,2 % obyvatel, ke švýcarské reformované církvi 2,0 % obyvatel.\n\nSoučástí seznamu švýcarského dědictví je celá osada Bidermatten a kruhový kostel Nanebevzetí Panny Marie. V obci je také zajímavý třídílny vodopád Fellbach, jehož spodní část je vidět z obce a k horní části vede značená turistická stezka.\n\n"}
{"id": "1346741", "url": "https://cs.wikipedia.org/wiki?curid=1346741", "title": "Marián Kuchár", "text": "Marián Kuchár\n\nMarián Kuchár (* 22. listopadu 1959) je bývalý slovenský fotbalista.\n\nV československé lize hrál za ZVL Žilina. Nastoupil v 1 ligovém utkání. Gól v lize nedal.\n"}
{"id": "1346745", "url": "https://cs.wikipedia.org/wiki?curid=1346745", "title": "Ivan Bek", "text": "Ivan Bek\n\nIvan Bek nebo také Beck (29. října 1909 Bělehrad – 2. června 1963 Sète) byl jugoslávský fotbalový útočník. Narodil se v bělehradské čtvrti Čubura německému otci a české matce, od šestnácti let hrál ligu za Beogradski sportski klub. Poté působil v FK Mačva Šabac a v roce 1928 přestoupil do francouzského FC Sète 34, s nímž vyhrál Ligue 1 1934 a Francouzský fotbalový pohár 1930 a 1934. Hrál také za AS Saint-Etienne a Nîmes Olympique. Za jugoslávskou fotbalovou reprezentaci startoval na Letních olympijských hrách 1928 a na mistrovství světa ve fotbale 1930, kde vstřelil tři branky. V letech 1935–1937 reprezentoval v pěti utkáních Francii pod jménem Yvan Beck. Za druhé světové války byl příslušníkem hnutí Résistance, podílel se na osvobození věznice v Sisteronu. Po válce pracoval jako dělník v docích, zemřel v bídě a zapomnění na srdeční mrtvici. \n\n"}
{"id": "1346757", "url": "https://cs.wikipedia.org/wiki?curid=1346757", "title": "Melt-blown", "text": "Melt-blown\n\nMelt-blown je technologie výroby netkaných textilií rozfukováním taveniny. \n\nTechnologie byla vynalezena v 50. letech 20. století, za začátek komerčního využití se udává rok 1974.\n\nTechnologií meltblown se nejčastěji zpracovávají polypropylenové, polyethylenové a polyamidové nízkomolekulární polymery s indexem toku 30 – 1500, které se zvlákňují na jemnosti 2-4 µm.\n\nVýrobní proces sestává z operací: tavení polymeru a doprava k výtlačné hubici – strhávání taveniny proudem vzduchu, formování jednotlivých vláken a chlazení – formování ploché vrstvy vláken na sběrném bubnu –pojení (příp. s pomocí kalandrů) - navíjení. Celý proces probíhá v jednom nepřetržitém sledu.\n\nHubice je opatřena několika sty otvorů rozmístěnými po celé pracovní šířce výrobního zařízení. Z každého otvoru vychází polymerní materiál rychlostí cca 1 g/min, proud vzduchu o teplotě až 400°C dosahuje rychlosti do 500 m/s. Vlákna se proudem vzduchu postupně dlouží a při určité délce odtrhují. Vznikající plošná textilie dosahuje hmotnosti mezi 5 a 500 g/m.\n\nMeltblown produkty mají vynikající filtrační, sorpční a izolační schopnosti, hladký povrch, poréznost 75-95 %, tržnou pevnost 70 g, tažnou pevnost 1,4 N/cm (např. spunbond = minimum 15 N/cm), nízkou pevnost v oděru a v ohýbání.\nFiltrační materiál představuje nejrozsáhlejší skupinu finálních výrobků. V roce 2017 se počítá s celosvětovou produkcí cca 570 000 tun, z toho filtry na kapaliny 300, vzduchové filtry 170, filtry pro automobily 50 a speciální filtry 50 tisíc tun. Asi 2/3 z nich se vyrábí na bázi polypropylenu, filtrační účinnost dosahuje 95-99 %.\n\nVelká část filtrů se vyrábí z kompozitů složených z vrstev vzniklých technologiemi spunbondu a meltblownu. Na speciálních strojích jsou umístěna zvlákňovací zařízení obou systému tak, že se na sběrném bubnu nad sebou kladou obvykle vnější vrstvy ze spunbondu a vnitřní část z meltblownu. Spojení vrstev se zpevňuje tlakem horkých kalandrů. Známé jsou kompozity \"SMS\" (spunbond/meltblown/spunbond), \"SMMS\", \"SMSM\" aj.\n\nSorbentní textilie vyráběné meltblownem se používají především k odstraňování ropných látek znečišťujících mořskou vodu. Rohožky a hadice (většinou z polypropylenu) zachycují až 25násobné množství škodlivin v poměru k vlastní váze a jsou tak ekonomicky nejvýhodnější prostředek.\n\nMeltblown textilie se používají i jako izolace; obvykle se rozlišují izolace tepelné (na oděvy), akustické (na auta) a elektroizolace (na baterie a kabely). \n\nPokusná zařízení pracují (v roce 2015) se zvlákňovacími hubicemi až se 40 otvory na centimetr, velikosti otvorů jsou 50-1000 nm (průměrně 400-600 nm), rychlost navíjení hotové textilie dosahuje nejméně 100 m/min. Výsledná textilie obsahuje např. vlákna o průměru 0,25-0,95 µm (asi 20 % z nich má průměr 0,35 µm). \n\nJako surovina se dají zpracovávat všechny materiály běžně používané pro standardní meltblown. \n\nTechnologie meltblown by v budoucnu mohla nahradit elektrostatické zvlákňování, kterým se vyrábějí nanotextilie zejména pro medicínské účely. Pokusy ukazují, že meltblown může být mnohem produktivnější než elektrostatika, která má nevýhodu také v tom, že rozpouštědla používaná při výrobě mohou být toxická a výrobky se nedají tvarovat trojdimenzionálně.\n\n"}
{"id": "1346761", "url": "https://cs.wikipedia.org/wiki?curid=1346761", "title": "Evangelický hřbitov v Lysé nad Labem", "text": "Evangelický hřbitov v Lysé nad Labem\n\nEvangelický hřbitov v Lysé nad Labem existoval v letech 1783–1977 v Lysé nad Labem u dnešní ulice Komenského.\n\nPrvním pohřbeným na hřbitově byl v roce 1784 pastor Josef Szalay, původem z Uher. Po zrušení hřbitova byly některé nejcennější náhrobky (včetně rodiny Bedřicha Hrozného) přeneseny k evangelické modlitebně. Místo původního hřbitova je označeno žulovým památníkem.\n\n\n"}
{"id": "1346762", "url": "https://cs.wikipedia.org/wiki?curid=1346762", "title": "Kostel svatého Bartoloměje (Šafov)", "text": "Kostel svatého Bartoloměje (Šafov)\n\nKostel svatého Bartoloměje je farní kostel v římskokatolické farnosti Šafov, nachází se v centru obce Šafov. Kostel je barokní stavbou, v jádru však pravděpodobně středověkou. Kostel je chráněn jako kulturní památka České republiky.\n\nKostel dříve býval kaplí, která byla postavena v roce 1516, v roce 1552 však byla přestavěna na kostel. Od roku 1556 pak kostel přestal být katolickým a luteráni v kostele působili až do roku 1631, od té doby opět kostel byl katolický. Farnost však zanikla a obnovena byla až v roce 1703. Současná podoba kostela pochází z první poloviny 18. století. Současný kostel měl být postaven dle plánu Johanna Bernharda Fischera z Erlachu v roce 1753. \n\n\n"}
{"id": "1346768", "url": "https://cs.wikipedia.org/wiki?curid=1346768", "title": "Milan Švihálek", "text": "Milan Švihálek\n\nMilan Švihálek (* 11. ledna 1944 v Brně) je český dramaturg, scenárista, žurnalista, moderátor, redaktor a spisovatel. Svůj život spojil s ostravským studiem České televize. Je autorem reportážních a dokumentárních pořadů.\n\nStudoval FAMU (1962–1966), studia však nedokončil. Později absolvoval Fakultu žurnalistiky Univerzity Karlovy (1982). Zpočátku pracoval jako jevištní dělník v Divadle Oldřicha Stibora v Olomouci a spolupracoval s amatérským divadlem SKUMA(F)KA. Krátce působil jako metodik Okresního domu osvěty v Olomouci. Od roku 1968 pracoval jako redaktor a dramaturg České televize Ostrava. V první polovině 90 let byl vedoucím jedné z tvůrčích skupin publicistiky ostravského studia České televize. Od roku 1994 působil jako volný scenárista, publicista a novinář. Žije v Šenově.\n\nPsal scénáře k publicistickým, soutěžním, dokumentárním, zábavným a vzdělávacím pořadům a seriálům. Spolupracoval s kameramanem a režisérem Jiřím Vrožinou (seriály se zdravotnickou problematikou, cestopisy Richarda Konkolského). V letech 1979–1984 se ve spolupráci s režisérem Zdeňkem Havlíčkem věnoval soutěžním pořadům (ANO – NE, Větrná růžice, Všechno za minutu). S režisérem Jaroslavem Večeřou připravil 42dílný dokumentární seriál, věnovaný zajímavostem z historie techniky a řemesel Za svědky minulosti. V roce 1990 spolupracoval s J. Vrožinou na seriálu Australská setkání. Byly však natočeny pouze 4 díly ze zamýšlených třinácti. Spolupracoval také s Miroslavem Zikmundem, Františkem Mudrou, Vítězslavem Dostálem, Miroslavem Kačorem aj. Autorsky se podílel na dokumentárních seriálech Zapomenuté výpravy, Osudové okamžiky aj. Za seriál Za svědky minulosti obdržel výroční cenu Československé televize a Cenu Českého literárního fondu.\n\n\n\n\n"}
{"id": "1346770", "url": "https://cs.wikipedia.org/wiki?curid=1346770", "title": "Stejnopohlavní manželství v Nepálu", "text": "Stejnopohlavní manželství v Nepálu\n\nStejnopohlavní manželství není v Nepálu legalizované, ani uznávané. V letech 2011 a 2012, kdy země procházela přechodem z monarchie na republiku, byla do nově sepsané nepálské ústavy začleněná ochrana LGBT minority. Nicméně vyjednávání mezi politickými představiteli skončily na jaře 2012 neúspěchem a implementace prozatímní ústavy byla odložená do konání nových voleb 2013.\n\nNovou ústavu přijalo Ústavodárné shromáždění 16. září 2015 se ustanoveními o ochraně práv LGBT lidí, ale bez zmínce o stejnopohlavním manželství.\n\n17. listopadu 2008 rozhodl Nejvyšší soud Nepálu, že LGBT lidé mají nárok na zákonnou ochranu svých práv, včetně práva na uzavření sňatku, a že zákon musí veškeré genderové minority definovat jako „fyzické osoby“. „Cítím se velmi potěšen tímto průlomovým rozhodnutím o sexuálních menšinách,“ řekl Sunil Babu Pant, první otevřeně homosexuální Nepálec a právník, který stojí v pozadí LGBT aktivismu v Jižní Asii. Soud vyzval nepálskou vládu, aby ustanovila komisi, která se bude zabývat zákony o homosexuálním partnerství s tím, že by takové zákony odstranily veškerou diskriminaci sexuálních menšin, včetně transgender lidí a crossdresserů.\n\n22. března 2009 řekl Pant v rozhovoru pro Indo-Asian News Service, že soud přiznal gayům a lesbám právo na uzavření manželství, a že se vláda chystá přijmout příslušný zákon. Tím naznačil, že ačkoli Nejvyšší soud nařídil legalizaci stejnopohlavního manželství, je zapotřebí přijetí příslušného zákona ze strany politické reprezentace. V červnu 2009 řekl Pais, že „proces legalizace začal. Nepál momentálně prochází procesem přechodu od monarchie k republice, a to znamená, že k takto okrajovým změnám bude docházet pozvolna. Momentálně byla založená sedmičlenná komise, která se zabývá studií zákonů o manželství párů stejného pohlaví v jiných zemích. Doufejme, že stihnou sepsat návrh zákona o stejnopohlavním manželství v nejbližší možné době, aby ho vláda mohla schválit,“ řekl Pant.\n\nNěkolik zdrojů uvádí, že stejnopohlavní manželství a ochrana sexuálních menšin je součástí nově sepsané nepálské ústavy. Prozatímní ústava přijatá Ústavodárným shromážděním je pouze základem pro sepsání řádné nepálské ústavy. Podle ustanovení prozatímní ústavy by nová ústava měla být promulgována do 30. listopadu 2011, ale připouští se šestiměsíční prodlení, což znamená, že konečný termín přijetí permanentní ústavy je 31. květen 2012. Vyjednávání o nové ústavě však nebyly dokončeny a nepálský premiér Baburam Bhattarai 28. května 2012 rozpustil Ústavodárné shromáždění kvůli přípravám na nadcházející volby. Z tohoto důvodu je budoucnost stejnopohlavního manželství nejasná.\n\nVolby proběhly 19. listopadu 2013. Hlasování o nové ústavě bylo opět odloženo. Původně k němu mělo dojít 22. listopadu 2012 následujíc po rozpuštění Ústavodárného shromáždění 27. května 2012, ale volební komise to opět odložila. 10. února 2014 byl Sushil Koirala zvolen novým nepálským premiérem, což obnovilo politickou činnost na dokončení stále nepálské ústavy.\n\nV lednu 2014 zformoval člen komise Chaitanya Mishra studii o mezinárodních zákonech o stejnopohlavním manželství a připravil následný report pro vládu s tím, že veškeré práce na této problematice byly dokončeny, vyjma podoby příslušného zákona, kterou měly zpracovat členové komise. Člen komise Laxmi Raj Pathak sliboval, že předloží vládě zprávu do měsíce, ale řekl, že z její strany cítí laxní přístup k tomuto tématu. Bhumika Shrestha, gay aktivistka z Blue Diamond Society, se k tomu vyjádřila tak, že podá žalobu k Nejvyššímu soudu.\n\nV srpnu 2014 reportoval Associated Press, že komise doporučila nepálské vládě legalizaci stejnopohlavního manželství. Ten samý měsíc oznámil ministr práva, spravedlnosti, ústavních a parlamentních záležitostí Narahari Acharya, že si jeho úřad vezme na starosti návrh zákona o manželství párů stejného pohlaví. 9. února 2015 si nepálská vláda oficiálně převzala komisionální report.\n\nV lednu 2016 řekl vládní mluvčí, že se doporučení komise nacházejí v procesu konzultace. V únoru 2016 vyzval Národní výbor pro lidská práva vládu k okamžitému předložení zákona o stejnopohlavním manželství. V říjnu 2016 vytvořilo Ministerstvo žen, dětí a sociální péče vlastní komisi pro účely zpracování zákona o stejnopohlavním manželství. Následně pak byl zpracován návrh novely občanského zákoníku. Nicméně od února 2017 došlo k vynětí části o legalizaci manželství pro páry stejného pohlaví. Mnoho lidskoprávních aktivistů návrh kritizuje také kvůli tomu, že chce zakázat rozvedeným ženám znovu uzavírat sňatek.\n\nV červenci 2017 se podařilo jednomu páru (jeden z partnerů se identifikuje jako třetí pohlaví) úspěšně zaregistrovat manželství v západním okresu Dadeldhura. LGBT aktivista Sunil Babu Pant novomanželům pogratuloval a řekl, že je zákon o stejnopohlavním manželství diskutován v parlamentu. Mluvčí Ministerstva vnitra Deepak Kafle řekl, že by manželství šlo zneplatnit.\n\n\n"}
{"id": "1346789", "url": "https://cs.wikipedia.org/wiki?curid=1346789", "title": "Meyerowitzovic historky (nový výběr)", "text": "Meyerowitzovic historky (nový výběr)\n\nMeyerowitzovic historky (nový výběr) (v anglickém originále The Meyerowitz Stories (New and Selected)) je americký hraný film, který natočil režisér Noah Baumbach podle vlastního scénáře. Snímek sleduje rodinu Meyerowitzů – otce, sochaře a univerzitního profesora Harolda (Dustin Hoffman) a jeho tři děti, Dannyho (Adam Sandler), Matthewa (Ben Stiller) a Jean (Elizabeth Marvel). Dále ve filmu hráli například Emma Thompsonová, Grace Van Patten a Adam Driver. Autorem hudby k filmu je Randy Newman. \n\nPremiéru měl 21. května 2017 na sedmdesátém ročníku Filmového festivalu v Cannes.\n"}
{"id": "1346791", "url": "https://cs.wikipedia.org/wiki?curid=1346791", "title": "Ultimate (album, Bryan Adams)", "text": "Ultimate (album, Bryan Adams)\n\n"}
{"id": "1346807", "url": "https://cs.wikipedia.org/wiki?curid=1346807", "title": "Christian Slater", "text": "Christian Slater\n\nChristian Slater (* 18. srpna 1969) je americký herec. Je synem herce Michaela Hawkinse a castingové režisérky Mary Jo Slater. S herectvím začal v televizním seriálu \"One Life to Live\", když mu bylo osm let. Později hrál například ve filmech \"Jméno růže\" (1986), \"\" (1991) a \"Šest pohřbů a jedna svatba\" (1998). V letech 2000 až 2007 byla jeho manželkou novinářka Ryan Haddon, s níž má dvě děti. V roce 2013 se po tříleté známosti oženil s Brittany Lopez.\n\n"}
{"id": "1346811", "url": "https://cs.wikipedia.org/wiki?curid=1346811", "title": "Louis Falco", "text": "Louis Falco\n\nLouis Falco (2. srpna 1942 – 26. března 1993) byl americký baletní tanečník a choreograf. Narodil se v New Yorku do rodiny přistěhovalců z jihu Itálie. Tanci se začal věnovat v padesátých letech a již během středoškolských studií spolupracoval s choreografem Charlesem Weidmanem. Profesionálně začal vystupovat v roce 1960 s Josém Limónem, v jehož tanečním souboru zůstal deset let. Jako choreograf debutoval roku 1967. Později vytvořil choreografii pro videoklipy různých populárních hudebníků, jako byl například Prince nebo skupina The Cars. Zemřel na AIDS ve věku 50 let.\n"}
{"id": "1346818", "url": "https://cs.wikipedia.org/wiki?curid=1346818", "title": "Břetislav Novák (skokan na lyžích)", "text": "Břetislav Novák (skokan na lyžích)\n\nBřetislav Novák (* 27. dubna 1956) je bývalý český skokan na lyžích, reprezentant Československa. Závodní kariéru ukončil v roce 1982. Závodil za Duklu Liberec. Ve skoku na lyžích závodil i jeho bratr František.\n\nVe Světovém poháru skončil nejlépe na šestém místě na velkém můstku v roce 1980 v Zakopaném. Celkově skončil ve Světovém poháru v ročníku 1979/80 na 69. místě.\n\n"}
{"id": "1346822", "url": "https://cs.wikipedia.org/wiki?curid=1346822", "title": "Pýcha a předsudek (seriál, 1995)", "text": "Pýcha a předsudek (seriál, 1995)\n\nPýcha a předsudek je britský šestidílný televizní seriál natočený v letech 1994 až 1995 režisérem Simon Langtonem na motivy stejnojmenné knižní předlohy britské spisovatelky Jane Austenové. Premiérový díl tohoto seriálu byl na BBC One odvysílán 24. září 1995 a poslední 29. října téhož roku. Děj seriálu, který je věrný své knižní předloze, se odehrává v Anglii na přelomku 18. a 19. století. Hlavní postavy celého příběhu, Elizabeth Bennetovou a pana Darcyho v seriálu ztvárnili herci Jennifer Ehle a Colin Firth.\n\nPříběh sleduje osudy středostavovské rodiny Bennetových žijících na panství Longbourn v Hertfordshire. Paní Bennetová se snaží všechny své dcery rychle a dobře provdat, neboť se obává, že po smrti jejího manžela, kdy značná část jejich majetku připadne dědici pana Benneta, jeho synovci panu Collinsovi, bude již nemožné získat pro její dcery se zbývajícím malým věnem jakékoliv manžely. Na jednom z místních plesů se nejstarší z pěti Bennetových sester, krásná Jane, zamiluje do mladého a zámožného pana Bingleyho, který se krátce předtím přistěhoval na blízké panství Netherfield. Druhá nejstarší ze sester, Elizabeth se zde zároveň seznámí s ještě bohatějším Bingleyho přítelem, panem Darcym, který však působí arogantně a odměřeně. Elizabetiny antipatie k panu Darcymu ještě vzrostou poté, co se seznámí s důstojníkem, pohledným panem Wickhamem, který jí vypráví o údajné křivdě, které se na něm měl pan Darcy v minulosti dopustit. Darcy nečekaně vyjeví Elizabeth svou lásku, avšak ta jej odmítá, neboť jej kromě jeho povýšenosti viní i z toho, že odradil pana Bingleyho od sňatku s Jane a z nespravedlnosti, jež měl spáchat na panu Wickhamovi. Proti nerovnému vztahu pana Darcyho a Elizabeth Bennetové navíc vystupují i sestra pana Bingleyho, Caroline Bingleyová, která se sama snaží získat jeho přízeň a Darcyho bohatá a vlivná teta, hraběnka Catherine de Bourgh, která má zájem na svatbě svého synovce se svou dcerou.<br>\nNakonec však vyjde najevo, že George Wickham, který později uteče do Londýna s nejmladší z Bennetových sester, Lydií, Elizabeth o svém vztahu s panem Darcym lhal. Zamlčel, že se kdysi pokusil uprchnout s Darcyho mladší sestrou a jako chráněnec Darcyho otce na něm neoprávněně vymáhal značnou sumu peněz. Poté, co štědrý Darcy zaplatí Wickhamovi dluhy, se Wickham ožení s naivní Lydií Bennetovou. Elizabethu tento Darcyho krok definitivně přesvědčí o jeho povaze a vztahu k ní a v závěru tak dojde ke svatbě Elizabeth s panem Darcym a rovněž Jane s panem Bingleym.\n\nJako dům rodiny Bennetových posloužilo tvůrcům seriálu sídlo Luckington Court ve vsi Luckington nacházející se v hrabství Wiltshire. Exteriérové scény odehrávají se v Merytonu byly natáčeny v nedaleké vsi Lacock. Pro natočení venkovních scén v Darcyho panství Pemberley byl vybrán Lyme Park House nacházející se Cheshire. K natáčení interiérových scén odehrávajících se v zámku v Pemberley pak posloužil honosný Sudbury Hall v Sudbury v Derbyshire. Rosings, sídlo hraběnky de Bourgh představoval Belton House stojící v Lincolnshire.\n\n"}
{"id": "1346823", "url": "https://cs.wikipedia.org/wiki?curid=1346823", "title": "South Nahanni River", "text": "South Nahanni River\n\nSouth Nahanni River je řeka, která protéká kanadskými Severozápadními teritorii a Yukonem. Pramení v západních svazích hory Mount Christie v Mackenziově pohoří ve výšce 1600 m n. m. Následně teče deset kilometrů na jih k hranici teritorií a posléze se stáčí na jihovýchod v oblasti zvané Moose Ponds. Následně protéká pohořím Selwyn Mountains, kde se její tok značně zvyšuje díky přítoku Little Nahanni River. U osady Nahanni Butte řeka vtéká do řeky Liard.\n"}
{"id": "1346827", "url": "https://cs.wikipedia.org/wiki?curid=1346827", "title": "Mistrovství světa v házené žen 2017", "text": "Mistrovství světa v házené žen 2017\n\nMistrovství světa v házené žen 2017 představovalo 23. ročník ženského světového šampionátu v házené, který probíhal mezi 1. až 17. prosincem 2017 v šesti německých městech. Turnaj, na němž startovalo dvacet čtyři reprezentačních týmů ve čtyřech základních skupinách, organizovala Mezinárodní házenkářská federace. Německo se stalo jediným uchazečem o pořadatelství v tomto termínu. Ženská mistrovství světa již pořádalo v letech 1965 a 1997.\n\nPodruhé v historii se mistrem světa stala Francie, když navázala na vítězství z roku 2003. Ve finále překvapivě porazila favorizované obhájkyně trofeje z Norska a vrátila jim finálové prohry z let 1999 a 2011. Bronzovou medaili vybojovaly Nizozemky po vítězství nad Švédskem.\n\nFrancouzské hráčky tak navázaly na mužské reprezentační mužstvo země galského kohouta, které ve finále lednového Mistrovství světa v házené 2017 zdolalo také Norsko.\n\nŠampionát probíhal v šesti arénách německých měst Bietigheim-Bissingen, Magdeburg, Oldenburg, Lipsko, Trevír a Hamburk.\n\nRozlosování se uskutečněno 27. června 2017 v jednom z pořadatelských měst Hamburku.\n\nK oznámení nasazení týmů dle výkonnostních košů došlo 26. června 2017.\n\nNa mistrovství světa bylo vybráno 16 dvojic rozhodčích:\n\nProgram organizátoři zveřejnili 30. června 2017 a k potvrzení podrobného harmonogramu s časem zahájení zápasů došlo 10. července 2017. Časy utkání jsou uvedeny ve středoevropském pásmu (UTC+1).\n\n\n\n\n\nTýmy, které nepostoupily ze základních skupin do vyřazovacích bojů o medaile, sehrály turnaj útěchy – Prezidentský pohár, o konečné 17.–24. místo.\n\nZ každé ze čtyř základních skupin postoupily do vyřazovacích bojů první čtyři týmy.\n\nVyhlášení ideální sestavy turnaje v podobě All Star týmu a nejužitečnější hráčky proběhlo 17. prosince 2017.\n\n"}
{"id": "1346832", "url": "https://cs.wikipedia.org/wiki?curid=1346832", "title": "Virginiiny vodopády", "text": "Virginiiny vodopády\n\nVirginiiny vodopády se nachází na řece South Nahanni v národním parku Nahanni v kanadských Severozápadních teritoriiích. Nachází se ve výšce 500 m n. m. ve vzdálenosti 120 kilometrů od yukonské hranice. Jejich výška dosahuje 96 metrů, což je přibližně dvojnásobek výšky Niagarských vodopádů. Skála uprostřed vodopádů je označována Masonova skála, podle kanoisty a spisovatele Billa Masona. Nedaleko vodopádů se nachází stejnojmenný aerodrom.\n"}
{"id": "1346835", "url": "https://cs.wikipedia.org/wiki?curid=1346835", "title": "Selwyn Mountains", "text": "Selwyn Mountains\n\nSelwyn Mountains je pohoří v severní Kanadě, které tvoří hranici mezi Yukonem a Severozápadními teritorii. Je součástí Kanadských Kordiller. Na východě sousedí s Mackenziovým pohořím a na severozápadním konci s Brooksovým pohořím. Jihovýchodně od pohoří se nachází Yukonská planina. V některých úvahách jsou pohoří Selwyn a Mackenzie označována za součást Rocky Mountains, avšak toto pohoří oficiálně leží jižně od řeky Liard.\n"}
{"id": "1346836", "url": "https://cs.wikipedia.org/wiki?curid=1346836", "title": "Bill Mason", "text": "Bill Mason\n\nBill Mason (1929 – 29. října 1988) byl kanadský kanoista, filmař a spisovatel. Narodil se ve Winnipegu a studoval na Manitobské univerzitě, kterou dokončil roku 1951. Procestoval mnoho odlehlých oblastí jak v Kanadě, tak i ve Spojených státech amerických. Natočil řadu filmů, včetně několika o vlcích. Zemřel na rakovinu. Je po něm pojmenována skála uprostřed kanadských Virginiiných vodopádů. Roku 1998 se objevil na kanadské poštovní známce.\n\n"}
{"id": "1346837", "url": "https://cs.wikipedia.org/wiki?curid=1346837", "title": "Geografie průmyslu", "text": "Geografie průmyslu\n\nGeografie průmyslu je prostorové rozložení průmyslu v rámci celého světa.\n\nZpočátku se jednalo o nauku o průmyslových krajinách, která se zabývala interakcí mezi průmyslovou krajinou a ostatními složkami krajiny a také studiem zákonitostí a vývoje rozmístění průmyslu.\nV 18. a 19. století měla geografie průmyslu popisný charakter. Kladla důraz na popis historického vývoj charakteristických rysů a na fyzicko-geografické předpoklady (např.: dostupnost nerostných surovin atd.). Bohužel geografie průmyslu v tomto období ještě nemá žádný ucelený teoretický rámec oboru.\nJako vědní disciplína je geografie průmyslu označována až na přelomu 19. a 20. století, kdy je vývoj podmíněn vlastním rozvojem průmyslu. Ve středověku bylo náplní její práce popisování činnosti různých řemeslných dílen a manufaktur, které vznikaly koncentrací obyvatelstva a zahájením pracovních aktivit. Samotná vědní disciplína se poté orientovala na charakteristiku rozmístění a těžbu surovin a na první průmyslové závody.\n\nPrůmysl jako celek řadíme do sekundárního sektoru, který lze dále rozdělit právě na stavebnictví a průmysl. Samotný průmysl potom dělíme na těžbu nerostných surovin, výrobu a rozvod energií (elektřiny, vody, tepla a klimatizovaného vzduchu) a na zpracovatelský průmysl, do kterého řadíme:\nV průběhu let se v České republice vystřídalo několik klasifikací. Do roku 1993 zde platila JKOHN neboli jednotná klasifikace odvětví národního hospodářství. Mezi lety 1994 až 2007 potom OKEČ, tedy Odvětvová klasifikace ekonomických činností, která byla zavedena, aby lépe vyhovovala českým firmám. Od roku 2008 ale byla zaměněna za mezinárodní CZ-NACE neboli Klasifikace ekonomických činností.\nDle CZ-NACE tedy lze průmysl klasifikovat:\n\nB – Těžba a dobývání \nC – Zpracovatelský průmysl \n\nD – Výroba a rozvod elektřiny, plynu, tepla a klimatiz. vzduchu \n\nE – Zásobování vodou; činnosti související s odpady a sanacemi \n\nKuponová privatizace přišla na začátku devadesátých let, konkrétně v roce 1991, 1. listopadu. Cíl této privatizace byl ten, že stát chtěl převést majetek (pomocí kupónů) do soukromých rukou. Rozprodávaly se převážně firmy, u kterých byl předpoklad, že stát je nedokáže efektivně spravovat. Hlavním propagátorem a aktérem byl tehdejší ministr financí Václav Klaus. Celá privatizace se skládala z jednotlivých vln, tedy jakýchsi částí, které byly postupně spouštěny.\n\nDosti blízkých tématem spojeným s kuponovou privatizací byla i metoda tunelování. Toto trestné počínání fungovalo na bázi důvěry vlastníků kupónových knížek, kteří své investice vkládali do tzv. investičních fondů. Například v roce 1992 vzniklo téměř tři stovky takových fondů. V dosti velkém množství případů ale majetek těchto investičních fondů zmizel, taktéž jejich majitelé. Typickou postavou této doby je Viktor Kožený, který je zakladatelem tzv. harvardských fondů.\n\nČeskoslovensko patřilo před rokem 89 mezi země s nejvíce rozvinutým těžkým průmyslem. S příchodem demokracie po roce 1989 bylo ale jasné, že se tento směr bude muset změnit. S touto transformací průmyslu je spojená vyšší míra nezaměstnanosti, která souvisí hlavně s propouštěním zaměstnanců z velkých firem. Postupně se tedy podniky začaly orientovat na strojírenství, přesněji automobilový průmysl.\n\nV dnešní době je tedy pro ČR důležitý především strojírenský průmysl, mezi největší společnosti lze zahrnout firmy jako je Škoda Auto Mladá Boleslav, TPCA Kolín, Hyundai Nošovice nebo Tatra Kopřivnice. Většina těchto vyrobených komodit jde na export do zemí EU, přesněji v roce 2016 mířilo 83,6 %. Největší podíl na tomto množství exportu má Německo, které tvoří 32 % z celkovém exportu ČR.\n\nNa světě nalezneme několik velkých průmyslových zón. Pro takovéto zóny je typické, že se na jednom místě slučuje více firem z oblasti stejné výroby nebo firmy, které jsou na sobě závislé. Tyto střediska se nazývají průmyslové komplexy nebo průmyslové oblasti. Největšího světového úspěchu dosahují jádrové oblasti, jedná se o makroregiony nebo průmyslové konurbace. Pro tyto oblasti je typická tradiční výroba a výzkum. Nejvýznamnější jádrové oblasti se nacházejí především v severní Americe, západní Evropě a východní Asii. V těchto částech světa se jedná především o ekonomicky nejvyspělejší státy G7, a to USA, Kanadu, Japonsko, Německo, Velkou Británii, Francii a Itálii. Nicméně někdy se hovoří o G8, kam se připojuje i Rusko.\n\nV USA se jedná především o severovýchodní část kolem Velkých jezer, která se především orientuje na strojírenský průmysl. Dále se jedná o západní část orientovanou na Hi-tech technologie, elektroniku, elektrotechnický a chemický průmysl, a také jižní část orientovanou především na chemický průmysl.\n\nJedná se především o Anglii, země Beneluxu, Francii, Německo, Švýcarsko a sever Itálie. Tyto země tvoří pás, kterému se říká tzv. modrý banán. Tyto země se především orientují na strojírenský, elektrotechnický a chemický průmysl. Všechny tyto jádrové průmyslové oblasti se snaží zachytit vědecký a technický pokrok, a tím pádem být dobrou konkurencí asijskému a americkému trhu.\n\nZde se jedná zejména o Japonsko, východní a jižní Čínu a státy, které jsou nově industrializované, které se nazývají asijští tygři, a také se sem může řadit Rusko. Zde se jedná hlavně o výrobu komodit, a to především ve strojírenském a chemickém odvětví průmyslové výroby.\n"}
{"id": "1346839", "url": "https://cs.wikipedia.org/wiki?curid=1346839", "title": "Švábské vévodství", "text": "Švábské vévodství\n\nŠvábské vévodství (německy \"Herzogtum Schwaben\", latinsky \"Ducatus Allemaniæ\") bylo jedním z pěti kmenových vévodství středověkého Německého království. Vzniklo v 10. století v jihozápadní oblasti Východofranské říše, které bylo v raném středověku obýváno germánskými kmeny Alemanů, avšak samotný název Švábska coby historického území bylo odvozeno od jiného germánského kmene, a to Svébů, jejichž původní domovina se nacházela zhruba mezi řekami Rýnem a Dunajem. Středověké vévodství pojmenované po tomto starověkém kmeni však tuto oblast daleko přesahovalo.\n\nŠvábské vévodství bylo mezi lety 1079 a 1268 úzce spjato s dynastií Štaufů, kteří jej obdrželi v roce 1079 v léno a kteří zvláště prosluli jako císaři Svaté říši římské.\n\nNa rozdíl od jiných kmenových vévodství, se Švábsko bylo nuceno se potýkat s politickými třenicemi vlivných rodů. Důsledkem stoletého boje mezi Štaufy a Zähringy bylo Švábsko připraveno o západní pohraničí, na němž vzniklo nové Bádenské markrabství. Okleštěné vévodství přetrvalo do roku 1268, kdy zaniklo v souvislosti se smrtí vévody Konradina. Ten byl po prohrané válce na příkaz Karla z Anjou popraven v Neapoli a jeho vévodství bylo nenávratně rozdrobeno do menších státních celků. O obnovení titulu vévody se ještě marně pokusil římský král Rudolf I. Habsburský, ten měl ale v plánu jej přenechat svému nejmladšímu synovi, pozdějšímu rakouskému vévodovi Rudolfovi II., který zas podobně zamýšlel jej přenechat svému synovi Janovi Habsburskému. Jan však zemřel v roce 1312 či 1313, čímž všechny dřívější plány na obnovu vévodství upadly vniveč.\n\nV roce 1500 byla Svatá říše římská Maxmiliánem I. Habsburským rozdělena do územně-správních celků zvaných říšské kraje. Švábsko bylo ustanoveno jako říšský kraj, přestože území bývalého vévodství již bylo tvořeno několika menšími státními celky, jmenovitě například Württemberským hrabstvím či Bádenským markrabstvím, zbytek byl rozdělen mezi jeho okolní sousedy, například západní okraj Švábska připadlo Burgundsku, východní část Bavorsku.\n\n"}
{"id": "1346841", "url": "https://cs.wikipedia.org/wiki?curid=1346841", "title": "Rage (film, 2009)", "text": "Rage (film, 2009)\n\nRage je britsko-americký hraný film, který natočila anglická režisérka Sally Potter podle vlastního scénáře. Ve filmu hráli Jude Law, Judi Denchová, Steve Buscemi a další. Autorem hudby k filmu je Fred Frith. \n\nPremiéra filmu proběhla 8. února 2009 na Berlínském mezinárodním filmovém festivalu, kde byl nominován na Zlatého medvěda. V září 2009 vyšel na DVD.\n\n"}
{"id": "1346848", "url": "https://cs.wikipedia.org/wiki?curid=1346848", "title": "Aşub Sultan", "text": "Aşub Sultan\n\nAşub Sultan (cca 1627 - 4. prosince 1689) byla konkubína osmanského sultána Ibrahima I. a matka sultána Sulejmana II.\n\nJejí původ je neznámý.\nDne dubnu 1642 porodila svého jediného syna, Sulejmana II., který byl mladším bratrem Mehmeda IV. (vládl v letech1648-87), syn její sokyně Turhan Hatice Sultan. Během Ibrahimova panování její plat činil 1300 asper denně. Syn jí také daroval panství v Bolu Sandžaku. .Byla popsána jako žena bez citů s neuctivým charakterem\n\nPo sesazení a smrti sultána Ibrahima Aşub, spolu s ostatními konkubínami a dalšími členy Ibrahimova dvora, byli posláni do starého paláce. Doufala, že konflikty mezi ní a první manželkou Ibrahima, ukrajinské konkubíny Turhan se urovnají a nahradí matku sultána Mahpeyker Kösem Sultan. Kösem Sultan chtěla svoji snachu zabít a sesadit z trůnu svého vnuka sultána Mehmeda IV (1648–1687), za pomoci některých vysokých důstojníků v janičárském sboru. Na místo sultána by nastoupil Şehzade Suleiman, syn Aşub. Nicméně, Meleki Hatun varovala Turhan, které se podařilo uškrtit Kösem s pomocí eunuchů v harému. To přineslo Aşub třicet devět let vězení ve starém paláci. V roce 1687 byl Mehmed IV. sesazen a na trůn byl dosazen Sulejman II., syn Aşub a ona se stala další Valide sultánkou. Ve funkci vytvořila nadaci pro Istanbul.\n\nZemřela v prosince 1689 a byla pohřbena v mauzoleu Sulejmana Nádherného v Sulejmanově mešita v Istanbulu.\n"}
{"id": "1346853", "url": "https://cs.wikipedia.org/wiki?curid=1346853", "title": "Opilí slávou", "text": "Opilí slávou\n\nOpilí slávou (v anglickém originále Delirious) je americký hraný film z roku 2006, který natočil režisér Tom DiCillo podle vlastního scénáře. Je příběhem dvacetiletého Tobyho (Michael Pitt), který se z bezdomovce vypracuje na asistenta paparazza (Steve Buscemi). Následně se zamiluje do zpěvačky jménem K'harma (Alison Lohman). Dále ve filmu hráli například Cinqué Lee, Callie Thorne, Kevin Corrigan a Elvis Costello. Autorem hudby k filmu je Anton Sanko.\n\n"}
{"id": "1346855", "url": "https://cs.wikipedia.org/wiki?curid=1346855", "title": "John Rabe – Ctihodný občan Třetí Říše", "text": "John Rabe – Ctihodný občan Třetí Říše\n\nJohn Rabe – Ctihodný občan Třetí Říše je německo-čínsko-francouzské filmové drama z roku 2009, které natočil režisér Florian Gallenberger podle vlastního scénáře. Vychází z deníků německého podnikatele Johna Rabea, který ukryl více než 200 tisíc lidí v tzv. Nankingské bezpečné zóně (1937–1938). Rabea ve filmu hrál Ulrich Tukur, v dalších rolích se přestavili například Steve Buscemi a Daniel Brühl. Autorkou hudby k filmu je Annette Focks.\n"}
{"id": "1346858", "url": "https://cs.wikipedia.org/wiki?curid=1346858", "title": "The Way It Is", "text": "The Way It Is\n\nThe Way It Is (nebo též The Way It Is or Eurydice in the Avenues) je americký hraný film z roku 1985. Natočil jej režisér Eric Mitchell podle vlastního scénáře. Film sleduje skupinu herců, kteří v newyorské East Village nacvičují hru. Hlavní herečka je však nalezena mrtvá. Ve filmu hráli Vincent Gallo, Mark Boone Junior, Steve Buscemi, Rockets Redglare a další. Jde o vůbec první film, ve kterém hrál Steve Buscemi. Jde o černobílý film.\n"}
{"id": "1346866", "url": "https://cs.wikipedia.org/wiki?curid=1346866", "title": "No Picnic", "text": "No Picnic\n\nNo Picnic je americký hraný film, který natočil režisér Philip Hartman podle vlastního scénáře. Hráli v něm Judith Malina, Richard Hell, Steve Buscemi, Luis Guzmán a další. Je příběhem neúspěšného hudebníka, který hledá svou vysněnou ženu. Jde o černobílý film, který byl natočen v New Yorku v roce 1985. Premiéry se dočkal roku následujícího. Snímek byl uveden na Festivalu Sundance, kde byl nominován na Velkou cenu poroty za nejlepší hraný film. Úspěchu se mu však dostalo v kameramanské kategorii (Peter Hutton). Roku 1990 byl uveden v Anthology Film Archives. Ve filmu byly použity písně například od Lennyho Kaye, Charlese Minguse či Fela Kutiho.\n"}
{"id": "1346869", "url": "https://cs.wikipedia.org/wiki?curid=1346869", "title": "Philip Lane", "text": "Philip Lane\n\nPhilip Lane (* 7. května 1950 Cheltenham) je anglický skladatel a muzikolog.\n\nNarodil se v Cheltenhamu. Po maturitě na studoval hudbu na Birminghamské univerzitě. Mezi jeho učiteli byli Peter Dickinson a John Joubert. Napsal disertační práci o Lordu Bernersovi a stal se správcem Berners Estate, dohlížející na dokončení natáčení Bernersovy hudby na CD. V letech 1975–1998 vyučoval hudbu na \"Cheltenham Ladies College\" a pracoval pro londýnské hudební vydavatele. V roce 1998 odešel z Cheltenham Ladies College a zcela se soustředil na komponování a adaptaci filmové hudby. V listopadu 2010 získal čestný doktorát na University of Gloucestershire.\n\nKomponovat začal v raném věku. Již v době studia v Birminghamu hrál jeho skladby \"BBC Midland Light Orchestra\". Komponoval ve stylu britské lehké hudby, svěží, tonální skladby. V roce 1993 byl vyzván, aby se postaral o pozůstalost po Richardu Addinsellovi. Začal se zabývat rekonstrukcí jeho filmové hudby. Mnoho z Addinsellových partitur, které zůstaly ve filmových studiích bylo zničeno, protože se předpokládalo, že už o ně nebude zájem. Začal s oskarovým filmem \"Goodbye, Mr Chips\" a rekonstruoval rovněž plné znění \"Varšavského koncertu\". Práce byla natolik úspěšná, že pokračoval nejen dalšími filmy Richarda Addinsella, ale i filmovou hudbou dalších skladatelů jako byli Malcolm Arnold, Georges Auric, William Alwyn, Arthur Bliss, Francis Chagrin, Ernest Irving, Clifton Parker, Victor Young a další.\n\n\n\n\n\n\n\n\n\n"}
{"id": "1346870", "url": "https://cs.wikipedia.org/wiki?curid=1346870", "title": "Meleki Hatun", "text": "Meleki Hatun\n\nMeleki Hatun ( – 1656 Istanbul) byla dvorní dáma a služebná Kösem Sultan a sultána Ibrahima I.. Později byla služebnou Turhany Hatice Sultan. \n\nPůvodně byla členkou harému Kösem Sultan. Po nástupu Ibrahima I. na trůn v roce 1640 se stala jeho dvorní dámou (musahibe). Na začátku roku 1648 byla mezi obdarovanými, když sultán daroval pokladnice z Egypta svým oblíbeným konkubínám a služebným. Ve stejném roce byl, ale Ibrahim sesazen a nahrazen jeho šestiletým synem Mehmedem IV. Kösem Sultan, matka Ibrahima I. namísto odchodu do starého paláce, požádala zda by nemohla vykonávat i nadále funkci valide sultan svému vnukovi, spolu s Turhan Hatici Sultan. S Kösem Sultan zůstala v paláci v Istanbulu i Meleki Hatun. Kösem Sultan, ale plánovala nahradit Mehmeda nejmladším vnukem, jehož matku by měla více pod kontrolou. Její plán překazila Meleki Hatun, která o těchto plánech informovala Mehmedovou matku Turhan Hatici Sultan. Za tento čin nechala Turhan Hatice Sultan při palácovém převratu v roce 1651 Kösem Sultan uškrtit svým hlavním eunuchem. \n\nMeleki Hatun se tak stala hlavní služebnou Turhan Hatice Sultan, která se stala jedinou Valide Sultan. Meleki Hatun se provdala za Şabana Halifu, bývalého palácového učitele. Společně žili v palacovém harému a byli dobrým zdrojem informací o dění v harému. Později byla obviněna z incestního vztahu s Turhaniným nevlastním synem.\n\nPolitický vliv dvojice vzrostl natolik, že oba přišli o život v roce 1656, když jednotky umístěné v Istanbulu se vzbouřily proti údajnému zneužívání vlády.\n\nPostava Meleki Hatun se objevila ve filmu \"Mahpeyker: Kösem Sultan\", kde ji ztvárnila turecká herečka Bulut Köpük. Také její postava byla ztvárněna v seriálu \"Velkolepé století: Kösem\", kde ji ztvárnila Burcu Gül Kazbek.\n"}
{"id": "1346872", "url": "https://cs.wikipedia.org/wiki?curid=1346872", "title": "Call Me (film)", "text": "Call Me (film)\n\nCall Me je americký filmový thriller z roku 1988, který natočil režisér Sollace Mitchell. Hráli v něm Patricia Charbonneau, Stephen McHattie, Boyd Gaines, Sam Freed, Steve Buscemi a další. Film pojednává o ženě, která je po telefonu v kontaktu s cizím mužem, kvůli čemuž se zaplete do vraždy. Autorem hudby k filmu je David Michael Frank. Poté, co bylo ukončeno promítání filmu v kinech, byl vydán na videokazetě společností Vestron Video.\n\n"}
{"id": "1346874", "url": "https://cs.wikipedia.org/wiki?curid=1346874", "title": "Podhradský", "text": "Podhradský\n\nPříjmení Podhradský nese více různých osobností:\n\n"}
{"id": "1346875", "url": "https://cs.wikipedia.org/wiki?curid=1346875", "title": "Umění musí bolet", "text": "Umění musí bolet\n\nUmění musí bolet (v anglickém originále Art School Confidential) je americký hraný film. Natočil jej režisér Terry Zwigoff podle komiksu Daniela Clowese. Hráli v něm John Malkovich, Ethan Suplee, Max Minghella a další. Malou roli (neuvedenou v titulcích) ve filmu měl také Steve Buscemi. Autorem originální hudby k filmu je David Kitay. Premiéra filmu proběhla 23. ledna 2006 na Festivalu Sundance.\n"}
{"id": "1346877", "url": "https://cs.wikipedia.org/wiki?curid=1346877", "title": "Ostrov Afrodity (opera)", "text": "Ostrov Afrodity (opera)\n\nOstrov Afrodity je opera o třech dějstvích českého skladatele Jiřího Dvořáčka na vlastní libreto podle stejnojmenné hry řeckého spisovatele Alexise Parnise v překladu Jaromíra Studeného. \n\nŘecký spisovatel Alexis Parnis (nar. 1924) bojoval za druhé světové války v řadách levicové Řecké lidové osvobozenecké armády (ELAS) a poté v Řecké občanské válce a od roku 1950 žil v exilu v Sovětském svazu. V roce 1960 byla v moskevském divadle K. S. Stanislavského přes počáteční problémy (Parnis byl totiž vyloučen z Řecké komunistické strany) uvedena jeho činohra \"Ostrov Afrodity\", dramatický příběh z bojů kyperských povstalců proti britské nadvládě, a měla v Sovětském svazu velký ohlas; již 5. února 1961 měla v Realistickém divadle Zdeňka Nejedlého i československou premiéru. Po návratu Parnise do Řecka (1962) vznikl podle hry i stejnojmenný film režiséra Giorgose Skalenakise (1969). I Československá televize natočila roku 1974 podle Parnisova dramatu stejnojmennou televizní inscenaci.\n\nJiří Dvořáček, skladatel a dlouholetý (1953–1989) pedagog na HAMU, napsal podle této hry svou první a jedinou operu \"Ostrov Afrodity\" již roku 1967, ještě předtím, než film oživil zájem o Parnisovu činohru. Antiimperialistické téma vyhovovalo režimním požadavkům, zejména v době po roce 1968, ale příběh zaměřený spíše na komorní psychologickou konfrontaci zejména ženských postav činil námět vhodným pro operní zpracování. Premiéru \"Ostrova Afrodity\" uvedlo 13. února 1971 východoněmecké zájezdové divadlo Landesbühnen Sachsen ve svém domovském sále v Radebeulu u Drážďan (pod názvem \"Die Insel der Aphrodite\") a následně ocenilo svou medailí. V českých zemích ji vzápětí uvedlo Slezské divadlo Zdeňka Nejedlého v Opavě, a to poprvé 23. května 1971. Jinde uveden nebyl, třetí dějství však bylo vydáno již roku 1971 na nahrávce firmou Supraphon. \n\nHudební styl Dvořáčkova \"Ostrova Afrodity\" je poměrně konzervativní, skladatel byl představitelem „hlavního proudu“ české klasické hudby úzce navazující na romanticko-klasické tradice a držící se tonálního hudebního zázemí. Tato opera má i tradiční přehlednou hudební stavbu s písňovými a sborovými čísly. Podle Českého hudebního slovníku osob a institucí je v \"Ostrově Afrodity\" patrna Dvořáčkova „sociální a vlastenecká angažovanost“.\n\nDěj se odehrává na Kypru – „Afroditině ostrově“ – v 50. letech 20. století. Anastasis, syn Lambrini Kirjakulisové a člen protibritské odbojové organizace EOKA (Národní hnutí kyperského odporu), byl zatčen britskými orgány. Jeho spolubojovníci zato unesou Davise, syna Glorie Pattersonové, jež je blízkou přítelkyní britského guvernéra, ale britské orgány na výměnu nechtějí přistoupit. Gloriina dcera a Davisova sestra Kitty spolu s diplomatem Ralphem Owensem se proto snaží zorganizovat vězňův únik z britské vazby, to se však nezdaří; Anastasis je odsouzena k smrti a oběšen. Partyzáni se chtějí pomstít zabitím Davise, ale Lambrini se proti tomu postaví; nechce, aby pro pomstu za jejího syna trpěl nevinný člověk. Svou velkodušností přesvědčí i ostatní a Davis je propuštěn.\n\nTři flétny, dva hoboje, dva klarinety, dva fagoty, čtyři lesní rohy, dvě trubky, tři pozouny, tuba, tympány, bicí souprava, xylofon, celesta, harfa, elektrické varhany, klavír, smyčcové nástroje (housle, violy, violoncella, kontrabasy).\n\n"}
{"id": "1346879", "url": "https://cs.wikipedia.org/wiki?curid=1346879", "title": "Franko (rozcestník)", "text": "Franko (rozcestník)\n\nFranko může být:\n\n\n"}
{"id": "1346883", "url": "https://cs.wikipedia.org/wiki?curid=1346883", "title": "Calle Ridderwall", "text": "Calle Ridderwall\n\nCarl „Calle“ Ridderwall (* 28. května 1988 ve Stockholmu) je švédský hokejový útočník.\n\nCalle Ridderwall se narodil v hlavním městě Švédska Stockholm, ale s hokejem začínal v mládežnickém celku Hammarby IF. V sezóně 2004/05 se jeho tým dostal mezi elitu mladežnické kategorii do 18 let, kterou si zahrál. Taktéž v ročníku stihl odehrát tři zápasy v nejvyšší juniorské soutěži SuperElit. V populárním domácím mládežnickém turnaji TV-Pucken se účastnil celkem dvakrát, hrával za rezervní tým Stockholm. V roce 2005 odešel do Spojených států, jeden rok hrával za Chicago Chill v Midland Hockey League (MAHL). Skvělé bodové statistiky, které nasbíral v Chicago Cill, byl v létě 2006 vybrán v juniorském draftu USHL ve druhém kole z devatenáctého místa týmem Tri-City Storm. K týmu Tri-City Storm se připojil a opět se ukázal v produktivitě, měl průměr bod za zápas. Dokonce si zahrál v All-Star Game a byl zvolen do All-Rookie Týmu. V roce 2007 odešel z týmu aby mohl studovat v University of Notre Dame, kde reprezentoval školu v soutěži NCAA. V University of Notre Dame působil v letech 2007–2011.\n\nZe žádných klubů z NHL nebyl vybrán ze vstupního draftu NHL, přesto po dokončení studií v Notre Dame podepsal profesionální smlouvu s Bostonem Bruins. Do hlavní sestavy se však nevešel, proto byl poslán na jejich farmu v Providence Bruins, kde strávil celou část sezony 2011/12. V létě 2012 se rozhodl k návratu do Evropy, dohodl se na kontraktu s německým klubem Düsseldorfer EG, který působí v domácí nejvyšší soutěži. Ridderwallovi se bodově dařilo, ale klub Düsseldorfer se potácel na spodní části tabulky. S týmem se mu nepodařilo potoupit do playoff jelikož skončil na posledním místě, zajímavosti však je že Ridderwall vyhrál produktivitu celé soutěže. V posledním zápase byl v produktivitě na druhém místě, před ním byl kanadský útočník Yanick Lehoux o jeden bod. V posledním kole sice jeho klub prohrál 3:2, ale v zápase dvakrát přihrál na branku a nakonec přeskočil Yanicka Lehouxe v bodování.\n\nPo vydařené sezoně se dohodl s českým klubem HC Lev Praha, který působil v soutěži KHL. První zápas za Lev Praha odehrál 8. září 2013 proti HC Donbass Doněck, ve kterém dokonce vstřelil branku. Oproti loňské sezony postrádal bodovou produktivitu, za padesát zápasů získal pouhých šestnáct bodů, v playoff přidal ještě dvě asistence za osmnáct zápasů. 27. května 2014 prodloužil s vedením klubu smlouvu o následující dva roky. V červenci klub oznámil že nebude již působit v KHL a rovněž zanikl. Tím si musel jak on tak ostatní hráči hledat nové angažmá.\n\nPo angažmá v KHL se vrátil do své rodné vlasti, podepsal smlouvu s klubem HV71. V HV71 se mu poměrně dařilo, během reprezentační přestávky byl nominován na turnaj Euro Hockey Tour, jeho první zápasy za Švédskou hokejovou reprezentaci. V týmu HV71 se stal nejlepším střelcem a na druhém místě skončil v produktivitě. Po skončené sezoně se rozhodl pro návrat do soutěže KHL, dohodl se s klubem HK Sibir Novosibirsk, ve kterém vydržel jeden rok. Druhý návrat do vlasti byl tentokrát do Djurgårdens IF Hockey, ve kterém byl zvolen kapitánem mužstva. Tým vedl jako kapitán dva roky. Úspěšnou sezonu prožil s týmem 2017/18, v tabulce týmů se umístili na druhém místě a v playoff postoupili do semifinále, ve kterém nestačili na Skellefteå AIK. Po sezoně klub opustil. 2. května 2018 se upsal na tři roky německému týmu Düsseldorfer EG působící v domácí nejvyšší soutěži. Za Düsseldorfer EG již působil v ročníku 2012/13.\n\n\n\n"}
{"id": "1346885", "url": "https://cs.wikipedia.org/wiki?curid=1346885", "title": "Nahanni Butte", "text": "Nahanni Butte\n\nNahanni Butte je sídlo v regionu Dehcho v kanadských Severozápadních teritoriích. Leží na soutoku řek Liard a South Nahanni River v jihozápadní části teritoria. V letních obdobích nebylo sídlo dostupné po souši, cesta byla připravována pouze v zimním období. V říjnu 2010 byla k řece Laird dovedena celoročně přístupná cesta, do samotného Nahanni Butte je však nutné pokračovat po vodě. V roce 2011 zde žilo 102 obyvatel.\n"}
{"id": "1346886", "url": "https://cs.wikipedia.org/wiki?curid=1346886", "title": "Petrík", "text": "Petrík\n\nPříjmení Petrík nese více různých osobností:\n\n"}
{"id": "1346889", "url": "https://cs.wikipedia.org/wiki?curid=1346889", "title": "Jean Marie River", "text": "Jean Marie River\n\nJean Marie River je sídlo v regionu Dehcho v kanadských Severozápadních teritoriích. Leží na řece Mackenzie. Nachází se zde malé letiště. Přístup je sem rovněž po malé cestě, která 27 kilometrů od Jean Marie River odbočuje z Mackenzie Highway. V roce 2012 zde žilo 71 obyvatel.\n"}
{"id": "1346893", "url": "https://cs.wikipedia.org/wiki?curid=1346893", "title": "Chanos stříbřitý", "text": "Chanos stříbřitý\n\nChanos stříbřitý (\"Chanos chanos\") je druh mořské ryby z řádu maloústých, žijící v oblasti Indo-Pacifiku. Je jediným žijícím příslušníkem čeledi chanosovitých, která dosáhla největšího rozmachu v období křídy.\n\nDosahuje maximální délky 180 cm a váhy 14  kg, průměrná velikost bývá zhruba poloviční. Má dlouhé, ze stran zploštělé tělo, stříbrně zbarvené cykloidní šupiny a Weberův aparát. Žije v mělké teplé vodě, v období tření se stahuje do brakické vody v ústí řek a do mangrovů. Živí se převážně řasami a zooplanktonem. Maximální zaznamenaná délka života byla patnáct let.\n\nPro bílé a jemné maso je v řadě jazyků nazýván „mléčná ryba“, na Havaji se mu říká „awa“, na Filipínách „bangus“ a v Indonésii „bandeng“. Přezdívá se mu také „turistický žralok“, protože často plave u hladiny a trojúhelníková hřbetní ploutev mu vyčnívá nad hladinu jako žralokům.\n\nChanos je národní rybou Filipín. V jihovýchodní Asii je již osm set let pěstován v akvakultuře pro svoji nenáročnost a rychlé přírůstky, na trh přicházejí zpravidla vykostěné kusy zpracované sušením nebo uzením.\n\n"}
{"id": "1346896", "url": "https://cs.wikipedia.org/wiki?curid=1346896", "title": "Holáň", "text": "Holáň\n\nPříjmení Holáň nese více různých osobností:\n\n"}
{"id": "1346907", "url": "https://cs.wikipedia.org/wiki?curid=1346907", "title": "Šverma", "text": "Šverma\n\nPříjmení Šverma nese více různých osobností:\n\n"}
{"id": "1346910", "url": "https://cs.wikipedia.org/wiki?curid=1346910", "title": "Petrovický", "text": "Petrovický\n\nPříjmení Petrovický nese více různých osobností:\n\n"}
{"id": "1346915", "url": "https://cs.wikipedia.org/wiki?curid=1346915", "title": "Kyzlink", "text": "Kyzlink\n\nPříjmení Kyzlink nese více různých osobností:\n\n"}
{"id": "1346920", "url": "https://cs.wikipedia.org/wiki?curid=1346920", "title": "Finger", "text": "Finger\n\nFinger může být:\n\n\n"}
{"id": "1346923", "url": "https://cs.wikipedia.org/wiki?curid=1346923", "title": "Dunovský", "text": "Dunovský\n\nPříjmení Dunovský nese více různých osobností:\n\n"}
{"id": "1346924", "url": "https://cs.wikipedia.org/wiki?curid=1346924", "title": "Kostel svaté Margarety (Babington)", "text": "Kostel svaté Margarety (Babington)\n\nKostel svaté Margarety, anglicky Church of St Margaret, je památkově chráněný anglikánský kostel v sousedství Babington House v Babingtonu, v Somersetu, v Anglii. Kostel je vlastněn a provozován charitou St Margaret.\n\nNa místě, před současným kostelem, stála normanská budova; kostel je zmiňován od roku 1748 a pravděpodobně ho postavil John Strahan nebo William Halfpenny. Je považován za velmi podobný v koncepci kapli Redland v Bristolu. Stavba byla zadána rodinou Knatchbullových. Budova zahrnuje apsidovou kapli a malou západní věž s osmihrannou kupolí. V interiéru jsou na kříži neobvyklé královské znaky Hannoverů.\n\nNa hřbitově se nachází soubor tří kamenných sarkofágů.\n\nUž zde neprobíhají pravidelné bohoslužby, ale je možné provádět některé obřady. Budova může být také využívána pro komunitní a kulturní účely.\n"}
{"id": "1346925", "url": "https://cs.wikipedia.org/wiki?curid=1346925", "title": "Mikan", "text": "Mikan\n\nPříjmení Mikan nese více různých osobností:\n\n"}
{"id": "1346926", "url": "https://cs.wikipedia.org/wiki?curid=1346926", "title": "Löffler", "text": "Löffler\n\nLöffler či Loeffler může označovat:\n\n\n\n"}
{"id": "1346928", "url": "https://cs.wikipedia.org/wiki?curid=1346928", "title": "Národní liga – strana radikální, národní a demokratická", "text": "Národní liga – strana radikální, národní a demokratická\n\nNárodní liga, později Národní liga – strana radikální, národní a demokratická, byla radikálně nacionalisticky orientovaná politická strana působící v době 1. republiky. Založena byla v roce 1930 některými členy rozpadlé Ligy proti vázaným kandidátním listinám. Předsedou strany byl Jiří Stříbrný. V roce 1935 spolu s jinými stranami splynula do Národního sjednocení. Díky neshodám se v dubnu 1937 skupina okolo Jiřího Stříbrného opět osamostatnila. Po Mnichovském diktátu se strana stala součástí Strany národní jednoty.\n\nV komunálních volbách v roce 1931 v Praze získala Národní liga 48 425 hlasů (10,38 %) a 11 z 90 mandátů, ve volbách do místních výborů 53 602 hlasů (11,58 %) a 45 z 366 mandátů, v komunálních volbách v roce 1938 po předchozím rozkolu v Národním sjednocení získala v Praze 29 270 (5.28 %) a 6 z 90 mandátů, ve volbách do místních výborů 21 264 hlasů (3,90 %) a 11 z 366 mandátů.\n\nPolitika strana měla různé fašizující prvky.\n"}
{"id": "1346929", "url": "https://cs.wikipedia.org/wiki?curid=1346929", "title": "Jiruš", "text": "Jiruš\n\nPříjmení Jiruš nese více různých osobností:\n\n"}
{"id": "1346930", "url": "https://cs.wikipedia.org/wiki?curid=1346930", "title": "Chrobok", "text": "Chrobok\n\nPříjmení Chrobok nese více různých osobností:\n\n"}
{"id": "1346931", "url": "https://cs.wikipedia.org/wiki?curid=1346931", "title": "Rajský", "text": "Rajský\n\nPříjmení Rajský nese více různých osobností:\n\n"}
{"id": "1346932", "url": "https://cs.wikipedia.org/wiki?curid=1346932", "title": "Torben Ulrich", "text": "Torben Ulrich\n\nTorben Ulrich (* 4. října 1928 Frederiksberg) je bývalý dánský tenista.\n\nJe synem dánského tenisového reprezentanta Einera Ulricha. V mládí se věnoval také fotbalu a stolnímu tenisu, koncem čtyřicátých let se zaměřil na tenis. Spolu s Ladislavem Legensteinem byl v roce 1959 semifinalistou čtyřhry ve Wimbledonu. Ve dvouhře hrál čtvrté kolo US Open 1953, 1956, 1964, 1968 a Wimbledonu 1959. Byl mistrem Dánska na tvrdém povrchu v letech 1948, 1952 a 1956, v roce 1954 vyhrál French Indoors a v roce 1968 byl finalistou Canada Masters. Za daviscupový tým Dánska nastoupil v rekordních 102 zápasech. Byl nepřehlédnutelnou postavou tenisového světa díky mohutnému plnovousu a zájmu o umění a východní filosofii. \n\nVětšinu kariéry byl amatérem, živil se jako jazzový klarinetista a saxofonista a psal hudební recenze do kodaňských novin. Od roku 1969 začal hrát profesionálně, jeho zápas s Pancho Gonzalesem na US Open 1969 se zapsal do historie Grand Slamů jako utkání s nejvyšším věkovým průměrem aktérů. Jeho nejvyšším umístěním na žebříčku ATP bylo 96. místo v roce 1973, v roce 1976 byl světovou veteránskou jedničkou. Na vrcholové úrovni hrál ještě ve 49 letech. \n\nPo ukončení kariéry sportovní kariéry se věnoval uměleckým projektům. Točil filmy s Jørgenem Lethem a Gilem de Kermadec, vystavoval svá výtvarná díla, režíroval divadelní představení choreografky Beth Graczykové, vydal knihu \"Jazz, bold & buddhisme\".\n\nZ matčiny strany je židovského původu. Jeho mladší bratr Jørgen Ulrich byl také tenisovým profesionálem. Jeho synem je Lars Ulrich, bubeník skupiny Metallica. Žije v kalifornském městě Tiburon. \n\n"}
{"id": "1346934", "url": "https://cs.wikipedia.org/wiki?curid=1346934", "title": "Bednárik", "text": "Bednárik\n\nPříjmení Bednárik, přechýleně Bednáriková, nese více různých osobností:\n\n"}
{"id": "1346935", "url": "https://cs.wikipedia.org/wiki?curid=1346935", "title": "Pralesnička žlutopruhá", "text": "Pralesnička žlutopruhá\n\nPralesnička žlutopruhá (\"Dendrobates truncatus\") je druh pralesničky rodu Dendrobates. Je to endemický druh na úzkém území uprostřed Kolumbie. Její přirozené prostředí je v subtropických nebo tropických pralesech. Pralesnička žlutopruhá je velká asi 2 cm a má v prodeji běžnou cenu 1280 Kč. Obvyklá (nejčastější) varianta má na zádech světle oranžové pruhy a kolem nohou a na břiše žlutobílé pruhy, ale existují i jiná zbarvení se zelenými nebo oranžovými pruhy na nohách a na břiše.\n"}
{"id": "1346938", "url": "https://cs.wikipedia.org/wiki?curid=1346938", "title": "Mistrovství Evropy v cyklokrosu", "text": "Mistrovství Evropy v cyklokrosu\n\nMistrovství Evropy v cyklokrosu je závod který od roku 2003 pořádá každý rok evropská cyklistická unie (UEC) vždy v listopadu na začátku cyklokrosové sezóny. Původně se závodilo v kategoriích junioři, muži do 23 let a ženy elite. V roce 2013 byla přidána kategorie žen do 23 let a od roku 2015 i elitní kategorie mužů.\n"}
{"id": "1346945", "url": "https://cs.wikipedia.org/wiki?curid=1346945", "title": "Klempíř (rozcestník)", "text": "Klempíř (rozcestník)\n\nKlempíř může být:\n\n\n"}
{"id": "1346947", "url": "https://cs.wikipedia.org/wiki?curid=1346947", "title": "Vedra (rozcestník)", "text": "Vedra (rozcestník)\n\nVedra může být:\n\n\n"}
{"id": "1346948", "url": "https://cs.wikipedia.org/wiki?curid=1346948", "title": "Ketoprofen", "text": "Ketoprofen\n\nKetoprofen je chemická látka ze skupiny fenylpropanových kyselin (2-(3-benzoylfenyl)propanová kyselina). Je to farmaceuticky účinná látka, patřící mezi nesteroidní protizánětlivá léčiva s analgetickými a antipyretickými účinky.\n\nKetoprofen je bílá krystalická látka prakticky nerozpustná ve vodě, snadno rozpustná v acetonu, lihu a dichlormethanu . \nStrukturně je příbuzný dalším derivátům kyseliny fenylpropionové jako jsou ibuprofen či diklofenak. \n\nKetoprofen patří do skupiny antiflogistik a antirevmatik. \nJe používán jako analgetikum a protizánětlivá látka pro léčbu bolesti a zánětů, především ve svalech a kostech .\n\nPoprvé byl ketoprofen syntetizován roku 1967 chemiky francouzské farmaceutické firmy Rhône-Poulenc . \n\nOd té doby byla vypracována řada synthetických postupů, které jsou předmětem mnoha patentů. \nPříklady synthesy ketoprofenu: \n\nÚčinek ketoprofenu je založen na inhibici cyklooxygenáz (COX-1 a COX-2), katalyzujících přeměnu kyseliny arachidonové na prostaglandiny E1 a E2. Tyto prostaglandiny podporují vznik zánětu a snížení jejich tvorby tak vede k utlumení bolesti a potlačení zánětlivé reakce . Předpokládá se, že ketoprofen je schopen projít přes hematoencefalickou barieru, čímž se vysvětluje jeho účinek na centra bolesti v mozku . \n\nMezi závažné vedlejší účinky léčby ketoprofenem patří možný vznik fotosensitivních reakcí kůže při vystavení slunečnímu záření (svědění, zarudnutí až vyrážka) \n\nV České republice jsou registrovány tyto přípravky s obsahem topického ketoprofenu: Fastum gel, Keplat (léčivá náplast), Ketonal 5% krém a Prontoflex 10% . \nV některých zemích se používá i enantiomerně čistý (S)-(+)-ketoprofen pod názvem dexketoprofen. který je účinnější než racemický ketoprofen .\n\n"}
{"id": "1346950", "url": "https://cs.wikipedia.org/wiki?curid=1346950", "title": "Klán", "text": "Klán\n\nPříjmení Klán nese více různých osobností:\n\n"}
{"id": "1346954", "url": "https://cs.wikipedia.org/wiki?curid=1346954", "title": "Kostel Panny Marie Lurdské (Wanstead)", "text": "Kostel Panny Marie Lurdské (Wanstead)\n\nKostel Panny Marie Lurdské, anglicky Our Lady of Lourdes, je katolický farní kostel ve Wansteadu a součást diecéze Brentwood.\n\nV roce 1909 v Wansteadu otevřel mešní centrum farář William O’Grady. V roce 1918 bylo převedeno do sálu nově otevřené klášterní školy sv. Josefa v Cambridge Park. Wanstead se stal samostatnou farností v roce 1919 a kostel byl otevřen v roce 1928 a dokončen v letech 1934-9.\n\nBudova byla postavena v novogotickém stylu. Exteriér kostela je z červených cihel se smetanovými kamennými zakončeními. Uvnitř je trojlodní prostor. Na zadní straně nad vchodem je sborový balkon, na kterém byly postaveny varhany. Vnitřní stěny jsou jednoduše obíleny, s výjimkou kamenických prací. Na levém boku jsou dvě vitrážová okna.\n"}
{"id": "1346955", "url": "https://cs.wikipedia.org/wiki?curid=1346955", "title": "Kern", "text": "Kern\n\nKern může znamenat:\n\n\n\n"}
{"id": "1346956", "url": "https://cs.wikipedia.org/wiki?curid=1346956", "title": "Hojný", "text": "Hojný\n\nPříjmení Hojný nese více různých osobností:\n\n"}
{"id": "1346957", "url": "https://cs.wikipedia.org/wiki?curid=1346957", "title": "Dubovský", "text": "Dubovský\n\nPříjmení Dubovský nese více různých osobností:\n\n"}
{"id": "1346959", "url": "https://cs.wikipedia.org/wiki?curid=1346959", "title": "Seznam druhů pralesniček", "text": "Seznam druhů pralesniček\n\nToto je seznam druhů pralesniček:\n"}
{"id": "1346962", "url": "https://cs.wikipedia.org/wiki?curid=1346962", "title": "Železniční trať Vinkovci–Vukovar", "text": "Železniční trať Vinkovci–Vukovar\n\nŽelezniční trať Vinkovci–Vukovar (chorvatsky Željeznička pruga Vinkovci–Vukovar) se nachází na východě Chorvatska. Spojuje obě dvě města. Jednokolejná neelektrizovaná trať je dlouhá 18,7 km. Zajišťuje napojení chorvatské železniční sítě na přístav ve Vukovaru na řece Dunaji. V chorvatské železniční síti je značena číslem 47. \n\nSoučástí trati je i odbočka do vesnice Dalj, která je však mimo provoz.\n\nTrať byla budována v úseku Dalj-Slavonski Brod a v celkové délce 99,5 km. Výstavba trvala pouhých 80 dní a první vlak na trať vyjel 15. srpna 1878. Trať sloužila především pro nákladní dopravu (dopravu dřeva) z výše položených oblastí Chorvatska dále na západ. Pomohla růstu některých sídel na své trase (kromě Vukovaru a Vinkovců např. po dokončení trati začali přicházet noví osadníci i do obce Nuštar). V současné době je trať z Vinkovců do Slavonského Brodu považována za součást trati Bělehrad–Záhřeb, která patřila v dobách existence SFRJ k hlavním tratím na území státu. V 80. letech 20. století měla trať význam především v oblasti nákladní dopravy a nádraží ve Vukovaru nesloužilo již pro odbavování cestujících.\n\nInfrastruktura trati byla těžce poškozena během Chorvatské války za nezávislost. Během ní přes trať procházela hranice mezi územím ovládaným vládou v Záhřebu a separatistickou Republikou Srbská Krajina. \n\nV roce 2017 byl připraven projekt modernizace a elektrizace trati, který by byl financován ze zdrojů Evropské unie. Mělo se jednat celkem o 18,7 km trati; maximální rychlost má dosáhnout 120 km/h. Projekt měl být původně realizován již v roce 2016; 85 % měla financovat Evropská unie a 15 % celkové částky Chorvatsko.\n\n"}
{"id": "1346968", "url": "https://cs.wikipedia.org/wiki?curid=1346968", "title": "Pavel Klein", "text": "Pavel Klein\n\nJméno a příjmení Pavel Klein nosí více osobností:\n\n\n"}
{"id": "1346973", "url": "https://cs.wikipedia.org/wiki?curid=1346973", "title": "Vyšší odborná škola sklářská a Střední škola", "text": "Vyšší odborná škola sklářská a Střední škola\n\nVyšší odborná škola sklářská a Střední škola v Novém Boru byla založena roku 1870 jako škola kreslení a modelování. Od roku 1879 fungovala jako \"k.k. Fachschule für Glas Industrie\", 1882 jako \"Odborná škola pro sklářský průmysl\", po vzniku Československa od roku 1918 \"Státní odborná škola pro sklářský průmysl\".\nV polovině 18. století byl Nový Bor (tehdy \"Haida\") centrem výroby skla v českých zemích a vývozu skla do celého světa. V roce 1763 byl do Nového Boru na přání místních živnostníků povolán řád piaristů a založena škola (Piaristická kolej v Novém Boru), kde se vzdělávaly děti sklářských výrobců a obchodníků se sklem z města a okolí. Ve škole se vyučovala latina, kupecké počty, vedení obchodní korespondence, později též zeměpis, čeština, geometrie a kreslení. Od poloviny 19. století piaristické školství začalo upadat a byl i nedostatek řádových učitelů, v roce 1870 se také piaristé rozhodli kolej i učiliště zrušit. V 19. století řemeslná úroveň českého skla silně kolísala a proto byla v Novém Boru 1. října 1870 otevřena škola kreslení a modelování pro učně, tovaryše a mistry sklářského řemesla. Průmyslová revoluce znamenala přechod od manufakturní k průmyslové výrobě a aby se zastavil úpadek uměleckého řemesla, bylo v druhé polovině 19. století založeno v celém Rakousko-Uhersku více než šedesát uměleckoprůmyslových škol. Roku 1879 převzal školu stát a v roce 1882 byla přejmenována na Odbornou školu pro sklářský průmysl. Díky řediteli Danielu Hartelovi, který ji řídil v letech 1881-1907 se brzy stala uznávanou institucí. Během jeho působení byla roku 1892 postavena nová budova ve Wolkerově ulici, kde škola sídlí dodnes.\n\n\n\n\nŠkola od svého založení spolupracovala s místními sklářskými firmami (Mühlhaus & C., Oertel & Co.) a dodávala jim školní návrhy designu. Díky škole byly oživeny některé zapomenuté sklářské techniky a vynalezeny nové. Tehdejší sklo v historizujícím stylu, které bylo inspirováno německou a italskou renesancí a orientálními vzory a bylo bohatě zdobeno barevnými emaily a zlatem, mělo vynikající uměleckořemeslné zpracování. \n\nKvalitní řemeslný základ umožnil později rozvinutí tvůrčí invence a vedl k návrhům skla, které odpovídalo uměleckým nárokům nové doby. Na přelomu století tehdejší pedagogové, vesměs absolventi vídeňské uměleckoprůmyslové školy, podněcovali žáky k pokrokovějšímu přístupu a plnému rozvinutí fantazie, potřebné k pochopení a zvládnutí nastupující secese. Řada sklářských firem dodávala na trh sklo s etiketou \"podle návrhu c.k. odborné školy v Haidě\". Škola často určovala výtvarné trendy a přispěla i k technologickým inovacím. Roku 1910 byl ve školní huti utaven první olovnatý křišťál. Vynálezem učitele školy Karla Pohla byla tzv. ušlechtilá čerň. V letech 1910-1915 vycházely ze školy návrhy na geometricky stylizované tvary a vznikly zde výrobky ve stylu art deco, které hýřily barevností a bohatostí výzdoby. \n\n\n\n\n"}
{"id": "1346979", "url": "https://cs.wikipedia.org/wiki?curid=1346979", "title": "Finn Wolfhard", "text": "Finn Wolfhard\n\nFinn Wolfhard (* 23. prosince 2002, Vancouver, Britská Kolumbie, Kanada) je kanadský herec a zpěvák.\n\nProslavil se hlavně díky jedné z hlavních rolí v úspěšném seriálu Stranger Things, kde ztvárnil Mika Wheelera. V této roli se objevil jak i první, druhé i třetí sérii. \n\nV roce 2017 účinkoval v Kingově filmové adaptaci \"To\", kde ztvárnil roli Richieho Toziera. Většinu prvků, pod kterými si divák Richieho představí, si údajně do scénáře vnesl sám Finn během natáčení.\n\nDalší rolí je Tyler, z filmu Dog Days roku 2018, či role v dramatu Goldfinch, kde se předvedl jako Boris. Kvůli roli se dokonce musel naučit mluvit s ruským přízvukem. Goldfinch, neboli Stehlík vyšel v roce 2019. V tomtéž roce hrál v adaptaci \"To Kapitola 2\", kde se opět vynořil v partě Loserů. \n\nKromě herectví se věnuje i dabingu stejně jako jeho starší bratr Nick. Hrál v Howard Lovecraft and the Kingdom of Madness nebo The Adamms Family.\n\nV roce 2020 má být uveden filmový thriller The Turning, kde bude ztvárňovat Milese a také filmový horor Ghostbusters 2020.\n\nKromě herectví je jeho vášní i hudba. Společně s přáteli založili teenagerovskou hudební skupinu Calpurnia. Calpurnia nám ale dne 8. listopadu oznámila že jejich společný čas skončil čili se rozpadli.Ovšem se svým blízkým kamarádem Malcolmem Craigem,který též působil v Calpurnii,jako bubeník,založili další skupinu-The Aubreys.Skupina se podílela na soundtracku k filmu The Turning a v soundtracku též zazní i jejich skladba Getting Better(otherwise).\n\nFinn se narodil ve Vancouveru v Kanadě. Narodil se ve francouzsko-německé rodině židovského původu. Jedním z jeho snů je navštívit Evropu, tedy země, odkud jeho předkové přišli do Ameriky. Sám několikrát promluvil o šikaně, která ho provázela obzvlášť v době, kdy Netflix začal promítat první sérii Stranger Things. \n\nMezi fanoušky se dlouhodobě vede jakási forma války. Někteří z nich totiž mají pocit, že to, co se odehrává na filmovém plátně, musí fungovat i realitě. V minulosti jej totiž mnohokrát postavili do nepříjemné situace, kdy po něm nějakým způsobem vyžadovali vztah s Millie Bobby Brown, tedy jeho filmovou partnerkou. Naštěstí v současné době boje utichly a Fillie, jak údajný pár, Finna a Millie nazývali, je zanechám v minulosti a fanoušci dopřávají hercům, v reálném životě dobrým přátelům, svobodu.\n\nJe mladším z bratrů Wolfhardových, jeho starší bratr Nick se narodil 21. října 1997.\n\nJiž od útlého dětství se Finn pohyboval ve světě filmu, hlavně díky svému staršímu bratru, Nickovi, který se věnuje dabingu.\n\nPrvní roli získal díky stránce Craiglist. Na televizních obrazovkách se poprvé objevil v roli Zorana v seriálu \"The 100\" a následovala role Jordieho Pinskyho v seriálu \"Lovci duchů\".\n\nV roce 2016 začal hrát roli Mikea Wheelera v Netflixovém seriálu \"Stranger Things.\" Za herecký výkon získal společně s obsazením seriálu cenu Screen Actors Guild Awards v kategorii nejlepší obsazení dramatického seriálu.\n\nTaké si zahrál Richieho Toziera v horroru \"To\" z roku 2017, který sklidil mezi diváky výborné ohlasy.\n\nV roce 2018 si zahrál roli Tylera v komediálním filmu \"Dog Days\". V roce 2018 přijal roli mladého Borise Pavlovskyho ve filmu \"Stehlík\", kvůli kterému se musel naučit mluvit s ruským přízvukem. \n\nV roce 2019 začal propůjčovat svůj hlas do animovaného Netflixového seriálu \"Carmen Sandiego.\" V roce 2019 se také objevil v pokračování filmu \"To\" \"To Kapitola 2.\"\n\nOd svých sedmi let se věnuje hudbě. Hraje na elektrickou kytaru a zpíval ve čtyřčlenné skupině Calpurnia, společně s dalšími třemi přáteli. Smlouvu měla skupina podepsanou se společností Royal Mountain Records ve Spojených státech a v Kanadě a se společností Transgressive Records v Evropě.\n\n"}
{"id": "1346985", "url": "https://cs.wikipedia.org/wiki?curid=1346985", "title": "Hjesan", "text": "Hjesan\n\nHjesan ( – \"Hjesan si\") je severokorejské město, správní středisko provincie Rjanggang. K roku 2008 mělo přes 192 tisíc obyvatel.\n\nHjesan leží u severního okraje provincie Rjanggang na břehu řeky Amnokkang, která zde tvoří čínsko-severokorejskou hranici. Přes řeku od Hjesanu leží čínské město Čchang-paj, správní středisko stejnojmenného okresu v městské prefektuře Paj-šan v provincii Ťi-lin.\n"}
{"id": "1346989", "url": "https://cs.wikipedia.org/wiki?curid=1346989", "title": "Miloš Adamec", "text": "Miloš Adamec\n\nProf. MUDr. Miloš Adamec, CSc. (* 4. srpna 1959) je profesor chirurgie v Institutu klinické a experimentální medicíny. Je také bývalý český fotbalista. Je synem předlistopadového předsedy vlády Ladislava Adamce.\n\nV Institutu klinické a experimentální medicíny pracuje od roku 1984. Přednostou Kliniky transplantační chirurgie byl od roku 2004 do roku 2011.\n\nV československé lize hrál za Spartu Praha. Nastoupil v 1 ligovém utkání. Gól v lize nedal.\n\nV roce 2012 vedl společnou kandidátku SPOZ a Strana Češi. Byl lídrem strany SPOZ ve středočeském kraji ve volbách do poslanecké sněmovny v roce 2013, ale neuspěl. \n\n\n"}
{"id": "1346990", "url": "https://cs.wikipedia.org/wiki?curid=1346990", "title": "František Novák (skokan na lyžích)", "text": "František Novák (skokan na lyžích)\n\nFrantišek Novák (* 4. října 1958) je bývalý český skokan na lyžích, reprezentant Československa. Závodní kariéru ukončil v roce 1983. Závodil za Duklu Liberec. Ve skoku na lyžích závodil i jeho bratr Břetislav.\n\nJeho největším úspěchem je 6. místo na Mistrovství světa v letech na lyžích 1977 ve Vikersundu.. Celkově skončil ve Světovém poháru v ročníku 1980/81 na 55. místě a v ročníku 1981/82 na 48. místě. Ve Světovém poháru v letech na lyžích 1981/82 skončil na 11. místě.\n\n"}
{"id": "1346999", "url": "https://cs.wikipedia.org/wiki?curid=1346999", "title": "Slezský institut v Opolí", "text": "Slezský institut v Opolí\n\nSlezský institut v Opolí (pol. \"Instytut Śląski w Opolu\") je polský státní multidisciplinární vědecký ústav, zaměřující se zejména na výzkum otázek spojených s regionem Horního Slezska.\n\nInstitut byl založen roku 1957 a navazoval ve své činnosti na dřívější Slezský institut v Katovicích (1934–1939, 1945–1949).\n\nInstitut vydává monografie, sborníky, slovníky a časopis \"Studia Śląskie\".\n\n"}
{"id": "1347000", "url": "https://cs.wikipedia.org/wiki?curid=1347000", "title": "Okres Zofingen", "text": "Okres Zofingen\n\nOkres Zofingen je jedním z 11 okresů v kantonu Aargau ve Švýcarsku. V prosinci 2016 zde žilo 69 855 obyvatel; rozloha území okresu je 142,01 km². Sídlem okresu je město Zofingen.\n\nOkres se rozkládá v jihozápadním cípu kantonu. Nadmořská výška území je zhruba od 400 m při řece až po téměř 650 m v nejvyšších polohách. Podél severozápadního okraje protéká řeka Aara; okresem dále protékají směrem na sever menší vodní toky Pfaffnern, Wigger a Suhre.\n\nOkres Zofingen sousedí s těmito okresy v kantonu Aargau: na severovýchodě Aarau a na východě Kulm. Na jihu sousedí s kantonem Lucern, na jihozápadě s kantonem Bern a na severu a severozápadě s kantonem Solothurn.\n\nOkres Zofingen tvoří celkem 18 obcí, jimiž jsou:\nOkresem prochází ve směru východ-západ dálnice A1, z níž se směrem k jihu odpojuje dálnice A2.\n"}
{"id": "1347003", "url": "https://cs.wikipedia.org/wiki?curid=1347003", "title": "Modrásek hnědý", "text": "Modrásek hnědý\n\nModrásek hnědý (\"Polyommatus admetus\") je druh denního motýla z čeledi modráskovitých (\"Lycaenidae\"). Rozpětí jeho křídel je 30 až 36 mm. Samci i samice mají hnědá křídla. U samic jsou na líci zadních křídlech patrné nevýrazné příkrajní oranžové skvrny, které však mohou i chybět. Na šedohnědém rubu zadních křídel mohou mít někteří jedinci málo nápadný bělavý paprsek.\n\nMotýl je rozšířený v jižní Francii, na jihu Slovenska, v Maďarsku, dále na Balkánském poloostrově a v Turecku. V České republice se tento druh nevyskytuje. Obývá suché stepi, svahy a louky.\n\nŽivnými rostlinami modráska hnědého jsou vičenec ligrus (\"Onobrychis viciifolia\") a vičenec kohoutí hlava (\"Onobrychis caput-galli\"). Samice klade vajíčka na květní lodyhy. Housenky jsou příležitostně myrmekofilní. Motýl je jednogenerační (monovoltinní) a jeho letová perioda je od června do července. Přezimuje malá housenka.\n\nV České republice se tento modrásek nevyskytuje a jeho nejbližší populace žijí na jižním Slovensku. Historicky je doložen pouze ojedinělý nález z roku 1967 u Moravského Písku.\n\n"}
{"id": "1347015", "url": "https://cs.wikipedia.org/wiki?curid=1347015", "title": "Walter Muma", "text": "Walter Muma\n\nWalter Muma (* 5. srpna 1956 Toronto) je kanadský dobrodruh. V roce 1978 absolvoval tříměsíční cestu na mopedu napříč Kanadou a Aljaškou. Cesta, která byla dlouhá 18 660 kilometrů, začala v jeho rodném Torontu dne 3. června 1978. Následně jel na sever do Yukonu a na Aljašku a posléze zpět domů, kam dorazil 7. září 1978. Cestu podnikl na mopedu Motobécane 50V. Svůj první moped si koupil v roce 1975 a ještě toho roku procestoval značnou část provincie Ontario a části USA.\n\n"}
{"id": "1347027", "url": "https://cs.wikipedia.org/wiki?curid=1347027", "title": "Tears for Fears", "text": "Tears for Fears\n\nTears for Fears je anglická pop-rocková skupina, která se dala dohromady v roce 1981 ve městě Bath. Hlavní dvojicí skupiny jsou Roland Orzabal a Curt Smith. Jejich melodické skladby jako „Shout“, „Everybody Wants to Rule the World“, „Mad World“ a \"Sowing the Seeds of Love\" se v 80. letech dostaly až na vrchol hudebních žebříčků.\n\n\n\n\n"}
{"id": "1347029", "url": "https://cs.wikipedia.org/wiki?curid=1347029", "title": "Seznam dílů seriálu The Punisher", "text": "Seznam dílů seriálu The Punisher\n\nToto je seznam dílů seriálu \"The Punisher\". Americký akční webový televizní seriál \"The Punisher\" byl zveřejněn na Netflixu.\n\n<onlyinclude>\n</onlyinclude>\n\n"}
{"id": "1347032", "url": "https://cs.wikipedia.org/wiki?curid=1347032", "title": "Thai Dai Van Nguyen", "text": "Thai Dai Van Nguyen\n\nThai Dai Van Nguyen (* 12. prosince 2001) je český šachista, nejmladší český šachový velmistr v historii. Oficiálně se velmistrem stal, tj. pokořil hranici 2500 bodů Elo, ve vydání žebříčku Elo v lednu 2018, tedy zhruba měsíc po svých šestnáctých narozeninách. Mistr Evropy do 18 let z roku 2019.\n\nŠachy se začal učit od svého otce, podnikatele vietnamského původu. Jeho prvním klubem byl ŠK Smíchov, odkud v roce 2010 přestoupil do Beskydské šachové školy. V roce 2011 Van vyhrál mistrovství ČR chlapců do 10 let, v letech 2012 a 2013 do 12 let. Na Mistrovství Evropy mládeže do 12 let z roku 2013 pak získal bronz.\n\n27. února 2016 Nguyen obsadil na velmistrovském turnaji v Kecskemétu 4. místo a splnil svoji druhou normu mezinárodního mistra, načež se po zisku 3. normy v české šachové extralize stál nejmladším českým mezinárodním mistrem o 15 dní před Davidem Navarou. \n\nV roce 2017 se účastnil budapešťských mezinárodních turnajů \"First Saturday\", kde dvakrát vyhrál a obdržel velmistrovské normy. Na Mistrovství světa mládeže do 16 let obsadil 6. místo. V lednu 2018, kdy se stál velmistrem, byl označen dosavadním rekordmanem Davidem Navarou, jenž získal velmistrovský titul těsně před svými 17. narozeninami, za „nejnadějnějšího českého hráče“. Ve stejném roce dostal motivační cenu Vratislava Hory od Šachového svazu ČR.\n\nPři prvním Prague International Chess Festival v roce 2019 se účastnil skupiny Challengers, kde skončil na 7. místě, mimo jiné před velkým indickým talentem Praggnanandhou. Poté sehrál několik oddělených zápasů, v červnu porazil v Praze Nizozemce Jana Timmana v rapid šachu 7:3, v srpnu v Novém Boru prohrál s Loekem van Welym 1,5:2,5 v klasických partiích a 0:4 v rapidech. O zatím pravděpodobně největší úspěch své kariéry se zapříčinil v srpnu téhož roku, kdy se stál mistrem Evropy do 18 let, načež se poprvé dostal do dospělé reprezentace na mistrovství Evropy družstev.\n\nKromě ŠK Smíchov a BŠŠ hrál za týmy ŠK JOLY Lysá nad Labem, Unichess a 1. Novoborský ŠK.\n"}
{"id": "1347034", "url": "https://cs.wikipedia.org/wiki?curid=1347034", "title": "Deskilling", "text": "Deskilling\n\nDeskilling (angl. \"de-skilling\", rušení kvalifikovaných míst) je proces, při kterém dochází k nahrazování schopných a zručných pracovních sil automatizovanými technologiemi, případně méně zručnými pracovníky, kteří vykonávají pouze jednodušší úkony. Tím se šetří náklady a investice do lidského kapitálu, snižují se bariéry vstupu a snižuje se vyjednávací síla pracovníků.\n\nJev lze popsat i z individuálního hlediska, kdy jednotlivý zaměstnanec ztrácí nebo plně nevyužívá své schopnosti a dovednosti, protože vykonává jednoduché, opakující se práce, které jsou lépe ohodnocené, nebo je k tomuto zaměstnání donucen okolnostmi.\n\nJedním z prvních, kdo deskilling popsal byl Harry Braverman ve své knize \"Labor and Monopoly Capital: The Degradation of Work in the Twentieth Century\".\nBraverman vnímal deskilling jako efektivní separaci mentální a manuální práce. Důsledkem je rozdělení pracovníků do dvou skupin, které jsou si v pracovní proceduře diametrálně vzdálené.\n\nTento termín byl také popsán v knize \"Spatial divisions of labour\" od renomované britské geografky Doreen Massey. Ta tvrdí, že prostorová dělba práce odděluje tvůrčí a výrobní centra v rámci jedné společnosti a dává tak vzniknout regionům, ve kterých je zastoupena pouze výrobní funkce. Dochází tak k degradaci celého regionu na pouhou montovnu. A právě z těchto důvodů je deskilling v geografii průmyslu považován za jeden z nežádoucích jevů, který provází současné trendy v organizaci výroby.\n\nPříklady deskillingu lze nalézt v mnoha profesích, například:\n\nHlavním důvodem deskillingu je rychlé zvyšování produktivity práce vlivem automatizace výroby. Ta kromě zvýšené produktivity přináší také snížení výrobních nákladů, zvýšenou konzistentnost výstupu, zlepšení kvality výrobků, zvýšení efektivnosti řízení výroby a snížení rizika pracovního úrazu. Díky tomu přispívá ke snížení nároků na lidskou práci, což nelze vždy považovat za pozitivní důsledek.\n\nHlavním dopadem je, že jednotlivci ztrácejí integrované dovednosti a komplexní řemeslné znalosti. Dalšími negativními jevy jsou snížení počtu pracovníků ve firmách, která vede k nezaměstnanosti, demoralizaci pracovníků nebo vymizení tradičních řemeslných a výučních oborů. Automatizace ovšem nemusí vést pouze k deskillingu, ale také k zvýšení znalosti v oblasti IT (up-skilling) nebo k ztrátě jednoho typu vzdělání a nabytí jiného druhu vzdělání (re-skilling).\n\n"}
{"id": "1347035", "url": "https://cs.wikipedia.org/wiki?curid=1347035", "title": "Tanner Moor", "text": "Tanner Moor\n\nTanner Moor nebo také Tannermoor je vrchoviště nacházející se nedaleko vesnice Liebenau (Horní Rakousy). S rozlohou 120 hektarů patří k největším rašeliništím v Rakousku a s nadmořskou výškou 930 m je nejvýše položeným. Vzniklo v době würmského zalednění, podloží tvoří žula. Je porostlé převážně borovicí, dále se zde vyskytují břízy, olše a v okrajových partiích byly vysazeny smrky. Podrost tvoří vřes obecný, vlochyně bahenní, černýš luční, kyhanka sivolistá a ostřice bažinná. Voda je díky vysokému obsahu tříslovin zbarvená do červenohněda, z vrchoviště vystupují dva skalnaté ostrovy. Vytéká z něj potok, na němž se nachází přehrada Rubner Teich, zbudovaná původně pro plavení dřeva a v současnosti sloužící rekreačním účelům. Oblast je chráněná v rámci projektu Natura 2000, turistům je určena šest kilometrů dlouhá naučná stezka, zpevněná kládami.\n\n"}
{"id": "1347037", "url": "https://cs.wikipedia.org/wiki?curid=1347037", "title": "Kostel Panny Marie a Růženy Limské", "text": "Kostel Panny Marie a Růženy Limské\n\nKostel Panny Marie a Růženy Limské, anglicky Church of Our Lady and St Rose of Lima, je katolický farní kostel ve Weoley Castle v arcidiecézi Birmingham.\n\nFarnost byla založena počátkem třicátých let 20. století. Základní kámen farního centra byl položen v roce 1933, v blízkosti místa současného kostela. Bohoslužby se konaly zde, dokud nebyla v roce 1936 postavena škola. Základní kámen kostela byl položen dne 18. července 1959. Budovu se sedadly pro 500 lidí navrhl Adrian Gilbert Scott a náklady na výstavbu byly 75 000 liber. Kostel byl vysvěcen v roce 1961 arcibiskupem Francisem Grimshawem.\n\nHlavní oltář byl postaven z modrého hortonského kamene z Banbury s šedým mramorovým vrcholem a soklem. Dřevená scéna na retabulu byla vytesána Ferdinandem Stuflesserem z Ortisei v Bolzanu.\n\nV únoru 2013 byla budova posouzena památkáři podle zákona o územním plánování z roku 1990, ale nesplňovala kritéria pro zařazení do seznamu památek.\n"}
{"id": "1347038", "url": "https://cs.wikipedia.org/wiki?curid=1347038", "title": "Duální ekonomika", "text": "Duální ekonomika\n\nDuální ekonomika je existence dvou oddělených ekonomických sektorů v rámci jedné země, rozdělené různými úrovněmi vývoje, technologií a různých vzorků poptávky. Zakladatelem konceptu duální ekonomika je Julius Herman Boeke, který jím charakterizoval koexistenci moderních a tradičních ekonomických sektorů v koloniální ekonomice.\n\nDuální ekonomiky jsou časté v méně rozvinutých zemích, kde je jedno odvětví zaměřeno na místní potřeby a druhé na globální exportní trh. Duální ekonomiky mohou existovat v rámci téhož odvětví, např. moderní plantáže nebo jiný komerční zemědělský subjekt, působící uprostřed tradičních systémů hospodaření. Sir Arthur Lewis použil koncept duální ekonomiky jako základ své teorie nabídky pracovní síly migrací z venkovských do městských oblastí. Rozlišoval mezi venkovským nízkopříjmovým sektorem se subsistenčním hospodařením a s přebytkem obyvatelstva a rozšiřujícím se městským kapitalistickým sektorem. Městská ekonomika přijímá pracovní sílu z venkovských oblastí (která udržuje ve městě nízké mzdy) až do vyčerpání venkovského přebytku.\n\nPorovnání odvětvového růstu v Pobřeží slonoviny, Ghaně a Zimbabwe od roku 1965, uskutečněné Světovou bankou, poskytlo důkazy proti základnímu modelu duální ekonomiky. Výzkum zjistil, že i mezi růstem průmyslu a růstem zemědělství existuje pozitivní vazba. Autoři tvrdí, že pro dosažení maximálního hospodářského růstu by se politici měli soustředit na zemědělství a služby stejně jako na rozvoj průmyslu.\n\n"}
{"id": "1347039", "url": "https://cs.wikipedia.org/wiki?curid=1347039", "title": "Jean-Baptiste Tribout", "text": "Jean-Baptiste Tribout\n\nJean-Baptiste Tribout (* 14. prosince 1961 Paříž) je bývalý francouzský reprezentant ve sportovním lezení, vicemistr Francie v lezení na obtížnost. V devadesátých letech patřil mezi světovou lezeckou špičku, získal stříbrnou medaili na mezinárodních závodech Sportroccia a dvě bronzové medaile v celkovém hodnocení světového poháru v letech 1992 a 1994.\n\nV roce 1995 vydal Heinz Zak knihu \"Rock Stars\", kde je mezi nejlepšími skalními lezci světa mezi sedmnácti francouzskými lezci.\n\n\n"}
{"id": "1347041", "url": "https://cs.wikipedia.org/wiki?curid=1347041", "title": "Menaše (judský král)", "text": "Menaše (judský král)\n\nMenaše (hebrejsky: , \"Menaše\"), v českých překladech Bible přepisováno též jako Manase, Manases či Manasses, byl z Davidovské dynastie v pořadí třináctý král samostatného Judského království. Jeho jméno se vykládá jako \"„Působící zapomenutí“\". První zmínka v Bibli o nositeli tohoto jména se týká Josefova syna Manasese. Dle názoru moderních historiků a archeologů král Menaše vládl asi v letech 698 př. n. l. až 642 př. n. l. Podle kroniky Davida Ganse by však jeho kralování mělo spadat do let 3228–3283 od stvoření světa neboli do rozmezí let 522–478 před naším letopočtem, což odpovídá 55 letům vlády, jak je uvedeno v Tanachu. \n\nMenaše byl synem krále Chizkijáše a jeho ženy Chefsíbah. Na judský trůn v Jeruzalémě usedl ve svých 12 letech. Někteří biblisté zastávají názor, že zpočátku spoluvládl se svým otcem. Pokud by tomu tak bylo, pak by jeho odpadnutí od otcovy víry bylo nutno počítat až od doby, kdy jeho otec zemřel. Tanach totiž uvádí, že od počátku své samovlády v Judsku znovu zavádí nejen modlářství toho nehjrubšího zrna, ale v průběhu své vlády prolévá i mnoho nevinné krve. Talmud například uvádí, že proroka Izajáše nechal zaživa rozřezat pilou. Ze slov proroků, kteří jej kárali a varovali, si však nedělal žádnou hlavu jen do doby, kdy do Judeje vtrhlo asyrské vojsko a Menaše byl v poutech odveden do Babylónu. Tam \"„v nouzi prosil Hospodina, svého Boha, o shovívavost a hluboce se před Bohem svých otců pokořil.“\" Když mu nakonec bylo dovoleno vrátit se zpět do Jeruzaléma, nechal odstranit z Chrámu a celého města veškeré modly a na sklonku své vlády se pokusil ve svém království o náboženskou reformu. Když ale zemřel a na judský trůn usedl jeho syn Amón, jím započatá reforma brzy skončila.\n\nJeho jméno je spojováno s apokryfní Modlitbou Manassesovou.\n\n"}
{"id": "1347044", "url": "https://cs.wikipedia.org/wiki?curid=1347044", "title": "The Purple Album", "text": "The Purple Album\n\nThe Purple Album je dvanácté studiové album anglické rockové skupiny Whitesnake. Vydáno bylo v dubnu roku 2015 společností Frontiers Records. Obsahuje nové verze písní, které zpěvák kapely David Coverdale nahrál v sedmdesátých letech jako člen skupiny Deep Purple.\n\n"}
{"id": "1347045", "url": "https://cs.wikipedia.org/wiki?curid=1347045", "title": "Kyselina neuraminová", "text": "Kyselina neuraminová\n\nKyselina neuraminová je organická sloučenina, devítiuhlíkatá cukerná kyselina. Lze si ji představit jako produkt aldolové kondenzace D-manózaminu a kyseliny pyrohroznové. V přírodě se samotná kyselina nevyskytuje, ovšem mnoho jejich derivátů bylo nalezeno v bakteriích a živočišných tkáních, hlavně ve formě glykoproteinů a gangliosidů. \n\n\"N\"- a \"O\"-substituované deriváty kyseliny neuraminové se souhrnně označují jako kyselina sialová, převažující formou v buňkách savců je kyselina \"N\"-acetylneuraminová. Na aminovou skupinu se obvykle připojuje acetylová nebo glykolylová (acyl od kyseliny glykolové) skupina. Substituenty hydroxylu jsou různorodější: takto byly nalezeny acetylová, laktylová, methylová, sulfátová a fosfátová skupina. Tyto deriváty jsou substráty pro enzymy označované jako neuraminidázy. Lidské chřipkové viry mají neuraminidázové enzymy nazývané „H\"x\"N\"x\"“, kde H označuje izoformu hemaglutininu a N izoformu virové neuraminidázy.\n\nNázev „kyselina neuraminová“ zavedl německý chemik E. Klenk roku 1941 podle mozkových lipidů, z nichž ji získal jako produkt štěpení molekul.\n\nPro tuto kyselinu se často používá značka Neu.\n"}
{"id": "1347048", "url": "https://cs.wikipedia.org/wiki?curid=1347048", "title": "Počítačové adaptivní testování", "text": "Počítačové adaptivní testování\n\nPočítačové adaptivní testování (computerized adaptive testing, CAT) je metoda zadávání a zpracování testů, která přizpůsobuje výběr testovacích úloh schopnostem testované osoby. Proto je také někdy nazýváno testováním na míru (tailored testing).\n\nPočítačový adaptivní test je test, při kterém testovací software vybírá úlohy testovaného z relativně velké banky úloh podle jeho odpovědi/í na úlohu/y předešlou/é. Pokud testovaný odpoví správně, dostane úlohu obtížnější, pokud chybně, je mu zadána úloha snadnější. Volbou obtížnosti úloh se testovací software přibližuje úrovni schopnosti testovaného.\n\nPočítačové adaptivní testování je jednou z nejvýznamnějších aplikací IRT (teorie odpovědi na položku). Základem počítačového adaptivního testování je, že pro získání co největšího množství informací by bylo ideální, aby každý respondent dostal položky, u kterých má právě poloviční pravděpodobnost správné odpovědi. Základem je kvalitní položková banka. V položkové bance je třeba dodržovat obsahovou vyváženost (např. dostatek položek na testování gramatických schopností, porozumění,…) a vyváženost z hlediska pokrytí celého spektra obtížnosti. V položkové bance jsou dostupné položky, ze kterých se vybírají položky, kde má respondent poloviční pravděpodobnost správné odpovědi. V rámci CAT je navíc kladen daleko větší důraz na individuální kvalitu položek.\n\nMělo by dojít k omezení položek, které jsou pro respondenta příliš jednoduché, nebo příliš obtížné. Výsledek, kde by respondent odpověděl na všechny položky správně nebo naopak špatně nám řekne velmi málo. Funkce testu je založena na principu snižování či zvyšování úrovně. Pokud je tedy položka na určité úrovni obtížnosti zodpovězena špatně, úroveň se sníží. Naopak pokud je položka zodpovězena správně, úroveň se zvýší. V testu tedy jde o dosažení určité úrovně chyby nebo přesnosti.\n\nZačátky adaptivních testů můžeme pozorovat od roku 1905, kdy Alfred Binet a Theodor Simon vytvořili první „inteligenční test“ (Binet IQ test). Zde výběr položek však prováděl sám zkoušející, na základě odhadovaného mentálního věku. Vznikly i soubory položek pro každý rok od 3 do 11 let, které můžeme považovat za položkovou banku.\n\nOd počátku 20 století probíhal vývoj přijímacích testů na amerických univerzitách právě prostřednictvím adaptivních testů. K tomuto účelu byla také založena College Board a ta začala s vývojem testů studijních předpokladů (Scholastic Aptitude Test = SAT).\n\nPrvní mechanický stroj na skórování testů vytvořili v roce 1934 profesor Benjamin Wood a inženýři z IBM.\n\nV 50. let 20. století začaly vznikat jednoduché počítačové programy pro adaptivní testování. Jako první vznikaly programy lineární. Programy, kdy byly počítače schopné vytvořit sadu otázek různých úloh banky se začaly objevovat až od 70. let. Jednalo se však o předem dané větve a smyčky otázek, přizpůsobivost testů byla tedy omezená.\n\nPočítačová varianta Binet-Simonova testu vznikla v roce 1973. letech, kterou vytvořil navrhl Weis.\n\nV posledních dvaceti letech se staly počítačové adaptivní testy široce používané.\n\nNapříklad:\n\nGraduate Management Admission Test (GMAT) = počítačová adaptivní verze testu\n\nGraduate Record Eamination (GRE) = test studijních předpokladů pro doktorské studium\n\nNational Council Licensure Examination (NCLEX) = test pro získání licence zdravotní sestry\n\nAdaptivní testy se liší podle toho, zdali jsou otázky vybírány jednotlivě nebo baleny po více otázkách do většího bloku, nebo dokonce do malých testíků.\n\nPodle toho rozlišuje Drasgow, Lucechet a Bennett tři modely počítačového adaptivního testování\n\nZa hlavní výhodu CAT je považována jeho efektivita. Tedy nutnost administrace menšího počtu položek k dosažení stanovené míry přesnosti. Důležitou výhodou je i zpřesnění hodnocení respondentů s extrémními úrovněmi rysu (schopnosti). Respondent je v průběhu celého testu dostatečně motivován. Jelikož mu jsou většinou předkládány položky odpovídající úrovni jeho rysu, takže je test tak akorát těžký. Příliš mnoho velmi jednoduchých položek může respondenta nudit, unavovat a zvyšuje tak nebezpečí chyb z nepozornosti. Naopak příliš mnoho obtížných položek zase zvyšuje frustraci, snižuje motivaci respondenta a přináší nebezpečí hádání. Počítačové adaptivní testy mají ve svých položkových bankách velký počet položek. Je tudíž možné test opakovat bez nežádoucího efektu učení. Respondent totiž prakticky podstupuje při opakování úplně jiný test. Každý respondent podstupuje trochu odlišný test, s jiným pořadím položek a tím se zároveň zamezuje opisování. Test může být snadno revidován. Počítačové adaptivní testy lze snadno upravovat. Položky v položkové bance mohou být přidávány, odebírány nebo nahrazovány bez ohrožení integrity testu. Parametry položek mohou být stále zpřesňovány a aktualizovány.\n\nUvádí se také, že doba testování pomocí CAT je kratší ve srovnání s konvenčními testy.\n\nMnoho testovaných také uvádí, je pro ně test příjemnější. Také se v tomto typu testu snižuje možnost opisování tudíž je bezpečnější pro testujícího.\n\nDíky novým softwarům může v testu být zahrnuto i multimédium (zvuk, obraz, jejich propojení)\n\nPočítačové adaptivní testování má i své nevýhody. Největší nevýhodou vysoké prvotní náklady na pořízení softwarového a hardwarového vybavení, dále také vysoké nároky na teoretickou připravenost provozovatele testu. Respondenti často negativně hodnotí nemožnost přeskakování položek, jejich zpětné kontroly a oprav v testu, ale také to, že není možné během testu zjistit, v jaké fázi se právě nachází a jak velká část testu ještě zbývá. \n\nCAT testy mohou u respondenta vyvolat pocit nespravedlnosti, protože může vnímat svůj set položek jako obtížnější nebo příliš krátký. Respondent může mít dojem, že výsledek v testu neodpovídá jeho procentuální úspěšnosti, protože stejné procento správných odpovědí v testu může vést k odlišným odhadům.\n\nDalší nevýhodou počítačových adaptivních testů je také nemožnost hodnocení otevřených odpovědí.\n\nNejvíce náročné je, že CAT vyžaduje banku kalibrovaných úloh\n\nJedna z možností je převést klasický test do počítačové adaptivní podoby, nebo vytvořit zcela nový. V obou případech je potřeba kalibrovat položky a vytvořit dostatečně velkou položkovou banku.\n\nDnes lze jednoduchý test vytvořit i prostřednictvím Google formulářů.\n\nPočítačové adaptivní testy vytvářejí spoustu jednotlivých testů, přitom je každý z nich jiný. Za jakési minimum je považováno 100 položek. V praxi se však pracuje s mnohem větším počtem položek, řádově stovky až tisíce položek. Obtížnost položek v položkové bance je vhodné volit podle účelu testu. V položkové bance by měl být dostatek položek s různými obtížnostmi, aby pokryly různé úrovně a měřily tak ve všech jeho úrovních dostatečně přesně. Každá položka v CAT musí být kvalitní, záleží zde více na jednotlivých položkách. Jedna problematická položka může změnit celý test nebo alespoň snížit jeho přesnost a efektivitu.\n\nPři tomto testování je nutno kalibrovat úlohy podle tří parametrů: citlivost (a), obtížnost (b), hádání (c). Proto musí předcházet klasická analýza položek, pomocí které jsou vyřazeny úlohy s velmi malou citlivostí (hodnoty kolem 0 či záporné).\n\nTest je většinou i po jeho publikování dále pozorován, zdokonalován a aktualizován.\n\nJe třeba zkontrolovat vhodnost počítačového vybavení, zabarvení a rozlišení monitoru, externí zařízení apod. Testovací algoritmus je soubor pravidel specifikujících položky, které mají být zodpovězeny respondentem a jejich pořadí prezentace. \n\nTestovací algoritmus zahrnuje:\nPodle ukončení lze testy rozdělit na testy s pevnou délkou a testy s variabilní délkou.\n\nNejběžnější podmínkou ukončení testu je dosažení stanovené přesnosti měření určené podmíněnou chybou aktuálního odhadu latentního rysu. Jedná se tedy o testy s variabilní délkou. U testů s pevnou délkou je test ukončen po administraci daného pevného počtu položek pro všechny respondenty. Tento způsob je využíván hlavně z organizačních důvodů při hromadném testování. \n\n\n"}
{"id": "1347050", "url": "https://cs.wikipedia.org/wiki?curid=1347050", "title": "Neodermis", "text": "Neodermis\n\nNeodermis je označení pro syncytiální pokožkový kryt organismů ze skupiny Neodermata. Vzniká po odloučení primární pokožky prvního larválního stádia při kontaktu s mezihostitelem. Mezodermální buňky poté expandují skrze bazální laminu na povrch, kde splývají v syncytium. Buněčná jádra nad laminu nepronikají. Hlavními funkcemi neodermis jsou kromě ochrany parazita před imunitní odpovědí hostitele i trávení, transport živin a vylučování odpadních produktů, neboť např. u tasemnic není vyvinuta samostatná trávicí soustava. Neodermis může být klíčovou adaptací, která zapříčinila evoluční úspěch Neodermata. Termín „neodermis“ poprvé použil německý parazitolog Ulrich Ehler v roce 1985.\n\nNeodermis je typicky bez sklerotizovaných struktur a řasinek (cilií). U příbuzných skupin převažuje pokožka vytvářená z ohraničených buněk, řasinky jsou přítomny (např. u ploštěnek), avšak existuje zde velká variabilata pokryvů – vzácně může docházet ke splývání v syncytium se zanořenými jádry a cilie mohou chybět i u ploštěnek (konkrétně rod \"Genostoma\", jehož pokožka splňuje morfologická kritéria neodermis). Jelikož jde tedy spíše o plynulý přechod od jednoho stavu k druhému, je neodermis definována uměle takto:\nNeodermis je odvozena z neoblastů, které mají vlastnosti kmenových buněk. Nejsvrchnější souvislá syncytiální vrstva (tegument) tvoří povrch celého těla, je přerušena pouze v místech žlázových nebo receptorových vývodů. Těsně pod ní je bazální lamina, kterou pronikají výběžky tegumentu k buněčným jádrům uloženým hlouběji (označují se jako perikarya nebo cytony). Kolem perikaryí procházejí podélné, příčné a šikmé svaly.\n\nPřesná stavba se může mírně lišit na různých částech těla. V neodermis mohou být přítomny tvrdé sklerity. Někdy je dělena zářezy.\n\nJelikož jsou hlavní interakce mezi parazitem a hostitelem potravní, neodermis hraje klíčovou roli ve fyziologii a metabolismu parazitů ze skupiny Neodermata. Neodermis umožňuje pružně reagovat na poškození tegumentu enzymy hostitele a na změny dostupnosti živin v okolním prostředí, což by s neživým tlustým pokryvem nebylo možné. Absence přepážek mezi buňkami tegumentu jej činí odolnějším proti obraně hostitele (trávicí enzymy, žlučové kyseliny emulgující lipidy, imunitní systém). Látky, které prostoupily skrz membránu do tegumentu, se mohou volně rozptýlit po celém povrchu těla, což může podpořit metabolické a elektrochemické regulace. Perikarya jsou izolována vrstvou tegumentu a bazální laminou, tudíž jsou lépe chráněna před útoky hostitele. Třebaže perikarya sdílí stejný cytoplazmatický objem, jsou stále relativně oddělena, takže se může tegument lokálně diferencovat a specializovat změnou exprese genetické informace. K tomu může docházet připojováním nových diferencovaných buněk k tegumentu a naopak odpojováním těch starých.\n"}
{"id": "1347051", "url": "https://cs.wikipedia.org/wiki?curid=1347051", "title": "Římovsko (krajinná památková zóna)", "text": "Římovsko (krajinná památková zóna)\n\nKrajinná památková zóna Římovsko se nachází na katastrálních územích Branišovice, Dolní Stropnice, Kamenný Újezd a Římov v okrese České Budějovice v Jihočeském kraji. Římovsko bylo jako sakrální kulturní krajina mimořádné hodnoty prohlášeno Ministerstvem kultury České republiky podle vyhlášky č. 208/1996 krajinnou památkovou zónou v roce 1996. Tato památková zóna je se svou rozlohou 123 ha nejmenší ze všech 25 krajinných památkových zón, které byly do roku 2017 vyhlášeny na území České republiky.\n\nKrajinu na středním toku řeky Malše tvoří pahorkatina, jejíž nadmořská výška se pohybuje kolem 400 – 450 metrů (kopec na Pašijové cestě nad údolím Římovského potoka, nazvaný Olivetská hora, je vysoký 453 metrů). Římovsko se rozkládá severně od Římova na levém břehu řeky Malše, zhruba 12 km jižně od Českých Budějovic. Z geomorfologického hlediska se jedná o východní okraj okrsku Velešínská pahorkatina, jen malá část krajinné památkové zóny východně od Římova na pravém břehu Malše náleží do okrsku Strážkovická pahorkatina. Oba tyto okrsky jsou součástí geomorfologického celku Novohradské podhůří. Půdní příkrov tvoří kambizemě. Klima je mírné, s dlouhým, teplým a suchým létem a krátkou, poměrně mírnou a velmi suchou zimou. \n\nPrvní písemná zmínka o vsi Římov (původně Hřímov) je z roku 1395. Proměna území u Římova v sakrální kulturní krajinu započala v roce 1648, kdy pražský arcibiskup Arnošt Vojtěch kardinál Harrach dal lékárníkovi českokrumlovské jezuitské koleje Janu Gurremu svolení ke stavbě loretánské kaple s ambitem a křížové cesty. V letech 1648 – 1650 byla postavena tzv. Svatá chýše (mariánská kaple). Kolem kaple byl pak v letech 1652 – 1658 vybudován ambit, jehož stěny byly později v období let 1686 – 1698 vyzdobeny freskami s vyobrazeními 34 poutních míst v českých zemích. Pro výstavbu barokní lorety bylo zvoleno místo přímo na římovské návsi.\n\nJiž v roce 1657 přišlo do Římova na svátek Navštívení Panny Marie na 10 000 poutníků. V malebné krajině na sever a východ od Římova, připomínající věřícím okolí Jeruzaléma, bylo od druhé poloviny 17. století do první čtvrtiny 18. století vybudováno 25 zastavení pašijové cesty.\n\nPředmětem památkové ochrany je mimořádně hodnotná sakrální kulturní krajina. Na území krajinné památkové zóny se nachází řada objektů a staveb, zapsaných na seznam nemovitých kulturních památek. Jedná se o kamenný silniční most v Dolní Stropnici, kostel sv. Ducha a Loretánskou kapli v Římově, pašijovou (křížovou) cestu s 25 zastaveními, boží muka, dále o zámek, měšťanský dům a dvě venkovské usedlosti v Římově. Na území památkové zóny se nenacházejí žádná zvláště chráněná území přírody.\n\nHranice krajinné památkové zóny Římovsko vede na severu vede od mostku na silnici Římov – Straňany na jihozápadní břeh řeky Malše, odkud směřuje k jihovýchodu a pokračuje k přemostění Malše mezi obcemi Římov a Pašinovice. Po pravém břehu Malše pak vede pravý břeh řeky na jih až k hrázi údolní nádrže Římov. Po přechodu hráze se obrací k severu. Poté prochází Římovem a od západu obklopuje rozsáhlou oblast se sakrálními památkami.\n\nPrvní krádeže soch a projevy vandalismu byly zaznamenány již po vzniku Československa v roce 1918, ovšem nejhorší období pro místní památky nastalo až po roce 1989. První krádeže na pašijové cestě byly zaznamenány v roce 1993, o rok později v roce 1994 bylo ukradeno 7 soch apoštolů ze skupiny \"Poslední večeře Páně\". V roce 2000 zloději poničili sochu Krista, v roce 2009 bylo odcizeno dalších sedm dřevěných soch. Poté bylo rozhodnuto zbylé sochy z kapliček na pašijové cestě odvézt na bezpečné místo a do kaplí byly umístěny pouze fotografie původní výzdoby, než budou vyrobeny kopie dřevěných soch a vše řádně zabezpečeno.\n\nPamátkový charakter krajinné zóny ohrožuje v Římově také výstavba nových domů bez jakékoli architektonické hodnoty a vztahu ke krajině. Ráz krajiny narušují i chatové kolonie, které vznikly na Olivetské hoře a v údolí Malše ještě před vyhlášením krajinné památkové zóny \n\n"}
{"id": "1347057", "url": "https://cs.wikipedia.org/wiki?curid=1347057", "title": "Seznam kulturních památek v ZSJ Kutná Hora-historické jádro I", "text": "Seznam kulturních památek v ZSJ Kutná Hora-historické jádro I\n\n"}
{"id": "1347072", "url": "https://cs.wikipedia.org/wiki?curid=1347072", "title": "Obština Zemen", "text": "Obština Zemen\n\nObština Zemen ( \"Община Земен\") je bulharská jednotka územní samosprávy v Pernické oblasti. Leží v západním Bulharsku, v pohraničních pohořích se Srbskem a v údolích mezi nimi. Správním střediskem je město Zemen, kromě něj zahrnuje obština 17 vesnic. Žijí zde necelé 2 tisíce stálých obyvatel.\n\nV obštině žije 1 904 stálých obyvatel a včetně přechodně hlášených obyvatel 2 248. Podle sčítáni 1. února 2011 bylo národnostní složení následující:\n"}
{"id": "1347075", "url": "https://cs.wikipedia.org/wiki?curid=1347075", "title": "Divadlo v Kotcích", "text": "Divadlo v Kotcích\n\nDivadlo v Kotcích, \"Theater an der Kotzen\" (zvané také \"Kotzentheater\", \"Comoedia-Haus\" nebo \"Königliches Prager Theater\" nebo prostě \"Opera Haus\"), byla provizorní divadelní scéna v Praze, kterou v roce 1739 nechal na své náklady vybudovat pražský magistrát. Nacházela se na území tehdejšího převážně německého Havelského města, poblíž karmelitského kláštera u sv. Havla, na Starém Městě pražském.\n\nDivadlo v Kotcích vzniklo roku 1739 jako první \"kamenné divadlo\" v Praze. Tato převážně německá divadelní a operní scéna v pražské ulici V Kotcích, vznikla jako druhá veřejná operní scéna v Praze.\n\nSvé největší slávy dosáhlo divadlo v letech 1739–1783, s nucenou přestávkou v době války o rakouské dědictví v letech 1741–1742.\n\nV divadle se hrálo německy a italsky, prováděly se zde také činohra, pantomima, baletní představení a loutkové divadlo (marionety). \nMezi italské operní principály patřil Pietro Mingotti (od 1743) a slavný Giovanni Battista Locatelli, který si divadlo pronajal v letech 1748–1757 a prováděl zde mimo jiné i vlastní opery, Také poslední impresário Bustelli byl Ital \nJediná hra uvedená v českém jazyce byl Kníže Honzík roku 1771. Jednalo se o překlad Jana Josefa Zeberera z německého originálu \"Herzog Michel\" Karla Friedricha Krügera. Tato hra byla ale hrána německými herci, kteří češtinu komolili, a proto byli vypískáni.\n\nSvou činnost ukončilo Divadlo v Kotcích roku 1783.\n\n\n"}
{"id": "1347077", "url": "https://cs.wikipedia.org/wiki?curid=1347077", "title": "Lilian Jackson Braun", "text": "Lilian Jackson Braun\n\nLilian Jackson Braun (20. června 1913, Chicopee - 4. června 2011) byla americká spisovatelka známá svou lehce detektivní sérií knih \"Kočka, která...\" Knihy \"Kočka, která\" se věnuje životu bývalého novináře Jamese Qwillerana a jeho dvou siamských koček Koko a Yum Yum ve fiktivním městečku Pickax v Moose County \"400 mil severně od všeho\". Ačkoli se ve svých knihách nikdy formálně neuváděla, města, kraje a životní styl popsané v sérii jsou obecně uznávány jako model města Bad Axe v Michiganu, kde Braunová bydlela s manželem až do poloviny osmdesátých let.\n\nPsát začala již jako teenager, kdy posílala sportovní poezii do novin \"The Detroit News\", dále pokračovala v psaní reklamních kopií a do roku 1978 jako editorka časopisu \"Good living\".\n\nMezi lety 1966 - 1968 jí vyšly knihy \"Kočka, která uměla číst pozpátku, Kočka, která okusovala ušák\" a \"Kočka, která zhasínala světlo\". The New York Times Braunová označily v roce 1966 za \"nového detektiva roku\". Potom Braunová zmizela ze spisovatelské scény na dlouhých 15 let, v roce 1983 vyšla kniha \"Kočka, která viděla rudě\" a během let 1987 a 1988 vyšly další čtyři tituly. Ze série se tak opět staly bestsellery. Jako mnoho spisovatelů svého věku byla Braunová technofob a všechny své novely napsala na psacím stroji.\n\nLilian Jackson Braunová si velmi bedlivě střežila své soukromí. Do roku 2005 se nevědělo ani její datum narození, ten uvedla při rozhovoru s The New York Times. Se svým druhým manželem Earlem Bettingerem a dvěma kočkami žila 32 let v Severní Karolína. Každá z jejích knih je věnována \"Earlu Bettingerovi, manželovi, který ...\" \n\nZemřela v hospicu v Landrumu v Severní Karolíně na zápal plic.\nV závorce je jako první uveden rok prvního vydání v originálu, druhý rok uvádí vydání v češtině.\n\n"}
{"id": "1347078", "url": "https://cs.wikipedia.org/wiki?curid=1347078", "title": "Pralesnička amazonská", "text": "Pralesnička amazonská\n\nPralesnička amazonská (\"Ranitomeya amazonica\") je druh pralesničky rodu Ranitomeya. Poprvé byla popsána Rainerem Schultem v roce 1999, když bylo zjištěno, že se jedná o jiný druh než podobná pralesnička síťkovaná (\"Ranitomeya ventrimaculata\"), jelikož předtím byla pralesnička amazonská považována pouze za její barevnou variantu. Později bylo debatováno, zda se skutečně nejedná o stejný druh, pozdější studie však ukázaly, že se jedná o dva odlišné druhy.\n\nZnámé rozšíření se skládá z rozlehlých samostatných populací. Ty jsou v severovýchodním Peru (region Loreto), jihovýchodní Kolumbii (department Amazonas), severozápadní Brazílii, jižní Venezuele, jižní Guyaně, východní Francouzské Guyaně a v deltě Amazonky.\n\nPralesnička amazonská byla v červeném seznamu IUCN z roku 2004 zapsána jako taxon s chybějícími údaji. Není známo, kolik pralesniček amazonských v přírodě žije. Později Brown, Twomey a jiní jejich kolegové navrhli, že by se měla pralesnička amazonská řadit jako málo dotčený taxon.\n\nPralesnička amazonská je asi 16 až 19 mm velká. Má černou kůži, oranžové až žluté pruhy na celém těle mimo modré nohy s černými skvrnami. Není vidět žádná výrazná pohlavní dvojtvárnost, kromě toho že samice mohou být mírně větší než samci.\n"}
{"id": "1347080", "url": "https://cs.wikipedia.org/wiki?curid=1347080", "title": "Ostralka bělolící", "text": "Ostralka bělolící\n\nOstralka bělolící, známá také jako kachna bahamská (\"Anas bahamensis\"), je druh vrubozobého ptáka náležícího do čeledi kachnovití (Anatidae) a rodu kachna (\"Anas\"). Druh popsal Carl Linné roku 1758 a rozlišovány jsou celkem tři poddruhy (subspecie): \"Anas bahamensis bahamensis\", \"Anas bahamensis galapagensis\" a \"Anas bahamensis rubrirostris\". Blízkou příbuznost sdílí s ostralkou rudozobou (\"Anas erythrorhyncha\").\n\nTento druh se vyskytuje v Jižní Americe a Karibiku, zaznamenán byl také v Americe Severní (Florida). Obývá velké území o rozloze asi 26 300 000 km, to je však rozdrobeno ostrůvkovitě. Poddruh \"Anas bahamensis galapagensis\" (dnes ohrožen vyhynutím) se usadil pouze na souostroví Galapágy, další populace obývá oblast severní Jižní Ameriky a část Karibiku (ostralka zde byla zaznamenána na Bahamách, Barbadosu, Haiti a dalších státech), poslední populace osídlila Bolívii, Argentinu a přilehlé státy. Občas lze druh spatřit také na Falklandských ostrovech či na ostrově Guadeloupe, někdy zaletí i do Jamajky či na Panamu. K životu preferuje vodní prostředí a vyskytuje se až do nadmořské výšky 2 500 metrů.\n\nTento druh je středním až malým zástupcem kachen, měří asi 38 až 51 cm, rozpětí křídel dosahuje 55 až 68 cm. Hmotnost je u větších samců odhadována na 440 až 693 g, samice váží 395 až 650 g; samci i samičky jsou si nicméně dosti podobné. Zbarvení je červenohnědé s temnými skvrnami. Přes krk a tváře se táhnou bílé skvrny, typický znak pro tento druh, jenž mu vynesl i jméno. Zobák je černý, u kořene má zbarvení červené. O potravních návycích tohoto druhu nebyl zjištěn dostatek informací. Potravu, kterou tvoří například vodní rostliny, vybírají ostralky z mělké vody, svůj býložravý jídelníček mohou doplnit občas i masitou stravou. Pokud je jídla dostatek, mohou se shromažďovat do velkých hejn. Doba rozmnožování závisí na hladině vody. Druh je většinou monogamní, samec se během dvoření ozývá zvukem \"bzzzzzz\". Snůška, kladena do hnízda u vody, činí 5 až 12 vajec, na nichž sedí téměř čtyři týdny.\n\nMezinárodní svaz ochrany přírody hodnotí druh jako málo dotčený taxon; přestože populace klesá, nezdá se, že by pokles probíhal rychle, nehledě na velikost areálu výskytu a počet jedinců.\n\nPatří k často chovaným druhům, je zastoupena v kolekcích více než 100 evropských zoo. Mezi nimi v září 2019 nechyběly ani české zoo:\n\n\nNa Slovensku je chována v Zoo Bojnice a Zoo Bratislava.\nV Zoo Praha je tento druh chován od roku 1986. První úspěšný odchov byl zaznamenán v roce 1998. Ke konci roku 2018 byl chován jeden samec. V květnu 2019 byla dovezena samice ze Zoo Plzeň. V září byli přivezeni dva samci a jedna samice ze zoo v německém Kolíně nad Rýnem. \n\nOd 28. září 2019 je ostralka bělolící k vidění v novém Rákosově pavilonu exotických ptáků v dolní části zoo, a to konkrétně v expozici Jamajka.\n\n"}
{"id": "1347085", "url": "https://cs.wikipedia.org/wiki?curid=1347085", "title": "Trypanozoma ovčí", "text": "Trypanozoma ovčí\n\nTrypanozoma ovčí (\"Trypanosoma melophagium\") je nepatogenní prvok z rodu Trypanosoma, jejímž definitivním hostitelem je primárně ovce. Parazit je přenášen kontaminativně na ovci ze svého vektora \"Melophagus ovinus\" (česky také kloš ovčí), který žije v srsti svých hostitelů.\n\nTrypanozoma ovčí byla poprvé popsána v roce 1905 v Německu, kde byla objevena ve střevech kloše. Kloši ovčí jsou krevsající ektoparazité ovcí patřící do čeledě \"Hippoboscidae\". Původně se myslelo, že parazit je pouze jednohostitelský a byl pojmenován \"Crithidia melophagia\". Později se trypanosomy našly i v ovcích.\n\nV krvi obratlovce se vyskytují trypomastigoti, kteří měří na délku 41-60,5 μm a mají krátký bičík od 2,5 μm do 7,5 μm. Undulující membrána je méně vyvinutá než u příbuzných druhů Trypomastigoti ze střeva klošů jsou štíhlejší a menší než krevní formy, zatímco epimastigoti, následující vývojová forma v kloších, dosahují velikosti jako krevní trypomastigoti. Metacykličtí trypomastigoti, kteří slouží k infekci ovcí, jsou dlouzí pouze 5-8,5 μm. Kinetoplast těchto forem je velký a lokalizovaný na posteriorním konci těla buňky.\n\n\"Trypanosoma melophagium\" je přenášená kontaminativně klošem ovčím (\"Melophagus ovinus\"). Kloš je mezi ovcemi přenášem přímým kontaktem. Vektor se infikuje při sání na ovci. Přestože je množství trypanosom vyskytující se v krvi velmi nízké, k nakažení kloše stačí malá infekční dávka. Po nasátí se trypanosomy dostávají do střeva, kde nejprve vznikají menší a štíhlejší trypomastigoti, kteří se posléze mění na epimastigoty. Ti jsou uchyceni k epitelu ve střední části střeva bičíkem anteriorní částí buňky. V následujícím vývoji při vzniku metacyklických trypomastigotů jsou prvoci uchyceni pomocí hemidesmosomu v zadní části střeva. Epimastigoti se ve střední a zadní části střeva binárně dělí. V zadní části střeva se nacházejí metacykličtí trypomastigoti s nenápadnou undulující membránou, kteří se dostávají s trusem na kůži či srst hostitele. Ovce se nakazí slíznutím výkalů kloše nebo přímo pozřením nakaženého kloše . \n\nVývoj trypomastigotů v krvi ovce není dosud známý.\n\nTrypanozomy ovčí jsou hostitelsky velice úzce specifické. Pokusy o nakažení u jiných zvířat byly neúspěšné.\n\nVýskyt parazita se kryje s výskytem kloše ovčího. Je velice rozšířen. Záznamy o trypanosomě pocházejí především z různých ovčích farem, např. ze Skotska, Chorvatska nebo Turecka.\n"}
{"id": "1347088", "url": "https://cs.wikipedia.org/wiki?curid=1347088", "title": "Timko", "text": "Timko\n\nPříjmení Timko nese více různých osobností:\n\n"}
{"id": "1347091", "url": "https://cs.wikipedia.org/wiki?curid=1347091", "title": "Seznam dílů seriálu Sedmilhářky", "text": "Seznam dílů seriálu Sedmilhářky\n\nToto je seznam dílů seriálu \"Sedmilhářky\". Americký komediálně-dramaticky televizní seriál \"Sedmilhářky\" měl premiéru na stanici HBO.\n\n<onlyinclude></onlyinclude>\n\n"}
{"id": "1347093", "url": "https://cs.wikipedia.org/wiki?curid=1347093", "title": "Nakşidil Sultan", "text": "Nakşidil Sultan\n\nNakşidil Sultan (celým jménem \"Devletli, Ismetli, Nakşidil Valide Sultan Aliyyetü'ş-şân Hazretleri\"; cca 1767 – 22. srpna 1817) byla konkubína osmanského sultána Abdul Hamída I. a Valide sultánka za vlády svého syna Mahmuda II.\n\nPodle osmanských kronik byla matka sultána Mahmuda II. známá pouze pod svým tureckým jménem Nakşidil a zemřela v roce 1817. Všechny ženy sultána dostávaly turecká jména, když vstoupily do harému. \n\nPodle některých historiků pochází z rodiny žijící v Kavkazu. Jiní se však podle dokumentů, které se z té doby dochovaly domnívají, že byla Gruzínka. Vyrůstala ale v osmanském paláci a byla jí dána turecká islámská výchova.\n\nExistuje legenda, podle které by Nakşidil měla být tatáž osoba jako Aimée du Buc de Rivéry, sestřenice císařovny Josefíny, která se ztratila v mořích ve velmi mladém věku. Podle těchto mýtů byla zajata barbarskými piráty a ti ji prodali do harému jako otrokyni, i když o tom neexistuje žádný záznam.\n\nNěkteré starší mýty uvádějí, že začátkem 16. století byla francouzská a osmanská dynastie propojena. Tyto monarchie byly v té době velmi mocné a bylo potřeba udržovat dobré vztahy. Existuje spousta pohádek o ztracené a ukradené francouzské princezně Aimée-Nakşidil. Pohádky mají základ v osmanských harémových povídkách. \n\nSpolu s Abdul Hamid, Nakşidil měl tři děti, dva syny a jednu dceru:\n"}
{"id": "1347095", "url": "https://cs.wikipedia.org/wiki?curid=1347095", "title": "Filid", "text": "Filid\n\nFilid (singulár fili „věštec“) byla vrstva básníků-učenců ve středověkém Irsku. Svými básněmi oslavovali i kritizovali mocné a díky svým znalostem dějin, práva a literatury fungovali jako zdroj legitimity panovnických rodů. Jakožto strážci profánního vědění převzali v christianizovaném Irsku místo druidů. Bardové představovali nižší vrstvu básníků a tímto slovem byly označováni významní básníci až pod pozdním anglickým vlivem. Mezi významnéjší filid patřil například Colmán mac Léníne žijící v letech 530 – 606 a Eochaid mac Colla žijící v letech 530 – 598.\n\nFilid patřili do nejvyšší vrsty středověké irské společnosti, mezi takzvané \"sóernemed\" „svobodné privilegované“, společně s králi, kleriky a šlechtou.\n"}
{"id": "1347100", "url": "https://cs.wikipedia.org/wiki?curid=1347100", "title": "Knapek", "text": "Knapek\n\nPříjmení Knapek nese více různých osobností:\n\n"}
{"id": "1347101", "url": "https://cs.wikipedia.org/wiki?curid=1347101", "title": "Kameš", "text": "Kameš\n\nPříjmení Kameš nese více různých osobností:\n\n"}
{"id": "1347102", "url": "https://cs.wikipedia.org/wiki?curid=1347102", "title": "Grohmann", "text": "Grohmann\n\nPříjmení Grohmann nese více různých osobností:\n\n"}
{"id": "1347103", "url": "https://cs.wikipedia.org/wiki?curid=1347103", "title": "Jonathan Mendelsohn", "text": "Jonathan Mendelsohn\n\nJonathan Mendelsohn (* 1980 New York) je americký zpěvák, skladatel a producent zaměřený hlavně na žánry jako je trance, progressive house nebo hardstyle, aktivní od roku 2000. Jonathan v minulosti již spolupracoval s takovými jmény jako je Dash Berlin, Brennan Heart, Hardwell, Blasterjaxx, Fedde Le Grand, Laidback Luke nebo Andrew Rayel. Sólově mu prozatím vyšla pouze skladba „The First Time“, kterou vypustil do světa 22. června 2017, té ovšem předcházelo několik starších, které oficiálně nikdy nevyšly. Největšími úspěchy byly písně „Better Half Of Me“ a „World Falls Apart“ z let 2011 a 2012 na kterých spolupracoval s nizozemskou skupinou Dash Berlin. Součástí obou písní byl na sebe navazující minifilm, který byl později vydán jako celek o délce necelých 12 minut. Dalším úspěchem byla píseň „Imaginary“ ve spolupráci s nizozemským, tentokrát hardstyle producentem Brennan Heartem, vydanou v roce 2013 nebo také skladba „Echo“, kde hostoval nizozemskému dvojnásobnému vítězi ankety DJ Mag Top 100, známému jako Hardwell.\n\n"}
{"id": "1347104", "url": "https://cs.wikipedia.org/wiki?curid=1347104", "title": "Boubín (rozcestník)", "text": "Boubín (rozcestník)\n\nBoubín může být:\n\n"}
{"id": "1347105", "url": "https://cs.wikipedia.org/wiki?curid=1347105", "title": "TJ Sokol Blovice (fotbal)", "text": "TJ Sokol Blovice (fotbal)\n\nTJ Sokol Blovice je fotbalový oddíl z města Blovice, který byl založen 1. ledna 1930. Fotbal se v neorganizované formě hrál v Blovicích již od roku 1925, avšak až v květnu 1929 došlo k založení kroužku pod vedením Josefa Sladkého. První tři roky se hrálo na ploše bývalého tržiště u sokolovny; v roce 1933 se otevřelo nové hřiště na cestě z Blovic do Kamenska. Oddíl se zpět přestěhoval na plochu k sokolovně v roce 1956, kde však již bylo vybudováno funkční fotbalové hřiště.\n\n"}
{"id": "1347108", "url": "https://cs.wikipedia.org/wiki?curid=1347108", "title": "Mariana (Felix)", "text": "Mariana (Felix)\n\nMariana je opera o čtyřech dějstvích a dvanácti obrazech (op. 61) českého skladatele Václava Felixe na libreto textaře Zbyška Malého podle stejnojmenné novely spisovatele Jana Kozáka.\n\nOpera \"Mariana\" je – po dvou komických aktovkách \"Nesmělý Casanova\" a \"Inzerát\", napsaných rovněž na slova libretisty a textaře Zbyška Malého – první celovečerní opera skladatele Václava Felixe. Vznikla ke 40. výročí osvobození Československa sovětskou armádou pro Státní divadlo v Brně. Václav Felix byl v té době, vedle vlivného postavení stálého přispěvatele \"Hudebních rozhledů\", místopředsedou komunistickým režimem ovládaného Svazu českých skladatelů a koncertních umělců a autor námětu opery, prozaik Jan Kozák, byl předsedou Svazu československých spisovatelů a jednou z hlavních kulturních tváří normalizace. Podle Mojmíra Weimanna bylo právě uvedení Felixovy \"Mariany\" největší „úlitbou mocným“ v brněnské opeře normalizační doby. Josef Pávek v \"Rudém právu\" označil \"Marianu\" za „jednolité hudebně jevištní dílo veliké lidské opravdovosti a strhující citové síly“; podle něj tato opera „řadí se bezesporu mezi nejvýznamnější díla naší soudobé operní kultury“.\n\nPolitickým námětem opery, stejně jako původní Kozákovy novely, je především kolektivizaci a obecně střet staré (buržoazní) a nové (socialistické) doby, opera se však více soustředí na psychologickou a citovou kresbu individuálních postav (zejména titulní hrdinky) a jejich vztahů. Z dramatického i hudebního hlediska je \"Mariana\" operou tradiční. Děj je přímočarý, hudba usiluje o zpěvnost a „sdělnost“, z plynulého hudebního toku vystupují samostatná čísla: árie, duety, ansámbly a sbory.\n\n\"Mariana\" měla premiéru 11. dubna 1985 ve Státním divadle Brno a hrála se do června následujícího roku. Jednalo se po poslední inscenaci významného poválečného operního režiséra Ilji Hylase. Jinými divadly \"Mariana\" uvedena nebyla.\n\nDěj se situován do v 50. letech 20. století ve vesnici na Ostravsku (nikoli jako v románové předloze pod Vihorlatem). Na pozadí sporů o kolektivizaci a vůbec sociální modernizaci vesnice se odehrává příběh Mariany, která se bez věna a bez lásky provdala do bohaté selské rodiny. Dře na statku, její manžel, Michal Radvak, ji týrá a jeho rodiče ji považují za vetřelce a dávající jí najevo, že od ní očekávají jen vděčnost a poslušnost. Situace se ještě zhorší, když utýraná Mariana naváže vztah s představitelem nového světa, družstevním traktoristou Jankem. Ani vlastní matka není Marianě oporou; je bigotně věřící a nutí dceru, aby byla manžela ve všem poslušna. Mariana se však nakonec celému okolí vzepře, opouští muže a se svých synkem Miškem odchází ze vsi do města.\n\nTři flétny, dva hoboje, tři klarinety, dva fagoty, čtyři lesní rohy, tři trubky, tři pozouny, tuba, tympány, bicí souprava, celesta, harfa, smyčcové nástroje (housle, violy, violoncella, kontrabasy).\n"}
{"id": "1347111", "url": "https://cs.wikipedia.org/wiki?curid=1347111", "title": "Hlavačka", "text": "Hlavačka\n\nPříjmení Hlavačka nese více různých osobností:\n\n"}
{"id": "1347112", "url": "https://cs.wikipedia.org/wiki?curid=1347112", "title": "Brian Savage", "text": "Brian Savage\n\nBrian Savage (* 24. února 1971 v Greater Sudbury, Ontario) je bývalý kanadský hokejový útočník.\n\nBrian Savage začal svou juniorskou kariéru v rodném městě, přesněji za tým Sudbury Cubs hrající soutěž Northern Ontario Junior Hockey League v sezóně 1989/90. Poté přešel studovat na univerzitu v Miami, kde hrával za tamní tým Miami RedHawks působící v soutěži Central Collegiate Hockey Association. V univerzitě Miami strávil tři roky. Během tohoto období byl v roce 1991 vybrán ve vstupním draftě NHL v osmého kole z celkového 171. místa týmem Montreal Canadiens. Po ukončení studia v roce 1992 se připojil ke kanadské reprezentaci, která se připravovala na významné soutěže jako mistrovství světa anebo olympijské hry. Na první významnou reprezentační akci byl nominován na mistrovství světa 1993, které se konalo v Německu. S reprezentací skončili těsně pod medailovým umístěním. Následující rok se připravoval s reprezentací Kanady na účast na olympijských hrách 1994, na které byl nominován. Nejvíce zazářil v důležitém utkání proti Česku ve čtvrtfinále, dvakrát prostřelil brankáře Petra Břízu a srovnal výsledek na 2:2, následovalo prodloužení, které vyhrála Kanada. Ve finále nestačili na Švédsko, s reprezentací se nakonec radovali ze zisku stříbrných medailí.\n\nPo olympijských hrách se připojil k organizaci Montreal Canadiens, kteří si jej vybrali z draftu. Jelikož neměl zkušenosti s profesionální soutěží, byl poslán na rozehrání do jejich farmy k týmu Fredericton Canadiens v AHL. V AHL ukázal, že je dravý po sbíraní kanadských bodů, měl větší průměr získaných bodů za zápas a v závěru sezony si jej Montreal Canadiens stáhl z farmy. Premiérově nastoupil v NHL 23. března 1994 proti Winnipegu Jets. Premiéra se mu moc nevydařila, na branku vystřelil dvakrát a získal jeden záporný bod za pobyt na ledě. Ve třetím zápase proti Boston Bruins vystřelil pouze jednou na brankáře, kterému vstřelil branku, a získal svůj první bod v NHL. Od sezóny 1994/95 hrál pravidelně v základní sestavě Montreal Canadiens. V sezoně 1996/97 měl výborný start, v začátku měsíce října vstřelil hattrick proti Mighty Ducks of Anaheim, v dalším zápase vstřelil branku a dvě asistence. I v následujících zápasech bodoval, tím si vysloužil přezdívku \"Mr. October\". V této sezoně nasbíral nejvíce kanadských bodů.\n\nV ročníku 1998/99 se s klubem neprobojovali do playoff, sezona sice pro něho skončila, ale hlavní trenér kanadské reprezentace Mike Johnston ho nominoval na mistrovství světa. Stejně jako v roce 1993 skončil s reprezentací na čtvrtém místě. První vážné zranění utrpěl v sezoně 1999/2000, 20. listopadu 1999 proti Los Angeles Kings utrpěl vážné poranění obratlů a krku, když ho tvrdě srazil kanadský útočník Ian Laperriere. Po nárazu zůstal ležet na ledu, po lékařském vyšetření byl z kluziště odvezen na nosítkách. Kvůli tomuto zranění chyběl týmu čtyři měsíce. Po osmi letech v organizaci Montreal Canadiens, byl v průběhu sezony 2001/02 vyměněn. 25. ledna 2001 byl společně se třetí volbou draftu 2002 a 2003 vyměněn do Phoenix Coyotes za ruského útočníka Sergeje Berezina. První zápas za Coyotes odehrál hned den po výměně, proti Columbus Blue Jackets a přihrál na branku. V klubu Phoenix Coyotes setrval až do závěru ročníku 2003/04, 9. března 2004 byl vyměněn do St. Louis Blues za budoucí vyrovnání. V St. Louis Blues sice dokončil sezonu, ale 29. června 2004 byl kvůli obchodním podmínkám vrácen Phoenixu. Za Phoenix už neodehrál žádný zápas, protože v sezoně 2004/05 byla v NHL výluka. Ve Phoenixu mu skončila smlouva a na nové se s vedením nedohodl. 1. července 2005 se tak stal nechráněným hráčem. Netrvalo dlouho a po dvou týdnech se dohodl na jednoleté smlouvě s Philadelphia Flyers. Za Philadelphia Flyers odehrál poslední sezonu své kariéry. 21. září 2006 oznámil oficiální konec kariéry.\n\nVrcholový hokej na profesionální úrovni hráli jeho strýcové Floyd Hillman, Larry Hillman a Wayne Hillman, všichni tři hráli v NHL. Nejstarší Floyd Hillman odehrál v NHL pouze 6 zápasů, hrával především v nižších soutěžích. Larry Hillman odehrál nejvíc zápasů v NHL, získal 6x Stanley Cup, 1x Calder Cup a 1x Avco World Trophy. Dokonce získal trofej v AHL Eddie Shore Award jako nejlepší obránce. Jeho třetí strýc Wayne Hillman taktéž hrál dlouhodobě v soutěži NHL, získal 1x Stanley Cup. Syn Ryan Savage hraje momentálně v juniorské soutěži. Od sezony 2018/19 má nastupovat v Miami University, kde působil jeho otec v letech 1990-93.\n\n\n\n"}
{"id": "1347115", "url": "https://cs.wikipedia.org/wiki?curid=1347115", "title": "Aschenbrenner", "text": "Aschenbrenner\n\nPříjmení Aschenbrenner nese více různých osobností:\n\n"}
{"id": "1347116", "url": "https://cs.wikipedia.org/wiki?curid=1347116", "title": "Eva Šormová", "text": "Eva Šormová\n\nEva Šormová (30. května 1944 Český Brod – 10. prosince 2017 Praha) byla česká historička a teatroložka.\n\nPo střední škole v Českém Brodě byla přijata v r. 1961 na Filozofickou fakultu Univerzity Karlovy v Praze, obor divadelní věda. K jejím profesorům patřili mj. František Černý, Jan Kopecký a František Götz. Ve své seminární práci zpracované na katedře teorie a dějin divadla FF UK v roce 1964 se zabývala divadlem Větrník a Divadélkem pro 99. Absolvovala v r. 1966 (titul PhDr). Již během studií pracovala externě pro Kabinet pro studium českého divadla, kam se přihlásila na výzvu prof. Františka Černého na pomocné práce spojené s excerpcí teatrologické literatury. Po dvou letech byla přiřazena na výpomoc k Evženu Turnovskému, který koncipoval obrazovou přílohu pro první a druhý díl \"Dějin českého divadla\" a pomáhala mu dokončit poznámkový aparát k obrázkům. \n\nCelý život se zabývala výzkumem českého divadla 20. století a posledních dvacet let také 19. století. \n\nV roce 1967 získala v Kabinetu pro studium českého divadla Akademie věd studijní pobyt a po několika letech i stálé místo. Podílela se s Vladimírem Procházkou a dalšími spolupracovníky na slovníku \"Národní divadlo a jeho předchůdci\" (vydáno 1988), později mj. na publikaci \"Česká divadelní kultura 1945–1989 v datech a souvislostech\" (vydáno 1995). V roce 1991 se stala vedoucí oddělení. \n\nV roce 1993 byl Kabinet pro studium českého divadla převeden z Akademie věd do Divadelního ústavu a Eva Šormová se stala vedoucím pracoviště. Zde zahájila práce na významném teatrologickém projektu – \"Česká divadelní encyklopedie\" – a stala se jeho garantem a hlavní redaktorkou. V rámci tohoto projektu také připravila svazek \"Česká divadla – Encyklopedie divadelních souborů\".\n\nPodílela se na mnoha skupinových projektech (zvláště lexikografických pracích, mj. \"Lexikon české literatury\", \"Slovník českých spisovatelů po roce 1945\") a publikovala studie např. o K. H. Hilarovi a E. F. Burianovi.\n\nJako editorka a redaktorka pro edici \"České divadlo\" – řada \"Eseje, kritiky, analýzy\" sestavila např. výbor z textů K. H. Hilara (\"Karel Hugo Hilar: O divadle\"), ze statí V. Tilleho (\"Václav Tille: Kouzelná moc divadla\"). Jejím poslední významnou činností byla v roce 2017 redakční práce na výboru z kritických statí a divadelních referátů J. Kodíčka (\"Josef Kodíček – Kritické statě\") \n\nByla spoluzakladatelkou, redaktorkou a autorkou samizdatového časopisu \"Dialog\" . Od roku 1989 spolupracovala na přípravách založení teatrologického časopisu \"Divadelní revue\" a působila zde pak přes 20 let jako redaktorka a pozdější předsedkyně redakční rady. \n\nPublikovala v řadě českých i zahraničních odborných teatrologických časopisech a sbornících.\n\nByla spoluzakladatelkou Teatrologické společnosti a členkou výboru. \n\nByla externí členkou Oborové komise Filozofické fakulty Masarykovy univerzity v Brně pro obor Teorie a dějiny divadla, filmu a audiovizuální techniky. \n\n\n\n\n"}
{"id": "1347118", "url": "https://cs.wikipedia.org/wiki?curid=1347118", "title": "Kulka (rozcestník)", "text": "Kulka (rozcestník)\n\nKulka může být:\n\n\n"}
{"id": "1347120", "url": "https://cs.wikipedia.org/wiki?curid=1347120", "title": "Inzerát (opera)", "text": "Inzerát (opera)\n\nInzerát je komorní mikroopera pro soprán, alt a klavír (op. 45) českého skladatele Václava Felixe na libreto spisovatele Zbyška Malého.\n\nDeset let po úspěšném \"Nesmělém Casanovovi\" napsal Felix další operu; jde vlastně jen o operní skeč pro dvě ženské role s doprovodem „klavíristky“ (v premiérovém nastudování hrané mužem). Měla premiéru 25. dubna 1979 ve Státním divadle Brno, které ji uvedlo na své komorní scéně, v Divadle Reduta. \"Inzerát\" byl prostřední součástí programu, který zahajovala aktovka Miloše Štědroně \"Kuchyňské starosti\" a končila komorní opera Miroslava Háby \"Malý princ\". Jiná profesionální divadla tuto hříčku neuvedla.\n"}
{"id": "1347123", "url": "https://cs.wikipedia.org/wiki?curid=1347123", "title": "Bělský", "text": "Bělský\n\nPříjmení Bělský nese více různých osobností:\n\n"}
{"id": "1347125", "url": "https://cs.wikipedia.org/wiki?curid=1347125", "title": "Calling Elvis", "text": "Calling Elvis\n\nCalling Elvis je skladba britské rockové skupiny Dire Straits, která se objevila na jejich posledním albu \"On Every Street\" z roku 1991. Následně se také objevila na jejich koncertním albu \"On the Night\" a na kompilačním albu \"\". \n\nPíseň je o fanouškovi, který věří, že Elvis Presley stále žije a snaží se mu dovolat. V písni jsou odkazy na několik Elvisových písní, např. na Heartbreak Hotel.\n\n"}
{"id": "1347128", "url": "https://cs.wikipedia.org/wiki?curid=1347128", "title": "Nesmělý Casanova", "text": "Nesmělý Casanova\n\nČím zrají muži aneb Nesmělý Casanova (op. 27, hráno jako \"Čím zrají muži aneb Nesmělý Kasanova\" nebo jen pod názvem \"Nesmělý Casanova\"/\"Nesmělý Kasanova\") je opera buffa o jednom dějství českého skladatele Václava Felixe na libreto spisovatele Zbyška Malého.\n\nPoprvé ji uvedlo 13. prosince 1967 Operní studio AMU v Divadle DISK v Praze. Později ji nastudovalo Státní divadlo Ostrava (premiéra 31. ledna 1976, v jednom večeru s \"Labutí písní\" Jiřího Pauera a \"Dvakrát Alexandr\" Bohuslava Martinů), Komorní opera brněnské JAMU (premiéra 4. května 1980, v kombinaci s \"Letní nocí\" Rudolfa Kubína) a opět Operní studio pražské AMU (premiéra 14. dubna 1989, v kombinaci s \"Hlasem lesa\" Bohuslava Martinů).\n\nDvě flétny, hoboj, dva klarinety, dva fagoty, dva lesní rohy, dvě trubky, dva pozouny, tuba, tympány, bicí souprava, xylofon, harfa, cembalo (klavír), smyčcové nástroje (housle, violy, violoncella, kontrabasy).\n"}
{"id": "1347132", "url": "https://cs.wikipedia.org/wiki?curid=1347132", "title": "Nitsche", "text": "Nitsche\n\nPříjmení Nitsche nese více různých osobností:\n\n"}
{"id": "1347135", "url": "https://cs.wikipedia.org/wiki?curid=1347135", "title": "Lupták", "text": "Lupták\n\nPříjmení Lupták, přechýleně Luptáková, nese více různých osobností:\n\n\n"}
{"id": "1347136", "url": "https://cs.wikipedia.org/wiki?curid=1347136", "title": "Valent", "text": "Valent\n\nPříjmení Valent nese více různých osobností:\n\n"}
{"id": "1347137", "url": "https://cs.wikipedia.org/wiki?curid=1347137", "title": "Luis Herrera", "text": "Luis Herrera\n\nLuis Albert „Lucho“ Herrera (* 4. května 1961 Fusagasugá) je bývalý kolumbijský silniční cyklista. Čtyřikrát vyhrál závod Clásico RCN (1982, 1983, 1984, 1986) a čtyřikrát Vuelta a Colombia (1984, 1985, 1986, 1988), na Tour de l'Avenir v roce 1982 vyhrál etapu a skončil na čtvrtém místě celkového pořadí. V roce 1984 se díky vítězství v horské etapě do Alpe d'Huez stal prvním amatérským jezdcem v historii, který vyhrál etapu na Tour de France. Od roku 1985 jezdil profesionálně za stáj Café de Colombia. Vyhrál vrchařskou soutěž na všech třech Grand Tours: Tour de France 1985 a 1987, Giro d'Italia 1989 a Vuelta a España 1987 a 1991. V roce 1987 se stal jako první Jihoameričan v historii celkovým vítězem Vuelty, v letech 1988 a 1991 vyhrál Critérium du Dauphiné a v roce 1992 Kolem Aragonska.\n\nV březnu 2000 byl unesen bojovníky FARC, po 24 hodinách byl propuštěn. V roce 2011 mu byla diagnostikována rakovina kůže, kterou Herrera přičítá mnoha závodům absolvovaným na prudkém slunci. Podle jeho slov byla operace úspěšná, stále je však pod lékařským dohledem.\n\n"}
{"id": "1347138", "url": "https://cs.wikipedia.org/wiki?curid=1347138", "title": "Šebík", "text": "Šebík\n\nPříjmení Šebík nese více různých osobností:\n\n"}
{"id": "1347142", "url": "https://cs.wikipedia.org/wiki?curid=1347142", "title": "Romeo and Juliet (píseň)", "text": "Romeo and Juliet (píseň)\n\nRomeo and Juliet je skladba britské rockové skupiny Dire Straits, která se objevila na jejich albu \"Making Movies\" z roku 1981. Následně se také objevila na kompilačních albech \"Money for Nothing\", \"\", a \"\".\n\nPíseň je o dvou mladých lidech, \"Romeu\" a \"Julii\", kdy se Romeo dovolává Julie poté, co Julie našla slávu a odešla z drsné čtvrti, kde se poprvé potkali. \n\nOriginální nahrávka se vyskytla v několika filmech, např. \"Jednotce příliš rychlého nasazení\", \"Na plný pecky\" nebo \"Poslední mejdan\".\n\nPíseň je inspirována samotným Markem Knopflerem, frontmanem Dire Straits, a jeho neúspěšným románkem s Holly Beth Vincentovou.\n\nPíseň se dočkala mnoha coververzí, např. od Indigo Girls nebo Lisy Mitchell, The Killers, Edwina McCaina, Michaela Stanleyho a dalších.\n\n"}
{"id": "1347144", "url": "https://cs.wikipedia.org/wiki?curid=1347144", "title": "9 draků", "text": "9 draků\n\n9 draků je čtrnáctým románem ze série knih s Hieronymem \"Harrym\" Boschem v hlavní roli a dvacátou druhou knihou (dvacátým prvním románem) amerického spisovatele Michaela Connellyho. Ve Velké Británii a Irsku byla vydána 1. října 2009, ve zbytku světa pak vyšla 13. října 2009.\n\nPříběh románu se částečně odehrává v Hongkongu, kde žije Boschova exmanželka Eleanor Wishová s jejich dcerou Maddie. Hlavní dějová linie se točí kolem únosu Maddie, který má na svědomí čínská mafie známá jako Triáda. Bosch se domnívá, že ji unesli kvůli vyšetřování vraždy, které má on na starost v Los Angeles. Jeho hlavním podezřelým je člen Triády, který od oběti pravidelně vybíral peníze za ochranu. Bosch se proto vydává do Hongkongu aby tam svou dceru našel a zachránil. Nejzalidněnější oblastí Hong Kongu je Kowloon, což v překladu znamená \"Devět draků\". \n\nHarry Bosch stále působí na oddělení vražd a jedné poklidné noci dostane za úkol vyšetřování střelby v \"drsné\" části Los Angeles. Harry a jeho partner detektiv Ignacio Ferras se do vyšetřování pomalu pustí a zjistí, že při střelbě byl zavražděn Američan čínského původu přímo za pultem svého obchodu. Harryho začne případ více zajímat, když zjistí, že obchod i jeho majitele zná. Harry ujistí syna zavražděného, Roberta Li, že pachatele určitě dopadne.\n\nHarry brzy dojde k závěru, že zřejmě nešlo o klasickou loupež, ale popravu provedenou profesionálním zabijákem z Triády. S pomocí detektiva Davida Chua z oddělení asijské kriminality se Harry zaměří na možného podezřelého. Harry brzy obdrží výhružný telefonát, aby z vyšetřování vycouval, ale nebere tyto výhružky v potaz a dál pokračuje ve vyšetřování. Všechno se změní, když Harry obdrží video, na němž je vidět že jeho dcera Maddie byla v Hongkongu unesena. Harry se domnívá, že únos má na svědomí Triáda, a že to souvisí s probíhajícím vyšetřováním vraždy. Okamžitě vyrazí do Hongkongu aby svou dceru zachránil s vědomím, že pokud se do 48 hodin nevrátí, podezřelý z vraždy bude propuštěn na svobodu. Kvůli časovému posunu a délce letu bude mít Harry v Hongkongu pouze 24 hodin na to, aby Maddie našel.\n\nBěhem dlouhého letu do Hongkongu se Harry cítí zcela bezmocně, protože ve vzduchu nemůže nic dělat. Když dorazí na místo přidá se k němu Maddieina matka, jeho exmanželka Eleanor Wishová, a její čínský přítel. Harry má jen omezené množství stop, ale díky důkladné analýze videozáznamu zjistí, kde má přibližně pátrat. V průběhu pátrání je Eleanor zabita neznámými zloději, ale Harry a její přítel dál pokračují v hledání Maddie, protože zdržení by mohlo vést k její smrti nebo odeslání do otroctví. Harrymu se podaří na poslední chvíli ji zachránit a vezme ji s sebou domů. Brzy poté vyšle čínská vláda do Los Angeles policejní důstojníky, kteří mají za úkol vyjednat Harryho vydání kvůli stíhání za porušení čínských zákonů, kterého se dopustil při pátrání po své dceři. Harryho nevlastní bratr Mickey Haller, který je právníkem, však Číňany přiměje k tomu, aby od svého záměru upustili. Harry a Chu na základě forenzních důkazů dojdou k závěru, že Maddiein únos a jejich vyšetřování vraždy spolu vůbec nesouvisí. Místo toho důkazy ukazují na syna oběti, Roberta Li, a jeho nejlepšího kamaráda Eugena Lama.\n\nBosch a Chu zatknou Lama a Ferrase pověří sledováním Roberta Li. Lam jim prozradí, že celou vraždu naplánovala dcera oběti Mia Liová, aby se zbavila břemene, které pro ni její rodiče představovali. S nápadem zamaskovat vraždu tak aby připomínala práci Triády přišel Robert. Bosch a Chu o tom informují Ferrase a ten se rozhodne Roberta Li zatknout sám na důkaz vzdoru proti tomu, jak s ním Bosch jedná. Během zatýkání jej však Mia zabije a následně spáchá sebevraždu. Po Ferrasově pohřbu se Maddie přizná, že \"únos\" měl původně proběhnout jen jako a že tím chtěla donutit svou matku, aby jí dovolila přestěhovat se k Harrymu. Celou akci naplánovala se svým čínským kamarádem s přezdívkou Quick. Když se však Quickovi naskytla příležitost zapojit do toho Triádu, přeměnil celou akci v opravdový únos. Maddie si tak dává za vinu všechna úmrtí, která následovala. Harry se pokusí utěšit ji a slíbí jí, že se společně pokusí své chyby napravit.\n\n"}
{"id": "1347147", "url": "https://cs.wikipedia.org/wiki?curid=1347147", "title": "Mora (příjmení)", "text": "Mora (příjmení)\n\nPříjmení Mora nese více různých osobností:\n\n"}
{"id": "1347151", "url": "https://cs.wikipedia.org/wiki?curid=1347151", "title": "Sienské Palio", "text": "Sienské Palio\n\nSienské Palio ( \"Palio di Siena\") jsou slavné koňské dostihy, které se pořádají dvakrát ročně na náměstí Piazza del Campo v italské Sieně.\n\nVždy 2. července se koná \"Palio della Madonna di Provenzano\" (dostih na počest Madony provenzánské) a 16. srpna pak \"Palio dell’Assunta\" (dostih na počest Nanebevzetí Panny Marie). Deset jezdců v patřičných barvách a na neosedlaných koních reprezentuje 10 z celkem 17 autonomních částí města, takzvaných \"contrade\". Jelikož se dostihu z bezpečnostních důvodů nemohou zúčastnit jezdci všech 17 \"contrade\" najednou, je 7 městských částí, jež se v minulém roce v daném měsíci závodu nezúčastnily, automaticky zařazeno do \"palia\" v následujícím roce a 3 zbývající jsou k nim přilosovány. Toto losování probíhá dvakrát ročně – na konci května a počátkem července.\n\nObčas, v případě výjimečných událostí nebo při významných místních či národních výročích, se městské společenství může rozhodnout uspořádat mimořádné palio v době mezi květnem a zářím. Poslední takový dostih se konal v roce 2000 na počest nového tisíciletí.\n\nKaždému dostihu předchází historický alegorický průvod zvaný \"Corteo Storico\", který láká diváky a návštěvníky z celého světa. Samotný dostih, který se jede na 3 kola, trvá obvykle jen asi 90 sekund. Pro tuto událost je na Piazza del Campo vybudována závodní dráha. K atrakcím závodu patří pády jezdců z koní při projíždění zrádných zatáček. Bývá běžné, že dostih dokončí osamělí koně, kteří v jeho průběhu ztratili svého jezdce.\n\nJakmile palio skončí, začnou vítězné \"contrade\" připravovat slavnost vítězství neboli \"cena della vittoria\". U čestné tabule pak společně sedí členové vítězného družstva s čestnými hosty ze spřátelených městských částí. Zkrátka nepřijdou ani vítězní koně, kteří dostanou zvláštní pohoštění. Slavnosti \"palia\" trvají obvykle celý týden, pořádá se celá řada různých banketů a hostin, jichž se mohou zúčastnit všichni občané.\n\nVšechny \"contrade\" mají dodnes své vlastní symbolické barvy, erby a symboly: orla, hlemýždě, mořskou vlnu s delfínem, pantera, les s nosorožcem, želvu, sovu, jednorožce, mušli, věž a slona, skopce, červa, draka, žirafu, dikobraza, vlka a husu. Je to těchto sedmnáct autonomních částí města:\n"}
{"id": "1347152", "url": "https://cs.wikipedia.org/wiki?curid=1347152", "title": "Schober", "text": "Schober\n\nPříjmení Schober nese více různých osobností:\n\n"}
{"id": "1347154", "url": "https://cs.wikipedia.org/wiki?curid=1347154", "title": "Loubal", "text": "Loubal\n\nPříjmení Loubal nese více různých osobností:\n\n"}
{"id": "1347155", "url": "https://cs.wikipedia.org/wiki?curid=1347155", "title": "Kolesár", "text": "Kolesár\n\nPříjmení Kolesár nese více různých osobností:\n\n"}
{"id": "1347156", "url": "https://cs.wikipedia.org/wiki?curid=1347156", "title": "Podolák", "text": "Podolák\n\nPříjmení Podolák nese více různých osobností:\n\n"}
{"id": "1347158", "url": "https://cs.wikipedia.org/wiki?curid=1347158", "title": "Serdžgavá", "text": "Serdžgavá\n\n   \"Serdžgavá je mongolské jméno a zároveň rodné jméno. Patronymum čínský zápis jména neuvádí.\"\n\nSerdžgavá nebo Sirijigawa (* 8. listopadu 1986) je bývalý čínský zápasník, mongolské národnosti, který reprezentoval Čínu v judu.\n\nNarodil se v oblasti Aru Chorčin spadající pod administrativní centrum Čch’-feng (Ulánchad) do mongolské kočovné rodiny. S judem začínal ve 14 letech. V čínské seniorské reprezentaci se objevoval od roku 2005 v lehké váze do 73 kg. V roce 2008 uspěl při čínské olympijské nominaci na domácí olympijské hry v Pekingu. V Pekingu vypadl ve čtvrtfinále s Tadžikem Rasulem Bokijevem na ippon po technice tomoe-nage. Od roku 2010 startoval v polostřední váze do 81 kg, ve které se v roce 2012 na olympijské hry v Londýně nekvalifikoval. Sportovní kariéru ukončil v roce 2015.\n\n\n"}
{"id": "1347161", "url": "https://cs.wikipedia.org/wiki?curid=1347161", "title": "Erwin Skamrahl", "text": "Erwin Skamrahl\n\nErwin Skamrahl (* 8. března 1958) je bývalý západoněmecký atlet, sprinter, halový mistr Evropy v běhu na 200 metrů z roku 1982.\n\nV roce 1982 se stal halovým mistrem Evropy v běhu na 200 metrů. Ve stejné sezóně byl členem vítězné západoněmecké štafety na 4x400 metrů na evropském šampionátu v Athénách, se štafetou na 4x100 metrů získal bronzovou medaili. Při premiéře mistrovství světa v Helsinkách v roce 1983 byl členem stříbrné štafety na 4x400 metrů, v sólovém závodě na této trati doběhl čtvrtý. Startoval také na olympiádě v Los Angeles v roce 1984, v běhu na 400 metrů skončil ve čtvrtfinále, západoněmecká štafeta nepostoupila do finále.\n\nJeho osobní rekord na 400 metrů – 44,50 s – znamenal v roce 1983 nejlepší světový výkon této sezóny a zároveň evropský rekord. Z roku 1983 pochází i jeho osobní rekord na 200 metrů 20,44 s.\n\n"}
{"id": "1347167", "url": "https://cs.wikipedia.org/wiki?curid=1347167", "title": "626 (číslo)", "text": "626 (číslo)\n\nŠest set dvacet šest je přirozené číslo. Římskými číslicemi se zapisuje DCXXVI a řeckými číslicemi χκς. Následuje po čísle šest set dvacet pět a předchází číslu šest set dvacet sedm.\n\n626 je:\n\n"}
{"id": "1347169", "url": "https://cs.wikipedia.org/wiki?curid=1347169", "title": "Urtbileg", "text": "Urtbileg\n\n   \"Urtbileg je mongolské jméno a zároveň rodné jméno. Patronymum čínský zápis jména neuvádí.\"\n\nUrtbileg nebo Wuritubilige (* 5. října 1987) je bývalý čínský zápasník, mongolské národnosti, který reprezentoval Čínu v judu.\n\nNarodil se v oblasti Ulanqab do mongolské kočovné rodiny. S judem začínal ve 13 letech na škole. V čínské seniorské reprezentaci se objevoval od roku 2006 v pololehké váze do 66 kg. V roce 2008 uspěl při čínské olympijské nominaci na domácí olympijské hry v Pekingu. V Pekingu vypadl v úvodním kole s Maďarem Miklósem Ungvárim na yuko po technice ko-uči-gari. Od roku 2010 startoval v lehké váze do 73 kg, ve které se na mezinárodní úrovni neprosazoval.\n\n\n"}
{"id": "1347173", "url": "https://cs.wikipedia.org/wiki?curid=1347173", "title": "628 (číslo)", "text": "628 (číslo)\n\nŠest set dvacet osm je přirozené číslo. Římskými číslicemi se zapisuje DCXXVIII a řeckými číslicemi χκη. Následuje po čísle šest set dvacet sedm a předchází číslu šest set dvacet devět.\n\n628 je:\n\n"}
{"id": "1347174", "url": "https://cs.wikipedia.org/wiki?curid=1347174", "title": "629 (číslo)", "text": "629 (číslo)\n\nŠest set dvacet devět je přirozené číslo. Římskými číslicemi se zapisuje DCXXIX a řeckými číslicemi χκθ. Následuje po čísle šest set dvacet osm a předchází číslu šest set třicet.\n\n629 je:\n\n"}
{"id": "1347184", "url": "https://cs.wikipedia.org/wiki?curid=1347184", "title": "Kostel Povýšení svatého Kříže (Stara Wieś)", "text": "Kostel Povýšení svatého Kříže (Stara Wieś)\n\nKostel Povýšení svatého Kříže (polsky: \"Kościół Podwyższenia Krzyża Świętego\") je historický římskokatolický dřevěný kostel v obci Starej Wsi, gmina Wilamowice, okres Bielski, Slezské vojvodství a náleží k děkanátu Osvětim, diecéze bílsko-źywiecké, je farním kostelem farnosti Povýšení svatého Kříže v Starej Wsi. Kostel je obklopen hřbitovem na malém kopci, ke kterému vedou kamenné schody.\n\nDřevěný kostel je v seznamu kulturních památek Polska pod číslem A-363/78 z 17. října 1978 a je součástí Stezky dřevěné architektury v Slezském vojvodství.\n\nPrvní zmínky o Starej Wsi pocházejí z let 1325 – 1327. Kostel byl postaven na místě původního kostela v roce 1522 Krzystofem Biberstein-Starowiejským, vysvěcen v roce 1530 krakovským biskupem Dominikem Małachowskim, v roce 1530 byla přistavena dřevěná věž. Kostel byl v roce 1787 barokně upraven, přestavěn vnitřek kostela, upravena věž a v rámci opravy byl na střechu umístěn sanktusník. V roce 1883 byla přestavěna střecha věže do současné podoby. V roce 1926 byl kostel přestavěn podle projektu Zygmunta Gawlika a střecha byla pokryta eternitem. Další oprava byla provedena v roce 1939. V letech 2000–2001 byla provedena generální oprava, střecha byla pokryta šindelem. V roce 2011 byl proveden dendrochronologický průzkum z něhož vyplývá, že stromy byly káceny v období 1521–1522 a na věž v období 1529 až 1530. Průzkum vyvrátil dříve uváděné archívní údaje o výstavbě věže v 17. nebo 18. století. V období 2009–2013 byly prováděny konzervátorské práce na výmalbě kostela a vybavení interiéru.\n\nKostel Povýšení svatého Kříže je jednolodní orientovaná stavba. Loď barokní dřevěná stavba roubené konstrukce zakončená trojbokým závěrem. Na severní straně kněžiště se nachází sakristie. V západní ose průčelí lodi je přisazena věž s čtvercovým půdorysem nahoru zužujícím se profilem štenýřové konstrukce. Na věži je posazeno zvonové patro jehlanovou střechou, které je zakončeno lucernou s cibulovitou báni. Kostel má sedlovou střechu, nad kněžištěm je sanktusník s lucernou ukončenou cibulovou střechou. Střechy jsou kryté šindelem. Kolem kostela jsou soboty, částečně nekrytými. V sobotách se nachází křížová cesta. Na severní straně jsou pod sobotami pískovcové náhrobní kameny, které se původně nacházely uvnitř kostela. Portály vchodů do sakristie a na jižní straně lodi jsou vyprofilované do tzv. oslího hřbetu.\n\nV lodi je plochý strop. Okna jsou prolomena pouze na jižní straně kostela. V roce 1926 byl ve stěně mezi lodí a věží kostela probourán otvor s půlkruhovým zaklenutím a v patře postavena hudební kruchta s krátkými bočními emporami a s rokokovými varhany z roku 1787 z dílny varhanáře Jakuba Stankiewicza. Mezi kněžištěm a lodí je zasazen sponový trám s Ukřižováním. Hlavní oltář pochází z 18. století s deskovým obrazem Matky Boží se svatou Kateřinou a svatou Barborou, nad ním je obraz Ukřižování z počátku 16. století. Boční oltáře jsou pozdně barokní z první poloviny 18. století s obrazy Panny Marie Růžencové a sv. Jozefa. Polychromie interiéru lodi, kněžiště a plochého stropu představují postavy světců a rostlino-geometrické motivy. Ambona a křtitelnice jsou z 18. století.\n\nKostel je ohrazen dřevěnou ohradou se dvěma brankami a je obklopen hřbitovem. V blízkosti se nachází zděná fara z 19. století a původní dřevěná farní škola z roku 1869. V současné době tato dřevěnice slouží jako muzeum a je zapsána do seznamu kulturních památek Slezského vojvodství.\n\n"}
{"id": "1347193", "url": "https://cs.wikipedia.org/wiki?curid=1347193", "title": "Pavel Konovalov", "text": "Pavel Konovalov\n\nPavel Konovalov (* 13. února 1960) je bývalý sovětský atlet, halový mistr Evropy v běhu na 400 metrů z roku 1982.\n\nV roce 1979 byl na juniorském mistrovství Evropy členem stříbrné sovětské štafety na 4x400 metrů. O tři roky později se v Miláně stal halovým mistrem Evropy v běhu na 400 metrů. Ve stejné sezóně získal na evropském šampionátu v Athénách bronzovou medaili jako člen štafety na 4x400 metrů.\n\n"}
{"id": "1347196", "url": "https://cs.wikipedia.org/wiki?curid=1347196", "title": "Na Kopaninách", "text": "Na Kopaninách\n\nNázev Na Kopaninách má více míst:\n\n\n"}
{"id": "1347198", "url": "https://cs.wikipedia.org/wiki?curid=1347198", "title": "Mistrovství České republiky v orientačním běhu", "text": "Mistrovství České republiky v orientačním běhu\n\nMistrovství České republiky v orientačním běhu se konají každoročně od roku 1993 a navazují na předchozí Mistrovství Československa.\n\nMistrovství ČR probíhá každoročně ve čtyřech individuálních disciplínách v osmi kategoriích a třech týmových soutěží. Pořadatelství jednotlivých mistrovství přiděluje soutěžní komise sekce orientačního běhu Českého svazu orientačních sportů na základě výběrového řízení na pořadatele závodů.\n\nPořádání závodů je rozděleno mezi více pořadatelů, přičemž v jarní části sezony probíhají mistrovství v nočním OB, ve sprintu, na krátké trati a sprintových štafet, v podzimní části sezony pak mistrovství na klasické trati, štafet a klubů a oblastních výběrů.\n\nStruktura jednotlivých disciplín se postupně vyvíjí a kopíruje disciplíny Mistrovství světa v orientačním běhu pořádané IOF.\n\nPro jednotlivé kategorie jsou stanoveny směrné časy, které jsou při stavbě tratí závazné. Délka tratí je potom daná typem a obtížností terénu.\n\nMistrovství na klasické trati je pořádáno každoročně od roku od roku 1993. Jedná se o nejstarší disciplínu, která je považována za nejryzejší formu orientačního běhu. Do roku 2000 probíhal závod bez kvalifikace v jeden den, od roku 2001 je první den kvalifikace na finále, které se běží druhý den a rozdělí závodníky do finále A-D. Mistrem ČR je vždy vítěz finále A. Kvalifikace je z důvodu velkého počtu startujících (v dospělých má právo startu prvních 200 závodníků aktuálního Rankingu) a také z důvodu stejného modelu (kvalifikace a finále) na mistrovství světa.\n\nMistrovství České republiky v orientačním běhu na klasické trati je pořádáno každoročně od roku od roku 1993. Jedná se o nejstarší disciplínu, která je považována za nejryzejší formu orientačního běhu. V současné době jde o dvoudenní závod, přičemž první den je kvalifikace do finále, které se běží den druhý. Kvalifikace je z důvodu velkého počtu startujících (v dospělých má právo startu prvních 200 závodníků aktuálního Rankingu) a také z důvodu stejného modelu (kvalifikace a finále) na mistrovství světa.\n\nMistrovství České republiky v orientačním běhu ve sprintu je pořádáno každoročně od roku 1999. Jde o mladou disciplínu tohoto sportu a zpravidla se běhá v centrech měst a na jejich sídlištích, v parcích a přilehlých lesích. Díky atraktivním prvkům (krátké startovní pole, minutový interval, trať vítěze do 15 minut) bývá ze závodů také televizní přenos hlavních kategorií.\n\nMistrovství České republiky v orientačním běhu na dlouhé trati bylo pořádáno každoročně od roku od roku 1993 do roku 2010. Zrušení tohoto mistrovství bylo z důvodu nízké účasti startujících a také nahrazením této disciplíny jinými.\n\nMistrovství České republiky v nočním orientačním běhu je pořádáno každoročně od roku 1993. Obtížnost závodů je dána jeho noční formou, přičemž součástí vybavení závodníka je světlo, zpravidla čelovka. Díky technologickému vývoji v oblasti LED diod a akumulátorů je tato disciplína stále populárnější, neboť výkonné světlo je běžně dostupné a oproti dřívější době nemá tak velký vliv na výsledky.\n\nMistrovství České republiky v orientačním běhu sprintových smíšených štafet je pořádáno každoročně od roku 2014, kdy byla tato soutěž zařazena na mistrovství světa. Jde o velmi mladou disciplínu tohoto sportu a podobně jako individuální sprint se zpravidla běhá v centrech měst, na jejich sídlištích, v parcích a přilehlých lesích. Vznik této disciplíny podnítil divácký úspěch individuálních sprintů a jejich popularita v jiných sportech (např. biatlon).\n\nPořadí závodníků podle získaných medailí (tzv. olympijského hodnocení) ve všech disciplínách MČR v kategorii dospělí (D21 - ženy a H21 - muži) v individuálních disciplínách od roku 1993. Uvedeni jsou závodníci, kteří získali alespoň jednu zlatou medaili.\n\n\"Aktualizace 30. 8. 2018\"\n\n\n\n"}
{"id": "1347203", "url": "https://cs.wikipedia.org/wiki?curid=1347203", "title": "HC Pilsen Wolves", "text": "HC Pilsen Wolves\n\nHC Pilsen Wolves (celým názvem: Hockey Club Pilsen Wolves) je český mládežnický klub ledního hokeje, který sídlí v Plzni ve stejnojmenném kraji. Jedná se o soukromý mládežnický klub, který založil Václav Zuna v roce 2012 na popud poměrů v českém hokeji.\n\nSvé domácí zápasy odehrává v Plzni na zimním stadionu Košutka s kapacitou 255 diváků.\n\nKlub se zaměřuje především na práci s mládeží, ve kterém platí základní pravidlo – rovný přístup ke všem. Klub zpřístupnil mládežnický hokej i talentům ze sociálně slabých rodin, které si nemohou dovolit platit běžné členské příspěvky.\n\n"}
{"id": "1347208", "url": "https://cs.wikipedia.org/wiki?curid=1347208", "title": "Adénie", "text": "Adénie\n\nAdénie (\"Adenia\") je rod rostlin z čeledi mučenkovité. Jsou to rostliny velmi různorodých životních forem, rostoucí na rozličných přírodních stanovištích od pouštních oblastí až po tropické deštné lesy. Nalezneme mezi nimi popínavé byliny, liány, keře, ztlustlé stromy i sukulenty s hlízovitým stonkem. Rod zahrnuje asi 100 druhů a je rozšířen v subsaharské Africe, na Madagaskaru a v tropické Asii, v malé míře i v Papuasii a severní Austrálii.\n\nAdénie obsahují pestrou paletu účinných látek a většina druhů je více či méně jedovatá, některé smrtelně. Mají široké využití v domorodé a tradiční medicíně. Lokálně je z nich připravován jed používaný na špice šípů, k lovu ryb nebo k trávení hyen. Některé druhy jsou pěstovány ve sbírkách sukulentů.\n\nAdénie mají tak různorodé životní formy, že se jim v tomto ohledu vyrovná pouze několik jiných rodů kvetoucích rostlin, jako je pryšec nebo starček. Jsou mezi nimi druhy pouštních oblastí, adaptované na extrémní podmínky, i druhy rostoucí v tropických deštných lesích. Nalezneme mezi nimi bylinné i dřevnaté liány, sukulentní keře, stromy se ztlustlým kmenem i hlíznaté byliny. Stonek některých druhů ze suchých oblastí (\"Adenia pechuelii\", \"A. globosa\") je přeměněn v nadzemní hlízovitý útvar, z něhož v příznivých podmínkách vyrůstají olistěné nesukulentní prýty.\n\nAdénie jsou převážně dvoudomé byliny, dřeviny a úponkaté liány, někdy se ztlustlým až hlízovitým stonkem nebo zbytnělými podzemními orgány. Listy jsou jednoduché, s celistvou nebo dlanitě členěnou čepelí, u některých druhů až téměř dlanitě složené. Žilnatina je dlanitá nebo zpeřená. Na vrcholu řapíku jsou žlázky. Palisty jsou drobné, trojúhelníkovité. Úponky jsou úžlabní, zpravidla jednoduché a nevětvené.\nKvěty jsou většinou zelenavé nebo žlutavé, často červeně skvrnité, jednopohlavné a pětičetné, uspořádané v úžlabních vrcholičnatých květenstvích. Vrcholové nebo nejspodnější květy jsou často nahrazené úponkem. Květní lůžko je miskovité, někdy členěné do 5 vaků.\nKališní lístky jsou volné nebo částečně srostlé\nKoruna je redukovaná, přirostlá k vrcholu češule a zpravidla kratší než kalich, případně zcela chybí. Pakorunka chybí nebo tvoří dřípený či blanitý lem na vrcholu češule.\nSamčí květy obsahují 5 tyčinek s volnými nebo částečně srostlými nitkami a zbytky zakrnělého semeníku. Semeník samičích květů je kulovitý, spočívající na gynoforu, s mnoha vajíčky. Nese 3 volné nebo částečně srostlé čnělky. Samičí květy obsahují také šídlovitá staminodia.\nPlodem je kulovitá, vejcovitá nebo elipsoidní tobolka pukající zpravidla 3 chlopněmi. Semena jsou obklopená dužnatým míškem.<ref name=\"mam-7/2\"></ref>\n\nRod adénie zahrnuje asi 100 druhů. Je rozšířen v tropech a subtropech Starého světa. Centrum druhové diverzity je ve východní Africe a na Madagaskaru. Mimo subsaharskou Afriku se vyskytují v tropické Asii a severní Austrálii. Na Madagaskaru roste 25 endemických druhů, přičemž jsou zde zastoupeny víceméně na všech typech stanovišť a nabývají plné škály různých forem. Druh \"Adenia venenata\" zasahuje z tropické Afriky až do Arábie. V Asii sahá areál rozšíření rodu od Indie po jižní Čínu a Tchaj-wan a přes Indočínu po jihovýchodní Asii, druh \"Adenia heterophylla\" je rozšířen také na Nové Guineji, Bismarckově souostroví a v severní Austrálii.\n\nAdénie jsou v jihovýchodní Asii a severní Austrálii živnými rostlinami housenek babočkovitých motýlů \"Ariadne\", \"Vindula\" (\"V. erota\", \"V. dejone\", \"V. arsinoe\"), \"Acraea\" (\"A. andromacha\") a \"Cethosia\" (\"C. biblis\", \"C. myrina\", \"C. cydippe\", \"C. penthesilea\").\nDruhy s úzkými, trubkovitými květy (např. \"Adenia heterophylla\") jsou pravděpodobně opylovány různými druhy drobnějšího hmyzu. Některé mají vonné květy. Druh \"Adenia olaboensis\" ze západního Madagaskaru je opylován v časných ranních hodinách ptáky, zejména strdimilem madagaskarským a timálií žlutavoprsou. Naproti tomu \"Adenia firingalavensis\", kvetoucí v suchém období, je specializována na noční opylovače. Jasně červené plody \"Adenia pechuelii\" z pouštních oblastí Namibie vyhledávají ptáci a hlodavci.\n\nAdénie jsou poměrně bohaté na účinné obsahové látky, jako jsou alkaloidy, glykosidy nebo glykoproteiny. Jedovatost je u různých druhů různá a sahá od druhů relativně nejedovatých (\"A. glauca\") až po smrtelně jedovaté (\"A. digitata\"). Poslední zmíněný druh pochází z jižní Afriky a obsahuje glykoprotein modeccin, strukturou podobný ricinu ze semen skočce obecného. Hlavní účinek těchto glykoproteinů spočívá v zablokování syntézy bílkovin v buňkách. Navíc obsahuje i kyanogenní glykosidy. Podobný glykoprotein, volkensin, byl zjištěn u druhu \"Adenia volkensii\", kde je navíc obsažen i alkaloid volkenin. Velmi jedovatý je též madagaskarský druh \"Adenia firingalavensis\".\n\nV rámci čeledi \"Passifloraceae\" představuje rod \"Adenia\" bazální vývojovou větev podčeledi \"Passifloreae\", která je sesterským kladem podčeledi \"Paropsieae\".\n\nAdénie mají význam zejména v tradiční medicíně. Jsou využívány na širokou škálu různých neduhů, které m.j. zahrnují gastritidu (\"A. aculeata\"), střevní parazity (\"A. venenata\", asijský druh \"A. penangiana\"), tišení bolestí (\"A. cissampeloides\"), lepru (\"A. digitata\", \"A. gummifera\"), hadí uštknutí (\"A. gummifera\", \"A. keramanthus\", \"A. trilobata\"), otravy (asijský druh \"A. hondala\"), syfilis (\"A. keramanthus\", \"A. wightiana\"), malárii (\"A. lobata\"), duševní choroby (\"A. racemosa\") a četné jiné. Některé druhy se používají jako stimulans (\"A. venenata\") či afrodiziakum (\"A. lobata\", \"A. gummifera\").\n\nNávnady napuštěné šťávou z plodů \"A. ellenbeckii\" se používají k trávení hyen. Rozdrcené listí některých druhů (\"A. gracilis\", \"A. schweinfurthii\") se používá k omámení ryb při jejich lovu (tzv. barbasko). Ze šťávy z kmene \"A. lobata\" se připravuje jed na špičky šípů (kurare). Dužnina plodů jihoafrického druhu \"Adenia hastata\" je jedlá.\n\nNěkteré druhy adénií jsou pěstovány ve sbírkách sukulentů.\n\n"}
{"id": "1347216", "url": "https://cs.wikipedia.org/wiki?curid=1347216", "title": "Divadlo Járy Pokojského", "text": "Divadlo Járy Pokojského\n\nDivadlo Járy Pokojského je integrovaný soubor, na jehož činnosti se podílejí mladí lidé s různými formami handicapu, zejména lidé s postižením pohybového aparátu. Od svého založení funguje soubor pod hlavičkou brněnského občanského sdružení Archa community. Členové uskupení si původně kladli za cíl inscenovat pouze hry fiktivního všeuměla Járy Cimrmana, ale později začali do repertoáru zařazovat i další autory.\n\nZformování skupiny předcházel letní tábor pro vozíčkáře, který v roce 1997 organizovalo sdružení Archa community. Příznivci kultu Járy Cimrmana si na něm pro radost secvičili scénu ze hry \"Posel světla\". Díky pozitivní odezvě diváků založili týž rok amatérský integrovaný soubor, kam přizvali další přátele. Členové nově vzniklého uskupení se rozhodli i nadále soustřeďovat na inscenování her Divadla Járy Cimrmana. Analogicky k tomu si dali název Divadlo Járy Pokojského (německé slovo \"das Zimmer\" [cimr] znamená česky pokoj). Soubor nalezl domovskou scénu v brněnském Divadle Barka, otevřeném kulturním zařízení, jehož předností je bezbariérový přístup do části hlediště i na scénu.\n\nVedení nového uskupení se ujal Vladan Vlček, po němž se stal principálem dlouholetý člen kolektivu Michael Vidura.\n\nDivadlo představuje volné sdružení ochotníků. Někteří jeho členové jsou lidé s různými formami tělesného či mentálního handicapu. Výraznou část souboru tvoří lidé na invalidním vozíku.\n\nČlenové souboru se střídají v režijní práci. Herecká základna, k níž patří několik desítek amatérů, se průběžně obměňuje a doplňuje. Obsazení inscenací se odvíjí od schopností a charakterů jednotlivců, díky čemuž se herci projevují autenticky a případné handicapy dokáží příhodně využít ve svých rolích. Při obsazování rolí se režiséři neřídí striktně genderem vystupujících, a tak mohou být do ženských rolí podobně jako v Divadle Járy Cimrmana obsazeni muži. Herečky si naopak občas zahrají tam, kde by diváci očekávali muže .\n\nZvláště z finančních důvodů volí soubor jednoduchou scénografii a kostýmy. Některé scénáře nekladou na herce příliš vysoké nároky, a tak v nich sbírají zkušenosti převážně nováčci. Přípravu takových inscenací nazývají členové souboru „inkubátor“ a řadí mezi ně například \"Kočár nejsvětější svátosti\" nebo pohádku pro děti i dospělé \"Jen počkej, hlemýždi!\" z roku 2013.\n\nInscenace Divadla Járy Pokojského jsou typické svým svébytným humorem a sebeironií. Soubor se jejich prostřednictvím snaží dovést diváky k poznání, že se mohou smát hercům s handicapem. Tvůrci inscenací nechtějí v divácích vyvolávat lítost.\n\nDivadlo Járy Pokojského si pro svoji tvorbu volí scénáře, které jsou veřejnosti známé ze slavných divadelních či filmových zpracování. Nutnost přizpůsobovat scénáře tělesným možnostem herců nabízí prostor pro kreativní adaptace předloh.\n\nSoubor uvede každý rok zpravidla jednu premiéru. Podle data prvního uvedení a typu inscenace lze jeho tvorbu rozdělit do dvou období.\n\nZprvu se soubor věnoval výhradně hrám převzatým od Divadla Járy Cimrmana. Po scéně ze hry \"Posel světla\" secvičilo divadlo hru \"Němý Bobeš\". Se svolením autorů Zdeňka Svěráka a Ladislava Smoljaka pak skupina v nejrůznějších sestavách představila všechny ostatní cimrmanovské činohry, konkrétně tituly \"Dobytí severního pólu; Posel z Liptákova; Vražda v salonním coupé; Vyšetřování ztráty třídní knihy; Švestka; Záskok; Akt; Dlouhý, Široký a Krátkozraký; Hospoda Na mýtince; Blaník (2008); Afrika (2009); Lijavec (2014); České nebe (2015).\" Soubor v té době ještě neměl hlavního režiséra, který by jednotlivé inscenace řídil. Pouze čas od času dohlížel na průběh zkoušek jeden z herců.\n\nPočínaje rokem 2009 se soubor přestal striktně držet svých starých vzorů a začal doplňovat repertoár celovečerními hrami od dalších autorů. Cimrmanovský slovní humor vystřídaly mnohdy pohybově náročnější inscenace, které umožnily výraznější hudební a taneční vyjádření.\n\nZ náročnějších her soubor nejprve zpracoval \"Mlýny\" (2009, r. Hynek Latta). Původní inscenace pražského Divadla Sklep vznikla na motivy hry \"Život před sebou\" autorů Václava Havla a Karla Bryndy (1959). Divadlo Járy Pokojského zůstalo věrné svému komediálnímu pojetí her. Inscenaci, která byla zasazena do období socialismu, oživil zpěv i tanec. V přestávkách, které byly nutné k přestavbě scény, bavili herci publikum ztvárňováním socialistických televizních reklam s postavičkou Pana Vajíčka.\n\nNásledující rok secvičili členové Divadla Járy Pokojského hru se zpěvy a tanci \"Limonádový Joe\" (2010, r. Michael Vidura). Za textový podklad si zvolili původní verzi hry Jiřího Brdečky z roku 1944, kterou za protektorátu hrálo pražské divadlo Větrník. V doprovodu hudební skupiny herci interpretovali písně, jež diváci znali z filmové adaptace. Výrazným kostýmním prvkem byly kovbojské vestičky a návleky na nohy vyrobené z karimatek.\n\nDalší hra, kterou soubor uvedl na scénu, nesla název \"Vyloženě rodinná historie\" (2011, Tomáš Medňanský, Petr Babička). Vznikla podle stejnojmenné televizní inscenace Otto Zelenky (1969). Autor v ní na příkladu obyčejné rodiny vykreslil, jakým způsobem a za jakých okolností se může dostat k vládě totalitní moc.\n\nK výraznějším počinům, které byly v Divadle Barka realizovány, se zařadil slavný muzikálový příběh \"Balada pro Banditu\" (2012, r. Aneta Vidurová) autorské dvojice Milan Uhde a Miloš Štědroň. Herci v jednoduchých lidově stylizovaných kostýmech opět zpívali za doprovodu hudební skupiny. Minimalistickou scénu tvořila půlkruhová konstrukce z židlí, kterou osvětlovaly svíčky.\n\nNásledovaly inscenace menšího rozsahu, na kterých se měli možnost zaučit noví herci. Nejprve vznikly tři krátké pohádky pro děti i dospělé \"Kašpárek a žába Kuňka\", \"Jak Jarda Uzlíček kopal brambory\" a \"Jen počkej, hlemýždi!\" autora Vlastimila Pešky (2013, r. Petr Škranc, Milena Rojtová). Necelý rok poté vystoupili noví členové souboru v milostné komedii o peruánském místokráli a krásné herečce s názvem \"Kočár nejsvětější svátosti\" (2013, r. Michael Vidura).\n\nNejrozsáhlejším experimentálním představením se stal \"Přelet nad kukaččím hnízdem\" (2014, r. Lukáš Kořísek). Soubor při něm navázal spolupráci se skupinou tlumočníků do českého znakového jazyka Hands Dance a se Střediskem Teiresiás z Masarykovy univerzity, a tak se mu podařilo zprostředkovat zážitek současně nevidomým divákům i Neslyšícím.\n\nPrvní inscenace Divadla Járy Pokojského, v níž si vozíčkáři zahráli role vozíčkářů, nesla název \"Pavilon pro svobodné pány aneb Neuvěřitelná služba asistenta Kocourka\" (2016, r. Aneta Vidurová). Inscenace se zakládala na divadelní hře Seána O'Caseyho. Odehrávala se v ústavu sociální péče a hybatelem děje se stal osobní asistent.\n\nV říjnu roku 2017 se soubor účastnil čtvrtého ročníku festivalu integrované tvorby FEST IN v Divadle Barka a při této příležitosti poprvé uvedl dramatické výstupy \"Kriplíci aneb Nekorektní skeče ze života hmyzu\" (2017 r. Vítězslav Větrovec). Inspiraci tvůrci čerpali ze skutečných humorných příhod, které se odehrály v životě lidí se specifickými nároky.\n\nSoubor uvádí všechny premiéry i většinu repríz ve svém domovském Divadle Barka. Kromě toho však hostuje po celé České republice. Pravidelně navštěvuje hlavně obce v okolí Brna, ale příležitostně zavítá i na vzdálenější místa. Účastní se různých festivalů, dosud to byl například Cimrfest v Lomnici, Quijotova šedesátka v Lipnici nad Sázavou nebo festival FEST IN v domovském Divadle Barka. Herci se představili také v Českém Krumlově při příležitosti Dne s handicapem nebo hráli pro diváky v pražském Jedličkově ústavu.\n\nVýtěžek z představení bývá využit na dobročinné účely. Někdy jsou prostředky použity na aktivity občanského sdružení Archa community nebo podobných spolků (financování auta pro vozíčkáře, rekondičních pobytů, letních táborů apod.), jindy je tímto způsobem podpořen provoz Divadla Barka.\n\n"}
{"id": "1347218", "url": "https://cs.wikipedia.org/wiki?curid=1347218", "title": "Hrádek (písník)", "text": "Hrádek (písník)\n\nPísník Hrádek je velká vodní plocha o rozloze cca 55 ha vzniklá po těžbě štěrkopísku ukončené v 90. letech 20. století. Písník se nalézá na katastru obce Stéblová v okrese Pardubice asi 2 km západně od centra obce u silnice II/333 spojující Lázně Bohdaneč s Hradcem Králové. Písník je v letním období využíván jako přírodní koupaliště a naturistický kemp. Písník Hrádek je oddělen od sousedního písníku Oplatil I úzkou písečnou hrází. V roce 2012 získala písník do svého majetku společnost Marina Kemp Stéblová, která má v úmyslu vybudovat zde v budoucnu jachtařské středisko.\n\n"}
{"id": "1347222", "url": "https://cs.wikipedia.org/wiki?curid=1347222", "title": "Ed Yong", "text": "Ed Yong\n\nEd Yong (narozen 1981) , celým jménem Edmund Soon-Weng Yong, je britský popularizátor vědy, bloger a novinář žijící v Londýně.\n\nJeho blog \"Not Exactly Rocket Science\" byl od roku 2006 publikován na stránkách časopisu National Geographic Phenomena. Od roku 2015 Yong pracuje pro měsíčník The Atlantic. Na sklonku roku 2017 Ed Yong oznámil, že s psaním blogu končí a bude se plně věnovat psaní článků pro The Atlantic. Jeho články vycházely nebo vycházejí také v dalších periodikách, jako je například BBC , Nature, Scietific American, New Scientist, The Guardian, The Times, The New York Times nebo The New Yorker. \n\nEd Yong je autorem knihy „I Contain Multitudes: The Microbes Within Us and a Grander View of Life“, která vyšla česky pod názvem „Obsahuji davy: O mikrobech v nás, kolem nás a o jejich fascinujícím vlivu na náš život“.\n\nAktivní je také na Twitteru.\n\nEd Yong získal bakalářský a magisterský titul ze zoologie, kterou vystudoval na University of Cambridge v roce 2002. Postgraduální studia dokončil na University College v Londýně, kde v roce 2005 získal titul v biochemii, zabýval se studiem enzymů.\n\nEd Yong se věnuje popularizaci vědy. Vědecké novinky zprostředkovává na svém blogu i ve svých novinových článcích širšímu okruhu veřejnosti. Jeho přístup k popularizaci vědy byl označen za „budoucnost ve sdělování novinek ze světa vědy“ Přímo navštěvuje také různá vědecká pracoviště, muzea i odborníky, od nichž si nechá vyprávět o různých případech z živočišné říše.\n\nZa svoji práci a popularizaci vědy získal v roce 2010 ocenění od ResearchBlogging.org, organizace, která podporuje vědeckou novinařinu zaměřenou na výzkumy, jež už byly publikovány ve vědeckých časopisech, ale jsou „lépe zprostředkovávány širšímu publiku“. \n\nV roce 2012 udělila National Union of Journalists (NUJ) Yongovi cenu Stephen White Award. Association of British Science Writers (ABSW) ocenila v roce 2014 Yongův blog cenou Best Science Blog Award. \n\nEd Yong je autorem knihy „I Contain Multitudes: The Microbes Within Us and a Grander View of Life\"“\", která byla nominovaná na Welcome Trust Book Prize. Česky vydalo knihu pod názvem „Obsahuji davy: O mikrobech v nás, kolem nás a o jejich fascinujícím vlivu na náš život“ nakladatelství Jan Melvil Pubslishing v roce 2017. Yongova publikace byla ke konci března 2017 přeložena do 16 jazyků.\n\nYong v knize říká, že každý živočich, ať už je to člověk, nebo vosa, je domovem milionů bakterií a mikrobů. „Každý z nás v sobě nosí zoo, kolonii, která je uzavřená v každém těle,\"“\" uvádí Yong.\n\nKniha se opírá o informace získané přímo od odborníků. V jedné z kapitol autor například popisuje skleníky, kde se pěstují květiny jen kvůli tomu, aby po nich mohli běhat živočichové, které Ed Yong mohl pozorovat a studovat. Čtenáře humorně i edukativně vede k tomu, aby se na své společníky, mikroby, podívali v novém světle. Odkrývá svět mikrobů a ukazuje, že nejde většinou o patogeny, které je potřeba ničit. Mimo jiné uvádí, že mikrobi v našem těle jsou důležití pro imunitní systém, chrání nás před řadou chorob, formují naše tělo a dokonce utváří i naši identitu a propůjčují nám různé schopnosti.\n"}
{"id": "1347227", "url": "https://cs.wikipedia.org/wiki?curid=1347227", "title": "Oplatil I", "text": "Oplatil I\n\nPísník Oplatil I je velká vodní plocha o rozloze cca 90 ha vzniklá po těžbě štěrkopísku ukončené v 90. letech 20. století. Písník se nalézá na katastru obce Stéblová v okrese Pardubice asi 2,5 km severozápadně od centra obce. Písník je v současné době využíván jako rybářský revír a záložní vodní zdroj pro Pardubické vodárny.\n\nV době výstavby pernštejské rybniční soustavy na přelomu 15. a 16. století byl vybudován na místě lesního porostu rybník s názvem Oplatil. Později byl rybník vysušen a vzniklá plocha byla zalesněna, aby pak byla v 20. století byla opět odlesněna a došlo zde k vytěžení vrstvy štěrkopísku. Pozůstatkem rybníka Oplatil je jeho hráz, po které vede silnice II/333 spojující Lázně Bohdaneč s Hradcem Králové. Písník Oplatil I je oddělen od sousedního písníku Hrádek úzkou cca 5 m širokou písečnou hrází.\n"}
{"id": "1347228", "url": "https://cs.wikipedia.org/wiki?curid=1347228", "title": "24. ročník udílení Screen Actors Guild Awards", "text": "24. ročník udílení Screen Actors Guild Awards\n\n24. ročník udílení Screen Actors Guild Awards se konal 21. ledna 2018. Ocenění se předalo nejlepším filmovým a televizním vystoupením v roce 2017. Nominace byly oznámeny 13. prosince 2017. Ceremoniál vysílaly stanice TNT a TBS. 22. srpna 2017 bylo oznámeno, že Morgan Freeman získá cenu Celoživotní ocenění. Dne 4. prosince 2017 bylo oznámeno, že Kristen Bell se stane historicky první moderátorkou ceremoniálu.\n\nTučně jsou označeni vítězové.\n\n"}
{"id": "1347230", "url": "https://cs.wikipedia.org/wiki?curid=1347230", "title": "Oplatil II", "text": "Oplatil II\n\nPísník Oplatil II je velká vodní plocha o rozloze cca 50 ha vzniklá po těžbě štěrkopísku ukončené v 90. letech 20. století. Písník se nalézá na katastru obce Stéblová v okrese Pardubice asi 2 km severozápadně od centra obce. Písník je v současné době využíván jako rybářský revír a záložní vodní zdroj pro Pardubické vodárny. V jeho těsné blízkosti se nalézají písníky Oplatil I a písník Hrádek.\n"}
{"id": "1347233", "url": "https://cs.wikipedia.org/wiki?curid=1347233", "title": "Malá Čeperka (písník)", "text": "Malá Čeperka (písník)\n\nPísník Malá Čeperka je vodní plocha o rozloze cca 19 ha vzniklá po těžbě štěrkopísku ukončené v 90. letech 20. století. Písník se nalézá na katastru obce Čeperka v okrese Pardubice asi 3 km jižně od centra obce u silnice spojující Staré Ždánice a Srch. Písník je využíván jako rybářský revír a v letním období je využíván též pro rekreaci. Pro svou hloubku okolo 7 m je vhodný pro potápění. V jeho bezprostředním okolí se nalézají další písníky – Mácháč, Jezero u Stéblové, Oplatil II.\n"}
{"id": "1347235", "url": "https://cs.wikipedia.org/wiki?curid=1347235", "title": "Wolfram Ax", "text": "Wolfram Ax\n\nWolfram Ax (* 9. prosince 1944, Falkensee u Berlína) je německý klasický filolog.\n\nPo maturitě (1964 v Hildesheimu) zahájil 1964-70 studium klasické filologie a německé literatury na univerzitách v Münsteru, Bonnu a Göttingenu. V roce 1974 obdržel doktorát, ukončil habilitaci v roce 1983 a 1984 obdržel profesoru pro klasickou filologii v Göttingenu. V roce 1989 byl hostujícím vědcem na univerzitě v Berkeley. V roce 1992 odešel na univerzitu Erlangen-Norimberk. V roce 1993 přijal místo na katedře latinského studia na univerzitě v Düsseldorfu. V roce 1996 převzal katedru latinského studia na Kolínské univerzitě jako nástupce Clemense Zintzena. Na jaře roku 2010 odešel do důchodu. \n\nZabývá se antickou gramatikou, rétorikou a filozofií jazyka, latinskou lingvistikou, poezií římského císařství a gramatikou a stylistikou renesance.\n\nV roce 2016 obdržel cenu Ausonius za své vědecké dílo.\n\n"}
{"id": "1347236", "url": "https://cs.wikipedia.org/wiki?curid=1347236", "title": "CZ-NACE", "text": "CZ-NACE\n\nCZ-NACE (Nomenclature statistique des activités économiques dans la Communauté européenne) je zkratka pro klasifikaci ekonomických činností vydávanou Evropskou komisí od roku 1970. V Česku se začala používat od  1. ledna 2008, kdy nahradila Odvětvovou klasifikaci ekonomických činností (OKEČ). Předpona CZ určuje, že se týká činností prováděných v České republice, v Česku má sběr těchto dat na starosti Český statistický úřad. Klasifikace činností NACE se používá například pro vydávání oprávnění k podnikání (např. živnostenské listy) a pro zařazení předmětů podnikání. Klasifikace se také používá pro zpracování statistických dat a jejich srovnání mezi státy. Díky tomu lze činnosti porovnávat mezi jednotlivými evropskými státy, protože je její používání ve státech Evropské unie povinné.\n\nJednotlivé obory činností konkrétních firem lze najít z Registru ekonomických subjektů, který provozuje Český statistický úřad.\n\nNACE dělí ekonomické činnosti, resp. oblasti ekonomických činností, tak, že každé statistické jednotce, která vykonává nějakou ekonomickou činnost, lze přiřadit některý kód NACE. Ekonomickou činností přitom rozumíme výrobu určitého výrobku nebo poskytování služby při použití kombinace výrobních prostředků, práce, výrobních postupů a meziproduktů.\nKlasifikace CZ-NACE je pětimístná. První čtyři úrovně jsou převzaty z mezinárodního standardu, pátá národní úroveň byla doplněna tam, kde pro statistické účely bylo potřeba ekonomické činnosti klasifikovat detailněji. První úroveň tvoří 21 sekcí označených písmenným kódem. Druhou úroveň tvoří 88 oddílů, které jsou označeny dvoumístným číselným kódem. Oddíly se dále dělí do 272 skupin a 615 tříd, na národní úrovni bylo přidáno 160 podtříd.\n\nHlavní ekonomická činnost jednotky se určuje tzv. metodou top-down. Nejprve se určí sekce s nejvyšším podílem na přidané hodnotě, poté se určí oddíl, který se nejvyšší mírou podílí na tvorbě přidané hodnoty v této sekci. Analogicky se pak určí dominantní skupina v rámci oddílu a dominantní třída v rámci skupiny.\n"}
{"id": "1347237", "url": "https://cs.wikipedia.org/wiki?curid=1347237", "title": "Mácháč (písník)", "text": "Mácháč (písník)\n\nPísník Mácháč je vodní plocha o rozloze cca 8 ha vzniklá po těžbě štěrkopísku ukončené v 90. letech 20. století. Písník se nalézá na katastru obce Čeperka v okrese Pardubice asi 3 km jižně od centra obce. Písník je v soukromém vlastnictví majitelky restaurace a je využíván jako soukromý rybářský revír. Chytá se zde pouze metodou chyť a pusť, lovnou rybou jsou zde trofejní kapři a jeseteři. V bezprostředním okolí písníku se nalézají další písníky - Malá Čeperka, Jezero u Stéblové, Oplatil II.\n\n"}
{"id": "1347238", "url": "https://cs.wikipedia.org/wiki?curid=1347238", "title": "Jezero u Stéblové", "text": "Jezero u Stéblové\n\nJezero u Stéblové někdy nazývaný též Štěrkové jezero je velká vodní plocha o rozloze cca 34 ha vzniklá po těžbě štěrkopísku ukončené v 90. letech 20. století. Písník se nalézá na katastru obce Stéblová v okrese Pardubice asi 2 km severně od centra obce u silnice spojující Staré Ždánice a Srch. Písník je v současné době využíván jako rybářský revír. V jeho těsné blízkosti se nalézají písníky Oplatil I, Oplatil II, písník Hrádek, Malá Čeperka.\n"}
{"id": "1347242", "url": "https://cs.wikipedia.org/wiki?curid=1347242", "title": "Sedloňovská vrchovina", "text": "Sedloňovská vrchovina\n\nSedloňovská vrchovina je geomorfologický okrsek Náchodské vrchoviny, kterou tvoří společně s Hronovskou kotlinou, Červenokosteleckou pahorkatinou a Ohnišovskou pahorkatinou. Nejvyšší vrchol Sedloňovské vrchoviny je Špičák, který se nachází v Dobřanské vrchovině.\n\nSedloňovská vrchovina ze skládá z těchto podokrsků:\n\nSedloňovská vrchovina se táhne od Náchoda jako Dobrošovská vrchovina v prostoru mezi levým břehem řeky Metuje až do soutoku s Olešenkou v Pekle, poté podél jejího pravého břehu až k Novému Hrádku, zatím co na severu sousedí s Levínskou vrchovinou (Wzgórza Lewińskie, Lewiner Bergland) resp. částečně je s ní totožná v oblasti na jih od Chudobské sníženiny. Nejznámějším vrcholem této části je Dobrošov (624 m n. m.) s vyhlídkovou restaurací, z níž je překrásný pohled zejména na Hronovskou kotlinu, na město Náchod a na okolní i vzdálené hory.\n\nZa údolím Olešenky, za jejím pravým břehem, pak pokračuje jako Dobřanská vrchovina přes Chřiby (775 m n. m.) až nad Deštné v Orlických horách, nad nímž vrcholí svým nejvyšším bodem (Špičák 841 m n. m.), a táhne se dál jižním směrem až nad pravý břeh říčky Bělá. Odtud pokračuje dále na jih jako Uhřínovská vrchovina až k řece Kněžná.\n\nSedloňovská vrchovina vytváří v podstatě bezprostřední západní podhůří Orlických hor, na něž navazuje, zatím co dále na západ od ní se toto podhůří dále snižuje do České kotliny Ohnišovskou pahorkatinou.\n\n"}
{"id": "1347243", "url": "https://cs.wikipedia.org/wiki?curid=1347243", "title": "Mrtvé rameno Labe u Němčic", "text": "Mrtvé rameno Labe u Němčic\n\nStaré Labe u Němčic je název pro mrtvé rameno řeky Labe nalézající se severozápadně od obce Němčice v okrese Pardubice. Jezero je využíváno jako rybářský revír Místní organizací Českého rybářského svazu.\n"}
{"id": "1347244", "url": "https://cs.wikipedia.org/wiki?curid=1347244", "title": "Stanislav Biler", "text": "Stanislav Biler\n\nStanislav Biler (* 22. ledna 1982) je český sociolog, spisovatel a publicista. Dětství prožil v Žimrovicích, studoval na gymnáziu ve Vítkově. Vystudoval obor sociologie a mezinárodní vztahy a evropská studia na Fakultě sociálních studií Masarykovy univerzity, přispívá do časopisů \"Finmag\", \"Respekt\", či do \"Hospodářských novin\", pracoval jako dramaturg České televize a v Kanceláři Veřejného ochránce práv. Spoluzakládal satirické hnutí Žít Brno. Podílel se na místopisném průvodci \"To je Brno\", kde s nadsázkou negativně popisoval obce v okolí Brna, což vzbudilo kontroverze. Na podzim 2017 mu vyšel román \"Nejlepší kandidát\", politická satira o prezidentském kandidátovi Janu Novákovi.\n\n"}
{"id": "1347245", "url": "https://cs.wikipedia.org/wiki?curid=1347245", "title": "Modrásek černočárný", "text": "Modrásek černočárný\n\nModrásek černočárný (\"Pseudophilotes baton\") je druh denního motýla z čeledi modráskovitých (\"Lycaenidae\"). Rozpětí jeho křídel je 20 až 22 mm. Samci mají modrá křídla s tmavým úzkým lemem a tmavou středovou skvrnou. Na zadních křídlech mají dobře patrné tmavé lemové skvrny. Samice jsou černošedé s modrým popraškem od báze křídel. Zbarvením je tento druh velmi podobný modrásku východnímu, který je však o něco větší. Spolehlivě lze oba druhy rozpoznat podle genitálií a místa výskytu.\n\nMotýl je rozšířený od Portugalska přes severní část Španělska a Francii do západní části střední Evropy. Rozšířený je rovněž v celé Itálii. V České republice se tento druh vyskytuje pouze na jihu a jihozápadě Čech v několika slabých koloniích. Obývá suché pastviny s krátkostébelnou vegetací a skalní výchozy, ale i plochy výrazně ovlivněné člověkem jako například opuštěné pískovny a vojenské prostory, kde jsou narušované plochy s výskytem živných rostlin.\n\nŽivnými rostlinami modráska černočárného jsou mateřídouška úzkolistá (\"Thymus serpyllum\"), mateřídouška vejčitá (\"Thymus pulegioides\") a další druhy mateřídoušek (\"Thymus\"). Dále housenky přijímají marulku šantovitou (\"Clinopodium nepeta\"), saturejky (\"Satureja\"), máty (\"Mentha\") a levandule (\"Lavandula\"). Samice klade vajíčka jednotlivě na listy a květní poupata. Housenky, které jsou myrmekofilní, se živí květy a nezralými plody. Motýl je dvougenerační (bivoltinní). Dospělce lze zahlédnout od dubna do června a od konce července do počátku září. Ve vyšších polohách je motýl jednogenerační (monovoltinní) s letovou periodou v červnu a červenci. Přezimuje kukla v mraveništích.\n\nV České republice je tento modrásek kriticky ohrožený. Vyskytuje se pouze na jihu a jihozápadě Čech v několika slabých a značně izolovaných koloniích, kterým v důsledku zarůstání vhodných lokalit hrozí vyhynutí.\n\n"}
{"id": "1347273", "url": "https://cs.wikipedia.org/wiki?curid=1347273", "title": "Stočes", "text": "Stočes\n\nPříjmení Stočes či Stočesová může znamenat:\n\nZnámí nositelé tohoto příjmení:\n\nzákladní tvar\n"}
{"id": "1347276", "url": "https://cs.wikipedia.org/wiki?curid=1347276", "title": "Mickie Most", "text": "Mickie Most\n\nMickie Most, vlastním jménem Michael Peter Hayes, (20. června 1938 – 30. května 2003) byl anglický hudební producent. Začínal jako zpěvák v duu Most Brothers, v němž dále působil Alex Wharton, které vydalo jeden singl. V roce 1959 odešel se svou manželkou do Jižní Afriky, kde založil kapelu Mickie Most and the Playboys. Roku 1962 se vrátil do Anglie. Později působil jako manažer a producent. V roce 1969 založil hudební vydavatelství RAK Records. Spolupracoval například se skupinami The Yardbirds a The Animals a také zpěvačkou Suzi Quatro.\n"}
{"id": "1347279", "url": "https://cs.wikipedia.org/wiki?curid=1347279", "title": "Lulu (zpěvačka)", "text": "Lulu (zpěvačka)\n\nLulu (* 3. listopadu 1948 Lennoxtown) je skotská zpěvačka. Roku 1964 podepsala smlouvu s vydavatelstvím Decca Records, což znamenalo zahájení její profesionální kariéry. Své první dlouhohrající album nazvané \"Something to Shout About\" vydala roku 1965. V roce 1967 nahrála titulní píseň k filmu \"Panu učiteli s láskou\". Roku 1969 reprezentovala Spojené království na Eurovision Song Contest. Rovněž hrála v různých seriálech a filmech.\n\n"}
{"id": "1347282", "url": "https://cs.wikipedia.org/wiki?curid=1347282", "title": "Roy Chapman Andrews", "text": "Roy Chapman Andrews\n\nRoy Chapman Andrews (26. ledna 1884 Beloit, Wisconsin – 11. března 1960 Carmel-by-the-Sea) byl americký přírodovědec, dobrodruh a cestovatel. \n\nProslul zejména jako vůdce pěti výprav Amerického přírodovědeckého muzea v New Yorku do pouště Gobi v Mongolsku. Při těchto výpravách, které se konaly v letech 1922 až 1930 působil jako dobrodruh ozbrojený puškou nebo koltem, který vedl vědeckou výpravu v nehostinné krajině. Snad byl i předlohou pro postavu filmového archeologa Indiana Jonese, ačkoliv režisér Steven Spielberg to nikdy nepotvrdil. Andrews napsal o svých výpravách množství knih a v první třetině 20. století se ve Spojených státech amerických stal oslavovanou vědeckou celebritou. Jeho jméno je spojeno například s objevy prvního hnízda s fosilními vejci dinosaurů, objevem druhu \"Velociraptor mongoliensis\" a mnoha dalšími.\n\n"}
{"id": "1347286", "url": "https://cs.wikipedia.org/wiki?curid=1347286", "title": "Annette Peacock", "text": "Annette Peacock\n\nAnnette Peacock (* 1941 Brooklyn) je americká hudebnice a skladatelka. Její matka hrála na violu. Vyrůstala v Kalifornii a se skládáním hudby začala již ve svých pěti letech. Byla samoukem, jen počátkem sedmdesátých letech krátce studovala na Juilliard School. Jejím manželem byl jazzový kontrabasista Gary Peacock. Své první album nazvané \"I'm the One\" vydala roku 1972. Během své kariéry spolupracovala s mnoha hudebníky, mezi něž patří například Paul Bley, Mick Ronson a Chris Spedding.\n\n"}
{"id": "1347291", "url": "https://cs.wikipedia.org/wiki?curid=1347291", "title": "Dana Gillespie", "text": "Dana Gillespie\n\nDana Gillespie (* 30. března 1949 Woking) je anglická zpěvačka. Kariéru zahájila v polovině šedesátých let jako teenager. V roce 1965 například vydala singl „Thank You Boy“, jehož producentem byl Jimmy Page. Své první album nazvané \"Foolish Seasons\" vydala roku 1967. Roku 1972 zpívala doprovodné vokály na albu \"The Rise and Fall of Ziggy Stardust and the Spiders from Mars\" zpěváka Davida Bowieho. Rovněž hrála Marii Magdalenu v prvním uvedení muzikálu \"Jesus Christ Superstar\".\n"}
{"id": "1347292", "url": "https://cs.wikipedia.org/wiki?curid=1347292", "title": "Český inspektorát lázní a zřídel", "text": "Český inspektorát lázní a zřídel\n\nČeský inspektorát lázní a zřídel (zkratka ČIL) je český úřad.\n\nMinisterstvo zdravotnictví je ústředním úřadem státní správy pro vyhledávání, ochranu, využívání a další rozvoj přírodních léčivých zdrojů, přírodních léčebných lázní a lázeňských míst a pro výkon dozoru. Pro tuto činnost má v souladu s kompetenčním zákonem (zákon č. 2/1969 Sb. o zřízení ministerstev a jiných ústředních orgánů státní správy České republiky) zřízen Český inspektorát lázní a zřídel.\nKompetence a povinnosti stanovuje Českému inspektorátu lázní a zřídel lázeňský zákon č. 164/2001 Sb. \n\nPotřeba chránit přírodní léčivé zdroje, zdroje přírodní minerální vody, přírodní léčebné lázně a lázeňská místa nevznikla až v „moderní době“, ale je součástí naší historie již od poloviny 19. století. Již v roce 1859 byl vyhlášen ochranný okrsek lázní Karlovy Vary. V té době se ochrana přírodních léčebných lázní řídila ustanoveními tehdejšího živnostenského zákona a v případě ohrožení zájmu lázní – v historickém pohledu především důlním podnikáním a důlními podnikateli – byl výkon státní správy při ochraně přírodních léčebných zdrojů instituován u orgánů báňské státní správy.\nDalším vývojovým stupněm v ochraně přírodních léčebných zdrojů je stanovení ochranných opatření a ochranných území pro přírodní léčebné zdroje lázeňských míst na základě vládního nařízení č. 223 z roku 1939. Výkon státní správy je instituován u zemských úřadů, kde je společný s agendou vodoprávní. V uvedeném vládním nařízení je dále „instituován“ jako účastník řízení „Inspektorát pro přírodní léčebné lázně a pro přírodní léčivé zdroje“, zřízený při ministerstvu zdravotnictví. \n\nNutno uvést, že inspektorát jako instituce nebyl orgánem novým. Byl ustanoven s působností pro Království české již v roce 1908 kvůli ohrožení vřídla v Karlových Varech. Po roce 1918 byla jeho působnost rozšířena na celé území ČR. Český inspektorát lázní a zřídel tedy v roce 2018 slaví již 110 let své působnosti.\n\n"}
{"id": "1347293", "url": "https://cs.wikipedia.org/wiki?curid=1347293", "title": "Kinky Friedman", "text": "Kinky Friedman\n\nKinky Friedman, vlastním jménem Richard Samet Friedman, (* 1. listopadu 1944 Chicago) je americký zpěvák a kytarista. Pochází z židovské rodiny a studoval Texaské univerzitě v Austinu, kde jeho hlavním oborem byla psychologie. Dva roky sloužil v amerických Mírových sborech. Již na univerzitě působil ve skupině King Arthur & the Carrots. Později hrál v dalších kapelách. V roce 1976 se účastnil turné Rolling Thunder Revue písničkáře Boba Dylana. Své první album nazvané \"Sold American\" vydal roku 1973, později následovala řada dalších.\n"}
{"id": "1347297", "url": "https://cs.wikipedia.org/wiki?curid=1347297", "title": "Rolling Thunder Revue", "text": "Rolling Thunder Revue\n\nRolling Thunder Revue bylo koncertní turné amerického písničkáře Boba Dylana. Bylo rozděleno do dvou částí, přičemž první probíhala od 30. října do 8. prosince 1975 na severozápadě USA a v Kanadě a druhá od 18. dubna do 25. května 1976 na jihu USA. Mezitím, dne 25. ledna 1976, hudebníci odehráli ještě jeden benefiční koncert. Turné se účastnili například Joan Baez, Roger McGuinn, Ramblin' Jack Elliott, Bob Neuwirth a Mick Ronson.\n"}
{"id": "1347305", "url": "https://cs.wikipedia.org/wiki?curid=1347305", "title": "We Stitch These Wounds", "text": "We Stitch These Wounds\n\nWe Stitch These Wounds je debutové studiové album americké post-hardcorové skupiny Black Veil Brides. Album vyšlo v roce 2010.\n\nAutorem všech skladeb je Andy \"Six\" Biersack a Jake Pitts.\n\n"}
{"id": "1347309", "url": "https://cs.wikipedia.org/wiki?curid=1347309", "title": "David Lynn Jones", "text": "David Lynn Jones\n\nDavid Lynn Jones (* 15. ledna 1950 Bexar) je americký zpěvák. V sedmdesátých letech hrál na baskytaru v kapele Freddy Morrison & the Bandana Blues. V roce 1986 napsal píseň „Living in the Promiseland“ pro Willieho Nelsona, která se dostala na první místo countryové hitparády. V roce 1987 podepsal smlouvu s vydavatelstvím Mercury Records a vydal své první album nazvané \"Hard Times on Easy Street\". O tři roky později následovala druhá deska \"Wood, Wind, and Stone\" a později dvě další. Po roce 1994 se již hudbě nevěnoval.\n\n"}
{"id": "1347320", "url": "https://cs.wikipedia.org/wiki?curid=1347320", "title": "Your Arsenal", "text": "Your Arsenal\n\nYour Arsenal je třetí sólové studiové album anglického zpěváka Morrissey. Vydáno bylo 27. července 1992 společností HMV. Jeho producentem byl Mick Ronson. V britské hitparádě se umístilo na čtvrté příčce. Bylo nominováno na cenu Grammy jako nejlepší alternativní album.\n\n\n"}
{"id": "1347325", "url": "https://cs.wikipedia.org/wiki?curid=1347325", "title": "Slaughter on 10th Avenue", "text": "Slaughter on 10th Avenue\n\nSlaughter on 10th Avenue je první sólové studiové album anglického kytaristy Micka Ronsona. Vydáno bylo v únoru roku 1974 společností RCA Records a produkoval jej sám Ronson. Nahráno bylo zčástí na zámku Château d'Hérouville ve Francii a zčásti v londýnském studiu Trident Studios. Autorem obalu alba je Leee Black Childers.\n\n\n"}
{"id": "1347326", "url": "https://cs.wikipedia.org/wiki?curid=1347326", "title": "Heaven and Hull", "text": "Heaven and Hull\n\nHeaven and Hull je třetí studiové album anglického kytaristy Micka Ronsona. Vydáno bylo v květnu roku 1994 Epic Records, přibližně rok po Ronsonově smrti. Nachází se na něm jak autorské písně, tak i coververze, například „Like a Rolling Stone“ od Boba Dylana (zpíval v ní David Bowie). Poslední písní na albu je „All The Young Dudes“, což je živá nahrávka, která pochází z Koncertu k poctě Freddiemu Mercurymu. Na přední straně obalu byla použita fotografie Micka Ronsona. Na zadní se nachází most Verrazano-Narrows Bridge. Pracovní název alba byl \"To Hull and Back\". Název alba odkazuje k Ronsonovu rodnému městu Hull.\n\n\n"}
{"id": "1347330", "url": "https://cs.wikipedia.org/wiki?curid=1347330", "title": "Gmina Wielowieś", "text": "Gmina Wielowieś\n\nGmina Wielowieś je vesnická gmina v okrese Gliwice, ve Slezském vojvodství. V letech 1975–1998 byla pod administrativou Katovického vojvodství.\n\nSídlo gminy je obec Wielowieś.\n\nGmina se nachází v severní části okresu Gliwice. Sousedí s městem:\na gminami:\n\nNa území gminy se nacházejí tyto vesnice:\n\nStarostenské vesnice:\nOsady, části vesnic:\n\nPodle údajů z roku 2016 gmina zaujímala 17,5 % území okresu Gliwice a měla rozlohu 116,59 km, z toho bylo:\nNejvyšším vrchem je Kalwaria 302 m n. m.\n\nV části vesnice Dąbrówka na rozloze 14,48 ha se nachází přírodní rezervace Hubert.\n\nNa území gminy Wielowieś se nacházejí dvě mateřské školky (Swibie a Wielowieś) a dvě základní školy (Swibie a Wielowieś) a gymnázium Jana Pavla II ( Wielowieś).\n\nGminou procházejí turistické trasy:\n\nV gmině Wielowieś v obci Dąbrówka se nachází přírodní rezervace Hubert.\n\nSilnice vojvodské:\n\nč. 901 Olesno – Dobrodzień – Zawadzkie – Wielowieś – Pyskowice – Gliwice\n\nč. 907 Niewiesze – Toszek – Wielowieś – Kieleczka – Tworóg – Brusiek – Koszęcin – Boronów – Konopiska – Wygoda\n\nMístní dopravu v gmině Wielowieś zabezpečuje MZKP (\"Międzygminny Związek Komunikacji Pasażerskiej Tarnowskie Góry\") prostřednictvím \"GOP\" (\"Komunikacyjny Związek Komunalny Górnośląskiego Okręgu Przemysłowego\"). Díky MZKP mají vesnice spojení s Wielowsí.\nDo Pyskowic: Wielowieś, Sieroty, Sieroty-Chwoszcz, Zacharzowice, Pniów, Pyskowice.\n\nZ Pyskowic: Pyskowice, Pniów, Zacharzowice, Sieroty-Chwoszcz, Sieroty, Wielowieś, Błażejowice, Wiśnicze, Świbie, Radonia, Raduń-Borowiany, Kieleczka, Wielowieś\nTarnowskie Góry, Miedary, Połomia, Jasiona (u vybraných spojů), Wojska, Kolonia Kotków, Wielowieś, Kieleczka (u vybraných spojů), Świniowice, Tworóg (u vybraných spojů)\nWielowieś, Czarków, Jerzmanów, Kieleczka, Raduń-Borowiany, Radonia, Świbie, Wiśnicze, Gajowice, Błażejowice, Wielowieś\n"}
{"id": "1347332", "url": "https://cs.wikipedia.org/wiki?curid=1347332", "title": "Amón (judský král)", "text": "Amón (judský král)\n\nAmón (hebrejsky: , \"Amon\") byl z Davidovské dynastie v pořadí čtrnáctý král samostatného Judského království. Jeho jméno se vykládá jako \"„Věrný“\", případně jako \"„Řemeslník“\". Dle názoru moderních historiků a archeologů král Amón vládl asi v letech 641 až 640 př. n. l. Podle kroniky Davida Ganse by však jeho kralování mělo spadat do let 3283–3285 od stvoření světa neboli do rozmezí let 479–476 před naším letopočtem, což odpovídá 2 letům vlády, jak je uvedeno v Tanachu. \n\nAmón byl synem krále Menašeho a jeho ženy Mešulemet. Na judský trůn v Jeruzalémě usedl ve svých 22 letech a vrátil se zpět k původnímu modlářství svého otce. Talmud dokonce uvádí, že se dopustil soulože se svou vlastní matkou z důvodu, aby dal najevo své pohrdání Tórou. Po dvou letech vlády byl zavražděn svými služebníky. Proti palácovému spiknutí se však postavil \"„lid země“\", který na judský trůn dosadil Amónova syna Jóšijáše.\n\n"}
{"id": "1347336", "url": "https://cs.wikipedia.org/wiki?curid=1347336", "title": "Pure Prairie League", "text": "Pure Prairie League\n\nPure Prairie League je americká countryrocková skupina. Kapela vznikla v roce 1970 a její původní sestavu tvořili zpěvák a kytarista Craig Fuller, bubeník Tom McGrail, kytarista George Powell, baskytarista Phil Stokes a kytarista Robin Suskind. Později skupinou prošlo několik dalších hudebníků. Jedním z pozdějších členů kapely byl také Vince Gill. Své první album s názvem \"Pure Prairie League\" kapela vydala roku 1972 a následovala řada dalších. Rozpadla se v roce 1988, ale později byla obnovena.\n\n"}
{"id": "1347354", "url": "https://cs.wikipedia.org/wiki?curid=1347354", "title": "Navekmisal Hanımefendi", "text": "Navekmisal Hanımefendi\n\nNavekmisal Hanımefendi (okolo 1838 Předkavkazsko – 5. srpna 1854 Istanbul) byla konkubína osmanského sultána Abdulmecida I.\n\nNarodila se do rodiny Biberdových v severním Kavkazu. Její otec byl princ Rusrem Biberd a matka princezna Fatma Kızılbek. Měla také sestru Suzidilaru, která zemřela v roce 1919. \n\nSestra její matky, princezna Keşfiraz měla blízký vztah k princezně Refii Sultan. Díky tomu společně se sestrou dostala do Istanbulu. Poté vyrůstala v sultánově harému. Zde se stala věrnou služebnou Valide sultánky Bezmialem Sultan. Jako služebnou ji poznal i sultán Abdulmecid a v roce 1853 se s ní oženil.\n\nJejich manželství bylo bezdětné. Na začátku roku 1854 onemocněla tuberkulózou, která v 19. století drancovala Istanbul. Byla poslána do paláce Şemsipaşa v Üsküdaru, kde v srpnu roku 1854 zemřela. Byla pochována v mauzoleu v Istanbulu. \n"}
{"id": "1347365", "url": "https://cs.wikipedia.org/wiki?curid=1347365", "title": "Diskografie Micka Ronsona", "text": "Diskografie Micka Ronsona\n\nDiskografie Micka Ronsona sestává z vydaných nahrávek, na nichž se tento hudebník za svého života (1946–1993) podílel. V první polovině sedmdesátých let hrál se zpěvákem Davidem Bowiem a po odchodu z jeho kapely zahájil sólovou kariéru, během níž vydal dvě alba (posmrtně vyšlo jeho třetí sólové album). Dále řadu let spolupracoval se zpěvákem Ianem Hunterem a jako instrumentalista či producent se podílel na velkém množství alb dalších umělců.\n\n"}
{"id": "1347370", "url": "https://cs.wikipedia.org/wiki?curid=1347370", "title": "Ostnákovití", "text": "Ostnákovití\n\nOstnákovití (Jacanidae) je čeleď bahňáků z řádů dlouhokřídlých (Charadriiformes).\n\nOstnákovití jsou malí až středně velcí ptáci velikosti holuba (velikost zpravidla 15 až 30 cm), mají dlouhé nohy a čtyři extrémně dlouhé štíhlé prsty s drápy (odtud pochází jejich český název), díky kterým nímž dokážou chodit po vodě podobným způsobem jako bazilišci a zároveň rozložit svoji hmotnost. Jsou to hmyzožravci, sežerou hmyz a jiné drobné živočichy. Plovoucí hnízda si staví ve vodě. Jsou to polygamní ptáci. Samice jsou větší než samci.\n\nOstnákovití obývají Afriku, Jižní a Střední Ameriku a Madagaskar, kde žije endemický ostnák madagaskarský (\"Actophilornis albinucha\").\n\nRod : \"Actophilornis\"\n\n\n\nRod : \"Hydrophasianus\"\n\n\nRod : \"Jacana\"\n\n\n\nRod : \"Irediparra\"\n\n\nRod : \"Microparra\"\n\n\nV evropských zoo se jedná o vzácně chované ptáky. V listopadu 2019 byly chovány pouze dva druhy ostnáků: ostnák africký a ostnák jihoamerický (mezi 10 a 20 zoo Evropy). V rámci Česka byl přitom chován jen ostnák jihoamerický v Zoo Praha a Zoo Zlín.\n\n"}
{"id": "1347376", "url": "https://cs.wikipedia.org/wiki?curid=1347376", "title": "Mistrovství světa ve fotbale klubů 2017", "text": "Mistrovství světa ve fotbale klubů 2017\n\nMistrovství světa ve fotbale klubů 2017 (oficiálně FIFA Club World Cup UAE 2017 presented by Alibaba Cloud) se hrálo v termínu 6. - 16. prosince 2017 ve Spojených arabských emirátech. Byl to 14. ročník MS klubů, ve kterém se střetává šest vítězů jednotlivých nejvyšších kontinentálních soutěží a vítěz ligy pořadatelské země.\n\nZástupci Evropy (Real Madrid) a Jižní Ameriky (Grêmio) byli nasazeni přímo do semifinále.\nRočník 2017 vyhrál španělský klub Real Madrid z konfederace UEFA, který tak navázal na své vítězství v předchozím ročníku 2015. Real získal svůj třetí titul v historii turnaje.\n\n\"Všechny časy jsou v UTC+4\"\n\n"}
{"id": "1347378", "url": "https://cs.wikipedia.org/wiki?curid=1347378", "title": "Benny Mardones", "text": "Benny Mardones\n\nBenny Mardones (* 9. listopadu 1946) je americký zpěvák. Narodil se v Clevelandu, jeho otec byl Chilan, který se nedlouho po jeho narození vrátil do Chile a Mardones jej tak viděl jen několikrát. Své první album s názvem \"Thank God for Girls\" vydal v roce 1978 a jeho producentem byl Andrew Loog Oldham. Později vydal řadu dalších alb. Úspěchu se mu dostalo roku 1980 se singlem „Into the Night“, který se umístil na jedenácté příčce americké hitparády. V roce 2000 mu byla diagnostikována Parkinsonova nemoc, navzdory tomu však pokračoval v koncertování.\n\n"}
{"id": "1347381", "url": "https://cs.wikipedia.org/wiki?curid=1347381", "title": "Qeqertarsuaq (Nuugaatsiaq)", "text": "Qeqertarsuaq (Nuugaatsiaq)\n\nQeqertarsuaq je ostrov v Grónsku v kraji Avannaata. Název Qeqertarsuaq je velmi běžný pro ostrovy v Grónsku a znamená \"velký ostrov\". Jediná obydlená osada na ostrově je Nuugaatsiaq na jihovýchodě ostrova, kde v roce 2017 žilo 70 obyvatel, dále se však na jihozápadě ostrova nachází i opuštěná osada Naajat. Ostrov je hornatý, nejvyšší vrchol se jmenuje Snehætten, který je se svými 1118 metry nad mořem čtrnáctým největším vrcholem kraje Avannaata.\n\nQeqertarsuaq je menší ostrov s rozlohou celkem 249,93 m. Jeho pobřeží je dlouhé 72,63 km, ale v jeho nejširších místech je pouze 24,83 km dlouhý a 16,91 km široký a v nejužším místě je asi jenom 5 km široký. Ostrov se nachází ve fjordu Qeqertat Imaat, kolem ostrova se nacházejí také zálivy Sisikavsak, Akerte a na severu průliv Nuugaatsiap Tunua, který jej odděluje od poloostrova Umiammakku, vzdáleného asi 1,25 km od nejvýchodnějšího mysu Niaqornakavsaq, vycházejícího z Grónského ledovce. Kolem ostrova Qeqertarsuaq se nachází několik ostrovů a poloostrovů, na severozápadě se nachází ostrůvek Itsakuarsuk, na jihovýchod se nachází ostrov Karrat s opuštěnou osadou Nuliarfik. Na sever od ostrova se nachází poloostrovy Salliaruseq a Umiammakku, na západ Sigguup Nunaa a na jihovýchod Akuliaruseq. Ostrov je hornatý, nejvyšší vrchol Snehætten měří 1118 m, další vysoký a nejmenší pojmenovaný vrchol je Sorte Pyramide (681 m).\n"}
{"id": "1347390", "url": "https://cs.wikipedia.org/wiki?curid=1347390", "title": "Antonio Páez", "text": "Antonio Páez\n\nJeho specializací byl běh na 400 a 800 metrů. V roce 1979 se stal halovým mistrem Evropy v běhu na 800 metrů. O dva roky později vybojoval na evropském halovém šampionátu na této trati bronzovou medaili. Podruhé se halovým mistrem Evropy v běhu na 800 metrů stal v roce 1982.\n\n"}
{"id": "1347394", "url": "https://cs.wikipedia.org/wiki?curid=1347394", "title": "Nit z přízraků", "text": "Nit z přízraků\n\nNit z přízraků (v anglickém originále Phantom Thread) je historický dramatický film z roku 2017. Režie a scénáře se ujal Paul Thomas Anderson. Ve filmu hrají Daniel Day-Lewis, Lesley Manville a Vicky Krieps. Film měl premiéru 25. prosince 2017. Do českých kin vstoupil 1. února 2018. Snímek získal dvě nominace na Zlatý glóbus v kategoriích nejlepší mužský herecký výkon (drama) a nejlepší původní skóre, nominace ale neproměnil. Dále byl nominován v šesti kategoriích na Oscara.\n\n\nFilm získal pozitivní recenze od kritiků. Na recenzní stránce Rotten Tomatoes získal ze 37 započtených recenzí 89 procent s průměrným ratingem 8,4 bodů z deseti. Na serveru Metacritic snímek získal z 18 recenzí 94 bodů ze sta.\n\n"}
{"id": "1347397", "url": "https://cs.wikipedia.org/wiki?curid=1347397", "title": "Túde", "text": "Túde\n\nTúde (celým názvem \"Hezbe Túdeje Írán\" حزب تودۀ ایران, překládáno jako \"Lidová strana Íránu\" nebo \"Strana íránských mas\") je íránská politická strana, hlásící se ke krajní levici, její program spojuje marxismus s prvky íránského nacionalismu. Navázala na Komunistickou stranu Íránu, která byla založena v roce 1920 a se sovětskou pomocí vyhlásila v Gílánu Perskou socialistickou sovětskou republiku. Po porážce povstání byla strana postavena mimo zákon. V roce 1937 došlo k velké vlně represí, při níž bylo uvězněno množství levicových aktivistů, tzv. skupina Padesáti tří. \n\nV roce 1941, kdy byl Írán obsazen sovětskou a britskou armádou, byla většina politických vězňů propuštěna a 29. září tohoto roku vznikla strana Túde, jejímž prvním lídrem byl Solejman Eskandarí. Ve volbách do Madžlisu v roce 1944 získala strana osm mandátů. Túde se po druhé světové válce výrazně podílela na separatistických hnutích Kurdů (Mahábádská republika) a Azerů, podporovaných Sovětským svazem. Dne 4. února 1949 provedl jeden z členů strany neúspěšný atentát na panovníka Muhammada Rezu Pahlavího, reakcí byl zákaz strany. I v ilegalitě Túde podporovala znárodnění íránského ropného průmyslu, které vyhlásil premiér Muhammad Mosaddek, následnou roztržku mezi Íránem a západními státy (Íránská krize) se pokusila využít k převzetí moci. To vedlo v srpnu 1953 k vojenskému převratu podporovanému Central Intelligence Agency, po kterém většina lídrů strany skončila ve vězení nebo v exilu (např. spisovatel Bozorg Alaví a architekt Kianúrí Núruddín získali azyl v NDR, Mohamed Torbati a Mansúr Šakí žili v Československu). \n\nV Íránu nesměla strana veřejně působit až do roku 1979. Výrazně se pak angažovala v islámské revoluci, ve volbách v roce 1980 však neuspěla. Na rozdíl od konkurenční levicové skupiny Lidoví mudžáhedíni, která brzy zahájila ozbrojený boj proti Chomejního režimu, byla Túde k novým vládcům zpočátku loajální – v letech 1982–83 však teokraté začali likvidovat veškerou opozici a hromadně zatýkali její příslušníky. Uvězněný lídr strany Ehsan Tabarí byl v květnu 1984 donucen vystoupit v televizi s projevem, v němž se přiznal ke špionáži pro SSSR a odvolal své ateistické názory. Definitivní konec aktivit Túde na íránském území učinily popravy tisíců politických odpůrců v létě roku 1988. Od té doby funguje Íránská lidová strana pouze v exilu. V roce 2017 vydala prohlášení, v němž na rozdíl od ostatních íránských opozičních skupin odsoudila americký útok na základnu Šajrát v Sýrii.\n\n"}
{"id": "1347407", "url": "https://cs.wikipedia.org/wiki?curid=1347407", "title": "Hubert (přírodní rezervace)", "text": "Hubert (přírodní rezervace)\n\nPřírodní rezervace Hubert je lesní, částečná přírodní rezervace nacházející se na území vesnice Dąbrówka v gmině Wielowieś v Polsku. Byla založena k ochraně části smíšeného lesa s přírodními rysy, které jsou zachovány mezi stromovými porosty, které byly zasaženy lidskou činností. Rezervace byla založena nařízením polského ministerstva lesnictví a dřevařského průmyslu ze dne 4. dubna 1958 (M.P. 1958 nr 38 poz. 226). Rozkládá se na ploše 14,4 ha v polesí Centawa v nadlesnictví Rudziniec. Rozloha rezervace byla v roce 2015 rozšířená na rozlohu 33,74 ha, kolem rezervace byla vytýčená ochranná plocha o rozloze 35,2 ha.\n\nRezervace se nachází v nadmořské výšce 225–230 m n. m. v jihovýchodní části Opolské roviny v rozsáhlém komplexu Borów Stobrawsko-Lubliniecký. Nachází se v údolí Świbskiej Wody (povodí Malá Pěna). Geologické podloží tvoří vápence středního triasu, překryté vrstvami čtvrtohorních usazenin, složené z pleistocéních říčních a glaciálních (poledovcových) písků. Reliéf terénu má rovinný charakter.\n\nDominantní rostlinné společenství v rezervaci tvoří subkontinentální les s typovou variací, lokálních, nevelkých vyvýšenin v jihovýchodní části rezervace přechází do kontinentálního smíšeného lesa. Hlavní část tvoří borovice lesní (kolem 65 %), dub letní (kolem 35 %), jejíchž stáří se pohybuje od 130 do 160 let. Společenství dotváří nemnohé buky, javory a javory kleny, které v mnoha případech mají charakter přírodní památky.\n\nNa území rezervace je potvrzen výskyt 107 druhů cévnatých rostlin (mezi nimi 83 % lesních a křovinových druhů), 33 druhů mechů a 2 druhy játrovek. Mezi chráněnými cévnatými rostlinami se nacházejí: břečťan popínavý, konvalinka vonná, kopytník evropský, krušina olšová, svízel vonný a prvosenka vyšší. Vzácně se vyskytují mimo jiné samorostlík klasnatý, tolije bahenní, dymnivka plná a ostružiník moruška.\n\nFauna v rezervaci zahrnuje 56 druhů obratlovců a na 200 druhů bezobratlých.\n\nRezervace byla propojena (2015) s rezervací Łężczok v ratibořském okrese.\n\n"}
{"id": "1347413", "url": "https://cs.wikipedia.org/wiki?curid=1347413", "title": "Ferrarská škola", "text": "Ferrarská škola\n\nFerrarská škola umělecký směr, který se rozvinul koncem 15. století. Byl podporován ferrarskými vévody ď Este. Charakteristickými znaky je ostrá kresba, zářivá barevnost, osvětlení zvýrazňující plastiku tvarů. Dojem jisté bizarnosti vyvolává také záliba ve složitých postojích postav a obliba antických archeologických detailů. Na umělce této školy měla vliv škola benátská a padovská. \n\nSeznam malířů z Ferrarské školy v umělecké biografii Camilla Laderchiho: \n\n\n\n\n"}
{"id": "1347424", "url": "https://cs.wikipedia.org/wiki?curid=1347424", "title": "631 (číslo)", "text": "631 (číslo)\n\nŠest set třicet jedna je přirozené číslo. Římskými číslicemi se zapisuje DCXXXI a řeckými číslicemi χλα. Následuje po čísle šest set třicet a předchází číslu šest set třicet dva.\n\n631 je:\n\n"}
{"id": "1347430", "url": "https://cs.wikipedia.org/wiki?curid=1347430", "title": "Live! Live! Live!", "text": "Live! Live! Live!\n\n"}
{"id": "1347432", "url": "https://cs.wikipedia.org/wiki?curid=1347432", "title": "Vousákovití", "text": "Vousákovití\n\nVousákovití (Capitonidae) je čeleď ptáků z řádu šplhavců (Piciformes). Patří sem 15 druhů ve 2 rodech, lišících se zbarvením i v rámci pohlaví. Často se chovají v zajetí.\n\nObývají Jižní a Střední Ameriku.\n\nJsou to ptáci pestře zbarvení podle druhů a také pohlaví, jejich prostředím jsou deštné lesy. Hnízdí v dutinách stromů, dutiny si vytvářejí pomocí svých silných zobáků. Jsou charakterističtí pro své silné zobáky, díky kterým je lze zaměnit s papoušky.\n\nrod Capito\n\n\nRod Eubucco\n\n\n"}
{"id": "1347433", "url": "https://cs.wikipedia.org/wiki?curid=1347433", "title": "Fotbalový zápas Anglie proti výběru světa (1963)", "text": "Fotbalový zápas Anglie proti výběru světa (1963)\n\nV rámci oslav stého výročí založení The Football Association se konal 23. října 1963 na londýnském stadionu Wembley přátelský fotbalový zápas mezi anglickou fotbalovou reprezentací a vybraným mužstvem nejlepších hráčů světa, hrajícím pod hlavičkou FIFA. Bylo to historicky první utkání národního týmu s výběrem světa. Utkání navštívilo 100 000 diváků, rozhodčím byl Bob Davidson ze Skotska. \n\nZápas skončil vítězstvím domácího mužstva poměrem 2:1. První branku vstřelil v 66. minutě Terry Paine, v 82. minutě vyrovnal Denis Law, v poslední minutě rozhodl Jimmy Greaves\n\nZa tým zbytku světa hráli tři českoslovenští reprezentanti: Josef Masopust, Svatopluk Pluskal a Ján Popluhár.\n\n\nNáhradníci\nTrenér\n\n\nNáhradníci\n\nTrenér\n\n"}
{"id": "1347450", "url": "https://cs.wikipedia.org/wiki?curid=1347450", "title": "José Luis González", "text": "José Luis González\n\nJosé Luis González Sánchez (* 8. prosince 1957) je bývalý španělský atlet, běžec na střední a dlouhé tratě, trojnásobný halový mistr Evropy v běhu na 1500 metrů.\nV osmdesátých letech 20. století patřil do světové mílařské špičky. V roce 1982 se stal halovým mistrem Evropy v běhu na 1500 metrů. Tento titul obhájil v roce 1985. V této sezóně rovněž získal stříbrnou medaili na této trati na světových halových hrách. Třetí titul halového mistra Evropy v běhu na 1500 metrů vybojoval v roce 1986. Úspěšný byl rovněž v roce 1987 – stal se halovým mistrem Evropy v běhu na 3000 metrů a na mistrovství světa v Římě získal stříbrnou medaili v běhu na 1500 metrů. Titul evropského halového šampiona na tříkilometrové trati v roce 1988 obhájil. Jeho posledním medailovým úspěchem na mezinárodních soutěžích bylo druhé místo v běhu na 3000 metrů na halovém mistrovství světa v roce 1989.\n\nV červenci 1985 startoval v Nice v závodě na 1500 metrů, kde Brit Cram a Maročan Aouita zaběhli poprvé tuto trať pod 3 a půl minuty. Samotný González zaběhl čas 3:30,92 a vytvořil tak španělský rekord.\n\n"}
{"id": "1347452", "url": "https://cs.wikipedia.org/wiki?curid=1347452", "title": "Płużnica (přírodní rezervace)", "text": "Płużnica (přírodní rezervace)\n\nPřírodní rezervace Płużnica je lesní přírodní rezervace nacházející se na území gminy Strzelce Opolskie okrese Strzelecký, Opolské vojvodství v Polsku. Rezervace byla založena nařízením polského ministerstva lesnictví a dřevařského průmyslu ze dne 30. dubna 1957 (M.P. 1957 r. Nr 41 poz. 268). Rozkládá se na ploše 3,17 ha v nadlesnictví Rudziniec. Cílem je zachování části přírodního smíšeného lesa pro naučné a edukační cíle.\n\nDominantní část tvoří buky, borovice a smrk. Společenství dotváří dub letní, habr obecný a bříza bělokorá a v lesním podrostu hasivka orličí, violka lesní a brusnice borůvka.\n\nZ potvrzených 25 druhů ptáků to je např. datel černý a holub doupňák.\n\n"}
{"id": "1347454", "url": "https://cs.wikipedia.org/wiki?curid=1347454", "title": "Ghostemane", "text": "Ghostemane\n\nEric Whitney (* 15. dubna 1991 West Palm Beach, Florida) je americký rapper a hudební producent, známý spíše pod pseudonymem Ghostemane. Pochází z Lake Worth ve státě Florida.\n\nGhostemane je znám svou tvorbou, ve které spojuje prvky rapu a metalu. Jeho hudební styl charakterizují písně jako „Hades“, „John Dee“, „Venom“ či „Kybalion“. Byl také členem skupin jako Schemaposse, Seven Serpents a Nemesis.\n\nGhosteovi rodiče původně pocházeli z New Yorku, ale přesunuli se na Floridu rok před Ericovým narozením. Ghoste vyrostl v oblasti West Palm Beach na Floridě. Ghost hrál fotbal a velkou část svého mládí si držel velmi dobrou klasifikaci. Jeho otec pracoval jako lékař. Měl velmi silný vliv na Ericovu výchovu, Erica a jeho bratra učil k zodpovědnosti a rasové snášenlivosti. Ačkoliv si svého otce velmi vážil, neměl to s ním vůbec lehké, neboť se neustále snažil získat nad Ericem i celou jeho rodinou co největší kontrolu. Často mu zakazoval trávit čas na internetu a prakticky ho nutil hrát fotbal, ačkoliv měl Eric jiné zájmy. Dokonce Erica donutil k tomu, aby se zapsal k námořnictvu. Z toho ale nakonec sešlo. O něco později jeho otec těžce onemocněl, kvůli bolestem bral různé prášky a používal opiové látky, a když bylo Ericovi sedmnáct let, zemřel. Ghosta otcova smrt pochopitelně zasáhla, na druhou stranu ale cítil zvláštní pocit svobody, který předtím nepoznal a začal se více věnovat své oblíbené vášni - hudbě.\n\nKdyž bylo Ghostovi dvanáct, začal se zajímat o hudbu, hlavně si oblíbil skupiny jako Lagwagon a Green Day. Eric se začal interpretovat jako čtrnáctiletý, když dělal kytarové covery známých popových písní a později především Metalových. Když byl o něco starší, začal se zajímat více o alternativní hudbu, nejvíce si oblíbil žánr zvaný hardcore, začal hrát s několika kapelami, nejdůležitější pro něj byla nejspíš účast v kapele „Nemesis“. Se kterou mimo jiné nahrál svou první rapovou nahrávku, byl to tehdy ale spíše jen experiment. Poté, co dostudoval střední školu, přihlásil se na vysokou školu a pracoval jako B2B obchodník. Přesto, že byl velmi úspěšný a vydělával si 65,000$ ročně. Uvědomil si, že práce od 9 do 17 není nic pro něj, a že by se radši věnoval hudbě. K rapu ho přivedly interpreti jako Bone Thugs-n-Harmony a Three 6 Mafia. V roce 2014 už začal skládat své první seriózní rapové skladby pod uměleckým jménem Ghostemane. V roce 2015 vydává své první EP nahrávky. O rok později se přestěhuje do Los Angeles, kde se připojí k labelu „Schema Posse alongside“, kde působil například raper Lil Peep. Ghostemane se do širšího povědomí rapové komunity dostává svým featem s raperem Pouya na písni „1000 Rounds“.\n\nGhostemane je studentem fyziky a astrofyziky. Jeden čas se zajímal i o okultismus, když ho zaujal okultistický praktikant Aleister Crowley. Nakonec ho ale ze všeho nejvíce zaujal matematik, astronom a astrolog John Dee.\n"}
{"id": "1347470", "url": "https://cs.wikipedia.org/wiki?curid=1347470", "title": "Lil Tracy", "text": "Lil Tracy\n\nJazz Butler, známý spíše pod pseudonymem Lil Tracy (* 1995), je americký emo rapper původem ze státu Virginia.\n\nButler se narodil roku 1995 jako syn dvou hudebníků – jeho otec Ishmaiel Butler byl členem experimentální hiphopové skupiny Shabazz Palaces, zatímco jeho matka Coco Clements působila v populární dívčí skupině Sisters with Voices.\n\nJeště předtím, než začal používat své umělecké jméno Lil Tracy, si říkal Yung Bruh, Yunng Karma, Souljahwitch či Toreshi Minaj. V době, kdy si říkal Young Bruh, byl součástí uskupení Thraxxhouse Collective, ve kterém vydal EP jako \"elegantangel\", \"when angels cry (death has wings)\" a \"u,_u\". Zde se mu podařilo najít svůj styl v podobě emo rapu a gothic rapu. V roce 2016 přijal nabídku rapera Lil Peepa, a stal se součástí GothBoiClique. Zde se Lil Tracy ještě více nalezl. Lil Tracy se podílel prakticky na každém mixtapu Lil Peepa a i na jeho jediném albu \"Come Over When You’re Sober\".\n\n"}
{"id": "1347471", "url": "https://cs.wikipedia.org/wiki?curid=1347471", "title": "Kanggje", "text": "Kanggje\n\nMěsto Kanggje ( – \"Kanggje si\") je město v Severní Koreji, hlavní město provincie Čagang. Leží ve středu provincie na řece Tongro-gang, přítoku Amnokkangu. K roku 2008 mělo přes čtvrt miliónu obyvatel.\n"}
{"id": "1347473", "url": "https://cs.wikipedia.org/wiki?curid=1347473", "title": "Obléhání Rhodu (1522)", "text": "Obléhání Rhodu (1522)\n\nObléhání Rhodu v roce 1522 byl druhý a nakonec úspěšný pokus vojsk Osmanské říše pod vedením sultána Sulejmana I. o vypuzení Maltézského řádu z jeho pevnosti na ostrově Rhodu, čímž Turci ovládli východní Středomoří. Jejich předchozí pokus v roce 1480 byl neúspěšný.\n\nŘád hospitalitů svatého Jana (Řád johanitů, později Maltézští rytíři) se usídlil na Rhodu počátkem 14. století po ztrátě poslední křižácké pevnosti ve Svaté zemi v Akkonu v roce 1291. Stalo se tak po úspěšném obléhání ostrova v letech 1306–1309. Odtud pak začaly jeho lodi napadat turecká plavidla ve východním Středomoří neboli v Levantě, čímž Rhodští rytíři, jak se jim v té době také říkalo, získali kontrolu nad obchodem v celé oblasti. \nPrvní osmanský pokus o získání ostrova v roce 1480 byl bojovníky řádu úspěšně odražen. Přítomnost johanitů tak blízko jižního pobřeží Anatolie však nedávala Turkům spát, neboť znamenala hlavní překážku jejich rozpínavosti.\n\nPo prvním tureckém obléhání Rhodu se z pevnosti Řádu johanitů stala díky řadě vylepšení bastionová pevnost, což značně zvýšilo její odolnost vůči dělostřelecké palbě. Hlavní zdi na pevninské straně byly zesíleny, obranný příkop byl rozšířen, starý val byl přeměněn na masivní představené kleště. Kolem většiny věží a kaponiér byly vybudovány bastiony zlepšující ostřelování hradebního příkopu. Došlo též ke snížení počtu bran a změn doznalo i cimbuří, když byly rovné úseky nahrazeny zkosenými, vhodnějšími pro dělostřelecký boj. Kromě zedníků a pomocných dělníků se na stavbě podílelo množství otroků, přičemž nejtěžší práce museli vykonávat muslimští otroci.\n\nV roce 1521 byl za velmistra řádu zvolen Philippe Villiers de L'Isle-Adam. V očekávání nového osmanského útoku na Rhodos pokračoval dál v zesilování městského opevnění, které započalo po tureckém útoku v roce 1480 a zemětřesení v roce 1481. Na obranu ostrova povolal řádové rytíře z celého křesťanského světa. Zbytek Evropy jeho žádost ignoroval. Výjimkou bylo několik benátských oddílů z Kréty. \n\nMěsto chránily dva, místy tři kruhy kamenných zdí a několik mohutných bastionů. Obrana jednotlivých úseků byla rozdělena mezi rytíře z jednotlivých johanitských oblastí neboli „jazyků“, do nichž byli rytíři organizováni od roku 1301. Městský přístav chránila řetězová bariéra, za níž kotvila řádová flotila.\n\nDne 26. června 1522 připlula k Rhodu osmanská flotila čítající 400 lodí, jíž velel guvernér Egypta Çoban Mustafa paša. Sultán Sulejman I. dorazil 28. července v čele armády o 10 000 mužích, aby se osobně ujal velení.\n\nTurci zablokovali rhodský přístav a těžkou dělostřelbou ostřelovali město z děl rozmístěných nad městem. K tomu prováděla jejich pěchota téměř denně útoky na město. Osmanští sapéři se také snažili podkopat se pod hradby a vyhodit je do povětří. Dělostřelba nepůsobila masivnímu opevnění příliš vážné škody, ale 4. září, po pěti týdnech obléhání, vybuchly pod tzv. anglickým bastionem dvě velké prachové nálože, které způsobily zřícení 11metrového úseku hradební zdi. Kamení ze zřícené zdi zaplnilo obranný příkop. Turci okamžitě na takto vzniklou mezeru zaútočili a brzy ji ovládli. Byli však smeteni a zahnáni prudkým protiútokem vedeným samotným velmistrem Villiersem de L'Isle-Adamnem a Fra' Nicholasem Husseym. Ještě dvakrát se téhož dne pokusili Turci o průlom, ale byli pokaždé odraženi spojenými silami anglických a německých bratří. \n\nDne 24. září nařídil Mustafa paša nový masivní útok zaměřený zejména proti španělskému, anglickému, provensálskému a italskému bastionu. Po dni zuřivých bojů, během nichž změnil španělský bastion dvakrát majitele, sultán Sulejman útok odvolal a jeho neúspěšného velitele, svého švagra Mustafa pašu, odsoudil k smrti. Na přímluvu ostatních vysokých důstojníků mu však udělil milost. Mustafův nástupce Hain Ahmed paša byl zkušený obléhatel. Turci se pod jeho velením zaměřili na snahu podminovat opevnění a vyhodit je do vzduchu, přičemž nepřestávali ostřelovat město ze svých děl.\n\nPravidelnost rozložení míst, kde vybuchly nálože pod obrannými zdmi (které převážně spočívají na skále), vedla k domněnkám, že Turečtí sapéři zřejmě využili propustky pod helénským městem, které leží pod středověkým městem Rhodos.\n\nTaké další velký útok na konci listopadu byl odražen. Obě strany byly nyní notně vyčerpány. Rytíři proto, že se rapidně snižovala jejich schopnost se bránit a nebyla naděje, že by jakékoli posily dorazily včas, a Turci proto, že jejich vojska, sužovaná bojovými neúspěchy a chorobami, jež se šířily v jejich táborech, byla značně demoralizována. Sultán Sulejman nabídl obyvatelům města mír a ušetření jejich životů a zásob, pokud se vzdají. Budou-li však Turci nuceni město dobýt silou, čeká je naopak otroctví. Pod tlakem obyvatel města přistoupil Villiers de L'Isle-Adam na vyjednávání. Na 11.–13. prosince bylo dohodnuto příměří, aby byl zajištěn klid pro jednání. Když však místní obyvatelé vyžadovali další záruky své bezpečnosti, sultán se rozhněval a nařídil pokračování ostřelování a útoků. Španělský bastion byl dobyt 17. prosince. Jelikož většina městských zdí byla pobořena, bylo jen otázkou času, kdy se bude muset město vzdát. Po dlouhém naléhání zástupců obyvatel města tedy velmistr řádu požádal 20. prosince o další příměří.\n\nDne 22. prosince přijali zástupci řeckých a latinských obyvatel města Sulejmanovy velkorysé podmínky. Rhodští rytíři dostali dvacet dní na opuštění ostrova, přičemž si s sebou mohli vzít svoje zbraně a jakékoli cennosti a náboženské předměty, na nichž jim záleželo. Obyvatelé ostrova, kteří si přáli Rhodos opustit, tak mohli učinit kdykoli během tříletého období. Ti, kdo se rozhodli zůstat na ostrově, měli být na pět let osvobozeni od osmanských daní. Žádný kostel neměl být znesvěcen či přeměněn na mešitu.\n\nRáno 1. ledna 1523 vypochodovali zbývající rytíři a vojáci v bojové zbroji, za zvuku bubnů a s vlajícími korouhvemi z města. Spolu s několika tisíci civilisty se nalodili na 50 lodí a odpluli na Krétu, která byla v té době ve správě Benátské republiky.\n\nObléhání Rhodu skončilo osmanským vítězstvím. Dobytí ostrova otevřelo Turkům cestu k ovládnutí celého východního Středomoří a usnadnilo jim námořní dopravu mezi Cařihradem a Káhirou a levantskými přístavy. Později, v roce 1669, ovládli osmanští Turci z této základny benátskou Krétu. \n\nRhodští rytíři se zprvu přesunuli na Sicílii, ale v roce 1530 získali od císaře Karla V. do svěřenství ostrovy Malta a Gozo a severoafrický přístav Tripolis.\n"}
{"id": "1347475", "url": "https://cs.wikipedia.org/wiki?curid=1347475", "title": "Emil Babiš", "text": "Emil Babiš\n\nEmil Babiš (* 1956) je bývalý slovenský skokan na lyžích, reprezentant Československa. Závodní kariéru ukončil v roce 1980. Po skončení aktivní kariéry působí jako trenér a rozhodčí.\n\nCelkově skončil v prvním ročníku Světového poháru 1979/80 na 87. místě, startoval v 7 závodech a bodoval 12. místem v Zakopaném. Startoval na Týdnu letů na lyžích 1976 v Oberstdorfu, kde skončil na 28. místě s nejdelším skokem 122 metrů.\n\n"}
{"id": "1347480", "url": "https://cs.wikipedia.org/wiki?curid=1347480", "title": "Harnes", "text": "Harnes\n\nHarnes je francouzská obec v departementu Pas-de-Calais v regionu Hauts-de-France. V roce 2014 zde žilo 12 421 obyvatel. Je centrem kantonu Harnes.\n\nSousední obce jsou: Annay, Carvin, Courrières, Fouquières-lès-Lens, Loison-sous-Lens a Noyelles-sous-Lens.\n\n\"Počet obyvatel\"\n\n\n"}
{"id": "1347483", "url": "https://cs.wikipedia.org/wiki?curid=1347483", "title": "Kanton Hénin-Beaumont-1", "text": "Kanton Hénin-Beaumont-1\n\nKanton Hénin-Beaumont-1 ( ) je francouzský kanton v departementu Pas-de-Calais v regionu Hauts-de-France. Tvoří ho tři obce a část města Hénin-Beaumont. Zřízen byl v roce 2015.\n\n"}
{"id": "1347485", "url": "https://cs.wikipedia.org/wiki?curid=1347485", "title": "Kanton Hénin-Beaumont-2", "text": "Kanton Hénin-Beaumont-2\n\nKanton Hénin-Beaumont-2 ( ) je francouzský kanton v departementu Pas-de-Calais v regionu Hauts-de-France. Tvoří ho pět obcí a část města Hénin-Beaumont. Zřízen byl v roce 2015.\n\n"}
{"id": "1347487", "url": "https://cs.wikipedia.org/wiki?curid=1347487", "title": "Matthias Flacius Illyricus", "text": "Matthias Flacius Illyricus\n\nMatthias Flacius, zvaný Illyricus (chorv. Matija Vlačić Ilirik) (3. března 1520, Labin – 11. března 1575, Frankfurt nad Mohanem) byl chorvatský luterský teolog, historik, filosof a filolog; hlavní představitel gnesioluteránství.\n\nPřipravil norimberské vydání sebraných spisů Mistra Jana Husa. Byl rovněž hlavním editorem třináctisvazkových Magdeburských centurií (1559–1574).\n\nJe po něm pojmenována protestantská teologická fakulta v Záhřebu (\"Teološki fakultet Matija Vlačić Ilirik\"), založená roku 1976.\n"}
{"id": "1347490", "url": "https://cs.wikipedia.org/wiki?curid=1347490", "title": "Jake Knapp", "text": "Jake Knapp\n\nJake Knapp je americký vývojář a spisovatel. Účastnil se vývoje produktů Gmail, Google Hangouts nebo Microsoft Encarta. \n\nNarodil se v Seattlu. Vystudoval univerzitu ve Washingtonu. Je autorem procesu \"Design Sprint\", který popsal ve své knize \"Sprint\", jejímiž spoluautory jsou John Zeratsky a Braden Kowitz. Kniha s podtitulem \"Jak vyřešit velké problémy a otestovat nové myšlenky v pouhých pěti dnech\" vyšla česky v roce 2017. \n\nJake Knapp pracoval deset roků pro Google a Google Ventures. Zde vytvořil proces \"Design Sprint\". Ten aplikoval při své práci pro společnosti, jako je Nest, Slack nebo Flatiron Health. Proces Design Sprint přijaly společnosti po celém světě, mezi nimi také Organizace spojených národů. Proces využívají při řešení zásadních problémů a testování nových produktů nebo nápadů.\n\nDesign Sprint je pětifázový proces využívaný při vývoji nových produktů nebo služeb. Týmům, zpravidla o 4 až 7 lidech, pomáhá jasně si stanovit cíle, ověřovat předpoklady a přijímat rozhodnutí. Hlavními pilíři procesu jsou: obchodní strategie, mezioborová spolupráce, rychlé vytváření prototypů a testování s pomocí skutečných uživatelů. \n\n1.   Porozumění: objevení obchodních příležitostí, stanovení cílové skupiny, definice metriky úspěchu. \n\n2.   Hledání řešení: prozkoumání problému, kreativní způsoby řešení (bez ohledu na proveditelnost).\n\n3.   Konverze: vybrání nápadů, jejich podrobné prozkoumání.\n\n4.   Prototyp: připravení prototypu produktu. \n\n5.   Testování: testování produktu se skutečnými uživateli (cílovou skupinou). \n\n\nNěkteré vybrané příklady využití Design Sprintu: reklamní odvětví, zábavní a herní průmysl, zdravotnictví, výuka jazyků, vzdělávání, neziskový sektor, média, nemovitosti.\n\nJake Knapp je spoluautorem knihy \"Sprint: How to Solve Big Problems and Test New Ideas in Just Five Days\", která vyšla česky pod názvem \"Sprint: Jak vyřešit velké problémy a otestovat nové myšlenky v pouhých pěti dnech\", v roce 2017 ji vydalo nakladatelství Jan Melvil Pubslishing. Autoři v knize představují \"pětidenní proces\", který umožňuje řešit náročné problémy a úkoly. Proces aplikoval při práci na projektech pro Google a později pro Google Ventures, kde vytvořil tým s vývojáři Bradem Kowitzem a Johnem Zeratskym. \n\nKniha Sprint je určená týmům, které hledají odpovědi na zásadní podnikatelské otázky. Jde o průvodce, který ukazuje, jak rychle řešit problémy a náročné úkoly. Klíčem je právě pětidenní proces – \"sprint\". V pondělí se tým zaměří na stanovení problému a na klíčové otázky, které je třeba řešit. V úterý načrtne řešení. Ve středu přijme důležitá rozhodnutí a nápady změní v hypotézu. Ve čtvrtek vytvoří prototypy. A v pátek je otestuje s pomocí skutečných uživatelů.\n\nKniha se během pár měsíců od svého vydání stala jednou z nejcitovanějších podnikatelských knih vůbec a také bestsellerem podle žebříčku New York Times.\n\nEv Williams, zakladatel služeb Medium, Blogger a Twitter, o knize řekl: \"Pokud chcete vytvářet lepší produkty, přečtěte si tuto knihu a řiďte se jejími radami\". \n"}
{"id": "1347495", "url": "https://cs.wikipedia.org/wiki?curid=1347495", "title": "Glukonát zinečnatý", "text": "Glukonát zinečnatý\n\nGlukonát zinečnatý je organická sloučenina, zinečnatá sůl kyseliny glukonové. Používá se jako doplněk stravy a také, pod názvem zincum gluconicum, jako homeopatikum.\n\nKyselina glukonová se vyskytuje v přírodě a vyrábí se kvašením glukózy, obvykle pomocí \"Aspergillus niger\" nebo jiných plísní, jako jsou \"Penicillium\", či pomocí bakterií jako například \"Acetobacter\", Pseudomonas a \"Gluconobacter\". Lze jej také získat elektrolytickou oxidací, i když je tento proces nákladnější. Jeho výhodami jsou nižší mikrobiologický profil a vyšší výtěžnost reakce.\n\nGlukonát zinečnatý se používá jako součást léku na nachlazení, bylo ovšem zjištěno že nejvýraznější účinek na dobu trvání nachlazení má octan zinečnatý. Byly provedeny pokusy s léčením nachlazení podáváním zinečnatých sloučenin nosem, ovšem zjistilo se, že zinek může v některých případech způsobit anosmii.\n\nVýrobek založený na glukonátu zinečnatém, rovněž obsahující arginin, se používá k chemické kastraci zvířat; u psů se podává injekčně přímo do varlat. Prodává se pod různými značkami jako jsou například Neutersol a Esterilsol.\n\nPo intranasální aplikaci některých produktů obsahujících glukonát zinečnatý byly zjištěny případy anosmie (ztráty čichu). V září 2003 proběhlo několik soudních sporů kvůli tomu, že si uživatelé stěžovali na skutečnost, že nosní gel s obsahem glukonátu zinečnatého a několika neaktivních přísad negativně ovlivnil citlivost jejich čichu a někdy také chuti. Společnost Matrixx Initiatives, Inc., výrobce tohoto přípravku, prohlásila, že jen málo lidí mělo problémy a anosmie mohla být způsobená samotným nachlazením. V lednu 2006 bylo vyřešeno 340 těchto sporů celkovým odškodněním 12 milionů $.\n"}
{"id": "1347499", "url": "https://cs.wikipedia.org/wiki?curid=1347499", "title": "Modrásek cizokrajný", "text": "Modrásek cizokrajný\n\nModrásek cizokrajný (\"Lampides boeticus\") je druh denního motýla z čeledi modráskovitých (\"Lycaenidae\"). Rozpětí jeho křídel je 30 až 36 mm. Samci mají modravě fialová křídla s úzkým tmavým lemem. Samice mají šedohnědé až tmavě hnědé zbarvení a na vnitřní části křídel jsou modře poprášené. U obou pohlaví jsou na vnitřním rohu zadních křídel dobře patrné dvě černé skvrny, které jsou světle lemované a dlouhá tenká ostruha.\n\nV Evropě je tento druh rozšířený v zemích kolem Středozemního moře. Odtud potom vzácně zalétává do střední Evropy a na jih Velké Británie. V Česku je modrásek cizokrajný považován za velmi vzácného migranta. Motýl obývá suché stepi, louky a zahrady.\n\nŽivnými rostlinami modráska cizokrajného jsou žanovec měchýřník (\"Colutea arborescens\"), sena dvouhroznová (\"Senna didymobotrya\") a čilimník (\"Chamaecytisus palmensis\"). Na zahradách housenky konzumují také hrách (\"Pisum\") a fazol (\"Phaseolus\"). Samice při kladení vajíček více upřednostňují květy živných rostlin, než jejich listy a stonky. Mladé housenky se živí nejprve nezralými prašníky a semeníky, později ukryté v nezralých luscích přijímají nezralé plody. Housenky, které nehibernují, se kuklí volně na zemi nebo pod kameny. V tropických a subtropických oblastech má modrásek cizokrajný více generací (polyvoltinní) a dospělce lze zahlédnout po celý rok. V jižní Evropě dospělci létají od února do listopadu. Ve střední Evropě se objevují vzácně od srpna do září.\n\nV České republice se tento druh objevuje velice vzácně. Na Moravě byl zaznamenán naposledy v roce 1958 u Lednice. V Čechách byl pozorován v okolí Pelhřimova, v Polabí a v Ústí nad Labem. Naposledy byl v Čechách zaznamenán v Praze v roce 1959.\n\n"}
{"id": "1347503", "url": "https://cs.wikipedia.org/wiki?curid=1347503", "title": "Jacques Lenfant", "text": "Jacques Lenfant\n\nJacques Lenfant [\"žak lafa\"] (13. dubna 1661, Bazoches – 7. srpna 1728, Berlín) byl francouzský protestantský duchovní, teolog, historik a spisovatel, působící v německých zemích.\n\nOd roku 1689 do smrti působil jako kazatel francouzského sboru v Berlíně.\n\nVe svém díle se věnoval mj. osobě Jana Husa a dějinám husitství, a to zejména ve spisech \"Histoire du Concile de Constance\" (1714) a \"Histoire de la guerre des Hussites et du concile de Basle\" (1731).\n"}
{"id": "1347517", "url": "https://cs.wikipedia.org/wiki?curid=1347517", "title": "Vousák tukaní", "text": "Vousák tukaní\n\nVousák tukaní (\"Semnornis ramphastinus\") je pták z čeledi semnornithidae.\n\nVyskytuje se v Jižní Americe, kde obývá západní Ekvádor a Kolumbii.\n\nJe to pták dorůstající velikosti 19–21 cm a váží 80–115 g. Dospělý jedinec má žlutý zobák s černou špičku, modrošedé tváře, bílé pruhy, černé temeno a týl. Hruď je červená.\n\nŽiví se především ovocem a semeny. Také ale požírá hmyz : termity a malé plazy.\n\nJedná se o sociální ptáky, inkubace vajec trvá cca 15 dní a mláďata vylétají po 45 dnech. Na inkubaci vajec i péči o mláďata se podílejí i starší mláďata.\n\n"}
{"id": "1347520", "url": "https://cs.wikipedia.org/wiki?curid=1347520", "title": "Vousák velký", "text": "Vousák velký\n\nVousák velký (\"Megalaima virens\") je pták z čeledi lybiidae. Žije v severní Indii, Nepálu, Bangladéši, Bhútánu, Laosu a jihovýchodní Asii. Je to největší druh vousáka.\n\nDorůstá délky 31 – 33 cm a váží 192 – 295 g. Dospělý pták má žlutý zobák s černou špičkou, modrošedou hlavu, hnědý hřbet, modrozelená křídla a ocas.\n\nVousák velký se živí ovocem, semeny a hmyzem.\n\nHnízdní období je od dubna do července. Tento druh obvykle vytváří hnízda ve stromových dutinách. O mláďata se starají oba rodiče.\n"}
{"id": "1347524", "url": "https://cs.wikipedia.org/wiki?curid=1347524", "title": "Vousák bělouchý", "text": "Vousák bělouchý\n\nVousák bělouchý (\"Stactolaema leucotis\") je malý pták z čeledi Lybiidae.\n\nŽije v hejnech v Africe – v Keni, Malawi, Mosambiku, Jižní Africe, Svazijsku, Tanzanii a Zimbabwe. Často hnízdí s ostatními ptáky z čeledi vousákovitých.\n\nDorůstá délky 17–18 cm a hmotnosti 48–63 g. Má tmavohnědé peří na křídlech, bílé pruhy přes uši, břicho je bílé a hlava je z části černá.\n\nPotrava sestává převážně z ovoce – fíky, mango, guavas, papáje a jalovcové bobule. Doplňuje ji hmyz – můry, kobylky, vosy, sršně, švábi a vážky.\n\nHnízdí v dutinách vysekaných do mrtvého dřeva ve výši 5–18 metrů nad zemí. Hnízdní sezona začíná na konci období dešťů, snůšku tvoří 2–6 vajec, na kterých rodiče sedí 14 až 18 dní. Na inkubaci vajec i péči o mláďata se mohou podílet i starší mláďata.\n\n"}
{"id": "1347533", "url": "https://cs.wikipedia.org/wiki?curid=1347533", "title": "Novohradsko (krajinná památková zóna)", "text": "Novohradsko (krajinná památková zóna)\n\nKrajinná památková zóna Novohradsko se nachází v Novohradském podhůří a částečně v Třeboňské pánvi v okrese České Budějovice v Jihočeském kraji. Jejím přirozeným centrem je město Nové Hrady. Novohradsko bylo jako historická kulturní krajina mimořádné hodnoty prohlášeno Ministerstvem kultury České republiky podle vyhlášky č. 208/1996 krajinnou památkovou zónou v roce 1996. Tato památková zóna se svou rozlohou 6591 ha je po Lednicko-valtickém areálu a území bojiště bitvy u Slavkova v pořadí třetí největší ze všech 25 krajinných památkových zón, které byly do roku 2017 vyhlášeny na území České republiky. Krajinná památková zóna se překrývá s územím přírodního parku Novohradské hory.\n\nSeverní polovina území, přibližně ohraničená spojnicí od Žárského rybníka přes Údolí a Nové Hrady k Nakolicím, leží v Českovelenické pánvi, která náleží do geomorfologického celku Třeboňská pánev. Tato oblast s typickými rybničními soustavami na severu přechází do zalesněné oblasti obory Kapinos a hřbetu Dolního lesa. Je zde členitý reliéf s úzkými údolími, vyhloubenými Stropnicí a jejími přítoky. Jižní část území přináleží do Rychnovské pahorkatiny, která je součástí geomorfologického celku Novohradské podhůří. Z geologického hlediska je tato krajina tvořena vyvřelinami centrálního moldanubického plutonu. Severovýchodní hranice krajinné památkové zóny Novohradsko je společná s hranicí sousední Chráněné krajinné oblasti Třeboňsko. Jihovýchodní část území památkové zóny se překrývá s územím Přírodního parku Novohradské hory.\n\nNovohradsko jako kulturní krajina bylo postupně přetvářeno již od 12. století, za panství rakouských Kuenringů. Jeho správním centrem přibližně od druhé poloviny 13. století) bylo město Nové Hrady s významným hradem, kdy na tomto území opět začal převládat vliv jihočeských Vítkovců. Kolonizace této oblasti probíhala ve 13. a 14. století, v severní lesnaté oblasti pak byla dokončena v 18. století v důsledku rozvoje místního sklářství a železářství. Držitelem novohradského panství byl po více než tři staletí, konkrétně v letech 1620 - 1945, šlechtický rod Buquoyů. S tím rodem je také spojen vznik zdejší komponované kulturní krajiny, kterou na Novohradsku začala být vytvářena - původně ještě v barokním duchu - od první čtvrtiny 18. století. S přetvořením tzv. Terezina (Terčina) údolí říčky Stropnice jihozápadně od města do podoby krajinářského parku je od roku 1768 spojeno jméno Jana Nepomuka Josefa Buquoye. Velký podíl na formování tohoto krajinného parku měla od roku 1781 jeho manželka Terezie, pocházející ze šlechtického rodu Paarů. Mezi zaniklé památky z tohoto období patřila tzv. Vesnička, uměle vybudovaná sentimentálně-romantická osada. Definitivní podoba komponované krajiny v okolí Nových Hradů byla dotvořena v průběhu 19. století, již po výstavbě Nového zámku. Součástí krajinářského parku byly nové kočárové cesty, umožňující příjemnou prohlídku komponované krajiny, další drobné stavby a v neposlední řadě i úprava původních bažantnic a alejí. \n\nPředmětem památkové ochrany je historická komponovaná kulturní krajina. Na území krajinné památkové zóny se nachází řada kulturních a přírodních památek. Městská památková zóna Nové Hrady zahrnuje téměř čtyři desítky nemovitých světských i sakrálních památek - od kostela sv. Petra a Pavla, kláštera, hradu a zámku, až po měšťanské domy a řemeslné objekty. Do krajinné památkové zóny patří i tvrz Cuknštejn a Buquoyská hrobka. Na území krajinné památkové zóny nebo v jejím nejbližším okolí se nachází i několik zvláště chráněných území přírody, především národní přírodní památka Terčino údolí nebo přírodní památka Sokolí hnízdo a bažantnice.\nPokud jde o vymezení chráněného území, v nejjižnější části je hranice krajinné památkové zóny totožná s místem, v němž protíná Novohradský potok česko-rakouská státní hranice. Odtud hranice chráněného území sleduje Novohradský potok směrem na západ, dále pak pokračuje podél jižního břehu Zevlova rybníka a Veverského potoka a severně od osady Veveří k lokalitě Vyhlídky. Pokračuje po jižní hranici katastrálních území Světví a Svébohy. Po silnici, která vede z Horní Stropnice do Svéboh, pokračuje kolem zmíněné obce a po hrázi Nového rybníka směrem k severu. Dále vede rybničnatou oblastí k Božejovu a Žáru, posléze překračuje železniční trať České Budějovice - České Velenice a pokračuje podél tzv. Třeboňské aleje dále až k severní hranici katastrálního území Těšínov. Odtud se stáčí k východu a posléze k jihovýchodu. U lokality Jakule poblíž novohradského nádraží se napojí na železniční trať, kterou sleduje východním směrem, pak se stáčí k jihu podél východní hranice katastrálního území obce Nakolice a míří opět k česko-rakouské hranici.\n\n\n\n"}
{"id": "1347541", "url": "https://cs.wikipedia.org/wiki?curid=1347541", "title": "Vousák andský", "text": "Vousák andský\n\nVousák andský (\"Eubucco bourcierii\") je pták z čeledi vousákovitých (Capitonidae), který žije v Latinské Americe.\n\nDorůstá délky 15 cm a hmotnosti 35 g. Samec má červenou hlavu s černým pruhem, kdežto samice má hlavu oranžovou s modrými tvářemi. \n\nŽije ve Střední Americe od Kostariky přes Panamu a dále Jižní Amerikou přes Venezuelu, Kolumbii, Ekvádor a Peru. \n\nPotravu tvoří převážně banány a jiné ovoce, v malé míře i hmyz.\n\nV Kostarice se rozmnožovací období pohybuje v období od března do června, v Kolumbii však v období od prosince do dubna. Hnízdí v dutinách stromů. Snůška se skládá ze dvou až pěti vajec s bílým povrchem. Na vejcích sedí oba rodiče. Rovněž o mláďata pečují oba rodiče, mláďata vylétají z hnízda po cca 31 dnech.\n"}
{"id": "1347553", "url": "https://cs.wikipedia.org/wiki?curid=1347553", "title": "Edgar Dutka", "text": "Edgar Dutka\n\nEdgar Dutka (* 21. května 1941 Vídeňské Nové Město, Rakousko) je český vysokoškolský učitel, scenárista, režisér a spisovatel, který se stal v roce 2005 za román \"Slečno, ras přichází\" (2004) nositelem Státní ceny za literaturu.\nEdgar Dutka vyrůstal od sedmi do devíti let společně se svojí o pět let starší sestrou v dětském domově, protože jejich matka byla v období někdejšího československého komunistického režimu na šest let uvězněna za tzv. protistátní činnost. U Břeclavi byla spojkou převaděčů přes státní hranici.Z vězení matka se spoluvězeňkyní uprchla, přešla hranici a odjela do Austrálie. Se synem se setkala až po 20 letech v roce 1968. Dutka až do maturity vyrůstal v pěstounské rodině u sestřenice své matky. Po dvou letech na Vysoké škole chemické v Pardubicích ze studií zběhl. Po vojně dělal jeden rok číšníka, později odešel do Prahy, kde vystudoval FAMU.\n\nJe autorem scénářů divadelních her, českých televizních animovaných seriálů, mezi které náleží \"Béďa rošťák\" či \"Já Baryk.\"\n\n\n"}
{"id": "1347564", "url": "https://cs.wikipedia.org/wiki?curid=1347564", "title": "Zkracovačka", "text": "Zkracovačka\n\nZkracovačka může být:\n\n"}
{"id": "1347568", "url": "https://cs.wikipedia.org/wiki?curid=1347568", "title": "Vousák hnědoprsý", "text": "Vousák hnědoprsý\n\nVousák hnědoprsý (\"Lybius melanopterus\") je pták z čeledi Lybiidae.\n\nŽije v Keni, Mosambiku, Somálsku a Malawi.\n\nJe to pták velký do 19 cm a hmotnosti 45–61 g. Má tmavě hnědá prsa, slonovinově zbarvený zobák, červenou hlavu s černými znaky a bílé břicho.\n\nSamci mají délku křídla od 8,4 do 9,9 centimetrů. Délka ocasu je 5,8 až 6,8 cm. Délka zobáku je mezi 2 a 2,6 centimetry. Váží průměrně 53 gramů. Neexistuje žádný výrazný pohlavní dimorfismus.\n\nPtáci mají červenou hlavu. Na zadní straně hlavy a krku je červená přechází do šedě hnědé. Brada a krk jsou také červené. Záda jsou hnědá, ocasní pera jsou černě hnědé s bílými podélnými pruhy. křídla jsou černá. Prsa je tmavě hnědá, dolní prsa, břicho a dolní končetiny jsou bílé. Boky a stehna jsou černé s jemnými bílými pery. Zobák je velký a tmavý k základně zobáku. Neposkvrněná kůže na obličeji je šedá, oči jsou načervenalé až hnědé. Nohy a nohy jsou šedé až šedé.\n\nMladí ptáci připomínají dospělé, ale mají celkově světlejší opeření. Červené části těla jsou méně rozsáhlé, takže mladí ptáci vypadají o něco hnědší.\n\nKonzumuje převážně fíky a bobule a jiné druhy ovoce ale i hmyz.\n\nVousák hnědoprsý je společenský pták, obývající okraje lesních porostů, stromové plantáže, velké stromy v obcích a lesy podél řek. Závisí na dostatečné hustotě ovocných stromů v jeho prostředí. Žije ve skupinách skládajících se ze šesti až sedmi jedinců, které pravděpodobně budou rodiči s jejich dospívajícími potomky. Hnízdní sezona probíhá od listopadu do června. Hnízdí v dutinách stromů.\n\n"}
{"id": "1347569", "url": "https://cs.wikipedia.org/wiki?curid=1347569", "title": "Caacupé", "text": "Caacupé\n\nCaacupé je město v Paraguayi, ležící 50 km východně od Asunciónu, prochází jím silnice Ruta 2. Žije v něm okolo 20 000 obyvatel (s  aglomerací přes 40 000) a je správním centrem departementu Cordillera. Město založil v roce 1770 irský důstojník ve službách španělského krále Charles Murphy. V Caacupé se zpracovává ovoce a tabák, stáčí minerální voda, pěstují květiny, peče tradiční cukroví chipá a vyrábějí upomínkové předměty ze dřeva, kůže, kovu a keramiky. Turistickými atrakcemi v okolí jsou jezero Ypacaraí a hora Kavajú.\n\nCaacupé je sídlem římskokatolické diecéze Caacupé, nachází se zde velká bazilika zasvěcená Panně Marii (\"Virgen de los Milagros de Caacupé\"), jejíž stavba probíhala v letech 1945–1980 a která byla vyhlášena národní kulturní památkou. K místu se vztahuje legenda, podle níž zde Panna Marie zachránila před pohanskými pronásledovateli pokřtěného domorodce Josého, když nechala vyrůst vysoké křoví, za nímž se mohl skrýt (odtud název: \"ka´aguy kupe\" znamená v guaranštině „za keřem“). José pak z vděčnosti vytvořil sochu Panny Marie v modrém rouchu, která je umístěna v bazilice. Ve svátek Neposkvrněného početí Panny Marie (8. prosinec) se proto od roku 1765 koná v Caacupé největší pouť v Paraguayi, jíž se účastní až 300 000 věřících. V roce 2015 udělil papež František zdejšímu chrámu titul basilica minor.\n\n"}
{"id": "1347570", "url": "https://cs.wikipedia.org/wiki?curid=1347570", "title": "Acrotholus", "text": "Acrotholus\n\nAcrotholus byl ptakopánvý pachycefalosauridní dinosaurus, žijící na severozápadním území Severní Ameriky (souvrství Milk River) v období svrchní křídy (stupeň santon, asi před 84 miliony let). Typový druh \"A. audeti\" byl popsán týmem paleontologů v roce 2013 z kanadské Alberty. Jedná se o jednoho z nejstarších známých pachycefalosauridů. Jeho blízkým vývojovým příbuzným byl východoasijský rod \"Prenocephale prenes\".\n\n"}
{"id": "1347571", "url": "https://cs.wikipedia.org/wiki?curid=1347571", "title": "Solange Du hier bist", "text": "Solange Du hier bist\n\nSolange Du hier bist je německý hraný film z roku 2006, který režíroval Stefan Westerwelle. Film zachycuje vztah mezi starším mužem a mladým prostitutem. V ČR byl uveden v roce 2007 na filmovém festivalu Febiofest.\n\nGeorg je už v důchodu a žije sám. Čas od času ho navštěvuje mladý prostitut Sebastian. Jednou Sebastian zůstane u Georga přes noc. Druhého dne má Sebastian narozeniny. Sebastian se Georgovi svěří se svými zážitky z dětství a také Georg mu vypráví o svém života. Jejich vztah se tím dostává do jiné roviny. Sebastian nicméně poté odjíždí definitivně z města.\n\n"}
{"id": "1347572", "url": "https://cs.wikipedia.org/wiki?curid=1347572", "title": "Vousák východoafrický", "text": "Vousák východoafrický\n\nVousák východoafrický či perlák chocholatý (\"Trachyphonus darnaudii usambiro\") je druh malého ptáka z čeledi Lybiidae. V České republice je to druhý nejčastěji chovaný vousák.\n\nEtiopie, Jižní Súdán, Keňa, Somálsko, Tanzanie, Uganda.\n\nVousák východoafrický má délku 18 až 19 cm a váží 37–50,5 g. Hlava je žlutá s černými skvrnami a křídla jsou černá s bílými skvrnami. Prsa je také žlutá s tmavým prsním pruhem. Břicho je světle žlutá s červenavým odvzdušněním. Nemá pohlavní dimorfismus.\n\nZahrnuje semena, ovoce a širokou škálu hmyzu.\n\n"}
{"id": "1347575", "url": "https://cs.wikipedia.org/wiki?curid=1347575", "title": "Sebastiane (filmová cena)", "text": "Sebastiane (filmová cena)\n\nSebastiane (španělsky: \"Premio Sebastiane del Festival de San Sebastián\") je ocenění v oblasti kinematografie s gay, lesbickou, bisexuální a transgender tematikou, které je od roku 2000 udělováno v rámci mezinárodního filmového festivalu v San Sebastiánu. Oceněn je jeden z hraných či dokumentárních filmů, které jsou v daném ročníku uvedeny v oficiální nebo paralelních sekcích. Prvním oceněným filmem se stal španělský snímek \"Krámpack\".\n\nO cenu se ucházejí všechny filmy, které jsou uvedeny v hlavní či souběžných sekcích festivalu a zobrazují téma LGBT (a to i ve vedlejší roli).\n\nPojmenování ceny je odvozeno od názvu britského filmu \"Sebastiane\" z roku 1976, ve kterém Derek Jarman zfilmoval příběh svatého Šebestiána s homoerotickým podtextem. Světec je rovněž symbolem a patronem města San Sebastián, které nese jeho jméno. Cena tak představuje siluetu sv. Šebestiána v tradičním zobrazení jako polonahé mužské torzo. Autorem návrhu je sochař Enrique Rojas. O vítězi rozhoduje mezinárodní porota.\n\n\n\n\n\n\n\n\n\n\n\n\n\n\n\n\n\n\n\n\nOd roku 2013 je udělována cena \"Sebastiane Latino\" pro filmy s LGBT tématem původem z Latinské Ameriky.\n\n\n\n\n\n\n\n"}
{"id": "1347577", "url": "https://cs.wikipedia.org/wiki?curid=1347577", "title": "120 BPM", "text": "120 BPM\n\n120 BPM (\"120 battements par minute\") je francouzský hraný film z roku 2017, který režíroval Robin Campillo podle vlastního scénáře. Film zachycuje boj aktivistů proti nemoci AIDS na počátku 90. let v Paříži. Snímek měl světovou premiéru na Filmovém festivalu v Cannes 20. května 2017. V ČR byl uveden do kin téhož roku. Film získal Velkou cenu na MFF v Cannes a byl vybrán, aby reprezentoval Francii na 90. ročníku udílení Oscarů.\n\nV Paříži na počátku 90. let začíná působit organizace Act Up-Paris. Cílem jejích aktivistů je upozornit na problematiku nemoci AIDS a prostřednictvím propagačních kampaní vnést tento problém do veřejné diskuse. Vyvíjejí tlak na francouzskou vládu, aby věnovala více prostředků na výzkum, prevenci a osvětu v boji proti AIDS. K nejradikálnějším členům patří vedle vůdce Thibaulta též Sean Dalmazo a Sophie. Nově příchozí člen Nathan se sbližuje se Seanem, kteří je již HIV pozitivní.\n\n"}
{"id": "1347578", "url": "https://cs.wikipedia.org/wiki?curid=1347578", "title": "So auf Erden", "text": "So auf Erden\n\nSo auf Erden je německý hraný film z roku 2017, který režíroval Till Endemann. Film zachycuje vztah kazatele protestantské církve k drogově závislému bezdomovci. Snímek měl světovou premiéru na Festivalu německých filmů v Ludwigshafenu 10. září 2008, v televizi byl uveden 4. října 2017 na programu Das Erste.\n\nJohannes Klare je charismatický kazatel svobodné církevní obce ve Stuttgartu, kterou vede se svou ženou Lydií. Obec shání prostředky na vybudování nového komunitního centra. Během propagace své obce se manželé v ulicích města seznámí s pouličním hudebníkem Simonem. Jednoho večera jej najdou v zuboženém stavu a z lásky k bližnímu ho nechají u sebe přespat. Simon je drogově závislý bezdomovec, který se ve zlém rozešel s otcem a nyní se potlouká po městě. Rozhodnou se mu nabídnout bydlení a pomoc v komunitě, aby se mohl snáze odpoutat od drog. Simon žije otevřeně homosexuálním životem, s čímž manželé nesouhlasí. Johannes Simonovi nabídne pomoc v případné léčbě homosexuality, což Simon odmítne. Johannes sám se už od svých studentských let snaží potlačit svou vlastní homosexualitu. Po noci strávené se Simonem řekne o svých sklonech Lydii. Dostane se tím do konfliktu se svou ženou, se svou vírou, se svým svědomím a také s členy své obce. V tomto boji sama se sebou získá podporu Lydie i části členů obce.\n"}
{"id": "1347582", "url": "https://cs.wikipedia.org/wiki?curid=1347582", "title": "Nasutoceratops", "text": "Nasutoceratops\n\nNasutoceratops („velkonosá rohatá tvář“) byl rod býložravého ceratopsidního dinosaura, který žil v období geologického stupně svrchní křídy kampánu asi před 76 až 75,5 miliony let. Fosilie tohoto dinosaura byly nalezeny na území Utahu (USA), ve vrstvách souvrství Kaiparowitz (území dnešního Grand Staircase-Escalante National Monument). Holotyp nese označení \"UMNH VP 16800\".\n\n\"Nasutoceratops\" byl ceratopsid střední velikosti, jeho lebka byla dlouhá asi 1,5 metru a celková délka těla činila kolem 4,5 metru. Hmotnost dosahovala zhruba 1,5 tuny.\n\nTento druh byl vývojově primitivním (bazálním) centrosaurinem a jeho blízkými příbuznými byly druhy \"Avaceratops lammersi\", \"Crittendenceratops krzyzanowskii\" a \"Yehuecauhceratops mudei\". Společně tvoří tito čtyři ceratopsidi klad Nasutoceratopsini.\n\n\n"}
{"id": "1347591", "url": "https://cs.wikipedia.org/wiki?curid=1347591", "title": "Tesla Batteries", "text": "Tesla Batteries\n\nTesla Batteries, akciová společnost, je česká společnost zabývající se prodejem přenosných baterií pro akumulaci energie a zdrojů elektrické energie.\n\nV roce 2015 přišla na trh první primární baterie pod obchodním názvem \"Tesla Batteries\".\n\nTesla Batteries vyrábí baterie v mnoha běžných velikostech:\n\nVětšina velikostí baterií se vyrábí v několika produktových řadách – například v dobíjecích (rechargable) variantách nebo ve speciální variantě s dlouhou životností (long-life).\n\nTesla Batteries vyrábí lithiové baterie, alkalické články, zinko-uhlíkové články a dobíjecí nikl-metal hydridové články s dlouhou životností.\n\nSvým zpracováním a množstvím druhů tak výrobky Tesla Batteries mají široké spektrum využití – od různých elektronických přístrojů v domácnosti až po specializované zdravotnické přístroje. \n\nSpolečnost v současnosti působí také v následujících evropských zemích:\nBelgie, Bulharsko, Dánsko, Finsko, Francie, Itálie, Litva, Lucembursko, Maďarsko, Německo, Nizozemsko, Polsko, Portugalsko, Rakousko, Rumunsko, Řecko, San Marino, Slovensko, Španělsko, Švédsko, Švýcarsko, Ukrajina \n\n"}
{"id": "1347604", "url": "https://cs.wikipedia.org/wiki?curid=1347604", "title": "Set the World on Fire (album, Black Veil Brides)", "text": "Set the World on Fire (album, Black Veil Brides)\n\nSet the World on Fire je druhé studiové album americké post-hardcorové skupiny Black Veil Brides. Album vyšlo v roce 2011.\n\n"}
{"id": "1347610", "url": "https://cs.wikipedia.org/wiki?curid=1347610", "title": "Brenda Lee", "text": "Brenda Lee\n\nBrenda Lee (* 11. prosince 1944 Atlanta jako Brenda Mae Tarpley) je americká zpěvačka. Pro svoji výšku 145 cm byla přezdívána „Little Miss Dynamite“.\n\nVěnovala se žánrům rockabilly, country a gospel, svůj silný hlas a dramatický talent uplatnila především v milostných baladách. Jako zpěvačka vystupovala od dětství, v roce 1956 vydala svoji první nahrávku, coververzi písně Hanka Williamse „Jambalaya“. Jejími největšími hity byly „Rockin' Around the Christmas Tree“, „I Want to Be Wanted“, „All Alone Am I“, „Fool #1“, „Emotions“, „Dum Dum“, „Break It to Me Gently“, „Coming On Strong“ a především „I'm Sorry“, která vedla v roce 1960 žebříček Billboard Hot 100. V roce 1964 vystupovala v Londýně na Royal Variety Performance. Od konce šedesátých let se její popularita omezila na countryové publikum. Spolupracovala s producentem Owenem Bradleym, v roce 1982 se podílela na úspěšném albu \"The Winning Hand\", kde kromě ní zpívali Kris Kristofferson, Willie Nelson a Dolly Parton. \n\nV šedesátých letech ji v hitparádové úspěšnosti překonali pouze Beatles, Elvis Presley a Ray Charles. V letech 1962–1964 zvítězila v anketě NME Awards o nejlepší světovou zpěvačku, v roce 2002 byla uvedena do Rock and Roll Hall of Fame a v roce 2009 získala cenu Grammy za celoživotní dílo.\n\nBrenda Lee byla vzorem pro českou zpěvačku Yvonne Přenosilovou, která nazpívala pod názvem „Roň slzy“ českou verzi její písně „I'm Sorry“.\n"}
{"id": "1347614", "url": "https://cs.wikipedia.org/wiki?curid=1347614", "title": "Hodkovice nad Mohelkou (nádraží)", "text": "Hodkovice nad Mohelkou (nádraží)\n\nHodkovice nad Mohelkou (dříve Hodkovice, Hodkovice u Liberce, německy Liebenau) je nádraží ve stejnojmenném městě Hodkovice nad Mohelkou (východně od centra) na trati 030 Jaroměř–Liberec. Plány vznikaly již v roce 1855 a 1856. Budovu navrhl Franz Riesemnann a stavěli bratří Kleinové a Vojtěch Lanna. Do provozu byla celá trať uvedena 1. května 1859.\nBudova i obslužné budovy byly postaveny z masivního lomového (vesměs neomítaného) zdiva. Dodnes se z původní stavby dochoval kompletní soubor remízy, skladiště, staniční budovy a vodárny (ačkoliv značná část již při dnešním vlakovém provozu není používána). Jako celek tvoří zajímavou technickou památku (ovšem budovy nejsou chráněné jako kulturní památka).\n\n"}
{"id": "1347620", "url": "https://cs.wikipedia.org/wiki?curid=1347620", "title": "Sign of the Dragonhead", "text": "Sign of the Dragonhead\n\n\n\n"}
{"id": "1347629", "url": "https://cs.wikipedia.org/wiki?curid=1347629", "title": "Pralesnička Lamasova", "text": "Pralesnička Lamasova\n\nPralesnička Lamasova (\"Ranitomeya lamasi\"), též pralesnička jihoperuánská je druh pralesničky z rodu Ranitomeya. Žije v amazonských deštných pralesích na severu Bolívie (departement Pando), západě Brazílie (stát Acre) a východním Peru (departementy Madre de Dios a Ucayali).\n\nJako většina pralesniček rodu Ranitomeya, pralesnička Lamasova je středně jedovatý druh pralesničky. Její kůže produkuje sekrety s pumiliotoxiny, které mohou způsobit bolest a mírné svalové křeči, pokud není pralesnička držena opatrně. Příznaky mohou být těžší, když je pralesnička snězena, ale oproti druhům patřícím do rodů Phyllobates a Oophaga pralesnička Lamasova má poměrně mírné pumiliotoxiny typu C, a to ve velmi malém množství na svou velikost.\n\nPralesnička Lamasova jako všechny pralesničky v zajetí ztrácí jed. Důvod ztráty jedu je obvykle kvůli odstraněni jedovatého hmyzu z potravy. Vědci zjistili, že pralesničky rodu Phyllobates získávají svůj jed z jedovatých brouků z čeledi bradavičníkovitých. Jelikož je pralesnička Lamasova daleko méně jedovatá než pralesničky rodu Phyllobates, zdroj jejich jedu není z bradavičníkovitých brouků, ale z jiného, zatím neznámého hmyzu.\n"}
{"id": "1347631", "url": "https://cs.wikipedia.org/wiki?curid=1347631", "title": "Max von Thun", "text": "Max von Thun\n\nMax von Thun (* 21. února 1977 v Mnichově) celým jménem \"Maximilian Romedio Johann-Ernst Thun-Hohenstein\", je rakouský herec. Pochází z moravské větve šlechtického rodu Thun-Hohensteinů.\n\nBez hereckého vzdělání započal svoji hereckou kariéru v Anglii. Ve filmu (Lamorte) debutoval v roce 1997. O dva roky později (1999) začal pracovat pro hudební kanál MTV jako moderátor. Vedle herectví se věnuje zpěvu ve skupině \"Von Thun & 77\", která zveřejnila své první album \"Greatest Hits Vol. 1\" v roce 2007.\n"}
{"id": "1347639", "url": "https://cs.wikipedia.org/wiki?curid=1347639", "title": "Vladimír Hroch", "text": "Vladimír Hroch\n\nVladimír Hroch (3. dubna 1907 Praha – 21. září 1966 Uherské Hradiště) byl český malíř.\n\nNarodil se 3. dubna 1907 v Praze. V letech 1923-1924 vystudoval soukromé krajinářské školy F. Engelmüllera.\nV letech 1927-1932 pokračoval na krajinářské speciálce Otakara Nejedlého na Akademii výtvarných umění v Praze. V roce 1929 získal Purmannovo stipendium pro nejlepšího žáka krajinářské školy a stipendium na studijní exkurzi do ciziny.\n\nInspirací se mu staly pravidelné cesty do středomoří, kde se seznámil s impresionisty a Paulem Cézannem. Vrcholná díla vytvořil ve Zlíně, kde se usadil v roce 1938 a kde se také podílel na založení školy umění. V Hrochově malířském díle se kromě korsických krajin, francouzských motivů a zlínských témat objevovaly i pražské inspirace nebo motivy vinohradů a kytic. Zemřel 21. září 1966 v Uherském Hradišti.\n\n"}
{"id": "1347640", "url": "https://cs.wikipedia.org/wiki?curid=1347640", "title": "Ferdinand Schnitzler", "text": "Ferdinand Schnitzler\n\nFerdinand Schnitzler (22. srpna 1857 Rýmařov – 11. července 1933 Brno) byl rakousko-uherský a československý politik a vysokoškolský pedagog, v letech 1916–1918 poslední národnostně německý starosta Brna.\n\nAbsolvoval reálku v Bruntále, roku 1881 vystudoval Vysokou školu technickou v Brně. V 80. letech učil matematiku a fyziku v Brně na průmyslové škole, od roku 1891 pracoval v Úrazové dělnické pojišťovně pro Moravu a Slezsko, jíž se o 20 let později stal ředitelem. Od roku 1906 učil na své alma mater, byl honorovaným docentem pojišťovací matematiky a později také mimořádným profesorem. V roce 1916 byl po úmrtí Augusta Wiesera zvolen brněnským starostou. V této funkci působil dva roky a po vzniku Československa předal správu města vládnímu komisaři Petru Kerndlmayerovi. Až do začátku 30. let vyučoval na Německé vysoké škole technické v Brně.\n\nJe pohřben v Moravském Kočově.\n\n"}
{"id": "1347643", "url": "https://cs.wikipedia.org/wiki?curid=1347643", "title": "DJ Paul", "text": "DJ Paul\n\nPaul Duane Beauregard (* 13. října 1977), lépe známý pod jménem DJ Paul, je americký rapper, producent, DJ, skladatel a bavič z Memphisu v Tennessee. Je zakladatelem hip hopové skupiny Three Six Mafia a nevlastní bratr zesnulého rappera Lorda Infamouse.\n\nDJ Paul započal svou kariéru ke konci roku 1980 jako DJ který vydal několik solo tapeů a tři studiová alba s Lordem Infamousem jako uskupení The Serial Killaz. Po seznámení s Juicy J založila tato trojice skupinu Three Six Mafia, s níž sklidili největší úspěch během 90. let dvacátého a prvního desetiletí 21. století. Jejich album z roku 2000, \"\", se umístilo na šestém místě v žebříčku Billboard a bylo oceněno jako platinové. V roce 2003 následovalo album \"Da Unbreakables\" a \"Most Known Unknown\" o dva roky později, obě dosáhla stejného komerčního úspěchu. V roce 2006 vyhráli DJ Paul, Juicy J, Crunchy Black a Frayser Boy cenu za nejoriginálnější skladbu za \"It's Hard out Here for a Pimp\" z filmu \"Hustle & Flow\". DJ Paul vydal také tři solová alba a složil soundtracky ke dvěma filmům. Spolu s ostatními členy Three Six Mafia je pokládán za zakladatele crunkového hudebního stylu.\n\nMimo hudbu také podniká v oblasti filmové produkce a nemovitostí. Založil svůj vlastní nahrávací label Scale-A-Ton Entertainment a také je spolumajitelem firmy se značkovým oblečením Dangerus / Skandulus.\n"}
{"id": "1347648", "url": "https://cs.wikipedia.org/wiki?curid=1347648", "title": "632 (číslo)", "text": "632 (číslo)\n\nŠest set třicet dva je přirozené číslo. Římskými číslicemi se zapisuje DCXXXII a řeckými číslicemi χλβ. Následuje po čísle šest set třicet jedna a předchází číslu šest set třicet tři.\n\n632 je:\n\n"}
{"id": "1347650", "url": "https://cs.wikipedia.org/wiki?curid=1347650", "title": "Vousák zejkozobý", "text": "Vousák zejkozobý\n\nVousák zejkozobý (\"Semnornis frantzii\") je druh ptáka z čeledi Semnornithidae. České druhové jméno dostal podle svého krátkého zobáku s klínovitým zakončením podobně jako zejozob africký. Je jediným vousákovitým ptákem, u kterého se vyvinul tento krátký tvar zobáku.\n\nJeho domovem je Panama a Kostarika. Upřednostňuje lesy na svazích a také využívá starší sekundární lesy, lesní hrany a přilehlé pastviny. Převážně žije ve středních a dolních oblastech stromu, ale jen velmi zřídka přichází na zem. Během období rozmnožování se obvykle pozoruje v párech, mimo období rozmnožování, v malých skupinách asi pěti jedinců. Jako místo odpočinku občas využívá staré opuštěné hnízda a dutiny jiných ptáků.\n\nVousák zejkozobý má průměrnou hmotnost asi 67 gramů. Samci mají délku křídla 8,3 až 9,7 cm. Délka ocasu je 5,7 až 6,8 cm. Zobák má délku mezi 1,7 a 2,1 cm. Samice mají podobné rozměry těla.\n\nSamci jsou černě zbarveni kolem zobáku. Jinak jsou na čele, na hlavě a na tvářích hnědaví olivoví. Ve středu krku mají podlouhlé úzké, lesklé černé peří. Horní část těla je jinak tmavě olivová. Křídla jsou na horní straně hnědé olivová, na spodní straně jsou slabě nažloutlá. Krk a hrudník jsou nažloutlé až olivově hnědé. Boky těla jsou světle šedé, stehna jsou olivová. Ocas a spodek břicha jsou nažloutlé bílé. Velmi silný zobák je špičatý. Barva zobáku je stříbřitě šedá až modrozelená. Oči jsou červené až červenohnědé. Samice jsou podobné samcům, ale postrádají černou čepičku na krku. Mladí ptáci jsou zbarvení matněji.\n\nPotrava se skládá hlavně z ovoce a bobulí. Bobule příležitostně žvýká pomalu a spolkne pouze šťávu a vymačkanou dužninu odhodí. Živí se nektarem, lístečky a během hnízdní sezony i hmyzem.\nHnízdí v dutinách stromů. Párování začíná v únoru a březnu. V této době dochází v malých skupinách k stále agresivnějším střetům. Pár vytesává hnízdní dutinu v mrtvém dřevě ve výškách od 3,5 do 18 metrů nad zemí. Obě pohlaví se stejně podílejí na stavbě dutiny. Vchod do dutiny má průměr asi 4,8 centimetrů, úzký vchod vede vodorovně až do 7,6 cm v mrtvém dřevě a teprve potom se rozšiřuje. Jakmile je hnízdo dokončeno, pár přespává v dutině.\n\nVejce samice klade krátce po dokončení hnízdní dutiny. Snůška se skládá ze čtyř až pěti vajec. Ty mají bílou lesklou skořápku. Na vejcích sedí oba rodiče po dobu asi 14 až 15 dní. Nově vylíhnutá mláďata jsou zpočátku nahá a slepá. Rodiče je na začátku krmí hmyzem. Po prvním týdnu života dominuje ovoce ve stravě.\n"}
{"id": "1347654", "url": "https://cs.wikipedia.org/wiki?curid=1347654", "title": "Pošťácká pohádka (opera)", "text": "Pošťácká pohádka (opera)\n\nPošťácká pohádka je dětská opera o dvou dějstvích českého skladatele Jindřicha Felda na libreto Libuše Vokrové-Ambrosové podle \"Pošťácké pohádky\" Karla Čapka ze sbírky \"Devatero pohádek\".\n\n\"Pošťácká pohádka\" patří do první etapy tvorby českého skladatele Jindřicha Felda, ve které se jeho hudba opírala zejména o domácí tradice. Ve druhé polovině 50. let 20. století se Feld soustředil na tvorbu pro děti: tehdy vznikla rozhlasová dětská zpěvohra \"Pohádka o Budulínkovi\" (1955) nebo hudební pohádka na lidový text \"O šídlu, kohoutu, kačerovi a houseru\" (1957), přesevším však roku 1956 právě \"Pošťácká pohádka\". Jedná se o poměrné krátkou operu zaměřenou na děti, s velkým podílem pantomimy a baletu a s podílem mluveného slova; přesto jde o dílo nejbližší opernímu žánru, které kdy Feld vytvořil. Ačkoli jeho aktivní skladatelská činnost trvala ještě půl století, k opernímu žánru se již nevrátil.\n\nOpera byla poctěna cenou ve Velké jubilejní soutěži Svazu československých skladatelů, ale na provedení čekala dlouho: teprve v roce 1968 ji natočilo v úpravě B. Samka plzeňské studio Československého rozhlasu. V letech normalizace se díla Jindřicha Felda pro jeho negativní poměr k režimu hrála jen velmi omezeně, a tak jevištní premiéru \"Pošťácké pohádky\" uvedlo až Jihočeské divadlo v Českých Budějovicích přes čtyřicet let po jejím vzniku. Premiéra se konala 14. února 1997. Jihočeská inscenace měla úspěch, byla obnovena roku 2004 a divadlo ji hrálo pro děti na různých místech dalších deset let.\n\nListonoš pan Kolbaba usnul na poště a zůstal tam zamčen. Když se probudí, uvidí poštovní skřítky, jak tu hospodaří a pak hrají s dopisy v karty. Zvědavý pan Kolbaba se ptá, jak poznají herní hodnotu dopisu. Dozvídá se, že záleží na obsahu: zlé či lhostejné dopisy jsou studené a nízké karty, zatímco dopisy psané z přátelství a lásky jsou hřejivé a cenné. Pan Kolbaba se s nimi dává do hry a padne mu nejvyšší karta: srdcové eso, totiž dopis, jímž jeden člověk druhému posílá celé své srdce. Jenže tento nemá ani známku, ani adresu. Skřítkové dokáží přes zalepenou obálku přečíst jeho obsah, z něhož se dozvídají, že v něm šofér Frantík žádá o ruku svou milovanou Mařenku. To je jen málo, ale protože je to psaní tak cenné, vyprosí si pan Kolbaba na panu poštmistrovi, aby se mohl vydat hledat adresátku.\n\nHledání trvá již rok a den a pan Kolbaba prochodil celé Čechy křížem krážem, ale správnou Mařenku ještě nenašel. Právě odpočívá, když se hlemýždí rychlostí přiblíží automobil se smutným šoférem a jeho neméně smutným pánem. Zastavují u pana Kolbaby. Ten se ptá po příčině šoférova smutku a zjistí, že je to Frantík, který se trápí nad tím, že mu Mařenka neodepsala. Pan Kolbaba mu za neofrankovaný a neadresovaný dopis vyčiní a všichni se vydávají ke slečně Mařence.\n\nMařenka vzdychá a pláče, protože už rok a den čeká na psaní od svého milého. Pan Kolbaba jí ho konečně předává a vyžádá si od překvapené a rozradostněné Mařenky dvě koruny porta. Kladnou odpověď na své psaní si Frantík od Mařenky už vyzvedne sám a pan Kolbaba i šoférův zaměstnavatel se zalíbením hledí na šťastný mladý pár.\n\nTři flétny, dva hoboje, tři klarinety, dva fagoty, čtyři lesní rohy, tři trubky, dva pozouny, tuba, tympány, bicí souprava, harfa, klavír, smyčcové nástroje (housle, violy, violoncella, kontrabasy).\n"}
{"id": "1347656", "url": "https://cs.wikipedia.org/wiki?curid=1347656", "title": "Valerij Alexejevič Čudinov", "text": "Valerij Alexejevič Čudinov\n\nValerij Alexejevič Čudinov (; * 30. června 1942, Moskva) je sovětsko-ruský filozof, docent na katedře dějin kultury na Státní akademii Slovanských kultur.\n\nV roku 1967 ukončil studium na Fyzikální fakultě Moskovské státní univerzity. Uveřejnil více než 120 publikací, z nichž avšak ani jedna nebyla publikovaná v recenzovaném odborném časopise. Věnuje se slovanské mytologii a paleografii.\n\nČudinov prosazuje myšlenku, že slovanská civilizace je daleko starší, než se dnes (k roku 2017) odborníci domnívají, ba dokonce více než všechny ostatní známé civilizace. Základ slovanského písma nalézá již v paleolitu. Tvrdí, že existuje písmo, tzv. runika, které užívali Slované ještě před hlaholicí a cyrilicí, a které dokazuje vysokou úroveň duchovní kultury Slovanů v minulosti.\n\nÚdajně „\"na základě archeologických nálezů prokázal, že Slované žili na veliké části dnešního Německa již v době před našim letopočtem a proto nemohlo dojít v 7. století n.l. k jejich stěhování, jak se tvrdí v oficiální historiografii všech evropských států\"“. \n"}
{"id": "1347657", "url": "https://cs.wikipedia.org/wiki?curid=1347657", "title": "Okres Laufenburg", "text": "Okres Laufenburg\n\nOkres Laufenburg je jedním z 11 okresů v kantonu Aargau ve Švýcarsku. V prosinci 2016 zde žilo 31 601 obyvatel; rozloha území okresu je 156,73 km². Sídlem okresu je město Laufenburg.\n\nOkres Laufenburg tvoří celkem 18 obcí, jimiž jsou:\n \n"}
{"id": "1347662", "url": "https://cs.wikipedia.org/wiki?curid=1347662", "title": "Radnice (Hodkovice nad Mohelkou)", "text": "Radnice (Hodkovice nad Mohelkou)\n\nRadnice v Hodkovicích nad Mohelkou je novorenesanční stavba na Náměstí T. G. Masaryka čp. 1.\n\nRadnice je poprve doložená roku 1586, v průběhu let několikrát vyhořela, roku 1692, 1707 vyhořela věž, 1768 věž opět těžce poškozena po zásahu bleskem. Během velkého požáru roku 1806 zcela vyhořela. V letech 1811–1812 postavil novou budovu Josef Arnold, tuto v roce 1889 novorenesančně přestavil Franz Wilde.\n\n"}
{"id": "1347666", "url": "https://cs.wikipedia.org/wiki?curid=1347666", "title": "H̄", "text": "H̄\n\nH̄ (minuskule h̄) je speciální písmeno latinky. Nazývá se H s vodorovnou čárkou. Písmeno se již jako takové nepoužívá, používá se velice zřídka a to pouze v ISO 11940 přepisu thajštiny a v přepisu staroindického písma kharóšthí. V Unicode má majuskulní tvar kód U+0048U+0304 a minuskulní U+0068U+0304.\n"}
{"id": "1347667", "url": "https://cs.wikipedia.org/wiki?curid=1347667", "title": "Marabu indický", "text": "Marabu indický\n\nMarabu indický (\"Leptoptilos dubius\") je velký pták z čeledi čápovitých. Patří do rodu \"Leptoptilos\" spolu s marabu africkým a marabu indomalajským.\n\nJižní a jihovýchodní Asie.\n\nMarabu indický je 145–150 cm vysoký s rozpětím křídel cca 250 cm. Křídla jsou šedá a kontrastní s jinak černou horní stranou těla. Břicho a ocas jsou světle šedé, nohy jsou bílé. Olysalá hlava je růžová a mohutný zobák je žlutý.\n\nPotrava se skládá z žab, velkého hmyzu, ještěrek a hlodavců, ale nepohrdne i mršinami a lidskými odpadky.\n\nŽije v tropických mokřinách často v malých koloniích až s 30 hnízdy. Dvě až tři vajíčka jsou inkubována oběma rodiči po dobu 28–30 dnů.\n"}
{"id": "1347668", "url": "https://cs.wikipedia.org/wiki?curid=1347668", "title": "Netík Venušin vlas", "text": "Netík Venušin vlas\n\nNetík Venušin vlas (\"Adiantum capillus-veneris\"), též netík ženský vlas, je kapradina z čeledi křídelnicovité (\"Pteridaceae\").\n\nJe to stálezelená rostlina s plazivým oddenkem a pérovitě členěnými listy tvaru trojúhelníku na černém stonku. Původem je ze subtropických a tropických oblastí, ale rozšířen je takřka kosmopolitně. Většinou roste na vápenatých horninách v blízkosti pramenů. V chladných oblastech může růst kolem termálních pramenů. \n\nRostliny v jižní a západní Evropě, Africe a Asii mají 60 chromozomů (2n = 60), čili jsou diploidní, severoamerické mají 120 chromozomů (2n = 120), jsou tetraploidní.\n\nV podmínkách střední Evropy se pěstuje ve sklenících, snáší jen slabé mrazy. Jako ohrožený a chráněný druh je uveden v Červené knize Ukrajiny, chráněný je i ve Švýcarsku.\n\n\n \n \n"}
{"id": "1347669", "url": "https://cs.wikipedia.org/wiki?curid=1347669", "title": "Hollý", "text": "Hollý\n\nPříjmení Hollý nese více různých osobností:\n\n\n"}
{"id": "1347671", "url": "https://cs.wikipedia.org/wiki?curid=1347671", "title": "Ďurica", "text": "Ďurica\n\nPříjmení Ďurica nese více různých osobností:\n\n"}
{"id": "1347672", "url": "https://cs.wikipedia.org/wiki?curid=1347672", "title": "Benčík", "text": "Benčík\n\nPříjmení Benčík nese více různých osobností:\n\n"}
{"id": "1347674", "url": "https://cs.wikipedia.org/wiki?curid=1347674", "title": "Aust", "text": "Aust\n\nPříjmení Aust nese více různých osobností:\n\n"}
{"id": "1347675", "url": "https://cs.wikipedia.org/wiki?curid=1347675", "title": "Štercl", "text": "Štercl\n\nPříjmení Štercl nese více různých osobností:\n\n"}
{"id": "1347678", "url": "https://cs.wikipedia.org/wiki?curid=1347678", "title": "Piller", "text": "Piller\n\nPříjmení Piller nese více různých osobností:\n\n"}
{"id": "1347681", "url": "https://cs.wikipedia.org/wiki?curid=1347681", "title": "Horsehead", "text": "Horsehead\n\nChris Thorne (* 16. března 1990) je americký rapper a producent, působící v Los Angeles. Spolu s rappery jako jsou Lil Peep, Lil Tracy či Wicca Phase Springs Eternal je členem uskupení GothBoiClique. Nejvíce se zviditelnil spoluprácí na písni „Girls“ od Lil Peepa. Jeho hudební styl se dá nazvat emo rapem, což je charaktristický žánr pro všechny členy GothBoiClique. \n\n"}
{"id": "1347682", "url": "https://cs.wikipedia.org/wiki?curid=1347682", "title": "Lusk (rozcestník)", "text": "Lusk (rozcestník)\n\nLusk může být:\n\n\n"}
{"id": "1347685", "url": "https://cs.wikipedia.org/wiki?curid=1347685", "title": "Lukáš Horký", "text": "Lukáš Horký\n\nLukáš Horký (* 20. dubna 1979 Boskovice) je český fotograf, grafik, vizuální umělec a hudebník.\n\nDebutoval svým fotografickým souborem o pacientech trpící mentální anorexií a bulimií. Věnuje se reportážní a divadelní fotografii i různým intermediálním experimentům. Od roku 2008 systematicky dokumentuje proměny města Frýdek-Místek. Pracuje s fotografií, vizuálním uměním a videem samostatně, avšak ve své tvorbě stále častěji kombinuje jednotlivé disciplíny dohromady.\n\nVystudoval fakultu Informatiky na Masarykově Univerzitě v Brně a Institut tvůrčí fotografie Filozoficko-Přírodovědecké fakulty Slezské univerzity v Opavě, kde pokračuje v doktorském studiu. Na brněnské Mendelově univerzitě přednášel Audiovizuální komunikaci a Digitální fotografii. Věnuje se dlouhodobým dokumentárním projektům a V roce 1999 založil s kytaristou Davidem Kopřivou a bubeníkem Petrem Fucimanem hudební formaci Downbelow, se kterou vydal tři alba (Roadside Traveler – 2011, Other World – 2014, Decameron Locis – 2017). V roce 2016 napsal spolu s Davidem Kopřivou scénickou hudbu k taneční Inscenaci Mezizemí. Od roku 2017 píše lyrické deníkové záznamy. V roce 2018 obdržel čestné uznání v soutěži Česká divadelní fotografie v kategorii – Inscenace / divadelně-performativní projekt – profesionálové.\n\nV říjnu 2018 měl premiéru v opavském multifunkčním prostoru a galerii Kupe premiéru jeho cyklus fotografií Moje město a v lednu 2019 se v rozšířené podobě představil v Národním divadle moravskoslezském. \n\nVe Frýdku-Místku buduje vizuální identitu Symfonickému orchestru a folklórnímu souboru Ostravica, je autorem grafické podoby festivalu Sweetsen fest. Je zastoupen ve sbírkách Muzea moderního umění v Olomouci a Muzea Beskyd ve Frýdku-Místku.\n"}
{"id": "1347688", "url": "https://cs.wikipedia.org/wiki?curid=1347688", "title": "Hanel", "text": "Hanel\n\nPříjmení Hanel nese více různých osobností:\n\n"}
{"id": "1347690", "url": "https://cs.wikipedia.org/wiki?curid=1347690", "title": "Halla", "text": "Halla\n\nPříjmení Halla nese více různých osobností:\n\n"}
{"id": "1347692", "url": "https://cs.wikipedia.org/wiki?curid=1347692", "title": "633 (číslo)", "text": "633 (číslo)\n\nŠest set třicet tři je přirozené číslo. Římskými číslicemi se zapisuje DCXXXIII a řeckými číslicemi χλγ. Následuje po čísle šest set třicet dva a předchází číslu šest set třicet čtyři.\n\n633 je:\n\n"}
{"id": "1347693", "url": "https://cs.wikipedia.org/wiki?curid=1347693", "title": "634 (číslo)", "text": "634 (číslo)\n\nŠest set třicet čtyři je přirozené číslo. Římskými číslicemi se zapisuje DCXXXIV a řeckými číslicemi χλδ. Následuje po čísle šest set třicet tři a předchází číslu šest set třicet pět.\n\n634 je:\n\n"}
{"id": "1347694", "url": "https://cs.wikipedia.org/wiki?curid=1347694", "title": "635 (číslo)", "text": "635 (číslo)\n\nŠest set třicet pět je přirozené číslo. Římskými číslicemi se zapisuje DCXXXV a řeckými číslicemi χλε. Následuje po čísle šest set třicet čtyři a předchází číslu šest set třicet šest.\n\n635 je:\n\n"}
{"id": "1347696", "url": "https://cs.wikipedia.org/wiki?curid=1347696", "title": "636 (číslo)", "text": "636 (číslo)\n\nŠest set třicet šest je přirozené číslo. Římskými číslicemi se zapisuje DCXXXVI a řeckými číslicemi χλς. Následuje po čísle šest set třicet pět a předchází číslu šest set třicet sedm.\n\n636 je:\n\n"}
{"id": "1347697", "url": "https://cs.wikipedia.org/wiki?curid=1347697", "title": "638 (číslo)", "text": "638 (číslo)\n\nŠest set třicet osm je přirozené číslo. Římskými číslicemi se zapisuje DCXXXVIII a řeckými číslicemi χλη. Následuje po čísle šest set třicet sedm a předchází číslu šest set třicet devět.\n\n638 je:\n\n"}
{"id": "1347699", "url": "https://cs.wikipedia.org/wiki?curid=1347699", "title": "639 (číslo)", "text": "639 (číslo)\n\nŠest set třicet devět je přirozené číslo. Římskými číslicemi se zapisuje DCXXXIX a řeckými číslicemi χλθ. Následuje po čísle šest set třicet osm a předchází číslu šest set čtyřicet.\n\n639 je:\n\n"}
{"id": "1347700", "url": "https://cs.wikipedia.org/wiki?curid=1347700", "title": "Koblasa", "text": "Koblasa\n\nPříjmení Koblasa nese více různých osobností:\n\n"}
{"id": "1347703", "url": "https://cs.wikipedia.org/wiki?curid=1347703", "title": "640 (číslo)", "text": "640 (číslo)\n\nŠest set čtyřicet je přirozené číslo. Římskými číslicemi se zapisuje DCXL a řeckými číslicemi χμ. Následuje po čísle šest set třicet devět a předchází číslu šest set čtyřicet jedna.\n\n640 je:\n\n"}
{"id": "1347704", "url": "https://cs.wikipedia.org/wiki?curid=1347704", "title": "Wicca Phase Springs Eternal", "text": "Wicca Phase Springs Eternal\n\nWicca Phase Springs Eternal, vlastním jménem Adam McIlwee, (* 11. března 1990 Scranton Pensylvánie) je americký zpěvák a rapper. Spolu s rapery jako jsou Lil Peep, Lil Tracy či Horsehead je členem hudebního uskupení GothBoiClique. Roku 2005 byl jedním ze zakládajících členů skupiny Tigers Jaw. V roce 2013 skupinu opustil a po krátké pauze se začal věnovat sólové kariéře jako Wicca Phase Springs Eternal.\n\n\n\n"}
{"id": "1347705", "url": "https://cs.wikipedia.org/wiki?curid=1347705", "title": "641 (číslo)", "text": "641 (číslo)\n\nŠest set čtyřicet jedna je přirozené číslo. Římskými číslicemi se zapisuje DCXLI a řeckými číslicemi χμα. Následuje po čísle šest set čtyřicet a předchází číslu šest set čtyřicet dva.\n\n641 je:\n\n"}
{"id": "1347708", "url": "https://cs.wikipedia.org/wiki?curid=1347708", "title": "Vinař (příjmení)", "text": "Vinař (příjmení)\n\nPříjmení Vinař nese více různých osobností:\n\n"}
{"id": "1347712", "url": "https://cs.wikipedia.org/wiki?curid=1347712", "title": "Weinlich", "text": "Weinlich\n\nPříjmení Weinlich nese více různých osobností:\n\n"}
{"id": "1347717", "url": "https://cs.wikipedia.org/wiki?curid=1347717", "title": "Stieber", "text": "Stieber\n\nPříjmení Stieber nese více různých osobností:\n\n"}
{"id": "1347722", "url": "https://cs.wikipedia.org/wiki?curid=1347722", "title": "Sergej Senjukov", "text": "Sergej Senjukov\n\nSergej Senjukov ( ; ( ); 27. ledna 1955, Černovice – 1. září 1992) byl sovětský atlet ukrajinské národnosti, halový mistr Evropy ve skoku do výšky.\n\nNejúspěšnější sezónou pro něj byl rok 1976 – stal se sovětským halovým mistrem ve skoku do výšky, získal v této disciplíně titul halového mistra Evropy a na olympiádě v Montrealu obsadil ve finále výškařské soutěže páté místo. Jeho osobní rekord 228 cm pochází z roku 1977.\n\n"}
{"id": "1347731", "url": "https://cs.wikipedia.org/wiki?curid=1347731", "title": "Aviva Stadium", "text": "Aviva Stadium\n\nAviva Stadium je víceúčelový stadion v Dublinu v Irsku, sloužící zejména pro fotbal a ragby. Pojme 51 700 diváků. K jeho otevření došlo v roce 2010. Byl postaven na místě starého stadionu Lansdowne Road, který byl v roce 2007 zbořen. Své zápasy zde hraje irská fotbalová reprezentace, irská ragbyová reprezentace a klub Leinster Rugby. Využíván je rovněž pro koncerty.\n\n"}
{"id": "1347734", "url": "https://cs.wikipedia.org/wiki?curid=1347734", "title": "Správní budova Spolchemie", "text": "Správní budova Spolchemie\n\nSprávní budova Spolchemie (přesněji Nová správní budova Spolku pro chemickou a hutní výrobu) je 11patrová stavba poblíž centra Ústí nad Labem naproti západnímu nádraží. Bývá označována jako první český mrakodrap , avšak z dnešního pohledu se jedná o výškovou budovu, jelikož má pouze 44 metrů. Do výstavby paláce Všeobecného penzijního ústavu roku 1934 v Praze nebo častěji uváděného Baťova mrakodrapu ve Zlíně z roku 1939 se jednalo o nejvyšší stavbu v tehdejším Československu.\n\nBudovu si jako své nové sídlo nechal postavit Spolek pro chemickou a hutní výrobu mezi lety 1929 až 1930. Svým účelem tak nahradila původní novogotickou správní budovu z roku 1895, jež se nachází hned vedle. Navržena byla drážďanskou firmou s libereckou pobočkou Lossow & Kühne. Za její předobraz bývají označovány expresivnější budovy z německého Hamburku. Sochařskou výzdobu nad vchodem vytvořil berlínský sochař Hugo Lederer. Ve své době byla vybavena moderní technikou, například dodnes fungující oběžný výtah páternoster. Od roku 1930 prodělala řadou menších stavebních úprav, zvenku nejvýraznější je pak nástavba výtahové strojovny z 80. let. Původní desetipatrovou budovu tak teoreticky navýšila o jedno patro. Další rekonstrukce probíhaly na začátku 21. století v interiérech. \nV roce 2014 byla podána žádost pracovníky ústeckého pracoviště Národního památkového ústavu o zařazení stavby na seznam kulturních památek. K této žádosti se kladně vyjádřil magistrát města, Ústecký kraj a také městský architekt. Podle vedení firmy se však příliš historicky cenného nezachovalo a památkovou péči si celá budova tedy nezaslouží, a proto firma podala odvolání. Rozklad byl poté zamítnut ministrem kultury a stavba byla definitivně prohlášena za kulturní památku.\n\nBudova bývá označována za největší expresionistickou realizaci v České republice. Ve době výstavby byl také oblíbený funkcionalismus, který se uchytil především v česky mluvících oblastech, přičemž expresionismus byl populární v německy osídlených oblastech, tedy v Československu především v pohraničí. Stavba umístěna na kraji průmyslového areálu má obdélníkový tvar půdorysu narušený čtyřmi gotizujícími opěráky a portikulem u vstupu. Celá fasáda je s výjimkou jednotlivých míst mezi okny v pravidelných okenních pásech pokryta ostře pálenými cihlami hnědé barvy. Této barvy je pak celá budova kromě portikulu, jenž je výrazně světlý. Nad ním, v úrovni třetího patra, se nachází sochy berlínského sochaře Huga Lederera, které znázorňují chemii, vědu, muže s pochodní, ženu s rohem hojnosti, obchod a práci. Zadní (severní) průčelí je ve středu narušeno po celé výšce okny schodišťové chodby. \n\nZa reprezentativní prostory v jinak pravidelném uspořádání je považována vstupní hala, schodišťová hala a ředitelství ve třetím patře. Mezi zachované cenné detaily patří například obklady z leštěné žuly, dveře do jednacích sálů, mnoho původních vestavěných skříní, zábradlí centrálního schodiště a další detaily, často ve stylu art deca. Většina prostor od třetího patra neprodělala většími úpravami. V posledním poschodí se nachází knihovna a archiv podniku s téměř původním vybavením.\n\nPřed výstavbou expresionistické výškové budovy bylo sídlo společnosti ve vedlejší podstatně menší budově. Budovu si nechal tehdejší Rakouský spolek pro chemickou a hutní výrobu postavit mezi lety 1893 až 1895. Architektem je Robert Langs, který mimo jiné navrhoval pro společnost azylové domy nacházející se v bezprostřední blízkosti areálu. Honosný styl budovy podle architekta Davida Vávry svědčí o aristokratickém vkusu jednoho z významných ředitelů Spolku, Maxe Schaffnera. Ve stejném neogotickém stylu byl postaven i již zmíněný dělnický azyl nebo například ředitelská vila v ulici Velká Hradební. Z interiérů je zachovalá schodišťová hala a jednací sály. Obsahují množství vyřezávaný neogotických detailů, obrazy tyrolského umělce Josefa Reinera, například zpodobnění správní rady v kostýmech z 16. století. \n\nBudova od svého postavení prošla málo stavebními zásahy. První vize se objevila již po postavení nového sídla, kdy měl být celkový výraz stavby modernizován. Nejvýraznější úpravou jsou půdní vestavby z 60. let s horizontálními okny. Rekonstrukce celé budovy plánuje společnost Unipetrol po neúspěšném pokusu o prodej z roku 2016. \n\n"}
{"id": "1347736", "url": "https://cs.wikipedia.org/wiki?curid=1347736", "title": "Jana Hajšlová", "text": "Jana Hajšlová\n\nJana Hajšlová (roz. Cuhrová; * 8. června 1952, Praha) je česká vysokoškolská učitelka a chemička, působící na Ústavu analýzy potravin a výživy Vysoké škole chemicko-technologické v Praze (ÚAPV VŠCHT), která v roce 2016 převzala jako historicky vůbec první Češka v americkém Dallasu cenu Harveye W. Wileye () za svůj příspěvek v oblasti vývoje analytických metod. Jana Hajšlová se zabývá kvalitou a chemickou bezpečností potravin.\n\nJana Hajšlová vystudovala v roce 1975 studijní obor \"Technologie mléka a tuku\" na FTBP VŠCHT v Praze (Ing.). O čtyři roky později tamtéž úspěšně obhájila kandidátskou disertační práci (CSc.) na téma \"Senzoricky aktivní látky bílkovinných hydrolyzátů\", v roce 1990 se již habilitovala (doc.) a o sedm let později byla na svojí alma mater jmenována profesorkou v oboru \"Chemie a analýzy potravin\".\n\nVe volbách do Evropského parlamentu v květnu 2019 kandidovala jako nestraník na 5. místě kandidátky hnutí Vědci pro Českou republiku, ale neuspěla.\n\n\n\n"}
{"id": "1347745", "url": "https://cs.wikipedia.org/wiki?curid=1347745", "title": "Římskokatolická farnost Vlachovice", "text": "Římskokatolická farnost Vlachovice\n\nŘímskokatolická farnost Vlachovice je jedno z územních společenství římských katolíků v děkanátu Valašské Klobouky s farním kostelem svatého Michaela archanděla.\n\nVlachovice patří k nejstarším obcím v okrese Zlín. Poprvé se připomínají k roku 1261 v zakládací listině kláštera cisterciáků ve Vizovicích. Farní kostel svou dedikací sv. Michaelu archandělovi patří k nejstarším na Moravě. Starobylost kostela dokládá objevený záklenek (ostění) gotického okenního rámu, který byl v minulosti při rozšíření kostela zazděn ve zdi presbytáře. Památkáři datovali tento architektonický prvek do doby kolem roku 1240. Poprvé se ale písemně připomíná k roku 1500. Současná podoba kostela pochází z počátku 18. století po znovuobnovení po kuruckých nájezdech.\nOd července 2015 je farářem R. D. ThLic. ICLic. František Cinciala.\n\nVe farnosti se pravidelně̟ koná tříkrálová sbírka. V roce 2017 se ve Vlachovicích vybralo 34 612 korun, ve Vrběticích 12 905 korun.\n\n"}
{"id": "1347748", "url": "https://cs.wikipedia.org/wiki?curid=1347748", "title": "Kirstjen Nielsenová", "text": "Kirstjen Nielsenová\n\nKirstjen Nielsenová, rodným jménem Kirstjen Michele Nielsen, (* 14. května 1972) je americká politička, právní zástupkyně, profesně se zaměřující na národní a kybernetickou bezpečnost, která v letech 2017–2019 zastávala úřad ministryně vnitřní bezpečnosti Spojených států v kabinetu Donalda Trumpa.\n\nPřed vládním působením, mezi lednem a červencem 2017, sloužila jako vedoucí kanceláře ministra pro vnitřní bezpečnost Johna F. Kellyho a poté, od září do prosince téhož roku, byla zástupkyní vedoucího kanceláře Bílého domu v Trumpově administrativě. Prezidentův návrh na její uvedení do ministerské funkce Senát schválil 5. prosince 2017 a o den později složila přísahu. Jako ministryně implementovala Trumpovu politiku separace rodičů od dětí – v rámci nulové tolerance –, kteří ilegálně imigrovali do země přes mexicko-americkou státní hranici. Po kritice bylo od rozdělování rodin upuštěno 20. června 2018 prezidentským výkonným příkazem.\n\nVyrostla ve floridském Clearwateru, kde po základní škole sv. Pavla pokračovala středoškolským studiem na Berkeley Preparatory School v Tampě. Na ní se stala předsedkyní studentské rady a byla členkou fotbalového týmu. Po maturitě v roce 1990 nastoupila na Edmund A. Walsh School of Foreign Service Georgetownské univerzity, jíž završila o čtyři roky později se ziskem bakalářského titulu Bachelor of Science (BSc). Roční stáž v rámci studia absolvovala také na nagojské univerzitě Nanzan.\n\nV letech 1994–1997 pracovala jako asistentka pro legislativní záležitosti u republikánského senátora za Floridu Connieho Macka. Poté se vrátila k vysokoškolskému studiu. Vzdělání zakončila roku 1999 na Právnické fakultě Univerzity ve Virginii s titulem Juris Doctor (JD), čímž se později stala po Janet Napolitanové druhou absolventkou fakulty v pozici ministryně pro vnitřní bezpečnost, když Napolitanová úřad zastávala v kabinetu Baracka Obamy. Po promoci zahájila právnickou praxi v dallaské právní firmě Haynes and Boone, aby po zvolení George W. Bushe americkým prezidentem přešla do státní služby.\n\nV administrativě George W. Bushe od roku 2002 řídila z pozice administrátorky Kancelář legislativní politiky a vládních záležitostí při nově zřízeném Úřadu pro bezpečnost v dopravě. Po dvou letech přešla do Bílého domu, kde působila do roku 2007 jako zvláštní prezidentova asistentka a služebně starší vedoucí pracovnice pro oblast prevence, pohotovosti a reakce v Radě pro vnitřní bezpečnost.\n\nV květnu 2007 se stala hlavním právním zástupcem národní bezpečnostní divize a obchodní ředitelkou Civitas Public Affair Group, strategické poradní a investiční společnosti působící na poli vnitřní a národní bezpečnosti státu.\n\nPřed vstupem do Trumpovy administrativy byla seniorní členkou operační skupiny pružné reakce ve výboru Střediska kybernetické a vnitřní bezpečnosti Univerzity George Washingtona. Pracovala i v poradním sboru pro vypracování každoroční Zprávy o globálních rizicích ve formě vývodu Světového ekonomického fóra.\n\nNielsenová se stala zakladatelkou společnosti Sunesis Consulting, jíž od roku 2012 řídila z pozice prezidentky. V průběhu Obamovy administrativy Sunesis získal řadu vládních zakázek.\n\nPo Trumpově převzetí prezidenství v lednu 2017 nastoupila jako vedoucí kanceláře Johna F. Kellyho na ministerstvu vnitřní bezpečnosti. Poté, co byl Kelly odvolán z postu ministra a 31. července 2017 se stal vedoucím kanceláře Bílého domu, přešla s ním do sídla prezidenta Trumpa, a od září působila v roli zástupkyně vedoucího kanceláře. Nový ministr vnitřní bezpečnosti nebyl jmenován a pravomoci dočasně převzala náměstkyně Elaine Dukeová.\n\nPrezident Donald Trump ji 11. října 2017 nominoval do úřadu ministryně vnitřní bezpečnosti Spojených států, aby nahradila dočasně úřadující Elaine Dukeovou. Senát Kongresu návrh schválil 5. prosince 2017 poměrem hlasů 62–37. Den poté složila přísahu, jakožto šestá osoba ve funkci ministra od založení této vládní instituce v listopadu 2002. Úřad opustila v dubnu 2019.\n\n"}
{"id": "1347750", "url": "https://cs.wikipedia.org/wiki?curid=1347750", "title": "Worldometers", "text": "Worldometers\n\nWorldometers je webová stránka založená 29. ledna 2008 zobrazující odhadované počty obyvatel (od roku 1950 do roku 2050) na základě statistik a projekcí spolehlivých mezinárodních organizací; zdroje zahrnují divizi OSN, Světovou zdravotnickou organizaci, Organizaci pro výživu a zemědělství, Mezinárodní měnový fond a Světovou banku.\n\nWeb analyzuje dostupné údaje, provádí statistické analýzy a sestavuje algoritmus, který zajišťuje odhad v reálném čase; Worldometers proto ukazuje grafy, na kterých je ukázaná populace, roční míra růstu obyvatelstva, populace v současném roce, historii počtu obyvatel a předpověď populace v budoucnosti. K tomu také ukazuje dnešní celosvětové výdaje vlád, společnost, media, životní prostředí, jídlo, vodu, energii a zdraví.\n\n"}
{"id": "1347755", "url": "https://cs.wikipedia.org/wiki?curid=1347755", "title": "Protikuřácký zákon", "text": "Protikuřácký zákon\n\nZákon o ochraně zdraví před škodlivými účinky návykových látek (někdy také protikuřácký zákon) je zákon č. 65/2017 Sb., který upravuje opatření k ochraně před škodami působenými užíváním návykových látek a působnost správních úřadů a územních samosprávných celků při přijímání a provádění opatření podle tohoto zákona. Účinný je od 31. května 2017. Nahradil předchozí zákon č. 379/2005 Sb., o opatřeních k ochraně před škodami působenými tabákovými výrobky, alkoholem a jinými návykovými látkami a o změně souvisejících zákonů.\n\nPro účely tohoto zákona se rozumí\n\na) návykovou látkou alkohol, tabák, omamné a psychotropní látky a jiné látky s psychoaktivními účinky, jejichž užívání může vést nebo se podílet na vzniku a rozvoji duševních poruch a poruch chování,\n\nb) tabákovým výrobkem výrobek, který může být užíván a obsahuje, byť částečně, tabák, ať už geneticky upravený nebo neupravený,\n\nc) kuřáckou pomůckou pomůcka určená či obvykle používaná ke kouření, vdechování, šňupání, sání nebo žvýkání tabáku nebo kouření bylinných výrobků určených ke kouření, s výjimkou zápalek, zapalovače, popelníku a pomůcky plnící převážně funkci uměleckého předmětu nebo funkci dekorační,\n\nd) bylinným výrobkem určeným ke kouření výrobek, jehož základem jsou rostliny, byliny nebo ovoce, a který neobsahuje žádný tabák, může se užívat prostřednictvím inhalace ústy nebo nosem a jeho užívání zahrnuje jeho postupné spalování,\n\ne) elektronickou cigaretou výrobek, který lze použít pro užívání výparů obsahujících nikotin nebo jiných výparů prostřednictvím náustku, nebo jakákoliv součást tohoto výrobku, včetně náhradní náplně, zásobníku, nádržky i zařízení bez nádržky nebo zásobníku; elektronické cigarety mohou být jednorázové, opětovně naplnitelné pomocí náhradní náplně nebo nádržky nebo opakovaně použitelné pomocí jednorázových zásobníků,\n\nf) alkoholickým nápojem nápoj obsahující více než 0,5 % objemových ethanolu,\n\ng) prodejnou provozovna určená podle stavebního zákona k prodeji zboží nebo poskytování služeb,\n\nh) stánkem prostor ohraničený pevnou nebo přenosnou konstrukcí, pult nebo stolek, kde je prodáváno zboží nebo jsou poskytovány služby,\n\ni) provozovnou stravovacích služeb prostor potravinářského podniku 1), v němž je provozována stravovací služba zahrnující podávání pokrmů určených k přímé spotřebě v této provozovně,\n\nj) vnitřním prostorem vnitřní prostor stavby podle § 2 odst. 3 stavebního zákona, s výjimkou dočasných staveb,\n\nk) přeshraničním prodejem na dálku prodej spotřebiteli prostřednictvím prostředku komunikace na dálku, při němž se spotřebitel v okamžiku objednání výrobku nachází v členském státě Evropské unie nebo ve smluvním státě Dohody o Evropském hospodářském prostoru a sídlo, ústřední správa nebo místo podnikatelské činnosti provozovatele je v jiném členském státě Evropské unie, nebo smluvním státě Dohody o Evropském hospodářském prostoru nebo ve třetí zemi,\n\nl) dovozem dovoz zboží na daňové území Evropské unie podle zákona upravujícího spotřební daně, pokud toto zboží není při vstupu na daňové území Evropské unie propuštěno do režimu s podmíněným osvobozením od cla, a propuštění zboží z režimu s podmíněným osvobozením od cla,\n\nm) orientačním vyšetřením dechová zkouška nebo vyšetření slin nebo stěru z kůže nebo sliznic, včetně jejich odběru, za účelem zjištění obsahu alkoholu nebo jiné návykové látky v těle; orientačním vyšetřením se rozumí též vyšetření moči příslušníkem nebo občanským zaměstnancem Vězeňské služby České republiky (dále jen \"Vězeňská služba\"),\n\nn) odborným lékařským vyšetřením cílené klinické vyšetření lékařem, včetně odběru biologického materiálu,\n\no) odběrem biologického materiálu odběr vzorku žilní krve, moči, slin, vlasů nebo stěru z kůže nebo sliznic, s výjimkou odběru biologického materiálu pro orientační vyšetření,\n\np) nástupištěm prostor určený k nástupu a výstupu osob z prostředků veřejné silniční a drážní dopravy; není-li vymezení prostoru nástupiště zřejmé, nebo není-li viditelným značením takový prostor jinak vymezen, pokládá se pro účely tohoto zákona za nástupiště veřejně přístupný prostor o šířce 5 m a délce 30 m před a 5 m za označníkem zastávky ve směru jízdy dopravního prostředku.\n\nZákon se vztahuje na veškeré veřejnosti volně přístupné vnitřní prostory, letiště, nástupiště, zastávky a veřejné dopravní prostředky. Platí i pro zdravotnická zařízení, školy, dětská hřiště a sportoviště. Kromě restaurací si lidé nesmí zapálit ani v kinech, divadlech nebo v prostorách zoologických zahrad.\n\nZa porušení zákazu platí pokuta až 5000 korun. Provozovatelům prostor, kterých se norma týká, hrozí až dvoumilionová pokuta a zákaz činnosti na dva roky.\n\nPodle ministra zdravotnictví musí být prostor označen jako prostor pro kouření. Záleží ale na tom, zdali je nebo není zahrádka pevně spojena s konstrukcí zařízení.\n\nDřívější legislativa zakazovala prodávat alkohol osobám zjevně ovlivněným alkoholickým nápojem nebo jinou návykovou látkou. Nyní má prodejce povinnost takovou osobu vyzvat, aby z provozovny odešla. Za prodej alkoholu osobě do 18 let může být pokutováno až 150 tisíci korunami, mladšímu 15 let dvojnásobně. Zákon také zakazuje prodej alkoholu v automatech.\n\nMajitelé restaurací a hospod mluví až o třetinové ztrátě hostů, nejvíce se však bojí zimního období, kdy nebudou chtít chodit hosté kouřit před provozovnu. Problém mají i města, které musí stále více řešit problémy s rušením nočního klidu a s odhozenými nedopalky. Města tyto problémy řeší zvýšenými počty městské policie v nočních hodinách. \n\nNěkteří majitelé hospod v rychlosti změnili svojí provozovnu na soukromý klub nebo kuřácký spolek. Tato provozovna pak funguje tak, že do klubu mohou vstoupit pouze členové a veřejnosti je nepřístupný. Podle zákonodárců by to mohlo být úmyslné obcházení zákona. \n\n\n"}
{"id": "1347760", "url": "https://cs.wikipedia.org/wiki?curid=1347760", "title": "Wretched and Divine: The Story of the Wild Ones", "text": "Wretched and Divine: The Story of the Wild Ones\n\nWretched and Divine: The Story of the Wild Ones je třetí studiové album americké post-hardcorové skupiny Black Veil Brides. Album vyšlo v roce 2013.\n\n"}
{"id": "1347762", "url": "https://cs.wikipedia.org/wiki?curid=1347762", "title": "Curve25519", "text": "Curve25519\n\nCurve25519 je pojmenovaná eliptická křivka standardizovaná od roku 2016 (spolu s křivkou Curve448) Komisí pro technickou stránku Internetu (IETF) v RFC 7748 pro Diffieho-Hellmanovu výměnu klíčů nad eliptickou křivkou v prostředí Internetu. Kromě řady knihoven implementujících TLS ji využívá celá řada dalších různých programů a protokolů, mimo jiné Secure Shell, GNU Privacy Guard nebo Tor. \n\nKřivku zveřejnil poprvé v roce 2005 Daniel J. Bernstein, který k ní také nabídl jako volné dílo i referenční implementaci. Jejímu rozšíření výrazně pomohlo odhalení pravděpodobných kleptografických zadních vrátek v Dual_EC_DRBG v roce 2013, které u odborné veřejnosti do značné míry znevěrohodnilo všechny křivky, které dříve schválil Národní institut standardů a technologie (NIST) Spojených států amerických, protože stejně jako u Dual_EC_DRBG stála u jejich zrodu také Národní bezpečnostní agentura (NSA) Spojených států amerických, která má zájem na čtení šifrované komunikace.\n\nKřivka je definována rovnicí\nnad konečným tělesem GF(formula_2), kde formula_2 je prvočíslo. V této formě se jedná o takzvanou Montgomeryho křivku.\n\n"}
{"id": "1347768", "url": "https://cs.wikipedia.org/wiki?curid=1347768", "title": "Kniha roku Lidových novin 2017", "text": "Kniha roku Lidových novin 2017\n\nKniha roku Lidových novin 2017 je 27. ročník od obnovení ankety \"Lidových novin\" o nejzajímavější knihu roku. Do ankety jsou také započítány hlasy pro knihy vydané koncem roku 2016. \"Lidové noviny\" oslovily kolem 400 respondentů, hlasovalo jich 192. Uzávěrka byla 30. listopadu 2017, výsledky vyšly ve speciální příloze novin v sobotu 16. prosince 2017.\n\nV anketě zvítězil životopis Ivana Martina Jirouse sepsaný Markem Švehlou \"Magor a jeho doba\" s 24 hlasy. Jak píše Petr Kamberský v úvodním článku \"Lidových novin\" k anketě, výsledek 24 hlasů je druhý nejvyšší v novodobé historii ankety a jelikož druhý Jáchym Topol s románem \"Citlivý člověk\" získal jen o jeden hlas méně, což by obyčejně stačilo na vítězství, je možné jej označit za spoluvítěze. Navíc Topol v anketě pro Švehlovu knihu sám hlasoval, zatímco Švehla možnost hlasovat neměl. Obě tyto knihy vydalo vydavatelství Torst.\n"}
{"id": "1347769", "url": "https://cs.wikipedia.org/wiki?curid=1347769", "title": "Mezinárodní letiště Che-fej Sin-čchiao", "text": "Mezinárodní letiště Che-fej Sin-čchiao\n\nMezinárodní letiště Che-fej Sin-čchiao (, IATA: HFE, ICAO: ZSOF) je mezinárodní letiště u Che-feje, správního střediska v provincie An-chuej v Čínské lidové republice. Leží ve vzdálenosti přibližně třiceti kilometrů severozápadně od centra Che-feje v okrese Fej-si.\n\nBylo postaveno v letech 2008–2013 a v roli hlavního chefejského letiště nahradilo starší mezinárodní letiště Che-fej Luo-kang.\n\n"}
{"id": "1347773", "url": "https://cs.wikipedia.org/wiki?curid=1347773", "title": "Paleoseismologie", "text": "Paleoseismologie\n\nPaleoseismologie je obor, který rekonstruuje dávná zemětřesení pomocí výkopů a zkoumání geologických sedimentů nebo skal. Tento vědní obor je příbuzný se seismologií.\n\nPomocí paleoseismologie bylo např. zjištěno, že na západě Čech došlo za posledních 3000 let ke dvěma silným otřesům, které měly sílu přes 6 stupňů.\n"}
{"id": "1347774", "url": "https://cs.wikipedia.org/wiki?curid=1347774", "title": "Most konstrukce Bailey", "text": "Most konstrukce Bailey\n\nMost konstrukce Bailey (\"Bailey Bridge\", \"Baileyův most\", \"Baileyho most\", \"bejlina\") je typ přenosného, prefabrikovaného příhradového mostu. Vyvinuli jej Britové během 2. světové války a našel rozsáhlé využití u britských, amerických a kanadských ženijních jednotek.\n\nKonstrukce Bailey je výhodná díky tomu, že pro montáž nevyžaduje žádné těžké nástroje nebo speciální vybavení. Dřevěné a ocelové prvky jsou malé a dostatečně lehké, aby šly přepravovat v běžných nákladních automobilech a na místě zvedat ručně, bez jeřábu. Most přitom unese i tanky.\n\nDonald Coleman Bailey (1901–1985) byl civilním pracovníkem na britském ministerstvu války. V roce 1940 svým nadřízeným předložil návrh nového typu mostu. Po nezbytných zkouškách se most poprvé v praxi osvědčil roku 1942 na severoafrické frontě. Po zahájení licenční výroby v USA se stal ikonou spojenecké invaze.\n\nD. C. Bailey byl za svou konstrukci roku 1946 povýšen do rytířského stavu.\n\nPo válce bylo mnoho připravených konstrukcí využito k obnově válkou zničených komunikací po celé Evropě. Jen na území bývalého Československa zůstalo na 12 000 tun těchto zařízení z pomocné akce Spojených národů pro země postižené válkou (UNRRA). Na mnoha místech slouží dodnes.\n\nDodneška se také konstrukce Bailey využívá jako provizorní přemostění pro pěší i automobilový provoz např. při uzavírkách mostů kvůli rekonstrukci nebo havárii.\n\n"}
{"id": "1347775", "url": "https://cs.wikipedia.org/wiki?curid=1347775", "title": "Give Up the Ghost", "text": "Give Up the Ghost\n\nGive Up the Ghost (nebo také American Nightmare) je americká hudební skupina, která vznikla v Bostonu v roce 1998. Její původní sestavu tvořili Tim Cossar, Wesley Eisold, Azy Relph a Jesse Van Diest. Později se sestava kapela několikrát změnila. V roce 1999 nahráli první demonahrávku a následujícího roku vydala eponymní EP. Roku 2001, již po změně názvu, vydali svou první dlouhohrající desku \"Background Music\". Další album \"We're Down Til We're Underground\" následovalo o dva roky později a roku 2004 se kapela rozpadla. Po sedmi letech nečinnosti, v roce 2011, byla skupina obnovena. Od té doby vystupovala jak pod názvem Give Up the Ghost, tak i jako American Nightmare. Roku 2018 kapela vydala své třetí studiové album s názvem \"American Nightmare\".\n\n"}
{"id": "1347781", "url": "https://cs.wikipedia.org/wiki?curid=1347781", "title": "Háčkozobec modrý", "text": "Háčkozobec modrý\n\nHáčkozobec modrý (\"Diglossa cyanea\") je druh ptáka z rodu háčkozobců (Diglossa) čeledi tangarovití (Thraupidae). Žije ve vlhkých horských lesích a křovinách ve Venezuele, Kolumbii, Ekvádoru, Peru a Bolívii. Obývá oblasti od dvou tisíc do tří a půl tisíce metrů nad mořem. Háčkozobci své jméno dostali podle ostrých háčků, které mají na špičce horní čelisti. Ty používají k rozřezávání květin, aby se snáze dostali k nektaru. Háčkozobec modrý dorůstá do délky přibližně 15 centimetrů. Často je pozorován v malých skupinách nebo smíšených hejnech.\n\n"}
{"id": "1347783", "url": "https://cs.wikipedia.org/wiki?curid=1347783", "title": "Muzeum současného umění (Bělehrad)", "text": "Muzeum současného umění (Bělehrad)\n\nMuzeum současného umění (srbsky Музеј савремене уметности/Muzej savremene umetnosti) se nachází v srbské metropoli Bělehradě. Muzeum je umístěno v lokalitě Ušće na soutoku řek Sávy a Dunaje. Jeho budova, která vznikla v architektonickém stylu brutalismu je dobře viditelná z historického centra města a parku Kalemegdan.\n\nSbírka současného umění byla založena v roce 1958 rozhodnutím samosprávy města Bělehradu. Vznikla tzv. Moderní galerie, která však neměla své sídlo. Bylo nezbytné pro sbírky proto pro veřejnost vybudovat nové muzeum. Současná budova vznikla v letech 1960–1965 na Novém Bělehradu. Slavnostně byla otevřena dne 20. října 1965, architekty stavby byli Ivan Antić a Ivanka Raspopović. Architektonická soutěž na tuto budovu se uskutečnila v roce 1959 a autoři vítězného návrhu získali řadu ocenění za svoji práci. Budovu obklopuje rozsáhlý park, který byl doplněn sochami známých jugoslávských sochařů 20. století. Původní návrh stavby počítal se zdmi z hrubého betonu, Protić nakonec u architektů usilovně vyjednával o změně projektu, a ti poté přistoupili na obklad z bílého mramoru. \n\nSamotná budova muzea byla rozčleněna do šesti hranolů se seříznutými střechami. Obklad budovy tvoří v nižší části sklo, ve vyšších bílý mramor. Vrchní části hranolových prvků budov jsou rovněž prosklené. Vnitřní výstavní prostor je rozčleněn do různých úrovní a jednotlivé exponáty je tak možné pozorovat zvrchu i zespoda. Kromě toho se návštěvníkům nabízí výhled na veletoky Dunaj, Sávu a střed města. Úrovně jsou někdy rozdělené podle jednotlivých částí objektu, jindy spojené do větších výstavních prostor.\n\nV současné době čítá sbírka současného umění v srbské metropoli na na 8000 děl. Expozice je rozdělena do řady celků, které tvoří malby z doby před rokem 1945 a po roce 1945. Nachází se zde také kolekce několika stovek prací zahraničních autorů. Speciální expozice pak tvoří i sbírky soch a kreseb.\n\nBudova byla v letech 2007–2017 uzavřena a procházela komplexní rekonstrukcí. V roce 1987 byla budova prohlášena kulturní památkou.\n"}
{"id": "1347784", "url": "https://cs.wikipedia.org/wiki?curid=1347784", "title": "Jaroslav I.", "text": "Jaroslav I.\n\nJméno Jaroslav I. může označovat vícero osob:\n\n"}
{"id": "1347785", "url": "https://cs.wikipedia.org/wiki?curid=1347785", "title": "Dudkovec stromový", "text": "Dudkovec stromový\n\nDudkovec stromový \"(Phoenicurus purpureus)\" je velký pták z čeledi dudkovcovitých (Phoeniculidae).\n\nDudkovec stromový obývá subsaharskou Afriku.\nDudkovec stromový je kovově tmavě zelený, s fialovými zády a velmi dlouhým fialovým ocasem; na křídlech a ocasních stranách druh vykazuje bílé znaky. Dlouhý, zakřivený zobák je červený. Pohlaví se těžko rozlišují, u mladých ptáků je zobák černý. S délkou 44 cm je dudkovec stromový poměrně velký zástupce čeledi (pro srovnání: V Evropě se vyskytující dudek chocholatý je pouze 28 cm dlouhý). Vedle svého vzhledu pták přitahuje pozornost i hlučným hlasem \"Kuk-uk-uk-uk-uk\".\n\nDudkovec je hmyzožravý pták. Hmyz hledá hlavně na zemi a na termitištích.\n\nSamice snáší ve stromové dutině dvě až čtyři modrá vejce. Občas do jeho hnízda naklade své vejce medozvěstka křiklavá. Mimo hnízdní sezónu se dudkovci spojují a tvoří skupiny.\n"}
{"id": "1347787", "url": "https://cs.wikipedia.org/wiki?curid=1347787", "title": "Randy VanWarmer", "text": "Randy VanWarmer\n\nRandy VanWarmer, rodným jménem Randall Van Wormer, (30. března 1955 – 12. ledna 2004) byl americký zpěvák a kytarista. Pochází z Colorada, ve dvanácti mu při autonehodě zemřel otec a o tři roky později se s matkou přestěhoval Cornwallu v Anglii. Své první album s názvem \"Warmer\" vydal v roce 1979 (vydavatelství Bearsville Records) a jeho producentem byl Del Newman. Deska obsahovala hitovou píseň „Just When I Needed You Most“, která se jako singl umístila v různých hitparádách, včetně Billboard Hot 100 (čtvrté místo). Později vydal řadu dalších alb. Zemřel v Seattlu ve věku 48 let, příčinou úmrtí byla leukemie.\n"}
{"id": "1347790", "url": "https://cs.wikipedia.org/wiki?curid=1347790", "title": "Seznam dílů seriálu Devět rukojmí", "text": "Seznam dílů seriálu Devět rukojmí\n\nToto je seznam dílů seriálu \"Devět rukojmí\".\n\n<onlyinclude>\n</onlyinclude>\n\n"}
{"id": "1347791", "url": "https://cs.wikipedia.org/wiki?curid=1347791", "title": "Fekete", "text": "Fekete\n\nPříjmení Fekete je maďarského původu a v maďarštině znamená \"Černý\". Nese je více různých osobností:\n\n"}
{"id": "1347794", "url": "https://cs.wikipedia.org/wiki?curid=1347794", "title": "Gretchen Wilson", "text": "Gretchen Wilson\n\nGretchen Wilson (* 26. června 1973) je americká countryová zpěvačka a kytaristka. Svou kariéru zahájila již v devadesátých letech, ale úspěchu se jí dostalo až poté, co v roce 2004 podepsala smlouvu s vydavatelstvím Epic Records. Její první singl „Redneck Woman“, který pocházel z alba \"Here for the Party\", se umístil na první příčce hitparády Hot Country Songs časopisu \"Billboard\". Album samotné se stalo pětkrát platinovým (RIAA). Později vydala několik dalších alb. V roce 2008 zpívala Americkou hymnu na Republikánském národním shromáždění.\n\n"}
{"id": "1347798", "url": "https://cs.wikipedia.org/wiki?curid=1347798", "title": "Lenk", "text": "Lenk\n\nPříjmení Lenk nese více různých osobností:\n\n"}
{"id": "1347799", "url": "https://cs.wikipedia.org/wiki?curid=1347799", "title": "Lord Berners", "text": "Lord Berners\n\nGerald Hugh Tyrwhitt-Wilson, 14. baron Berners, známý také jako Gerald Tyrwhitt, nejčastěji zvaný Lord Berners (18. září 1883 Apley Park, Shropshire, Anglie – 19. dubna 1950 Faringdon House) byl britský hudební skladatel, spisovatel, malíř a estét.\n\nBerners se narodil 18. září 1883 v Apley Hall, v hrabství Shropshire jako syn ctihodného pána Hugha Tyrwhitta (1856-1907) a jeho ženy Julie (1861-1931). Jeho otec byl důstojníkem Královského námořnictva a často nebýval doma. Byl vychováván babičkou, která byla extrémně nábožná a matkou, která neměla velkou inteligenci, ale zato mnoho předsudků. Byla dcerou bohatého podnikatele v hutnictví, milovala hon na lišky a zcela pomíjela synovo hudební nadání. Ze syna tak vyrůstal mladý muž poněkud excentrického chování. Po několika výstřelcích byl ve věku devíti let poslán do internátní školy \"Cheam School\". Tam se poprvé projevily jeho homosexuální sklony.\n\nPo dokončení základní školy studoval na Eton College. Později ve svých autobiografiích Berners tvrdil, že se tam nic nenaučil, že škola se více zajímala o formování charakteru mladých mužů než o jejich vzdělání.\n\nV roce 1918 se Berners stal 14. baronem Bernersem. Titul, majetek a peníze zdědil po svém strýci. Jeho dědictví zahrnovalo dům \"Faringdon\", který nejprve věnoval matce a jejímu druhému manželovi. Po jejich smrti v roce 1931 se do domu přestěhoval sám.\n\nV roce 1932 se Berners zamiloval do Roberta Heber-Percyho, který se stal jeho společníkem a přistěhoval se do Faringdon House. Heber-Percy se však nečekaně oženil a o devět měsíců později přišlo dítě. Nějakou dobu žili všichni společně ve Faringdon House.\n\nStejně jako hudebník byl Berners i talentovaným malířem a spisovatelem. Byl známý svými excentrickými nápady. Např. nabarvil holuby ve Faringtonu zářivými barvami nebo pozval koně cestovatelky spisovatelky Penelope Betjemanové na čaj. Na zahradě rozmístil papírové květiny, dům vyzdobil žertovnými nápisy a jeho psi nosili perlové náhrdelníky. Nechal postavit sto metrů vysokou rozhlednu \"Faringdon Follyna\" a na ní umístil varování: \"Členové veřejnosti, páchající sebevraždu skokem z této věže, tak činí na vlastní nebezpečí\". Aby vyděsil místní obyvatele, řídil auto na silnicích kolem svého panství v masce prasečí hlavy. Častými hosty ve Faringtonu byli např. Igor Fjodorovič Stravinskij, Salvador Dalí, H. G. Wells a Tom Driberg.\n\nBěhem svého života prožíval častá období deprese, která se prohloubila během druhé světové války. Po uvedení svého posledního baletu \"Les Sirenes\" ztratil zrak.\n\nZemřel 19. dubna 1950 ve Faringdon House ve věku 66 let. Jeho popel byl rozptýlen na trávníku v okolí domu. Svůj majetek odkázal svému milenci Robertu Heber-Percymu, který tam pak žil až do své smrti v roce 1987.\n\n\n\n\n\n\n\n\n\n"}
{"id": "1347800", "url": "https://cs.wikipedia.org/wiki?curid=1347800", "title": "Jurík", "text": "Jurík\n\nPříjmení Jurík nese více různých osobností:\n\n"}
{"id": "1347801", "url": "https://cs.wikipedia.org/wiki?curid=1347801", "title": "Čekan", "text": "Čekan\n\nPříjmení Čekan nese více různých osobností:\n\n"}
{"id": "1347802", "url": "https://cs.wikipedia.org/wiki?curid=1347802", "title": "Bialek", "text": "Bialek\n\nPříjmení Bialek nese více různých osobností:\n\n"}
{"id": "1347803", "url": "https://cs.wikipedia.org/wiki?curid=1347803", "title": "Sedlecký", "text": "Sedlecký\n\nPříjmení Sedlecký nese více různých osobností:\n\n"}
{"id": "1347804", "url": "https://cs.wikipedia.org/wiki?curid=1347804", "title": "One of the Boys", "text": "One of the Boys\n\nOne of the Boys může být:\n\n"}
{"id": "1347805", "url": "https://cs.wikipedia.org/wiki?curid=1347805", "title": "One of the Boys (album, Roger Daltrey)", "text": "One of the Boys (album, Roger Daltrey)\n\nOne of the Boys je třetí sólové studiové album anglického zpěváka Rogera Daltreyho. Vydáno bylo v květnu roku 1977 společnostmi Polydor Records (UK) a MCA Records (USA). Nahráno bylo od konce roku 1976 do začátku roku 1977 ve studiích Ramport Studios v Londýně a Pathe Marconi Studios v Paříži. Jeho producenty byli Dave Courtney a Tony Meehan a dále se na albu podíleli John Entwistle a Keith Moon (Daltreyho spoluhráči z kapely The Who), Mick Ronson, Eric Clapton a řada dalších.\n\n\n"}
{"id": "1347806", "url": "https://cs.wikipedia.org/wiki?curid=1347806", "title": "One of the Boys (album, Gretchen Wilson)", "text": "One of the Boys (album, Gretchen Wilson)\n\nOne of the Boys je třetí studiové album americké countryové zpěvačky Gretchen Wilson. Vydáno bylo v květnu roku 2007 společností Columbia Nashville a na jeho produkci se spolu se zpěvačkou podíleli Mark Wright a John Rich. V hitparádě Billboard 200 se umístilo na páté příčce, zatímco v žánrovém žebříčku (country) na první.\n\n\n"}
{"id": "1347807", "url": "https://cs.wikipedia.org/wiki?curid=1347807", "title": "Trpák", "text": "Trpák\n\nPříjmení Trpák nese více různých osobností:\n\n"}
{"id": "1347809", "url": "https://cs.wikipedia.org/wiki?curid=1347809", "title": "Palek", "text": "Palek\n\nPříjmení Palek nese více různých osobností:\n\n"}
{"id": "1347811", "url": "https://cs.wikipedia.org/wiki?curid=1347811", "title": "Play Don't Worry", "text": "Play Don't Worry\n\nPlay Don't Worry je druhé sólové studiové album anglického kytaristy Micka Ronsona. Vydáno bylo v únoru 1975 společností RCA Records a jeho producentem byl sám Ronson. Album obsahuje převážně coververze s Ronsonovými vlastními aranžmá. Nachází se zde například písně od The Velvet Underground a Pure Prairie League.\n\n\n"}
{"id": "1347812", "url": "https://cs.wikipedia.org/wiki?curid=1347812", "title": "Kulovaný", "text": "Kulovaný\n\nPříjmení Kulovaný nese více různých osobností:\n\n"}
{"id": "1347813", "url": "https://cs.wikipedia.org/wiki?curid=1347813", "title": "Hobl", "text": "Hobl\n\nPříjmení Hobl nese více různých osobností:\n\n"}
{"id": "1347814", "url": "https://cs.wikipedia.org/wiki?curid=1347814", "title": "Já, Tonya", "text": "Já, Tonya\n\nJá, Tonya (v anglickém originále I, Tonya) je americký životopisný sportovní film s prvky černého humoru z roku 2017. Režie se ujal Craig Gillespie a scénáře Steven Rogers. Ve snímku hrají hlavní role Margot Robbie, Sebastian Stan, Julianne Nicholson, Caitlin Carver, Bobby Cannavale a Allison Janney. Příběh vypráví o útoku z roku 1994 na krasobruslařku Nancy Kerrigan. \n\nFilm měl premiéru na Torontském mezinárodním filmovém festivalu dne 8. prosince 2017 a premiéru v amerických kinech měl 8. prosince 2017. V České republice bude mít premiéru 15. února 2018. Snímek získal pozitivní reakce od kritiků a tři nominace na cenu Zlatý glóbus.\n\n\n"}
{"id": "1347815", "url": "https://cs.wikipedia.org/wiki?curid=1347815", "title": "The Hype", "text": "The Hype\n\nThe Hype byla anglická rocková hudební skupina. Původně šlo o doprovodnou skupinu zpěváka Davida Bowieho. V původní sestavě dále figurovali kytarista Mick Ronson, baskytarista Mick Ronson a bubeník John Cambridge. Bubeníka později vystřídal Mick Woodmansey a zpěvákem se později stal Benny Marshall. První vystoupení kapely proběhlo dne 5. února 1970 v hodinovém rozhlasovém pořadu Johna Peela na stanici BBC Radio 1. První veřejný koncert proběhl 22. února toho roku v londýnském sále Roundhouse. Později kapela (bez Bowieho) podepsala smlouvu a začala pracovat na svém prvním albu, které však nikdy nedokončila a rozpadla se.\n"}
{"id": "1347817", "url": "https://cs.wikipedia.org/wiki?curid=1347817", "title": "Franco Nones", "text": "Franco Nones\n\nFranco Nones (* 1. února 1941 Castello-Molina di Fiemme) je bývalý italský běžec na lyžích, závodící v letech 1960–1972. Byl příslušníkem italské finanční stráže, později si otevřel vlastní obchod se sportovním vybavením.\n\nZískal šestnáct titulů mistra Itálie. Na Zimních olympijských hrách 1964 obsadil desáté místo v běhu na 15 km a byl pátý ve štafetě. Na mistrovství světa v klasickém lyžování 1966 získal s italskou štafetou bronzovou medaili a na 30 km byl šestý. Na Zimních olympijských hrách 1968 se stal překvapivým vítězem závodu na 30 km: bylo to vůbec první olympijské zlato v běhu na lyžích, které putovalo jinam než do Skandinávie nebo SSSR. Na olympiádě v Grenoblu Nones také skončil šestý ve štafetě a na 36. místě v běhu na 15 km. Na mistrovství světa v klasickém lyžování 1970 byl s italskou štafetou šestý. Na Zimních olympijských hrách 1972 ovlivnilo jeho výkon onemocnění a obsadil v běhu na 15 km až 40. místo.\n\nItalská režisérka Lia Giovanazzi Beltrami o něm natočila životopisný film \"Zlatá stopa\".\n\n"}
{"id": "1347818", "url": "https://cs.wikipedia.org/wiki?curid=1347818", "title": "Tomáš Pštross", "text": "Tomáš Pštross\n\nTomáš Pštross (1796 Praha – 22. listopadu 1876) byl český právník a úředník, v roce 1848 též krátce purkmistr Prahy.\n\nPo dokončení právnických studií pracoval od roku 1821 na pražském magistrátu, později v různých soudních profesích. Od roku 1847 byl náměstkem pražského purkmistra a předsedou pražského kriminálního soudu. \n\nV bouřlivých dobách revoluce roku 1848 byl 18. května 1848 zvolen pražským purkmistrem, po tom co se 10. května Antonín Strobach této funkce vzdal. Pštross svou volbu přijal s podmínkou, že i nadále zůstane předsedou soudu. Jeho jediným významným činem bylo, když 22. května vyhlásil na následující den volby do Frankfurtského parlamentu. Mělo se volit 193 volitelů, kteří následně měli zvolit dva poslance a náhradníky. Plakáty zvoucí na volby však byly brzy ztrhány a rozvášněný dav rozbil kamením okna Pštrossova bytu. Samotné volby skončily fiaskem, když byly odevzdány pouze tři platné volební lístky. Dne 30. května Pštross na popud zemského prezidenta Lva Thuna odstoupil.\n\nPštross se po této epizodě vrátil do služeb justice, vedl pražský zemský a vrchní zemský soud.\n"}
{"id": "1347819", "url": "https://cs.wikipedia.org/wiki?curid=1347819", "title": "Modropláštník bělokřídlý", "text": "Modropláštník bělokřídlý\n\nModropláštník bělokřídlý (\"Malurus leucopterus\") je druh ptáka z rodu modropláštníků (Malurus) čeledi modropláštníkovití (Maluridae). Žije v suchých oblastech Střední Austrálie, od středního Queenslandu přes Jižní Austrálii až po Západní Austrálii. Samci mají v období rozmnožování jasně modře zbarvené peří, s bílou skvrnou na křídlech, zatímco samice jsou pískově hnědé se světle modrým peřím a jsou výrazně menší než samci; jako samice jsou zbarveni i mladí ptáci a samci v mimohnízdní době. Druh se živí převážně hmyzem, dále pak malým ovocem a listovými pupeny.\n\n"}
{"id": "1347821", "url": "https://cs.wikipedia.org/wiki?curid=1347821", "title": "Sinaj Löw ben Becalel", "text": "Sinaj Löw ben Becalel\n\nSinaj Löw ben Becalel (1535 Poznaň nebo Worms − cca 1600 Kolín nebo Mikulov) (hebrejsky סיני לאו בן בצלאל) byl český rabín a jedna z předních osobností pražské, mikulovské a posléze kolínské židovské obce doby renesance na přelomu 16. a 17. století. Byl to starší bratr rabbiho Löwa. \n\nO jeho životě je do současné doby známo jen velmi málo údajů. Narodil se patrně - stejně jako Maharal - do významená a rozvětvené rodiny Löwů (Lewa) v polské Poznani, která ovšem měla kořeny v porýnském Wormsu, jednom z tehdejších center evropské aškenázské vzdělanosti. \n\nSinaj studoval společně s Davidem Gansem, působil nějakou dobu v Praze, poté mnoho let jako rabín a av bejt din (předseda rabínského soudu) v moravském Mikulově. Zemřel roku 1607, tedy dva roky před svým slavnějším bratrem Maharalem, v Kolíně a je pohřben na tamním Starém židovském hřbitově. Podle jiných zdrojů zemřel v Mikulově a je pochován na tamním židovském hřbitově. \n"}
{"id": "1347822", "url": "https://cs.wikipedia.org/wiki?curid=1347822", "title": "Walter Bache", "text": "Walter Bache\n\nWalter Bache (19. června 1842 Birmingham – 26. března 1888 Londýn) byl anglický klavírista a dirigent. Jeho starší bratr Francis Edward byl varhaník a skladatel, zatímco mladší sestra Constance byla rovněž skladatelkou. V letech 1863 až 1865 studoval soukromě v Itálii u Ference Liszta. Následně docházel na jeho kurzy v německém Výmaru až do roku 1885. V roce 1881 se stal klavírním profesorem na Royal Academy of Music. V roce 1886 bylo na této akademii založeno Lisztovo stipendium, které se po Bacheově smrti přejmenovalo na Lisztovo-Bacheovo stipendium. Bache zemřel po krátké nemoci ve věku 45 let.\n"}
{"id": "1347825", "url": "https://cs.wikipedia.org/wiki?curid=1347825", "title": "Homerův tým", "text": "Homerův tým\n\nHomerův tým (\"Team Homer\") je 140. díl amerického animovaného seriálu Simpsonovi. Premiéru měl v televizi Fox Broadcasting Company 7. ledna 1996.\n\nHomer a Vočko si vyrazí zahrát bowling, ale místní bowlingová herna je vyhazuje, jelikož nejsou v lize. Homer a Vočko narazí na Apua, který má stejný problém, a zakládají s ním tým. Potřebují však čtvrtého hráče, kterým se náhodně stane Otto. Na registraci potřebují 500 dolarů, a tak se Homer vydá poprosit svého šéfa v jaderné elektrárně o peníze. Pan Burns je pod vlivem éteru, takže mu vyhoví. Bart mezitím donese do školy sprosté tričko, a tak se škola rozhodne koupit žákům uniformy, aby je přiměla ke změně chování. Homerův tým se umístil na druhém místě a čeká je finálový zápas. Burns si však všimne, že zapůjčil Homerovu týmu peníze a chce se stát jeho členem. Homer ho pod nátlakem zařadí do týmu místo Otty. Šedé uniformy změní při dešti barvu a žáci se začínají chovat normálně. Homerův tým se utkává s Božími kouleči a pokusí se Burnse vyhodit ze hry, předtím jim však věnuje elegantní dresy, kvůli kterým ho nechají hrát. Kouleči vedou o jeden bod a posledním hráčem, který může zvrátit výsledek je pan Burns. Na poslední pokus rozkývá dvě krajní kuželky, kterým pomůže spadnout automat shozený Ottem, když z něj při hře zevnitř vytáhne šroub. Burns si nechá trofej pro sebe, i když se k němu Homer neúspěšně vloupá. \n"}
{"id": "1347826", "url": "https://cs.wikipedia.org/wiki?curid=1347826", "title": "Kostel Nanebevstoupení (Hall Green)", "text": "Kostel Nanebevstoupení (Hall Green)\n\nKostel Nanebevstoupení, anglicky Church of the Ascension, původně Job Marston Chapel a Hall Green Chapel, je anglikánský farní kostel ve Hall Green v arcidiecézi Birmingham.\n\nByl dokončen v roce 1704 a předpokládá se, že byl navržen sirem Williamem Wilsonem a byl pojmenován po Jobu Marstonovi, obyvateli Hall Green, který daroval 1000 liber k výstavbě budovy poblíž kaple. Byl zasvěcen 25. května 1704.\n\nPůvodní budova je ve stylu královny Anny. Exteriér budovy tvoří červená cihla. Kamenná entablatura, zábradlí podepřená dórskými pilastry a okenní architrávy jsou z tvarovaného kamene. Věž na západním konci lodi má osmiúhelníkové horní patro s měděnou kupolí. Uvnitř je loď zakryta ozdobným stropem. Kněžiště a transepty byly postaveny mezi lety 1860 a 1866. Je to nejranější klasický kostel dochovaný v Birminghamu. Na každé straně lodi jsou tři okna s polokruhovým zakončením. Střecha je pokrytá břidlicí.\n\nAž do založení diecéze Birmingham v roce 1905 se město Birmingham nacházelo na hranicích dvou historických biskupství. Diecéze byla rozdělena na dvě arcidiákonství Birmingham a Aston. V březnu 1907 se kaple stala známou jako farní kostel Hall Green v nové diecézi Birmingham. V roce 1933 byl patronát převeden na biskupa z Birminghamu. Dne 25. dubna 1952 získal památkový status II.\n"}
{"id": "1347831", "url": "https://cs.wikipedia.org/wiki?curid=1347831", "title": "Antonín Dvořák (architekt)", "text": "Antonín Dvořák (architekt)\n\nAntonín Dvořák (13. prosince 1850 Průhonice – 28. května 1918 Praha) byl český architekt a stavitel, který působil zejména na Královských Vinohradech.\n\nSpolu s Antonínem Turkem se podílel na realizacích činžovních domů v Korunní, Francouzské a Polské ulici i na projektu školy v Perunově ulici. Mezi jeho další pražské stavby patří např. novorenesanční budova univerzitního botanického ústavu čp. 1965/II ve Viničné ulici.\n\nS Antonínem Turkem a Karlem Fischerem založili 12. 11. 1895 v Letkách u Libčic nad Vltavou firmu na projekci a stavbu komínů spojenou se specializovanou cihelnou. Fischer celou společnost později převzal. Dlouhá léta pak působila pod jménem Bratři Fischerové a spol. \n\nByl kurátorem vinohradského sboru evangelické církve. Jako stavitel se podílel na zbudování novogotického činžovního domu v Korunní 60 (1904–1907) podle projektu Antonína Turka, kde je dodnes evangelická modlitebna.\n\nOženil se s Josefou Toufarovou z Michle. Měl tři dcery. Nejstarší Růžena se provdala za lékaře-gynekologa Adolfa Lukla (1874–1974), s nímž měla tři děti – syna lékaře-internistu Pavla Lukla, dceru Naději, která se stala manželkou filozofa a teologa Josefa Lukla Hromádky, a dceru psycholožku Evu, provdanou za teologa, vysokoškolského pedagoga a faráře Jana Amose Pellara.\n"}
{"id": "1347835", "url": "https://cs.wikipedia.org/wiki?curid=1347835", "title": "Alan Bush", "text": "Alan Bush\n\nAlan Bush (22. prosince 1900 – 31. října 1995) byl anglický hudební skladatel a klavírista. Narodil se v Londýně, studoval na Royal Academy of Music a v letech 1929 až 1931 působil v Berlíně. Roku 1935 se stal členem Komunistické strany Velké Británie. Kvůli svým prosovětským postojům byla jeho hudba dočasně zakázána v BBC (počátkem druhé světové války). Je autorem různých druhů kompozic, včetně rozsáhlých orchestrálních a chorálních skladeb, oper, komorních skladeb, skladeb pro sólové nástroje (klavír) i písní.\n"}
{"id": "1347836", "url": "https://cs.wikipedia.org/wiki?curid=1347836", "title": "Aston Hall", "text": "Aston Hall\n\nAston Hall je jakobínský dům v Astonu v Birminghamu, v Anglii, který navrhl John Thorpe a který byl postaven v letech 1618 až 1635. Je to ukázkový příklad jakobínského sídla a je památkově chráněn.\n\nV roce 1864 byl dům koupen společností Birmingham Corporation a stal se prvním historickým venkovským domem, který přešel do obecního vlastnictví a je stále vlastněn městskou radou v Birminghamu. Nyní je zde komunitní muzeum spravované Birmingham Museums Trust a je otevřené pro veřejnost v letních měsících (po rozsáhlé rekonstrukci dokončené v roce 2009).\n\nJohn Thorpe ho navrhl pro sira Thomase Holta. Stavba začala v dubnu 1618, Thomas Holte se přestěhoval v roce 1631 a dům byl dokončen v dubnu 1635. Byl vážně poškozen po útoku parlamentních jednotek v roce 1643; některé škody jsou stále zřejmé. Na schodišti je díra od dělové koule, která proletěla přes okno, otevřenými dveřmi až k zábradlí. Dům zůstal v rodině až do roku 1817, kdy byl prodán a pronajímán Jamesem Wattem Jr., synem průmyslového průkopníka Jamese Watta. Byl pak koupen v roce 1858 soukromou společností (Aston Hall a Park Company Ltd) jako veřejný park a muzeum. Po finančních obtížích byl v roce 1864 odkoupen Birminghamskou korporací a přešel do obecního vlastnictví.\n\nNěkolik let po roce 1878 byly po požáru přesunuty sbírky umění a muzeum zbraní do Aston Hall. Ve dvacátých letech 20. století měla Birmingham Corporation finanční potíže a musela si vybrat mezi záchranou Aston Hall a nedalekého Perry Hall. Aston Hall byl zachráněn a v roce 1927 navrhla The Birmingham Civic Society úpravy zahrady, které město realizovalo s pracovními silami nezaměstnaných a státními dotacemi. Schéma však zahrnovalo fontány, terasy a kamenné urny a sochu Pana od Williama Bloyea, které Civic Society zaplatila sama. V roce 1934 byla dokončená práce představena Výboru městských parků a odhalena sirem Gilbertem Barlingem. \n"}
{"id": "1347837", "url": "https://cs.wikipedia.org/wiki?curid=1347837", "title": "642 (číslo)", "text": "642 (číslo)\n\nŠest set čtyřicet dva je přirozené číslo. Římskými číslicemi se zapisuje DCXLII a řeckými číslicemi χμβ. Následuje po čísle šest set čtyřicet jedna a předchází číslu šest set čtyřicet tři.\n\n642 je:\n\n"}
{"id": "1347838", "url": "https://cs.wikipedia.org/wiki?curid=1347838", "title": "Diptych (umění)", "text": "Diptych (umění)\n\nDiptych (umění) v křesťanském malířství značí dvoukřídlý oltářní obraz, v antice tak byly označovány dvě dřevěné či slonovinové destičky, potažené zpravidla černým voskem. Do této hmoty se psalo kovovým rydlem zvaným stilus. \n"}
{"id": "1347841", "url": "https://cs.wikipedia.org/wiki?curid=1347841", "title": "Yagan", "text": "Yagan\n\nYagan (okolo 1795 – 11. července 1833) byl austrálský bojovník. Pocházel z kmene Noongarů obývajícího jihozápadní část kontinentu a jeho otcem byl náčelník Midgegooroo. V roce 1829 na pobřeží založili Britové Swan River Colony. Zpočátku byly vztahy obou etnik přátelské, ale brzy začaly spory: osadníci zabírali půdu a zřizovali na ní farmy, ale původní obyvatelé jako kočovní sběrači jejich soukromý majetek odmítali respektovat. V prosinci 1831 sbírala skupina domorodců brambory na poli Archibalda Butlera, jeho lidé se je snažili zahnat střelbou a zabili jednoho z Yaganových příbuzných. Krátce nato Yagan se svými lidmi vtrhl na statek a ubil jednoho z osadníků: tato odplata byla v souladu s právním cítěním domorodců, ale podle evropských zákonů šlo o vraždu. Následovaly další konflikty, v červnu 1832 zabil Yagan zemědělského dělníka Williama Gaze. V říjnu téhož roku byl Yagan polapen a uvězněn ve Fremantle. Zastal se ho jeden z kolonistů Robert Menli Lyon, který ho přirovnal k Williamu Wallaceovi a dosáhl toho, že navrhovaný trest smrti byl Yaganovi zmírněn na vyhnanství na ostrově Carnac Island. Zde se Lyon snažil Yagana a jeho druhy naučit anglicky a obrátit je na křesťanství, aby se mohli začlenit do civilizované společnosti, zajatci však po šesti týdnech uprchli na ukradené loďce. V dubnu 1833 byl při krádeži mouky z obchodu ve Fremantle zastřelen Yaganův bratr, jako odvetu zabila tlupa Noongarů nedaleko Bull Creek dva formany. Poté byla na Yaganovu hlavu vypsána odměna třicet liber; 11. července jej zastřelil mladý pastevec William Keates, kterého za tento čin krátce nato domorodci ubodali oštěpy. Yaganova hlava byla useknuta, vyuzena a předváděna na veřejnosti, v září 1833 byla jako antropologická zvláštnost převezena do Londýna. Později se dostala do depozitáře World Museum v Liverpoolu, v roce 1964 ji vedení muzea kvůli špatnému stavu nechalo zakopat na evertonském hřbitově. Aboriginští aktivisté, považující Yagana za hrdinu, který bránil svůj lid před vetřelci, dosáhli opakovanými protesty toho, že v roce 1997 byla Yaganova hlava vyzvednuta a převezena do Austrálie. Dne 10. července 2010 byla hlava při domorodém smutečním obřadu pohřbena na perthském předměstí Belhus, kde byl zřízen Yagan Memorial Park. Na ostrově Herrison Island byla také vztyčena Yaganova socha od Roberta Hitchcocka, historička Mary Duracková napsala Yaganův životopis. \n\n"}
{"id": "1347843", "url": "https://cs.wikipedia.org/wiki?curid=1347843", "title": "Panda Bear (album)", "text": "Panda Bear (album)\n\nPanda Bear je první sólové studiové album amerického hudebníka Noaha Lennoxe, který vystupuje pod pseudonymem Panda Bear. Vydáno bylo 1. června roku 1999 společností Soccer Star Records (toto vydavatelství původně vzniklo pouze k vydání této desky) a jeho producentem byl spolu s Lennoxem Josh „Deakin“ Dibb.\n\n"}
{"id": "1347844", "url": "https://cs.wikipedia.org/wiki?curid=1347844", "title": "Zemětřesení na Jávě 2017", "text": "Zemětřesení na Jávě 2017\n\nK zemětřesení na Jávě došlo 15. prosince 2017 na jihozápadě indonéského ostrova Jáva. Zemětřesení mělo podle United States Geological Survey sílu 6,5 a jeho hypocentrum se nacházelo v hloubce zhruba 91 až 92 kilometrů pod zemí. Podle jiného zdroje mělo zemětřesení sílu až 6,9. Na Mercalliho stupnici dosáhlo zemětřesení intenzity VI (Silné). Lidé mohli ucítit zemětřesení na západě a v centru Jávy, případně na východě Jávy nebo jihu Sumatry.\n\nStovky budov v blízkosti epicentra utrpěly škody. Při otřesu dohromady zemřeli 4 lidé a několik utrpělo zranění.\n"}
{"id": "1347845", "url": "https://cs.wikipedia.org/wiki?curid=1347845", "title": "Schindlerův seznam (rozcestník)", "text": "Schindlerův seznam (rozcestník)\n\nNázev Schindlerův seznam má více významů:\n"}
{"id": "1347846", "url": "https://cs.wikipedia.org/wiki?curid=1347846", "title": "Varan Glauertův", "text": "Varan Glauertův\n\nVaran Glauertův (\"Varanus glauerti\") je malý druh ještěra z čeledi varanovitých. Pojmenován byl po Ludwigovi Glauertovi, který tak byl poctěn německým herpetologem Robertem Mertensem. V České republice je to často chovaný druh varana. \n\nAustrálie: Severní Teritorium, Západní Austrálie.\n\nDorůstá délky do 80 cm, samci jsou delší než samice. Je skvrnitý a má plochou hlavu. \n\nPro chov těchto varanů potřebujeme terárium o rozměrů 150x80x80cm. Potřebuje mít vlhké úkryty, třeba rašeliník. K substrátu potřebuje písek a jíl, aby se mohl dostatečně pohybovat, potřebuje mít lezecké stěny. Vlhkost potřebuje od 50 - 70 %. Jako světlo potřebuje zářivky. Jídelníček se skládá z myší, menší ještěrky a hmyz : cvrčky s vitamíny.\n\n"}
{"id": "1347851", "url": "https://cs.wikipedia.org/wiki?curid=1347851", "title": "Survivor: Game Changers", "text": "Survivor: Game Changers\n\nSurvivor: Game Changers – Mamanuca Islands je 34. řada americké soutěžní reality show \"Kdo přežije\" od stanice CBS s návratem 20 soutěžících. Tato série měla dvouhodinovou premiéru 8. března 2017, kdy se jednalo o epizodu číslo 500 celé show. Skončila 24. května 2017, kdy Sarah Lacina byla jmenována vítězkou nad Bradem Culpepperem a Troyem \"Troyzanem\" Robertsonem hlasem 7-3-0.\n\nJednalo se o třetí sérii natáčenou na Fidži po \"\" a \"\". Stejně jako předchozí řada se i 34. série natáčela na souostroví Mamanuca, lokalitou pro 14. sérii se pak stal ostrov Vanua Levu. \n\nZároveň šlo o čtvrtou sérii, ve které kompletně hráli navrátilci za použití podobného formátu jako v \"\", \"\" a \"\" a celkově šlo o jedenáctou sérii s vracejícími se hráči z těch předchozích.\n"}
{"id": "1347882", "url": "https://cs.wikipedia.org/wiki?curid=1347882", "title": "Bobby Cannavale", "text": "Bobby Cannavale\n\nBobby Cannavale (* 3. května 1970) je americký herec. Během třetí sezóny, v roce 2012, hrál postavu Gypa Rosettiho v seriálu \"Impérium – Mafie v Atlantic City\". Roku 2016 hrál hlavní roli Richieho Finestry v seriálu \"Vinyl\". Dále hrál například v seriálech \"Odložené případy\", \"Mr. Robot\" a \"Master of None\". Hrál také v řadě filmů, například \"Jasmíniny slzy\" (2013), \"Špión\" (2015) a \"Irčan\". V letech 1994 až 2003 byla jeho manželkou herečka Jenny Lumet, s níž měl jednoho syna. V roce 2012 začal chodit s herečkou Rose Byrne, s níž má dvě děti.\n\n"}
{"id": "1347913", "url": "https://cs.wikipedia.org/wiki?curid=1347913", "title": "Světový pohár v biatlonu 2017/2018 – Oberhof", "text": "Světový pohár v biatlonu 2017/2018 – Oberhof\n\n4. podnik Světového poháru v biatlonu v sezóně 2017/18 probíhal od 4. do 7. ledna 2018 v německém Oberhofu. Na programu podniku byly závody ve sprintech, stíhací závody a mužské a ženské štafety.\n\nOficiální program:\n\nZávod žen byl ovlivněn větrem a proto vstoje střílelo jen velmi málo závodnic čistě. Jako jedné z prvních se to podařilo Slovence Anastasii Kuzminové, která se ihned dostala s náskokem na průběžnou první pozici a na té taky dojela do cíle. Obdobně se o několik minut později dařilo Veronice Vítkové, která po jedné chybě vleže zastřílela vstoje čistě a do posledního kola odjížděla za Kuzminovou. V posledním kole však zpomalovala a skončila nakonec třetí za Finkou Kaisou Mäkäräinenovou. Poprvé v tomto ročníku světového poháru se tak některá z českých reprezentantek umístila na medailovém místě. „Jsem nadšená, protože je to můj první individuální výsledek asi po třech letech na stupních vítězů,“ komentovala to Vítková pro Českou televizi. Dobře dopadl závod také pro Evu Puskarčíkovou, které sice zařízení ukázalo při střelbě vleže dva nezasažené terče, ale trenér Vítek reklamoval u rozhodčích, že druhý ve skutečnosti Puskarčíková zasáhla. Po uznaném protestu jí bylo z dosaženého času odečteno 27 sekund, což jí posunulo na 10. místo.\nTaké v závodě mužů se čeští reprezentanti oproti předvánočním výsledkům zlepšili. Michal Krčmář střílel vleže čistě a v průběžných časech se dlouho udržoval mezi prvními. Při druhé položce však nezasáhl jeden terč a přiblížil se mu tak na jednu desetinu sekundy Ondřej Moravec, který naopak udělal svou jedinou chybu při první položce. V posledním kole, zejména pak v posledním kilometru, měl více sil Krčmář, který dokončil na celkově devátém místě. Moravec dojel o pět sekund za ním jako jedenáctý. „Blížíme se pozicím, na kterých se chceme pohybovat“, řekl Krčmář po dojezdu. Trenéra Ondřeje Rybáře potěšilo také 25. místo Jaroslava Soukupa, který minulé dva podniky světového poháru vynechal. Závod vyhrál Martin Fourcade, i když rychleji běžel i střílel Nor Johannes Thingnes Bø. Ten však vleže nezasáhl dva terče a tuto ztrátu nedokázal stáhnout. Fourcada ještě ohrožoval v druhé polovině pole jedoucí Emil Hegle Svendsen. V každém kole však běžecky na Fourcada ztrácel několik sekund a to rozhodlo, že dojel druhý. \n\nV Oberhofu panovalo při závodě žen netypicky pěkné počasí a proto hodně závodnic střílelo jednotlivé položky čistě. To se sice nepovedlo Anastasii Kuzminové, která chybovala celkem dvakrát, ale díky rychlé střelbě, solidnímu běhu a náskoku z předcházejícího sprintu si neustále udržovala náskok v čele závodu a zvítězila. Za ní se umístily Italka Dorothea Wiererová a Ukrajinka Vita Semerenková, které střílely zcela bezchybně a tak se ze startovní 16. a 22. pozice posunuly až na medailová místa. Veronice Vítkové se nedařilo střelecky: při prvních třech střelbách nezasáhla vždy jeden terč, a tak i díky horšímu běhu klesala v průběžném pořadí. Až poslední položku zastřílela čistě, ale už se nezlepšila a dojela na 14. místě. Naopak Eva Puskarčíková střílela od začátku čistě a posouvala se průběžně až na 7. místo. V poslední střelbě vstoje však tři terče nezasáhla a klesla na 23. pozici.\nV závodě mužů si svoji pozici ze sprintu vylepšil Michal Krčmář, který udělal jedinou chybu při druhé střelbě. V druhé polovině závodu se zlepšoval a v cílové rovině bojoval ještě s Italem Hoferem a Švýcarem Wegerem, ale podlehl jim o desetiny sekundy a dojel osmý. „Vyjížděl do cílové rovinky jako třetí a ty metry mu pak chyběly, protože Hofer ani Weger nejsou špatní sprinteři,“ komentoval to trenér Ondřej Rybář v České televizi. Ondřej Moravec sice rychle běžel (dosáhl čtvrtého nejlepšího času), ale na střelnici třikrát chyboval a tak dojel na 13. místě. Vyhrál Martin Fourcade, i když opět rychleji běžel i střílel Nor Johannes Thingnes Bø. Fourcade udělal na střelnici jen jednu chybu při druhé střelbě a když Nor chyboval i dále, Francouz se v polovině závodu dostal do čela a tuto pozici si udržel až do cíle. Po poslední střelecké položce si dovolil kontroverzní gesto, kdy neodjel ihned ze střelnice, ale nejdříve se otočil k ještě střílejícím norským závodníkům. \n\nV neděli se podmínky v Oberhofu zhoršily: kromě mlhy přibyl i silnější vítr. Eva Puskarčíková na prvním úseku střílela vleže rychle a čistě a na chvíli se dostala do průběžného vedení. Vstoje však třikrát dobíjela a předávala jako sedmá. Jessica Jislová musela vstoje na jedno trestné kolo a české reprezentantky klesly na desáté místo. Markéta Davidová sice nemusela na trestné kolo, ale i díky problémům se zbraní české štafetě nepolepšila. Veronika Vítková pak stahovala náskok polské štafety, ale díky většímu počtu dobíjení ji nepředjela. České reprezentantky sice rychle běžely, ale musely dobíjet celkem 18×, nejvíce ze všech týmů, a dojely jako desáté.\nFavorizované Němky, které vyhrály všechny předchozí štafetové závody, na prvním úseku propadly, když Vanessa Hinzová musela na trestné kolo a předávala na 18. místě. V průběhu třetího úseku se sice dostaly do čela, ale Maren Hammerschmidtová však po poslední střelbě musela na trestné kolo a tak vyhrály Francouzky. Překvapily třetím místem Švédky, které se především dobrou střelbou po většinu závodu udržovaly mezi nejlepšími. \n\nPři závodě mužů se počasí ještě více zhoršilo. Mlha zhoustla a zvláště u druhé skupiny závodníků jury rozhodovala, jestli závod neukončit. V prvním úseku musel Tomáš Krupčík po první střelbě na jedno a po druhé na tři trestná kola. Česká štafeta tak klesla na předposlední 25. místo. Na druhém úseku startoval poprvé v světovém poháru Ondřej Hošek. Vleže chyboval jen jednou, ale vstoje čtyřikrát a taky absolvoval trestné kolo. Ondřej Moravec sice zlepšil pozici českého družstva z 20. na 14. místo, ale Michal Krčmář vleže nesestřelil čtyři terče, jel taky na trestné kolo a štafetu už výše neposunul. Ta navíc byla v souladu s pravidly zadržena v závodě, protože vedoucí závodník ji předjel o jedno kolo. Tím byl Fredrik Lindström, který se při poslední střelbě dostal před italskou štafetu a zasloužil se tak o největší úspěch švédského týmu. Velkým překvapením byl výkon Belgičanů, kteří sice dojeli na 13. místě, ale až do začátku třetího úseku se drželi v čele. Naopak zklamáním byla šestá pozice, na které skončila vinou deseti trestných kol německá štafeta.\n"}
{"id": "1347921", "url": "https://cs.wikipedia.org/wiki?curid=1347921", "title": "The Messenger", "text": "The Messenger\n\nThe Messenger je americké filmové drama z roku 2009. Natočil jej režisér Oren Moverman podle scénáře, který napsal spolu s Alessandrem Camonem. Jde o Movermanův režijní debut. V sousivlosti s režií se původně mluvilo o jménech Sydney Pollack, Ben Affleck a Roger Michell, ale nakonec se režie ujal sám scenárista. hrají v něm Ben Foster, Woody Harrelson, Samantha Morton, Steve Buscemi, Jena Malone a další. \n\nSnímek měl premiéru na Festivalu Sundance. Rovněž byl uveden na Berlínském mezinárodním filmovém festivalu, kde získal Stříbrného medvěda za nejlepší scénář. Scénář byl rovněž nominován na Oscara, stejně jako výkon Woodyho Harrelsona.\n"}
{"id": "1347922", "url": "https://cs.wikipedia.org/wiki?curid=1347922", "title": "Světový pohár v biatlonu 2017/2018 – Ruhpolding", "text": "Světový pohár v biatlonu 2017/2018 – Ruhpolding\n\n5. podnik Světového poháru v biatlonu v sezóně 2017/18 probíhal od 10. do 14. ledna 2018 v německém Ruhpoldingu. Na programu podniku byly vytrvalostní závody, mužské i ženské štafety a závody s hromadným startem.\n\nOficiální program:\n\nV závodě mužů střílel Ondřej Moravec všechny položky čistě, některé velmi rychle a po střelbách odjížděl vždy na průběžném prvním místě. Brzy po něm jedoucí Martin Fourcade se však díky rychlejšímu běhu dostal vždy před něj. Při poslední položce sice Fourcade jednou chyboval, ale v běhu si vypracoval takový náskok, že i s touto minutovou penalizací dojel do cíle o minutu před Moravcem. Nor Johannes Thingnes Bø se zpočátku díky čisté střelbě udržoval před českým reprezentantem, ale vinou chyby při poslední střelbě se dostal za něj a 20sekundovou ztrátu už nedokázal dojet. Moravec se tak po deseti měsících – v březnu 2017 skončil druhý ve sprintu v Kontiolahti – umístil na stupních vítězů. „Vleže si ty rány pohlídal a vstoje předvedl rychlopalby, na které je zvyklý,“ řekl v České televizi trenér mužů Michael Málek. Michal Krčmář podobně jako Moravec nechyboval na střelnici ani jednou, ale vinou pomalejšího času skončil v cíli na pátém místě; i pro něj to však bylo nejlepší umístění v závodech světového poháru za poslední rok. Dařilo se i Michalu Šlesingrovi, který s jedním nezasaženým terčem dojel na osmém místě. Závod se jel za pěkného počasí a i proto v něm vítězný Fourcade dosáhl nejlepšího historického času na této trati.\n\nV závodě žen běžela Veronika Vítková zpočátku rychle, ale při každé střelbě vleže udělala po jedné chybě a dojela jako dvanáctá. Eva Puskarčíková udělala naopak chybu při každé položce vstoje a skončila na 23. místě. Veronika Zvařičová udělala na střelnici jen jednu chybu a díky tomu dojela na 32. pozici. Vylepšila si tak o dvě místa svoje historicky nejlepší individuální umístění v závodě světového poháru. Zvítězila Italka Dorothea Wiererová, která zasáhla všechny terče. Překvapením bylo třetí místo Kanaďanky Rosanny Crawfordové, pro kterou to bylo první individuální umístění na stupních vítězů v kariéře.\n\nOproti předcházejícímu závodu v Oberhofu panovalo v Ruhpoldingu příznivé počasí, takže závodníci lépe stříleli a většina štafet nemusela na trestné kolo. Za český tým jel tentokrát na prvním úseku Ondřej Hošek. Musel třikrát dobíjet a předával na 19. místě. Michal Krčmář pozici českého týmu nevylepšil, když udělal také tři chyby na střelnici. Lépe se dařilo Michalu Šlesingrovi, který sice při střelbě dvakrát chyboval, ale rychlým během posunul český tým na osmé místo. Ondřej Moravec běžel zejména v prvních dvou svých úsecích ještě rychleji, ale před ním jedoucí švédští a italští závodníci už měli větší náskok, takže se mu nepodařilo posunout se na lepší pozici. Zvítězili Norové, kteří prakticky stále jeli ve vedoucí skupině a pokud nevedli, měli jen několikasekundovou ztrátu. Druzí skončili Francouzi zásluhou zejména bezchybné střelby a rychlého běhu Martina Fourcada na třetím úseku.\n\nŽenskou štafetu rozbíhala Jessica Jislová. Na střelnici udělala tři chyby, ale nemusela jako v předcházejících štafetách na trestné kolo a navíc první a třetí kolo rychle běžela. Předávala Markétě Davidové na 13 místě. Ta sice pomaleji běžela i střílela, ale nezasáhla jen jeden terč a tak českou pozici udržela. Eva Puskarčíková střílela jako obvykle rychle, solidně běžela a na střelnici udělala dvě chyby. I díky tomu, že několik závodnic jedoucích před ní muselo na trestná kola, posunula českou štafetu na deváté místo. To ještě vylepšila Veronika Vítková, které sice také pomohlo, že dvě štafety jely trestné kolo, ale přidala velmi rychlý běh a rychlou střelbu vstoje. Do cíle dojela jako šestá. Přestože většinu závodu se v čele udržovaly nejlépe střílející Italky (celkem jen tři nezasažené terče), zvítězily německé reprezentantky, také díky velmi rychlému běhu Laura Dahlmeierové v posledním úseku. Zajímavostí byl start tří sester Gasparinových (Elisa, Selina a Aita) v švýcarském týmu.\n\nMichalu Šlesingrovi se v tomto závodě podařilo zasáhnout všechny terče. Střílel ovšem pomalu a zpočátku taky pomaleji běžel, takže se nejdříve udržoval uprostřed startovního pole a až postupně se propracovával dopředu. V cílové rovině vyhrál sprinterský soubor s Benediktem Dollem a skončil osmý. Michal Krčmář nezasáhl celkem tři terče a do cíle dojel na 16. pozici. O vítězství bojovali Martin Fourcade a Johannes Thingnes Bø. Fourcade však při předposlední střelbě udělal dvě chyby, klesla na 15. místo a i když pak běžel nejrychleji, Nora nedostihl a dojel na druhém místě s několikasekundovou ztrátou.\n\nV závodě žen udělala Veronika Vítková chybu na první střelbě. Klesla na 14. pozici, ale rychlým během ji pak vylepšovala a nezvyšovala ztrátu na vedoucí závodnice. Při třetí položce udělala jednu chybu, ale když čtvrtou zastřílela čistě, dostala se na druhé místo s 16sekundovou ztrátou na bezchybně střílejí Kanaďanku Rosannu Crawfordovou. Jen několik sekund za ní však vyjížděly Finka Kaisa Mäkäräinenová a Němka Laura Dahlmeierová, které musely na trestné kolo. V největším stoupání na trati Vítkovou předjely, ale ta se jich dokázala zachytit a všechny dojížděly Kanaďanku. Finka s Němkou ji předstihly v druhé polovině kola, ale Vítková se jí přibližovala jen pomalu. Do cílové roviny najížděla až za Crawfordovou, ale v cíli ji dokázala o půl sekundy předstihnout a dojet třetí. „Na Rosanu jsem si věřila, ač už to pak nevypadalo, že ji dojedu, ale tam bylo vidět, že ona je hodně tuhá, tak jsem to zkusila ještě v té cílové rovince a vyšlo to.“ řekla Vítková pro Českou televizi. Zvítězila Kaisa Mäkäräinenová, které se před poslední zatáčkou dostala před Dahlmeierovou a náskok už udržela.\n\n"}
{"id": "1347923", "url": "https://cs.wikipedia.org/wiki?curid=1347923", "title": "Černé pondělí", "text": "Černé pondělí\n\nČerné pondělí ve světě finančnictví znamená pondělí 19. října 1987, kdy se zhroutily akciové trhy a ve velmi krátkém čase došlo k velké ztrátě peněz. Pád akcií začal v Hongkongu a rozšířil se do západní Evropy a zasáhl Spojené státy poté, co jiné trhy již značně klesly. Index Dow Jones Industrial Average (DJIA) klesl přesně o 508 bodů na 1 738,74 (22,61%). V Austrálii a na Novém Zélandu je tento burzovní pád z roku 1987 označován také jako „černé úterý“ kvůli rozdílu časových pásem.\n\nTermíny „černé pondělí“ nebo „černé úterý“ se používají také pro 28. října a 29. října 1929, k nimž došlo po „černém čtvrtku“ 24. října 1929, který zahájil krach na newyorské burze.\n\n"}
{"id": "1347924", "url": "https://cs.wikipedia.org/wiki?curid=1347924", "title": "Když si Chuck bral Larryho", "text": "Když si Chuck bral Larryho\n\nKdyž si Chuck bral Larryho (v anglickém originále I Now Pronounce You Chuck & Larry) je americká filmová komedie z roku 2007. Jejím režisérem byl Dennis Dugan a na scénáři se podíleli Barry Fanaro, Alexander Payne a Jim Taylor. Hlavní role ve filmu ztvárnili Adam Sandler (Chuck) a Kevin James (Larry). V dalších rolích se představili Steve Buscemi, Ving Rhames, Jessica Bielová a další. \n\nHudbu k filmu složil Rupert Gregson-Williams. Snímek získal celkem devět nominací na anticenu Zlatá malina, ale ani jednu nezískal.\n"}
{"id": "1347927", "url": "https://cs.wikipedia.org/wiki?curid=1347927", "title": "Moje žena a jiné katastrofy", "text": "Moje žena a jiné katastrofy\n\nMoje žena a jiné katastrofy (v anglickém originále I Think I Love My Wife) je americká filmová komedie z roku 2007. Jejím režisérem byl Chris Rock, který v něm rovněž ztvárnil hlavní roli a spolu s Louisem C.K. napsal scénář. Dále ve filmu hráli Kerry Washingtonová, Gina Torres, Steve Buscemi, Edward Herrmann a další. Jde o remake filmu \"Po lásce\", který v roce 1972 natočil francouzský režisér Éric Rohmer. \n\nAutorem originální hudby k filmu je jazzový baskytarista Marcus Miller. Premiéru v kinech měl v březnu 2007, v srpnu toho roku vyšel na DVD. Původním režisérem filmu měl být Charles Stone.\n\n"}
{"id": "1347929", "url": "https://cs.wikipedia.org/wiki?curid=1347929", "title": "Lhůta záruční", "text": "Lhůta záruční\n\n„Lhůta záruční“ je píseň z alba Katarze české popové hudební skupiny Slza. Píseň byla vydána na streamovacích službách, 19. října 2014 byl nahrán videoklip k písni na YouTube. Lhůta záruční vyhrála 2. místo v žebříčku Bacardi Music Awards 2014. Tato píseň se brzy po vydání stala hitem a v hitparádě Hitrádia obsazovala na přední příčky. Tímto singlem se skupina Slza proslavila.\n\nVideoklip, který má na YouTube přes 19 000 000 zhlédnutí režíroval Ondřej Urbanec, který spolupracoval např. s Charlie Straight nebo Tata Bojs. \n"}
{"id": "1347930", "url": "https://cs.wikipedia.org/wiki?curid=1347930", "title": "Igor (film)", "text": "Igor (film)\n\nIgor je americký animovaný film z roku 2008. Jeho režisérem byl Tony Leondis podle scénáře Chrise McKenny (na scénáři se dále v menší míře podíleli Tony Leondis, Dimitri Toscas a John Hoffman). Různé postavy dabovali John Cusack, Steve Buscemi, Jay Leno, Jennifer Coolidge a další. Film pojednává o asistentovi vědce, Igorovi, který by se rád dostal do vědecké soutěže.\n\nAutorem originální hudby k filmu je Patrick Doyle. Dále se v něm nachází další písně, například od Louise Primy, Hanka Ballarda a Johnnyho Nashe.\n\n"}
{"id": "1347931", "url": "https://cs.wikipedia.org/wiki?curid=1347931", "title": "Světový pohár v biatlonu 2017/2018 – Antholz-Anterselva", "text": "Světový pohár v biatlonu 2017/2018 – Antholz-Anterselva\n\n6. podnik Světového poháru v biatlonu v sezóně 2017/18 probíhal od 18. do 21. ledna 2018 v italské Anterselvě. Na programu podniku byly závody ve sprintech, stíhací závody a závody s hromadným startem.\n\nOficiální program:\n\nMnoha závodnicím dělala problémy velká nadmořská výška tohoto areálu, takže i když bylo velmi příznivé počasí, hlavně zpočátku na střelnici hodně chybovaly. Jako jedné z prvních se podařilo střílet čistě Veronice Vítkové, která se po první i druhé střelbě dostala do průběžného vedení a do cíle dojala také na první pozici s náskokem přes 50 sekund. „Věděla jsem, že tady v Anterselvě musím střílet co nejlépe. Každý metr navíc je tady strašně bolavý,“ komentovala to Vítková po závodě. Bezprostředně za ní však jela Němka Laura Dahlmeierová, která běžela hlavně v druhé polovině závodu rychleji a v cíli předstihla Vítkovou o téměř devět sekund. Českou reprezentantku pak ohrožovala stejně čistě střílející Franziska Hildebrandová, které však v posledním kole došly síly, a Darja Domračevová, která sice udělala jednu chybu při položce vstoje, ale běžela nejrychleji ze všech závodnic a skončila necelé tři sekundy za Vítkovou. S vysokým startovním číslem vyjela na trať Norka Tiril Eckhoffová, Od podzimu se jí nedařilo, ale v tomto závodě bezchybně střílela a velmi rychle běžela. Předstihla tak všechny soupeřky a v závodě zvítězila.\nZ dalších českých reprezentantek dosáhla největšího úspěchu v dosavadní kariéře Jessica Jislová, které střílela také čistě a dojela patnáctá. Body do hodnocení světového poháru získala ještě Eva Puskarčíková, která dokončila závod na 23. místě.\n\nZávod mužů se jel za silného a měnícího se větru a proto jen málo závodníků střílelo čistě. Podařilo se to Němci Arndu Peiffereovi a Francouzi Martinu Fourcadovi, kteří dojížděli do cíle současně, ale protože Fourcade startoval o půl minuty později, byl v cíli klasifikován před Peifferem. Před nimi však jel Nor Johannes Thingnes Bø. která sice nezasáhl jeden terč při střelbě vleže, ale napravil to svým tradičně nejlepším běžeckým časem a celkově zvítězil.\nOndřeji Moravcovi se podařilo střílet bezchybně a i proto se byl po jednotlivých střelbách i v cíli průběžně první. Pomaleji však střílel a především běžel pomalu, a proto byl nakonec v cíli desátý. Dalším českým závodníkům se závod nevydařil a všichni skončili v druhé polovině výsledkové listiny.\n\nDo závodu žen nastupovala Veronika Vítková ze třetího místa. Běžela však pomaleji a třikrát udělala na střelnici po jedné chybě. Průběžně klesla až na 14. pozici, ale lepší střelbou vstoje a zlepšeným během v posledním kole se dokázala dostat na konečné sedmé místo. „Jsem ráda za ten finiš, že ač mě dvě holky předjely, tak já jsem je zase předjela zpátky,“ řekla po dojezdu pro Českou televizi. Eva Puskarčíková střílela jako obvykle velmi rychle, ale vinou celkově tří chyb a pomalého běhu klesla na 30. místo. V závodě zvítězila Laura Dahlmeierová, která při poslední položce zastřílela jako jediná z vedoucích závodnic čistě a jela si s bezpečným náskokem pro vítězství. Za ní celé poslední kolo bojovaly u druhé místo Italka Dorothea Wiererová a Běloruska Darja Domračevová. Ta však v poslední zatáčce zlomila Wiererové hůlku, galantně přestala sprintovat a nechala tak Italku dojet si pro stříbrnou medaili.\n\nMezi muži zvítězil – s největším náskokem za posledních 13 let – Johannes Thingnes Bø. Střílel čistě a od první střelby navyšoval náskok na druhého Martina Fourcada, který si zase udržoval bezpečný odstup od nakonec třetího Rusa Anton Šipulina. \nOndřeji Moravcovi se nevydařily střelby vleže, kde udělal celkem čtyři chyby. Vstoje střílel sice jako jeden z mála čistě, ale i vinou pomalého běhu klesl na 44. pozici v cíli. Překvapením byl naopak výkon Michala Šlesingra, který střílel čistě a chybu udělal až při poslední položce. Oproti startovní pozici se zlepšil o 31 míst a dojel na 24. místě. Body získal i Adam Václavík, který nezasáhl jen jeden terč při střelbě vleže a posunul se o 23 pozic na 34. místo.\n\nPřed nedělními stíhacími závody začalo sněžit a v závodě žen na závodnice několikrát spadl sníh ze stromů. Veronika Vítková se na střelnici udělala celkem tři chyby a byla viditelně unavená, takže kromě prvního kola zajížděla jedny z nejhorších běžeckých časů a do cíle dojela na 27. místě. „Přišlo mi, jako bych celou trať běžela na dřevěných nohách. Už v sobotu jsem se hodně trápila, ale dnes to byl extra očistec.“ Eva Puskarčíková do závodu nenastoupila: „Evík byla hodně unavená, nemělo smysl ji přetěžovat, musí se připravit na olympiádu,“ vysvětlil její neúčast trenér Holubec. \nOd začátku závodu vedla domácí Dorothea Wiererová, která si před poslední střelbou vypracovala téměř 20sekundový náskok před Slovenkou Anastasií Kuzminovou. Při ní však Wiererová chybovala dvakrát a Kuzminová jednou, takže se do čela dostala Běloruska Darja Domračevová, která se po chybě na první střelbě postupně propracovávala dopředu a zvítězila. Druhou Kuzminovou ještě stíhala Finka Kaisa Mäkäräinenová, která udělala celkem čtyři chyby a do posledního kola vyjížděla z 8. místa, ale přes nejrychlejší běžecký čas už Slovenku předjet nestačila a skončila třetí. Zklamaná Wiererová nakonec dojala až na 7. místě.\n\nPři závodu mužů sice panovalo lepší počasí, ale přesto žádný ze závodníků nestřílel čistě a jen dva udělali po jedné chybě. Jedním z nich byl Ondřej Moravec, který však pomalu běžel a tak se dokázal posunout jen na 14. pozici v cíli. Michal Krčmář sice běžel rychleji, ale pomalu a hlavně méně přesně střílel, a tak s celkem třemi nezasaženými terči skončil na 16. místě. \nZvítězil Martin Fourcade, který se od poloviny závodu udržoval v čele. Při poslední položce vstoje sice udělal jednu chybu, ale naprostá většina jeho pronásledovatelů také a tak odjížděl do posledního kola s půlminutovým náskokem. Za ním o druhé místo bojovali dva Norové: Tarjei Bø sice před cílem ujel Erlendu Bjøntegaardovi, pro kterého to přesto byl úspěch, protože poprvé v kariéře stanul na stupních vítězů.\n"}
{"id": "1347935", "url": "https://cs.wikipedia.org/wiki?curid=1347935", "title": "Záslužný kříž", "text": "Záslužný kříž\n\nZáslužný kříž (něm. \"Verdienstkreuz\") bylo rakouské (později rakousko-uherské vyznamenání), které zřídil císař František Josef I. nejvyšším rozhodnutím ze 16. února (resp. 1. dubna) 1850. Oceňovány jím byly všeobecné zásluhy o panovníka a monarchii, stejně jako dlouholetá veřejná služba či zvláštní zásluhy o obecné dobro. Zároveň s jejich zavedením bylo zrušeno udílení zlatých a stříbrných Civilních záslužných medailí (zvaných též medaile Meritis).\n\nVyznamenání bylo po svém založení rozděleno do čtyřech stupňů, přičemž udělení určitého z nich (jak bylo v Rakousku běžné) nezáviselo na výši zásluh, ale společenském postavení či postavení ve státní službě:\n\n\nAž do 20. září 1914 byly záslužné kříže udíleny výlučně za nebojové zásluhy a to na červené stuze. Od tohoto data je ale bylo možné udělovat i za vojenské zásluhy v poli. V takovém případě byly zavěšeny na červenobíle šrafované stuze Vojenského záslužného kříže.\n\nJeště za života Františka Josefa I., 1. dubna 1916 byly - ovšem jen na dobu války - podle provizorních statut z 11. května téhož roku zavedeny další dvě třídy vyznamenání určené pro nejníže postavené příjemce (gážisty, kteří nebyli státními úředníky a prosté vojáky):\n\n\nPodle nejvyššího rozhodnutí Karla I. ze 13. prosince 1916 mohly být jednotlivé stupně vyznamenání udíleny i s meči za statečnost v boji s nepřítelem. \n\nPodoba vyznamenání vychází z Řádu Františka Josefa a také užitá stuha je totožná. Odznakem je rupertský kříž s kruhovým medailonem uprostřed. Ve středu medailonu na bílém poli je umístěna zlatá iniciála FJ odkazující na svého zakladatele, císaře Františka Josefa. V opisu se pak nachází heslo VIRIBUS UNITIS, osobní heslo císaře Františka Josefa I. Na reversu je uveden letopočet 1849.\n\n\n"}
{"id": "1347937", "url": "https://cs.wikipedia.org/wiki?curid=1347937", "title": "Bouchači a bouchačky", "text": "Bouchači a bouchačky\n\nBouchači a bouchačky (v anglickém originále Double Whammy) je americký dramatický hraný film z roku 2001. Natočil jej režisér Tom DiCillo podle vlastního scénáře. Hlavní roli policisty Raye Pluta ve filmu ztvárnil Denis Leary. V dalších rolích se představili Elizabeth Hurleyová, Steve Buscemi, Melonie Diaz, Donald Faison a řada dalších. \n\nAutorem originální hudby k filmu je Jim Farmer. Snímek byl vydán pouze na DVD. Získal pět nominací na DVD Premiere Awards, včetně za nejlepší film, nejlepší scénář, nejlepší herečka (Elizabeth Hurleyová) a nejlepší herec (Denis Leary).\n\n"}
{"id": "1347943", "url": "https://cs.wikipedia.org/wiki?curid=1347943", "title": "Terence Winter", "text": "Terence Winter\n\nTerence Winter (* 2. října 1960 New York) je americký scenárista. Podílel se na scénáři 25 dílů seriálu \"Rodina Sopránů\". Jeden z nich – „Chovej se jako chlap“ – sám režíroval. Rovněž je autorem seriálu \"Impérium – Mafie v Atlantic City\", k němuž rovněž napsal několik dílů. Dále stál u vzniku seriálu \"Vinyl\". Dále je autorem scénáře k filmům \"Zbohatni nebo chcípni\" (2005), \"Zákony Brooklynu\" (2007) a \"Vlk z Wall Street\" (2013). Rovněž působí jako producent.\n\n"}
{"id": "1347944", "url": "https://cs.wikipedia.org/wiki?curid=1347944", "title": "Vinyl (seriál)", "text": "Vinyl (seriál)\n\nVinyl je americký televizní seriál stanice HBO, jehož autory jsou Mick Jagger, Martin Scorsese, Rich Cohen a Terence Winter. Hlavní roli, postavu jménem Richie Finestra, v něm ztvárnil Bobby Cannavale. Finestra pracuje v hudebním průmyslu, konkrétně vlastní hudební vydavatelství American Century. Mezi jeho spolupracovníky patří Scott Leavitt (P. J. Byrne), Julian Silver (Max Casella) a Clark Morelle (Jack Quaid). Jeho manželku Devon ztvárnila Olivia Wilde. \n\nPilotní díl, který měl premiéru 14. února 2016, režíroval Martin Scorsese. Další díly režírovali například Mark Romanek, Allen Coulter a Carl Franklin. Přestože bylo plánováno, že na původní desetidílnou sérii naváže druhá řada, nakonec bylo od těchto plánů odstoupeno.\n"}
{"id": "1347945", "url": "https://cs.wikipedia.org/wiki?curid=1347945", "title": "Valentina (software)", "text": "Valentina (software)\n\nValentina je program s otevřeným zdrojovým kódem umožňující navrhovat střihy. Projekt založený Romanem Telezhinskym a Susan Spencerovou přitáhl pozornost uživatelů, které přilákala jeho výborná technická úroveň a slušná práce s komunitou. Je postaven tak, aby byl základem pro spoustu nových nástrojů s otevřeným zdrojovým kódem, které by předělaly oděvní průmysl.\n\nVýroba oděvů v malých řadách a ve velikostech dělaných na zakázku je podle autorů podstatná pro dlouhodobě udržitelnou budoucnost, zachování malých a středně velkých textilních výrobců (tkaní a předení), umožnění rozšiřování výroby nezávislým a malým návrhářům a podnikatelům, aby mohli slušně žít, znovuvybudování místních oděvních oblastí a zmenšení nebo odstranění otrocké práce.\n\nZájem veřejnosti o program se odvíjí od zavedení parametrického návrhu do software pro koncové uživatele, což velice zjednodušilo provádění úprav, stejně tak opravení stávajícího návrhu pro úplně jinou osobu. Projekt podporuje více než 50 střihových systémů, a oblíbili si jej návrháři současných oděvů i návrháři zabývající se vytvářením napodobenin historických oděvů, protože značná část podporovaných systémů zahrnuje viktoriánské krejčovství a stříhání oděvů z ještě staršího období.\n\nVe druhé polovině roku 2017 byl projekt rozdělen do dvou samostatných projektů. Novými projekty vycházejícími z kódové báze Valentiny, které při svém vzniku sdílejí téměř 100 % kódu, jsou Valentina, kterou z původního projektu vytvořil zakladatel Valentiny Roman Telezhinsky, a Seamly2D, který spravuje druhý ze zakladatelů Valentiny Susan Spencerová. Jsou výsledkem předtím postupně objevených rozdílů týkajících se způsobu a postupu vývoje, úlohy uživatelů v něm, velikosti a druhu příspěvku vloženého do projektu členy společenství uživatelů a zvláště komunikace mezi oběma zakladateli software.\n\n"}
{"id": "1347947", "url": "https://cs.wikipedia.org/wiki?curid=1347947", "title": "Varan ostnoocasý", "text": "Varan ostnoocasý\n\nVaran ostnoocasý \"(Varanus acanthurus)\" je australský druh ještěra z podrodu trpasličích varanů. Své pojmenování získal po ostnatě šupinaté špičce ocasu.\n\nVaran ostnoocasý může dorůst až do celkové délky 70 cm. Jeho ocas je přitom 1,3–2,3krát tak dlouhý jako hlava a tělo dohromady. Svrchní část těla je sytě hnědá se žlutavými až krémovými skvrnami, které často obklopují několik tmavých šupin. Ocas je v průřezu kulatý a má velmi ostnité šupiny. Na těle má tento varan asi 70–115 šupin.\nOd podobných druhů, jako je varan běloskvrnný (\"Varanus baritji\") či \"Varanus primordius\", se liší světlými podélnými pruhy na krku.\n\nTento na sucho adaptovaný varan obývá suché skalnaté oblasti Západní Austrálie, Severního teritoria a východní a severovýchodní části Queenslandu.\n"}
{"id": "1347953", "url": "https://cs.wikipedia.org/wiki?curid=1347953", "title": "Lední hokej na Zimních olympijských hrách 2018 – soupiska muži", "text": "Lední hokej na Zimních olympijských hrách 2018 – soupiska muži\n\nMužského turnaje v ledním hokeji na Zimních olympijských hrách 2018 se zúčastnilo celkem 12 národních celků.\n</div>\n"}
{"id": "1347954", "url": "https://cs.wikipedia.org/wiki?curid=1347954", "title": "Anolis modrý", "text": "Anolis modrý\n\nAnolis modrý (\"Anolis allisoni\") je malý denní ještěr z čeledi leguánovitých. Žije na Kubě, kromě západní a nejjihovýchodnější části, na Ostrovech zálivu a dalších ostrovech při pobřeží Hondurasu a Belize. Obvykle se zdržuje na kmenech palem a živí se bezobratlými živočichy.\n\nDruhové jméno \"allisoni\" je na počest amerického filantropa Allisona Vincenta Armoura.\n\nCo do barvy a stavby těla je anolis modrý při zběžném pohledu podobný známějšímu anolisu rudokrkému. Zatímco samice jsou celé zelené s bílým břichem, podobně jako anolis rudokrký, samci mají červenavý hrdelní lalok a obvykle světle modrou hlavu, přední končetiny a přední část těla (u druhů z Hondurasu je modrá pouze hlava krk, nohy a spodní část těla jsou světle zelené). Hrdlo mají všechny druhy obvykle bílé. Obě pohlaví dokážou v případě nebezpečí velmi rychle změnit barvu na hnědou.\n\nSamice dorůstají do délky 7,5 cm od tlamy po řitní otvor, samci až 10 cm. Anolis modrý je typický anolis žijící v korunách stromů. Tak jako všechny příbuzné druhy má velkou zašpičatěnou trojúhelníkovitou hlavu a samci výrazný krční hřebínek. Široké prsty na nohou usnadňují šplhání po stromech a svislých površích.\n"}
{"id": "1347955", "url": "https://cs.wikipedia.org/wiki?curid=1347955", "title": "Hradlo A20", "text": "Hradlo A20\n\nHradlo A20 je zvláštní hradlo typu AND na počítačích s procesory 80286 a kompatibilními, kterým je možné nulovat 21. bit na adresní sběrnici těchto procesorů. Bylo zavedeno pro možnost dosažení plné zpětné kompatibility se staršími procesory typu Intel 8086, Intel 8088 a Intel 80186 a nulování bylo standardně možné nastavit nebo vypnout v rozhraní BIOSu. Počínaje architekturou Haswell přestala firma Intel na svých procesorech toto hradlo podporovat.\n\nNa prvních procesorech x86 fungujících pouze v reálném režimu byla operační paměť spravována za pomoci segmentace. Logická adresa se skládala ze dvou šestnáctibitových hodnot, \"segmentu\" a \"ofsetu\", a převod na fyzickou adresu odpovídal jednoduchému vzorečku \"segment\"×16+\"ofset\", což by umožňovalo adresovat až (šestnáctkově zapsáno) 0xFFFF×0x10+FFFF=0x10FFEF bajtů paměti. Protože ale adresní sběrnice těchto procesorů měla jen dvacet bitů (číslovaných od 0 až 19), fyzicky bylo možné adresovat jen 0xFFFFF bajtů (tedy jeden mebibajt). Tento rozpor nebyl u prvních počítačů problémem, protože tolika pamětí nedisponovaly, a problém byl vyřešen tak, že při výpočtu fyzické adresy z logické byl přenos do 21. bitu ignorován a například logická adresa 0xFFFF:0x0010 odpovídala stejně jako logická adresa 0x0000:0x0000 fyzické adrese 0x00000.\n\nProgramátoři tuto částečně cyklickou adresaci využívali, dokonce ji využili programátoři operačního systému MS-DOS. Aby zajistili žádoucí kompatibilitu s operačním systémem CP/M, nastavili v prefixu programového segmentu hodnotu ukazatele na obsluhu systémového volání vysokou, byť v MS-DOSu byla cílem fyzická adresa 0x000C0, protože CP/M naopak předpokládal vysokou hodnotu ofsetu. Právě přetečení na prvních procesorech umožnilo adresovat fyzickou adresu 0x000C0 logickou adresou s vysokým ofsetem.\n\nPozdější procesory 80286 se širší sběrnicí a větším množstvím paměti ale s 21. bitem fyzické adresy počítaly standardním způsobem (a v režimu chráněné virtuální paměti mohly standardně používat násobně více paměti než jeden mebibajt) a to i v reálném režimu, který podporovaly právě pro kompatibilitu se staršími programy. Aby tedy bylo dosaženo plné kompatibility, bylo na základní desku přidáno hradlo k adresnímu vodiči A20, které 21. bit volitelně nulovalo a jehož ovládání bylo připojeno na nevyužívaný výstup řadiče klávesnice (tehdy Intel 8042). \nPro úplnou kompatibilitu byl výchozí stav po spuštění počítače takový, že 21. bit fyzické adresy byl nulován, stejně jako na starších procesorech. Přestože paměťové nároky programů rostly, ještě dlouho po nástupu procesoru 80286 pracovala většina počítačů s operačním systémem MS-DOS v reálném režimu, ve kterém je logická adresa omezena na 0xFFFFF bajtů. Proto bylo běžné nulování 21. bitu vypnout a tím umožnit používání 65520 bajtů takzvané .\n\nS nástupem počítačů pracujících standardně v chráněném režimu se vypnutí nulování 21. bitu stalo rutinní součástí startu operačního systému, často ještě v jeho zavaděči.\n\n"}
{"id": "1347958", "url": "https://cs.wikipedia.org/wiki?curid=1347958", "title": "Amazónek černotemenný", "text": "Amazónek černotemenný\n\nAmazónek černotemenný (\"Pionites melanocephalus\", též amazonek černotemenný) je jeden ze dvou druhů rodu Pionites z čeledi papouškovitých.\n\nŽije v amazonských pralesích na sever od Amazonky a na východ od řeky Ucayali v severozápadní Brazílii, severní Bolívii, jihovýchodní Kolumbii, Francouzské Guyaně, Guyaně, východním Peru, Surinamu, jihovýchodní Venezuele a východním Ekvádouru.\n\nV přírodě žijící amazonci se vyskytují obvykle ve skupinách po deseti, ale někdy jich v jedné skupině může být až třicet. Mimo zajetí se potrama amazonků černotemenných skládá z většinou z květů, růžných šťav, semen a hmyzu.\n\nAmazonek černotemenný je středně velký papoušek s krátkým ocasem. Průměrně dorůstá výšky 23 cm a hmotnosti do 170 g. Má černou hlavu, temeno a čelo, žlutooranžovou hlavu, krk a břicho, bílou hruď, zelená křídla a černý zahnutý zobák. Samce a samici je velmi těžké rozpoznat, jelikož mají stejné peří. Jediná cesta, jak je rozpoznat, je operativní nebo pomocí DNA.\n\nExistují dva poddruhy amazonka černotemenného. Mohou se volně křížit a druhy s neurčitou barvou jsou časté:\nMladí papoušci obou druhů mají silně žlutě zabarvenou spodní část břicha\n\nAmazónci černotemenní jsou velice známí v avikultuře. Amazónci jsou energičtí a potřebují klec nebo voliéru s mnoha hračkami a bidly. Minimální velikost klece či voliéry by měla být 24x24x36 cm, ale čím je klec či voliéra větší, je lepší. Amazónci mohou trochu napodobovat mluvení, ale obvykle napodobují jiné zvuky, například budík, detektory kouře, zvuky mikrovlnné trouby, smích, alarm u auta, jiné papoušky nebo pískání. Někdy amazónci kombinují některé zvuky, které slyšeli, a vytvářejí tak vlastní.\n"}
{"id": "1347961", "url": "https://cs.wikipedia.org/wiki?curid=1347961", "title": "Chasing the Sun (album, Chris Bay)", "text": "Chasing the Sun (album, Chris Bay)\n\n"}
{"id": "1347963", "url": "https://cs.wikipedia.org/wiki?curid=1347963", "title": "Chasing the Sun", "text": "Chasing the Sun\n\nChasing the Sun může být:\n\n\n"}
{"id": "1347965", "url": "https://cs.wikipedia.org/wiki?curid=1347965", "title": "Červený most", "text": "Červený most\n\nČervený most je označení více mostů: \n"}
{"id": "1347967", "url": "https://cs.wikipedia.org/wiki?curid=1347967", "title": "Josef Multrus", "text": "Josef Multrus\n\nJosef Multrus (12. března 1898 Královské Vinohrady – 3. ledna 1957 Praha) byl český malíř a portrétista.\n\nPocházel z chudé rodiny tiskárenského korektora. V počátcích se učil typografem, k umělecké tvorbě ho motivoval učitel a evangelický kazatel Berger. Malbě se začal učit u prof. Jaroslava Bendy na Uměleckoprůmyslové škole v Praze. V roce 1920 byl přijat do 3. ročníku speciální mistrovské školy na Akademii výtvarných umění v Praze; jeho učitelem se stal Vratislav Nechleba.\n\nPo obdržení cestovního stipendia Hlávkovy nadace podnikl v roce 1922 studijní cestu do Jugoslávie a v roce 1923 do Itálie, kde studoval díla starých mistrů a jak sám pravil, hledal tak základ pro svůj růst a pozdější experimentující tvorbu. Další studijní cesty (po roce 1931) podnikl do Španělska, Maroka, Německa, Rakouska a Holandska.\n\nČlenem Jednoty umělců výtvarných v Praze se stal roku 1924. Oporou mu vždy bylo celoživotní přátelství s malířem Jaroslavem Malínským. Miloval hudbu a přátelil se s hudebními skladateli J. B. Foerstrem a O. Ostrčilem. Od roku 1939 se začal zhoršovat jeho zdravotní stav, měl cukrovku a dostavily se problémy s chůzí. Po roce 1953 bojoval s kombinací několika těžkých chorob a byl odkázán na život v ateliéru, kde stále pracoval a téměř nevycházel. Jeho ateliér byl na Starém Městě vedle Prašné brány (Na Příkopě 969/33).\n\nPři jedné z návštěv jeho bratra v umělcově ateliéru došlo k poškození komína a oba bratři byli přiotráveni oxidem uhelnatým. Josef Multrus v důsledku svého dlouhodobě špatného zdravotního stavu pak 3. ledna 1957 umírá.\n\nMultrus hledal naplnění ve figurální kompozici, v námětech z dělnického prostředí i v krajinářských pohledech na pražské předměstí a loděnice. V počátcích své tvorby volil pro své obrazy intimní záznamy nejbližšího rodinného okolí. Vyhledával přírodní náměty, barevné kytice, zátiší a obrazy z přírody. Tento směr však změnilo rozhodnutí jeho bratra stát se učitelem na pomocné škole pro duševně zaostalé děti; Multrus se tak setkal s chmurným světem tragiky, úzkosti a beznaděje, což osudově ovlivnilo jeho následnou tvorbu.\n\nVytvářel převážně velkoformátová díla ze sociální oblasti dělnického prostředí. Upřednostňoval temné barvy s širokou škálou odstínů šedé. Nemoc, jež mu znemožňovala chůzi a obliba hudby J. S. Bacha se projevovaly ponurou a mnohdy možná i depresivní náladou jeho obrazů. Stále však pokračoval i ve své portrétní malbě a vytvářel portréty především svých přátel. Vytvořil např. několik portrétů svého přítele právníka a spisovatele dr. Rudolfa Fiedlera (Rolf Fremont) a MUDr. Jarmily Proškové.\n\nJeho obrazy z dělnického prostředí byly často používány jako dary velvyslanectvím a státním návštěvám.\n\n"}
{"id": "1347969", "url": "https://cs.wikipedia.org/wiki?curid=1347969", "title": "The Purple Tour Live", "text": "The Purple Tour Live\n\nThe Purple Tour Live je koncertní album anglické rockové skupiny Whitesnake. Vydáno bylo 19. ledna roku 2018 společností Rhino Records. Záznam byl pořízen během turné k albu \"The Purple Album\" (2015), na němž kapela nahrála nové verze písní skupiny Deep Purple, v níž zpěvák Whitesnake David Coverdale v sedmdesátých letech působil. Při turné zazněly jak písně z tohoto alba, tak i hity skupiny Whitesnake. Deska vyšla v různých verzích, a to jako 2LP, CD, DVD a BluRay.\n\n"}
{"id": "1347973", "url": "https://cs.wikipedia.org/wiki?curid=1347973", "title": "Black Veil Brides (album)", "text": "Black Veil Brides (album)\n\nBlack Veil Brides je čtvrté studiové album americké post-hardcorové skupiny Black Veil Brides. Album vyšlo v roce 2014.\n\n"}
{"id": "1347974", "url": "https://cs.wikipedia.org/wiki?curid=1347974", "title": "Alois Janotka", "text": "Alois Janotka\n\nAlois Janotka (27. listopadu 1891 v Kopřivnici v okrese Nový Jičín – 1990) byl příslušníkem československých legií v Rusku, účastník bitvy u Zborova. Po vzniku Československa a návratu z Ruska do vlasti se stal vojákem z povolání. V československé prvorepublikové armádě dosáhl hodnosti majora. S podplukovníkem Josefem Mašínem se Alois Janotka velmi dobře znal z legií a po vzniku protektorátu se tak logicky stal jeho nejbližším spolupracovníkem v odboji. Manželé Alois a Marie Janotkovi vytvořili pro Tři krále ve svém dvojpokojém bytě v Dejvicích důležitý odbojový \"opěrný bod\". Alois Janotka vytvářel především falešné doklady, jeho manželka Marie fungovala jako spojka. Janotkovi poskytovali zázemí podplukovníku Josefu Mašínovi a po jeho zatčení i štábnímu kapitánovi Václavu Morávkovi. V polovině roku 1942 byl Alois Janotka zatčen. Zbytek války strávil v koncentračním táboře. Válku přežil, ale v padesátých letech dvacátého století jej opět věznili komunisté. Zemřel v roce 1990.\n\nAlois Janotka se narodil 27. listopadu 1891 v Kopřivnici v okrese Nový Jičín. Po skončení strojní průmyslovky pracoval nějaký čas jako zástupce kopřivnické Tatry v Rostově na Donu.\n\nPo vypuknutí první světové války byl povolán do rakousko-uherské armády. Do československých legií v Rusku se přihlásil 15. srpna 1914 a po nezbytném výcviku byl zařazen v hodnosti kapitána do 1. střeleckého pluku. Již v srpnu roku 1914 (několik dní po zahájení první světové války) se z Čechů, žijících v Rusku zformovala vojenská jednotka dobrovolníků nazývaná Česká družina. Ta se později rozrostla i o válečné zajatce. Tato jednotka zpočátku čítala asi 720 dobrovolníků, byla to jakási předchůdkyně ruských československých legií a její členové si později začali říkat \"Starodružiníci\". Alois Janotka byl příslušníkem této České družiny. Když byl v bitvě u Zborova (1. – 2. července 1917) zraněn starodružiník plukovník Josef Boris Wuchterle, převzal po něm velení 10. roty III. praporu 1. československého střeleckého pluku právě Alois Janotka. V letech 1918 až 1920 působil Alois Janotka v čele úderných jednotek. S Josefem Mašínem bojovali společně v 1. československém střeleckém pluku v ruských legiích jak Alois Jantoka tak i Karel Teringl. (Alois Janotka byl Mašínovým velitelem v ruských legiích.) V legiích Alois Janotka aktivně působil od 1. září 1914 do 6. února 1920. Jako příslušník československých legií v Rusku končil opět u 1. střeleckého pluku ale již v hodnosti majora, definitivně byl demobilizován k 31. prosinci 1921.\n\nPo skončení první světové války a po návratu československých legionářů z Ruska do nově vzniklého Československa nastoupil Alios Janotka dráhu profesionálního vojáka v prvorepublikové československé armádě. Do začátku druhé světové války dosáhl Alois Janotka hodnosti majora. Po nastolení Protektorátu Čechy a Morava byla v létě roku 1939 prvorepubliková československá armáda rozpuštěna. Vojáci z povolání byli umísťováni na různá civilní místa a do různých profesí, kde měli být \"prospěšni protektorátu\". Alois Janotka pracoval jako úředník firmy \"Herain\", jeho kalncelář byla ve Štěpánské ulici (naproti hotelu Alcron). Firma se zabývala výrobou a distribucí jízdních kol, což Janotkovi umožňovalo (mimo jiné) volně jezdit vlakem po celém území protektorátu.\n\nOd podzimu roku 1938 se v Praze – Dejvicích v bytě podplukovníka Josefa Balabána (v ulici Na hutích 581/1) nebo v legionářské restauraci \"Bajkal\" na Vítězném náměstí (dnešní Dům armády Praha – DAP) začala scházet neformální skupina ve které se společně setkávali bývalí příslušníci zahraničních československých (především ruských) legií z doby první světové války (plukovník Josef Churavý, podplukovník Josef Balabán, podplukovník Josef Mašín, major letectva RNDr. Josef Jedlička, major Alois Janotka) a rovněž mladší vlastenecky smýšlející Balabánovi známí (bratr Balabánovy družky Bohuslav Sleza, ředitel Centrokomise Gustav Svoboda a lékárník Otakar Schiedeck – funkcionář skautské organizace).\n\nAlois Janotka se osobně velmi dobře znal s Josefem Mašínem (kromě společné bojové historie v ruských legiích působil po první světové válce Alois Janotka u útvaru v Českých Budějovicích a Josef Mašín u něho sloužil.) a tak celkem logicky po vzniku protektorátu se Janotka stal Mašínovým nejbližším spolupracovníkem v protiněmeckém odboji. Ve svém dejvickém bytě (na adrese Václavkova 343/20, Praha 6 (Praha 17) – Dejvice) manželé Alois a Marie Janotkovi vytvořili důležitý odbojový uzel – místo schůzek Tří králů – také jeden z mnoha úkrytů Josefa Mašína. Marie Janotková pracovala v odboji jako spojka. (Její krycí jméno v odboji bylo \"Jana\".) Alois Janotka především vytvářel falešné doklady. Kromě toho, že dejvický byt poskytoval zázemí Josefu Mašínovi (a po jeho zatčení i Václavu Morávkovi), sloužil zároveň i jako školicí středisko, kde se odbojáři učili klást nálože. V bytě se také vyráběly falešné doklady a dokumenty. Také se tu fotografovaly německé dokumenty, které pak kurýři odváželi z protektorátu.\n\nDne 14. září 1939 zde Josef Mašín a Ctibor Novák připravili výbušniny, které Ctibor Novák o den později nechal v Berlíně explodovat před Ministerstvem letectví na Lipské třídě a před ředitelstvím policie na náměstí Alexanderplatz. Tyto amatérské bomby byly vyrobeny ve \"zbrojnici\" na Bílé Hoře u Líkařů. Výsledky těchto bombových útoků se v literatuře poněkud liší, nicméně minimálně z psychologického hlediska byl jejich úspěch nepopiratelný. \n\nSám Ctibor Novák po druhé světové válce vzpomínal:\n\nV rámci poválečného vyšetřování Ctibora Nováka na pumové útoky vzpomínal plukovník Jan Studlar:\n\nV polovině roku 1942 byl Alois Janotka zatčen a zbytek války (1942 až 1945) strávil v koncentračním táboře. Druhou světovou válku přežil.\n\nV padesátých letech dvacátého století byl Alois Janotka protizákonně vězněný komunistickým režimem. Do výslužby odcházel z armády s hodností podplukovníka. Zemřel v roce 1990.\n\n\n"}
{"id": "1347975", "url": "https://cs.wikipedia.org/wiki?curid=1347975", "title": "Miroslav Jurek", "text": "Miroslav Jurek\n\nMiroslav Jurek (* 28. října 1935 Boskovice) je bývalý československý atlet, běžec, který se specializoval na střední a dlouhé tratě. \n\nS atletikou začínal v oddíle Spartak Uherské Hradiště (1952–1954), poté RH Praha (1955–1956), Jiskra Gottwaldov (1958), Spartak ZJŠ Brno (1958–1959) a opět Spartak Uherské Hradiště (1960–1964).\n\nSpecializoval se na trať 5000 metrů. Dvakrát v této disciplíně startoval na mistrovství Evropy – v roce 1958 doběhl sedmý, v roce 1962 dvanáctý. Zúčastnil se olympijských her v Římě v roce 1960. Startoval v rozběhu na 5000 metrů, ve kterém doběhl pátý. \n\nCelkem šestkrát (v letech 1957 až 1962) se stal mistrem republiky na pětikilometrové trati. V roce 1958 překonal československý rekord Emila Zátopka na této trati časem 13ː52,2.\n\n"}
{"id": "1347980", "url": "https://cs.wikipedia.org/wiki?curid=1347980", "title": "Matěj Krocín", "text": "Matěj Krocín\n\nMatěj Krocín nebo Krocinovský (asi 1583 Chrudim – 7. ledna 1648 Žitava) byl protestantský kněz a pobělohorský exulantský spisovatel, autor spisů o pronásledování nekatolíků.\n\nNa kněze byl vysvěcen v roce 1612. Nejprve vedl duchovní správu v Mladé Boleslavi, pak v Polné. V roce 1618 se stal se farářem v Rychnově nad Kněžnou, později děkanem v Nymburce.\n\nOd roku 1621 v době násilné rekatolizace se skrýval a roku 1624 odešel do exilu. Do Čech se vrátil roku 1631 se saským vojskem, které dobylo Prahu. Zde poté působil v Týnském chrámu jako pomocník zdejšího faráře Martina z Dražova. Po znovudobytí Prahy byl vyhoštěn do Saska. Odsud se tajně vrátil a usadil v Borku u Turnova. Na základě udání byl zajat a vězněn, ale 15. srpna 1636 podepsal revers, kterým se zavázal opustit Čechy. V případě návratu mu hrozil trest smrti, tedy pokud by mezitím neopustil svou víru.\n\nPřesunul se do Žitavy, kde vydal celou řadu náboženských spisů včetně vzpomínky na své uvěznění \"Carceres Crociniani\". Svou knihovnu odkázal městu Žitavě.\n\n\"Carceres Crociniani\" (1644) – vzpomínky na své uvěznění\n\n\"Kázání velebící Samuela z Dražova\"\n\n\"Speculum exulum Christi aneb pobožné a křesťanské předestřeší o bídném a žalostivém pro pravdu Kristova evangeliaem dopuštění Božího vypověděných\"\n\nPo Matěji Krocínovi byla pojmenována jeskyně v Besedických skalách, ve které se údajně skrýval při svém pobytu na Turnovsku.\n\n\n\n"}
{"id": "1347981", "url": "https://cs.wikipedia.org/wiki?curid=1347981", "title": "Vale (album)", "text": "Vale (album)\n\nVale je páté studiové album americké post-hardcorové skupiny Black Veil Brides. Album vyšlo v roce 2018.\n\n"}
{"id": "1347982", "url": "https://cs.wikipedia.org/wiki?curid=1347982", "title": "Okres Lenzburg", "text": "Okres Lenzburg\n\nOkres Lenzburg je jedním z 11 okresů v kantonu Aargau ve Švýcarsku. V prosinci 2016 zde žilo 60 418 obyvatel. Hlavním místem okresu je malé město Lenzburg.\n\nOkres se rozkládá uprostřed kantonu v údolí potoka Aabach, který se na severním okraji okresu vlévá do řeky Aary. Nadmořská výška je zhruba od 350 m až po téměř 710 m v nejvýše položených místech. Území okresu je úzké a protáhlé ve směru od severu k jihu.\n\nV severní části prochází okresem dálnice A1, na níž se napojuje několik dalších silnic. Okresem prochází také několik železničních tratí. Rozloha území okresu je 102,71 km².\n\nOkres Lenzburg sousedí s těmito okresy: na severu Brugg, na severovýchodě Baden, na východě Bremgarten, na jihozápadě Kulm a na západě Aarau. Na jihu sousedí s okresem Amt Hochdorf v kantonu Luzern.\n\nOkres Lenzburg tvoří celkem 20 obcí, jimiž jsou:\n"}
{"id": "1347984", "url": "https://cs.wikipedia.org/wiki?curid=1347984", "title": "Vochlická rozhledna", "text": "Vochlická rozhledna\n\nVochlická rozhledna (nebo také Rozhledna Vochlice) je postavena na kopci jménem Vochlice ve výšce 444 m n. m. Kopec Vochlice je (dle) vedlejším vrcholem Libyňského kopce (449 m) a nachází se mezi obcemi Libyně a Mlýnce, 4 km od Lubence na k. ú. \"Vesce u Drahonic\". Rozhledna je 15 metrů vysoká, přičemž její plošina je od země vzdálená 11 metrů. Během druhé poloviny 20. století rozhledna chátrala. Od roku 2007 byla rozhledna rekonstruována a v roce 2010 slavnostně otevřena. \n\n"}
{"id": "1347987", "url": "https://cs.wikipedia.org/wiki?curid=1347987", "title": "Jodelle Ferland", "text": "Jodelle Ferland\n\nJodelle Ferland (* 9. října 1994 Nanaimo) je kanadská herečka. Již od svých dvou let hrála v televizních reklamách a v roce 2000 poprvé hrála ve filmu (\"Mermaid\"). Za tento film byla nominována na Cenu Daytime Emmy. Později hrála v řadě dalších seriálů, mezi něž patří například \"\" (2010), \"Tajemný muž\" (2012) a \"The Unspoken\" (2015). Rovněž hrála v několika seriálech, například \"Dark Matter\", \"Lovci duchů\" a \"Mistři hrůzy\".\n\n"}
{"id": "1347991", "url": "https://cs.wikipedia.org/wiki?curid=1347991", "title": "Muzeum vitráží", "text": "Muzeum vitráží\n\nMuzeum vitráží je muzeum ve vsi Libyně, což je část obce Lubenec. Muzeum je budováno v kostele svatého Jiljí. Exponáty jsou jednak samotná vytrážová okna, která postupně kostel zaplňují, dále kombinace keramiky a barevného skla, vytrážový strop a v neposlední řadě drobné vytrážové dekorace v bezprostředním okolí kostela. Mecenášem a odborným garantem tvorby muzea je firma Skloart. \n\n"}
{"id": "1347993", "url": "https://cs.wikipedia.org/wiki?curid=1347993", "title": "Skloart", "text": "Skloart\n\nSkloart je obchodní označení živnosti Richarda Kanty. Hlavními postavami Skloartu jsou právě Richard Kanta a jeho žena Jitka Kantová. Předmětem činnosti Skloartu jsou především klasické práce s vitráží, restaurování vitráží a umělecká tvorba. Manželé společně vytvořili i spolek Za záchranu kostela sv. Jiljí v Libyni.\n\n\n"}
{"id": "1347995", "url": "https://cs.wikipedia.org/wiki?curid=1347995", "title": "Milo a Murphyho zákon", "text": "Milo a Murphyho zákon\n\nMilo a Murphyho zákon (v anglickém originále Milo Murphy's Law; původní název Mikey Murphy's Law) je americký animovaný televizní seriál od tvůrců seriálu Phineas a Ferb, Dana Povenmireanda a Jeffa \"Swampyho\" Marshe, který měl premiéru 3. října 2016 na stanici Disney XD. Seriál se točí kolem postavy Mila Murphyho, který je potomkem Edwarda A. Murphyho Jr., po němž jsou pojmenované Murphyho zákony. Odehráva se ve stejném vesmíru jako Phineas a Ferb, v některých epizodách se vyskytuje několik odkazů na tento seriál a Phineas a Ferb se dokonce objevili v prvních dvou dílech druhé řady.\n\nDne 28. února 2017 byl seriál prodloužen o druhou řadu.\n\n\n\n\n\n\n\n\n\n\nDne 21. července 2017 byl oznámen crossover speciál se seriálem Phineas a Ferb.\n\nV Kanadě měl seriál premiéru na stanici Disney XD 17. října 2016. Ve Spojeném království a Irsku byla vysíláná předpremiéra na stanici Disney Channel 2. prosince 2016 a na stanici Disney XD 12. prosince 2016. Celá série měla premiéru 3. dubna 2017 a v září 2017 na každém příslušném kanálu. Seriál měl premiéru na kanálech Disney XD v Austrálii a na Novém Zélandu 4. února 2017 a v subsaharské Africe 18. března 2017. V Jihovýchodní Asii debutoval na kanálech Disney Channel 10. února 2017 a v Indii 21. srpna 2017.\n\n"}
{"id": "1347996", "url": "https://cs.wikipedia.org/wiki?curid=1347996", "title": "Vanessa Guide", "text": "Vanessa Guide\n\nVanessa Guide (* 21. března 1989 Besançon, Francie) je francouzská herečka. Nejvíce se proslavila rolí \"Marie Dulacové\" v televizním seriálu \"No Limit\" francouzské televize TF1 a dále pak ve filmech \"Nová dobrodružství Aladina\", \"Josefína se zakulacuje\" a \"Superhypochondr\".\n"}
{"id": "1347998", "url": "https://cs.wikipedia.org/wiki?curid=1347998", "title": "Vanga hákozobá", "text": "Vanga hákozobá\n\nVanga hákozobá (\"Vanga curvirostris\") je zpěvný pták, který je endemitem ostrova Madagaskar. Dosahuje délky 25–30 cm a váhy 50–80 gramů. Má černobílé zbarvení a zahnutou horní část zobáku, pohlavní dimorfismus není znatelný. Je relativně hojný, obývá rozsáhlý areál, zahrnující suché i vlhké subtropické a tropické lesy až do nadmořské výšky 1200 m. Živí se hmyzem, žábami a chameleóny, vybírá také hnízda jiných ptáků. Je monogamním a teritoriálním druhem, ozývá se pronikavým hvízdáním. \n\nVanga hákozobá patří do monotypického rodu \"Vanga\" (dříve byl do něj řazen také \"Pycnonotus flaviventris\", který však byl později překlasifikován mezi bulbuly). Vanga hákozobá má dva poddruhy: \n\n"}
{"id": "1347999", "url": "https://cs.wikipedia.org/wiki?curid=1347999", "title": "Rudziniec", "text": "Rudziniec\n\nRudziniec (německy: \"Rudzinitz\"\")\" je starostenská vesnice v gmině Rudziniec, okres Gliwice, Slezské vojvodsví v Polsku.\n\nV letech 1975–1998 obec byla pod administrativou Katovického vojvodství.\n\nAbecední seznam obcí na území Slezska vydaném v roce 1830 ve Vratislavi Johannem Kniem je vesnice nazývána polsky \"Rudziniec\" a zároveň německy \"Rudzinitz.\" V roce 1936 byla vesnice v rámci germanizace přejmenována na \"Rudgershagen.\"\n\nPrvní zmínky pocházejí z roku 1305 jako o vesnici Rudno Małe. Na území obce se nalezly několik topůrek, které pocházejí z období neolitu. V druhé polovině 19. století byla v místě katru postavena nad kłodnickým kanálem ocelárna \"Pielahütte\" (Huta Piła), ve které v roce 1889 byl mimo jiné vyrobeny ocelové díly vazníků pro Tumský most ve Vratislavi. V posledních dnech třetího hornoslezského povstání se v Rudzinci nacházel vojenský štáb povstalců.\n\nV roce 2011 ve vesnici žilo 1647 obyvatel (z toho 797 mužů a 850 žen). V obci je školka, základní škola a gymnasium.\n\n\nObcí prochází železnice Katowice - Kędzierzyn-Koźle se zastávkou Rudziniec-Gliwicki a Hlivický průplav.\n\nVesnicí prochází turistická trasa:\n\n"}
{"id": "1348002", "url": "https://cs.wikipedia.org/wiki?curid=1348002", "title": "Kottmar (obec)", "text": "Kottmar (obec)\n\nKottmar je obec v zemském okrese Zhořelec ve spolkové zemi Sasko. Vznikla s účinností od 1. ledna 2013 sloučením obcí Eibau, Niedercunnersdorf a Obercunnersdorf. Je pojmenována podle vrchu Kottmar (583 m) a má obyvatel.\n\nObec Kottmar se dělí na 7 místních částí:\n\nEibau:\n\nObercunnersdorf:\n\nNiedercunnersdorf:\n\n"}
{"id": "1348005", "url": "https://cs.wikipedia.org/wiki?curid=1348005", "title": "Mezinárodní letiště Š’-ťia-čuang Čeng-ting", "text": "Mezinárodní letiště Š’-ťia-čuang Čeng-ting\n\nMezinárodní letiště Š’-ťia-čuang Čeng-ting (, IATA: SJW , ICAO: ZBSJ) je mezinárodní letiště u Š’-ťia-čuangu, hlavního města provincie Che-pej v Čínské lidové republice.\n\nLetiště leží ve vzdálenosti přibližně třiceti kilometrů severovýchodně od centra Š’-ťia-čuangu. Zhruba ve vzdálenosti tří kilometrů na jihovýchod obchází letiště vysokorychlostní trať Peking – Hongkong, na které je stanice Letiště Čeng-ting. Cesta vlakem z této stanice do centra Š’-ťia-čuangu trvá přibližně čtvrt hodiny. Aby podpořila využívání letiště, rozhodla se místní správa poskytovat cestujícím z letiště zdarma jízdenky na vlak a to až do tak vzdálených stanic jako je Pekingské západní nádraží.\n"}
{"id": "1348008", "url": "https://cs.wikipedia.org/wiki?curid=1348008", "title": "Nojd", "text": "Nojd\n\nNojd někdy také Noid (severosámsky , lulejskou sámštinou , jihosámsky , skoltskou sámštinou , terskou sámštinou , kildinskou sámštinou ) je sámský šaman ve skandinávských zemích, který představuje domorodé přírodní náboženství. Většina \"nojdských\" praktik zanikla během 17. století, nejpravděpodobněji proto, že odolávala křesťanství a královské autoritě. Jejich činy byly soudy označovány jako „magické“ nebo „čarodějné“ (viz čarodějnictví). Některé sámské šamanské víry a praktiky se shodovaly s některými v sibiřských kulturách. Dnes již oficiálně žádný šaman neexistuje.\n\nNojdové, sámští šamani, byli tradičně léčiteli a ochranáři. Nojdové měli roli zprostředkovatele mezi lidmi a duchy. K uskutečnění tohoto zprostředkování nojdové komunikovali s duchovním světem a zeptali se, jaká obětí musí člověk udělat, aby se mu mohlo vrátit dobré zdraví, aby byl úspěšný v lovu jídla a dokonce i aby bylo dobré počasí. Nojdi navrhovali oběti pro obnovení rovnováhy mezi smrtelným a nesmrtelným světem. Použitím tradičního bubnu, který je nejdůležitějším symbolem a nástrojem sámského šamana, nojd vyvolával pomoc od dobročinných duchů a uskutečnil cestu mimo tělo prostřednictvím „volné duše“ za pomocí dalších členů \"sídy\". Sámové rozlišují mezi „svobodnou duší“ a více světskou „duší těla“; „duše těla“ není schopna překonat rozdělení, oddělující duchovní podsvětí od více světského, hmotného, reálného světa.\n\nNojd se mohl zapojit do jakékoliv záležitosti, která vyžadovala moudrost; říká se, že přijímali za své služby platby. Aktivity zahrnovaly hojení lidí, pomáhání dětem, rozhodování o sobech a jejich ochranu těch, kteří představovaly nejdůležitější zdroj potravy a byly také používány jako platidlo. \n\nZdroje, z nichž se dozvídáme o nojdech, jsou soudní protokoly, příběhy, nástroje z archeologických vykopávek (jako jsou opasky) a misijní zprávy. Že byli nojdové potrestáni a v některých případech odsouzeni k smrti kvůli jejich „čarodějnictví“ by se snad mělo spíše interpretovat jako pokus o vymazání opozice vůči královské koruně. Podle zákona neexistovala žádná svoboda náboženství během většiny 19. století a dříve, neboť švédská luteránská církev byla jediným povoleným náboženstvím (s výjimkou pro některé dočasné cizince). Švédští kněží podporovali přesvědčení o tom, že nojdové provozují čarodějnictví.\n\nU Sámů byla mimořádně důležitá šamanistická formy uctívání bubnování a tradičního zpěvu joik. Na šamanských obřadech byly zpívání některé joiky; tato paměť je uchována i ve folklórním textu (šamanský příběh).\n\nPřed nedávnem byly joiky zpívány ve dvou různých stylech, z nichž jeden je zpíván pouze mladými lidmi. Druhý joik může být identifikován s „mumláním“ joiků, připomínajícím zpěvy nebo magické kouzla.\n\nNěkolik překvapivých vlastností písní joik lze vysvětlit porovnáním hudební ideálů, jak bylo pozorováno v joikových písních a kontrastu s hudebními ideály jiných kultur. V některých případech joiky napodobují přirozené zvuky. To může být v kontrastu s jinými cíli, konkrétně se alikvótním zpěvem a belcantem, kdy oba využívají lidských řečových orgánů k dosažení „nadlidských“ zvuků. V mnoha jiných kulturách jsou také přítomny alikvotní zpěvy a imitace zvuků v šamanismu. Zvukové imitace může sloužit i jiným účelům, jako jsou hry a jiné zábavy, stejně jako pro důležité praktické účely, jako je vábení zvířat během lovu.\n\n\n"}
{"id": "1348010", "url": "https://cs.wikipedia.org/wiki?curid=1348010", "title": "SMBIOS", "text": "SMBIOS\n\nSMBIOS nebo také je způsob přístupu k datům BIOSu z operačního systému nebo i jeho zavaděče. Od roku 1999 je definovaný stejnojmennou specifikací udržovanou skupinou , jejíž poslední revize k lednu 2017 měla číslo 3.1.1.\n\nLinux obsahuje služby pro přístup k datům BIOSu přes SMBIOS. V uživatelském prostoru je lze číst přes příkazový řádek příkazem \"dmidecode\".\n\nV operačním systému Microsoft Windows je SMBIOS standardně využíván přes .\n\nPro UEFI existuje shellová aplikace \"SmbiosView\", která umí získat z BIOSu data přes SMBIOS. \n\n"}
{"id": "1348014", "url": "https://cs.wikipedia.org/wiki?curid=1348014", "title": "Vysokorychlostní trať Sü-čou – Lan-čou", "text": "Vysokorychlostní trať Sü-čou – Lan-čou\n\nVysokorychlostní trať Sü-čou – Lan-čou () je vysokorychlostní trať v Čínské lidové republice, která vede v západovýchodním směru směru a spojuje města Lan-čou (hlavní město provincie Kan-su), Si-an (hlavní město provincie Šen-si), Čeng-čou (hlavní město provincie Che-nan) a Sü-čou (hlavní město province Ťiang-si).\n\nV celé délce 1363 kilometrů je v provozu od července 2017. Projektovaná maximální rychlost na trati je 350 km/h, trať je normálněrozchodná a elektrifikovaná (železniční napájecí soustava je 25 kV, 50 Hz).\n"}
{"id": "1348018", "url": "https://cs.wikipedia.org/wiki?curid=1348018", "title": "Filip Bondy", "text": "Filip Bondy\n\nFilip Bondy, též Philipp Jacob Koppel Bondy (26. února 1830 Jinošice - 13. listopadu 1907 Praha) - první český vrchní zemský rabín.\n\nNarodil se v Jinošicích na Benešovsku jako syn nezámožného Samuela Bondyho a jeho ženy Marie. Měl mladší bratry Davida a Izáka Ignáce . První vzdělání získal doma od otce. Od roku 1844 studoval jeden rok na Piaristickém gymnáziu v Praze, odkud kvůli německému vyučovacímu jazyku odešel na české Akademické gymnázium v Praze. Zde studoval v letech 1845-1852, jeho profesorem češtiny byl prefekt gymnázia Václav Kliment Klicpera. Dále si tam osvojil němčinu, francouzštinu (ve které také přednášel), základy latiny a řečtiny. Po té vystudoval filozofii na Karlo-Ferdinandově univerzitě v Praze, kde získal roku 1857 doktorát. Roku 1855 získal městské právo v Praze.\nDále studoval kromě italštiny také hebrejštinu a chaldejštinu, talmud a rabbinica jej vyučovali Raphael Schulhof a pražský rabín Salomon Jehuda Rappaport. Diplom rabína mu udělili rabíni Aaron Kornfeld a Daniel Frank.\n\nJako rabín začal vyučovat v Českých Budějovicích, v letech 1859 - 1869 působil v Kasejovicích jako rabín kraje blatenského, mezi léty 1868 - 1876 v Brandýse nad Labem, od roku 1870 také ve Slaném. V Praze učil v 90.letech na Akademickém gymnáziu \"nekatolická\" náboženství a po smrti vrchního rabína nastoupil na jeho místo v Praze. Kázal česky nejprve ve Steinově hotelu, teprve 25. dubna 1885 vykonal první českožidovskou bohoslužbu v Pinkasově synagóze.\n\nZapojil se do českého židovského hnutí, založil Spolek českých akademiků Židů, společně s Mořicem Krausem patřil k zakladatelům českého bohoslužebného spolku Or-Tomid. Jako první vyučoval v českém jazyce a začal publikovat český překlad Tóry.\n\n\nJeho první manželkou byla Amálie, podruhé se oženil s Terezií (*1842) Aronovou. Vychovali 11 dětí: Žofie, Otto, Max, Ada, Malvína, Marie, Rudolf, Pavlína, Oskar, Jindřiška/Henrietta a Eugenie.\n\nZemřel v nemocnici Milosrdných bratří v Praze 12. listopadu 1907. Pochován je na Novém židovském hřbitově na Olšanech.\n\n\n"}
{"id": "1348025", "url": "https://cs.wikipedia.org/wiki?curid=1348025", "title": "Kiosek K-67", "text": "Kiosek K-67\n\nKiosek K-67 byl typizovaný kiosek, který v roce 1966 navrhl slovinský architekt Saša Mächtig. Kiosek byl tvořen z řady prvků, které bylo možné podle potřeby spojovat do různých celků podle potřebné velikosti. \n\nV socialistické Jugoslávii se rozšířil téměř do všech měst a byl využíván pro prodej novin a časopisů, u vjezdů na placená parkoviště, tržnice, jako přístřešek, kavárna nebo prodejna výherních loterií. Vyvážen a licenčně byl vyráběn i v dalších zemích; mimo jiné se s ním bylo možné setkat i na Novém Zélandu, nebo v Japonsku. Vyváženy byly rovněž i do zemí Hnutí nezúčastněných zemí, se kterými Jugoslávie ekonomicky spolupracovala a také do SSSR, dále do Japonska, Iráku, USA a Keni. Objevovaly se rovněž i v zemích Východního bloku, například v Polsku.\n\nPoté, co byl kiosek popsán v časopisu \"Design\", byl následně vystavován v New Yorku a stal se jedním ze symbolů designu Jugoslávie 60. let. Zájem o něj projevla celá řada subjektů po celém světě. Na svoji dobu byl poměrně moderní; sklolaminátová konstrukce umožňovala jeho poměrně jednoduchou výrobu. Vznikl nedlouho poté, co město Ljubljana vypsalo výběrové řízení na nový městský mobiliář a Mächtig se rozhodl jej využít jako šanci pro svůj návrh. První dodávané kiosky nechal natřít sytě červenou barvou, aby v prostoru vynikly.\n\nKiosků bylo vyrobeno 7500 kusů. Kiosky bylo možné sestavovat nejprve z pěti nosných prvků a dvou typů klenby; v pozdějších variantách byl výrobek upraven do různých podtypů podle případného způsobu použití. Některé díly byly při výrobě upravovány dle požadavků zadavatele, většina však byla typizovaná pro generické užívání.\n\nVýrobcem kiosku byla společnost Imgrad ve městě Ljutomer ve Slovinsku. Vyráběn byl od roku 1968 až do roku 1999, kdy jeho výrobu přerušil požár v továrně. Technické provedení stánků se měnilo jen drobně; do roku 1971 byly vyráběny jednotlivé části z jediného kusu, po této době byly vždy montovány ze dvou součástí tak, aby byla možná jednodušší doprava kiosků.\n"}
{"id": "1348028", "url": "https://cs.wikipedia.org/wiki?curid=1348028", "title": "My Indigo", "text": "My Indigo\n\nMy Indigo je sólový hudební projekt nizozemské zpěvačky a skladatelky Sharon den Adel, známé ze symfonicmetalové hudební skupiny Within Temptation. Na projektu začala pracovat ke konci roku 2016 po skončení turné k albu \"Hydra\", jelikož dle vlastních slov neměla dostatek energie na skládání nových písní spolu s kapelou. Rozhodla se proto nepsat skladby pro Within Temptation, ale sama pro sebe, přičemž se dle den Adel jednalo o způsob terapie, kterým se vyrovnávala s blíže neurčenou rodinou krizí. Ze složeného materiálu vzešly skladby pro album \"My Indigo\", které vydala v dubnu roku 2018. Na tomto albu se den Adel žánrově odklonila od své domovské kapely a napsala popové písně.\n\n"}
{"id": "1348031", "url": "https://cs.wikipedia.org/wiki?curid=1348031", "title": "Avenged Sevenfold (album)", "text": "Avenged Sevenfold (album)\n\nAvenged Sevenfold je čtvrté studiové album americké metalové skupiny Avenged Sevenfold. Album vyšlo v roce 2007.\n\n"}
{"id": "1348033", "url": "https://cs.wikipedia.org/wiki?curid=1348033", "title": "Bílá princezna", "text": "Bílá princezna\n\nBílá princezna (v anglickém originále The White Princess) je britsko-americký seriál vysílaný na jaře roku 2017 společností Starz. Seriál je založený na románu \"\" od britské spisovatelky Philippy Gregory a jedná se o sequel k v roce 2013 vysílanému seriálu \"Bílá královna\", opět inspirovaném románem této spisovatelky. \"Bílá princezna\" tedy pojednává o Válce růží, respektive o jejím ukončení sjednocením rodů Lancasterů a Yorků.\n\n"}
{"id": "1348036", "url": "https://cs.wikipedia.org/wiki?curid=1348036", "title": "Slide It In", "text": "Slide It In\n\nSlide It In je šesté studiové album anglické rockové skupiny Whitesnake. Vydáno bylo v lednu 1984 a jeho producentem byl Martin Birch. Nahráno bylo během předchozího roku ve studiu Musicland v Mnichově. Kapela původně pracovala s producentem Eddiem Kramerem, ale nakonec byl nahrazen Birchem. Během vzniku alba rovněž došlo ke změně sestavy. Britská verze tak obsahuje skladby nahrané v jiné sestavě než verze americká.\n\n\n"}
{"id": "1348041", "url": "https://cs.wikipedia.org/wiki?curid=1348041", "title": "Leon Spinks", "text": "Leon Spinks\n\nLeon Spinks (* 11. července 1953 St. Louis) je bývalý americký boxer.\n\nSloužil u námořní pěchoty, jako amatér byl mistrem USA v polotěžké váze, získal bronzovou medaili na mistrovství světa amatérů v boxu 1974, stříbrnou na Panamerických hrách 1975 a zlato na Letních olympijských hrách 1976. Po olympiádě přestoupil k profesionálům, v letech 1977–1995 vybojoval 46 zápasů s bilancí 26 výher, 17 porážek a tři remízy. Po překvapivém vítězství nad Muhammadem Alim 15. února 1978 v Las Vegas se stal mistrem světa v těžké váze uznávaným všemi organizacemi. O titul přišel po sedmi měsících v odvetě, kterou Ali vyhrál na body. V roce 1981 vyzval k zápasu o titul mistra světa Larryho Holmese, prohrál technickým K. O. ve třetím kole. V letech 1985–1986 a 1987–1988 byl americkým kontinentálním šampiónem podle World Boxing Council.\n\nVěnoval se také wrestlingu, v roce 1992 se stal mistrem světa organizace Frontier Martial-Arts Wrestling.\n\nProfesionálními mistry světa v boxu byli i jeho mladší bratr Michael Spinks a syn Cory Spinks.\n\n"}
{"id": "1348046", "url": "https://cs.wikipedia.org/wiki?curid=1348046", "title": "Come an' Get It", "text": "Come an' Get It\n\nCome an' Get It je čtvrté studiové album anglické rockové skupiny Whitesnake. Vydáno bylo v dubnu roku 1981 a jeho producentem byl Martin Birch, který s kapelou spolupracoval již v minulosti. Nahráno bylo mezi červencem a zářím roku 1980 a následně znovu v lednu 1981 ve studiu Startlin v Tittenhurst Park nedaleko anglického Ascotu. Deska se umístila na 151. příčce hitparády Billboard 200. Roku 2007 album vyšlo v reedici, která obsahovala šest bonusových nahrávek.\n\n\n"}
{"id": "1348052", "url": "https://cs.wikipedia.org/wiki?curid=1348052", "title": "Ready an' Willing", "text": "Ready an' Willing\n\nReady an' Willing je třetí studiové album anglické rockové skupiny Whitesnake. Vydáno bylo 31. května roku 1980 a jeho producentem byl Martin Birch. Nahráno bylo mezi prosincem 1979 a únorem 1980 v různých studiích. Deska obsahuje mj. píseň „Blindman“, kterou zpěvák kapely David Coverdale vydal již v roce 1977 na svém sólovém albu \"White Snake\". Deska se umístila na šesté příčce britské hitparády (UK Albums Chart) a na 90. v hitparádě americké (Billboard 200).\n\n\n"}
{"id": "1348053", "url": "https://cs.wikipedia.org/wiki?curid=1348053", "title": "Karachardaš", "text": "Karachardaš\n\nKara-chardaš byl babylónský král v roce 1333 př. n. l. Byl synem krále Burna-Buriaše II., po jehož smrti se ujal vlády. Vzápětí se stal ale obětí kassitského spiknutí a byl zavražděn. Spiklenci na jeho místo dosadili krále Nazibugaše.\n"}
{"id": "1348055", "url": "https://cs.wikipedia.org/wiki?curid=1348055", "title": "Slip of the Tongue", "text": "Slip of the Tongue\n\nSlip of the Tongue je osmé studiové album anglické rockové skupiny Whitesnake. Vydáno bylo v listopadu 1989 a jeho producenty byli Mike Clink a Keith Olsen. Nahráno bylo ve studiu Record Plant v Los Angeles. Píseň „Fool for Your Loving“ byla v jiné verzi vydána již v roce 1980 na albu \"Ready an' Willing\".\n\nAutory všech skladeb jsou David Coverdale a Adrian Vandenberg, pokud není uvedeno jinak.\n\n"}
{"id": "1348061", "url": "https://cs.wikipedia.org/wiki?curid=1348061", "title": "Whitesnake (album)", "text": "Whitesnake (album)\n\nWhitesnake je sedmé studiové album anglické rockové skupiny Whitesnake. vydáno bylo v dubnu roku 1987 a jeho producenty byli Mike Stone a Keith Olsen. V britské hitparádě (UK Albums Chart) se album umístilo na osmé příčce. Ještě většího úspěchu se mu dostalo v americké hitparádě (Billboard 200), v níž dosáhlo druhého místa. V USA se stalo osmkrát platinovým (RIAA).\n\nAutory všech skladeb jsou David Coverdale a John Sykes, pokud není uvedeno jinak.\n\n\n"}
{"id": "1348064", "url": "https://cs.wikipedia.org/wiki?curid=1348064", "title": "Kukmák sklepní", "text": "Kukmák sklepní\n\nKukmák sklepní (\"Volvariella volvacea\") je jedlá saprofytická houba, pěstovaná ve východní a jihovýchodní Asii a užívaná také v čínské medicině.\nStřední bílá houba s kuželovitým kloboukem o průměru 30-100 mm a vláknitým třeněm 30-90 mm dlouhým, který má hlízu. Lupeny jsou volně připojené, husté, růžovo-žluté barvy. Dužnina krémová s velmi silnou houbovou vůní, výtrusný prach lososově růžový.\n\nKukmák sklepní roste jednotlivě nebo ve skupinách, a to ve sklepích, na kompostech, ve sklenících nebo na tlející organické hmotě.\n\nKukmák sklepní je jedlá houba pocházející z východní Asie, proto také našla uplatnění v čínské medicíně.\n\n\nVelmi podobný je jedlý kukmák černopochvý (\"V. nigrovolvacea\"), který se od kukmáku sklepního liší většími plodnicemi. Další podobný druh je kukmák taylorův (\"V. taylori\"), který lze rozeznat podle drobnějších plodnic a spor. Mladé kukmáky lze zaměnit za prudce jedovatou muchomůrku zelenou, která ovšem roste na jiných stanovištích a má výtrusný prach bílý. Mnoho jihoasijských přistěhovalců se však kvůli neznalosti muchomůrkou zelenou otrávilo v Austrálii či v Severní Americe.\n\nPřed lety se začal pěstovat v jihovýchodní Asii, kde je znám tisíce let a je mu zde přezdíváno „slámová houba“. Pěstuje se na rýžové slámě a sbírá za mlada, dokud houba ještě neprotrhla roušku.\n\n\n \n"}
{"id": "1348066", "url": "https://cs.wikipedia.org/wiki?curid=1348066", "title": "Opravdová blondýnka", "text": "Opravdová blondýnka\n\nOpravdová blondýnka (v anglickém originále The Real Blonde) je americký komediální hraný film z roku 1998. Natočil jej režisér Tom DiCillo podle vlastního scénáře. Hlavní roli herce Joea ve filmu ztvárnil Matthew Modine. V dalších rolích se představili Catherine Keener, Steve Buscemi, Daryl Hannah a další. Snímek je satirou na newyorskou módní scénu a zábavní průmysl.\n\nAutorem originální hudby k filmu je Jim Farmer.\n\n"}
{"id": "1348070", "url": "https://cs.wikipedia.org/wiki?curid=1348070", "title": "Ewan MacColl", "text": "Ewan MacColl\n\nEwan MacColl, vlastním jménem James Henry Miller (25. ledna 1915 Salford – 22. října 1989 Londýn) byl britský písničkář a politický aktivista. Byl skotského původu (jeho rodiče přišli do Anglie kvůli tomu, že otec jako odborářský předák nemohl doma najít práci). MacColl nedokončil střední školu, živil se jako příležitostný dělník a busker. Vstoupil do Komunistické strany Velké Británie, založil agitační divadlo Red Megaphones, byl sledován tajnou službou MI5. Je autorem 300 skladeb, např. protestsongů „The Manchester Rambler“, „Dirty Old Town“, „The Ballad of Tim Evans“, „The Asphalter's Song“, „Against the Atom Bomb“, sovětského vůdce oslavil v písni „The Ballad of Stalin“, složil také milostnou píseň „The First Time Ever I Saw Your Face“ (verze, kterou nazpívala Roberta Flack, získala v roce 1972 cenu Grammy). Spolupracoval jako scenárista s BBC, produkoval desky zpěváka Dominica Behana, vydal autobiografickou knihu \"Journeyman\". Cestoval po Británii a sbíral lidové písně, zejména mezi irskými kočovníky, založil soubor The Critics Group, zabývající se studiem folkové hudby. Angažoval se také v hnutí proti rozmístění jaderných zbraní na britském území, podporoval hornickou stávku v letech 1984–85. Byl třikrát ženatý: první manželka byla herečka a režisérka Joan Littlewwodová, druhá Jean Newloveová a třetí americká zpěvačka Peggy Seeger, o dvacet let mladší. Měl pět dětí, dcera Kirsty MacCollová byla úspěšná zpěvačka.\n\n"}
{"id": "1348073", "url": "https://cs.wikipedia.org/wiki?curid=1348073", "title": "Zababa-šuma-iddina", "text": "Zababa-šuma-iddina\n\nZababa-šuma-iddina byl předposlední babylónský král Kassitů 3. dynastie, který vládl jen jeden rok, pravděpodobně v roce 1158 př. n. l. Jeho předchůdcem byl král Marduk-apla-iddina I. O způsobu jeho nástupu na trůn není mnoho známo, ale pravděpodobně se trůnu zmocnil násilím. Během jeho krátkého panování byla říše napadena na dvou frontách. První invazi vedl asyrský král Aššur-dán I., druhá přišla ze strany Elamitů. Elamský král Shutruk-Nakhunte, který byl potomkem předešlých babylónských králů, Babylonii dobyl a Zababu svrhl. Následníkem Zababy byl Enlil-nádín-achché, který elamskou nadvládu nad Babylonií získal zpět do rukou Kassitů.\n"}
{"id": "1348084", "url": "https://cs.wikipedia.org/wiki?curid=1348084", "title": "AACTA International Awards", "text": "AACTA International Awards\n\nAustralian Academy of Cinema and Television Arts Awards, také známé jako AACTA Awards je filmová a televizní cena udělovaná každý rok australskou akademií Australian Academy of Cinima and Television Arts. Ceny jsou udělovány ve filmovém a televizním průmyslu, včetně producentům, režisérům, hercům, scenáristům a kameramanům. Je to nejprestižnější ocenění v Austrálii, kde jsou považovány za americké Oscary a britskou cenu Filmová cena britské akademie.\n\nOcenění se dříve jmenovalo Australian Film Institute Award nebo AFI Awards. Poprvé se cena předávala v roce 1985 v šesti kategoriích. V roce 1986 začala oceňovat také televizní počiny. Od roku 2011 se australské ceny udělují v Opeře v Sydney a mezinárodní ceny od roku 2012 v Los Angeles.\n\n\nCeremoniály byly vysílané na stanici Nine Network od roku 2005 do roku 2012. Po roce 2012 začaly být vysílané na stanici Network Ten.\n"}
{"id": "1348095", "url": "https://cs.wikipedia.org/wiki?curid=1348095", "title": "Gaspésie", "text": "Gaspésie\n\nGaspésie je poloostrov, který se nachází na jižním pobřeží řeky svatého Vavřince, východně od údolí Matapédia v kanadské provincii Québec. Jižně od poloostrova se nachází zátoka Chaleur. Pevninu od řeky svatého Vavřince oddělují mořské útesy. Poloostrov se rozkládá na ploše 31 075,36 km². Nejvyšším vrcholem je Mont Jacques-Cartier (1268 m n. m.). Na poloostrově se nachází pohoří Chic-Choc, které je součástí pohoří Notre-Dame. Kolem poloostrova prochází silnice č. 132.\n"}
{"id": "1348099", "url": "https://cs.wikipedia.org/wiki?curid=1348099", "title": "Schefferville", "text": "Schefferville\n\nSchefferville je město v severní části kanadské provincie Québec. Nachází se nedaleko hranici s Labradorem. V roce 2011 zde žilo 213 obyvatel. Město není s dalšími částmi Kanady propojeno silnicí, ale nachází se zde letiště a vede sem rovněž železnice. Město bylo založeno v roce 1954 společností Iron Ore Company of Canada za účelem těžby ložisek železné rudy v oblasti. V roce 1976 se zde konaly Arktické zimní hry.\n"}
{"id": "1348104", "url": "https://cs.wikipedia.org/wiki?curid=1348104", "title": "Dálnice v Japonsku", "text": "Dálnice v Japonsku\n\nDálnice (japonsky 高速 道路, \"kōsoku-dōro -\" vysokorychlostní silnice) v Japonsku tvoří hlavní místní automobilové trasy. Propojují největší japonská města a ostrovy, tvoří důležité obchvaty a spojnice. V současné době (2017) je v Japonsku v provozu asi 10 000 km dálnic. Provoz dálnic zajišťuje společnost NEXCO: NEXCO East na východě, NEXCO Central v centrálním Japonsku a NEXCO West na západě.\n\nPřed číslem dálnice se v Japonsku, podobně jako v evropských zemích píše písmeno, které odlišuje různé typy japonských dálnic:\n\nPísmenem E se značí většina hlavních dálkových tahů, propojující nejdůležitější destinace v Japonsku. Některé novější dálnice postaveny paralelně s těmi starými mohou mít na konci příponu - A (např. E2A)\n\nOkruhy, obchvaty a městské cesty se značí písmenem C. \nMaximální povolená rychlost na japonských dálnicích je pro osobní automobily 100 km/h. Další rychlostní omezení se liší podle japonských zemí, většinou však bývá maximální rychlost mimo město 40 - 50 km/h a ve městě 25 - 40 km/h.\n\nNa naprosté většině japonských dálnic je zpoplatnění pomocí mýtných bran, přičemž se platí vždy za ujeté úseky, tzn. při vjedzu na dálnici řidič obdrží kartu, kterou při sjezdu z dálnice odevzdá a zaplatí za ujetou vzdálenost. Možností je také zakoupit si do auta systém elektronického mýtného (ETC) a platit bez zastavení na elektronických mýtných branách.\n\nTabulka cen dálnic za ujetý kilometr v Japonsku: (ceny v kč převedeny, k 17.12. 2017) \nOčekává se, že finance na výstavbu dálnic budou formou mýtného navráceny 45 let po privatizaci (rok 2050), poté budou silniční daně zrušeny.\n\nPo Druhé světové válce došlo k ekonomickému růstu Japonska, což vedlo k masivnímu nárůstu automobilové dopravy v zemi. Mnohonásobně většímu náporu silniční dopravy však neodpovídal stav silnic: v roce 1956 bylo pouze 23% japonských cest zpevněných. V tomtéž roce byla tedy zřízena Japonská veřejná korporace dálnic (JH), která měla na starosti budování dálniční sítě v Japonsku. Již v roce 1957 tak začala výstavba první japonské dálnice, která spojovala města Nagoja a Kóbe. Její první část byla otevřená v roce 1963. Později byly založeny další korporace, které měly na starosti výstavbu městských dálnic. \n\nRoku 1966 byl formálně schválem plán pro výstavbu 7600 dálnic, který byl roku 1987 rozšířen na 14 000 km. Roku 2012 pak dokončené úseky přesáhly 10 000 km. V říjnu 2005 byla v rámci reformních politik premiéra Džuničiró Koizumiho zprivatizovány veřejné korporace za výstavbu dálnic. Tímto byla korporace JH rozdělena na společnosti NEXCO, zajišťující provoz dálnic v různých místech Japonska: NEXCO East na východě, NEXCO Central v centrálním Japonsku a NEXCO West na západě.\n\nJaponské dálnice byly vždy finanocovány převážně \"na dluh\". Zplaceny jsou zatím pouze dvě dálnice (Meishin a Tomei). Roku 1972 bylo rozhodnuto o zavedení mýtného, které pomůže splatbě dálnic. Výstavba dálnic v Japonsku je poměrně nákladná (částečně kvůli nutnému zabezpečení proti zemětřesení nebo důkladné hlukové izolaci). Roku 2009 byl předsedou vlády Tarem Asó představem plán na snížení mýtného o 30%. \n\nV Japonsku je rozlišováno několik typů rychlostních komunikací: \n\nSeznam nejvýznamnějších japonských národních dálnic:\n"}
{"id": "1348105", "url": "https://cs.wikipedia.org/wiki?curid=1348105", "title": "Mistrovství Evropy v taekwondu", "text": "Mistrovství Evropy v taekwondu\n\nMistrovství Evropy v taekwondu je sportovní akce s historií od sedmdesátých let dvacátého století. \n\nV současné době organizují Mistrovství Evropy v taekwondu tři evropské sportovní federace.\n\nOlympijské taekwondo WTF zastupuje v Česku Český svaz Taekwondo WTF. V Česku má dlouhou tradici výuka taekwonda dle metodiky Českého svazu Taekwon-Do ITF, která po smrti tvůrce taekwonda a zakladatele ITF Čchö Hong-huije v roce 2002 a následném rozpadu ITF se přiklonila na stranu Čang Ungova ITF. Konkurenční ITF dnes vedená Pablo Trajtenbergem má v Česku zastoupení v České národní unii Taekwon-Do ITF.\n\nOlympijské taekwondo s odlišnými pravidly zápasu od ITF. Patrný rozdíl je v počtu chráničů taekwondistů, WTF taekwondisté nosí na těle ochrannou vestu a například minimálně v zápasu využívájí techniky rukou. Úder rukou do obličeje je v soutěžích WTF zakázán. Jedná se tedy o ryze sportovní zápas.\nAETF byla evropskou sekcí původní sportovní federace ITF založena tvůrcem taekwonda Čchö Hong-huijem. Po jeho smrti v roce 2002 došlo k neshodám o nástupnictví a rozdělení ITF na dvě silné federace, které používají stejný název a stejné logo. \nAETF je evropská sekce od roku 2003 nově vzniklé ITF vedené Kanaďanem Trân Triêu Quânem a později Argentincem Pablo Trajtenbergem. \nEITF je evropská sekce od roku 2003 nově vzniklé ITF vedené Severokorejcem Čang Ungem, kterého ve závěti určil zakladatel taekwonda Čchö Hong-hui jako svého nástupce. Mezi roky 2003 až 2008 EITF měla název původní evropské federace AETF.\n\n"}
{"id": "1348107", "url": "https://cs.wikipedia.org/wiki?curid=1348107", "title": "Varlamov", "text": "Varlamov\n\nPříjmení Varlamov (, v ženské podobě ) nosí více osob:\n\n"}
{"id": "1348108", "url": "https://cs.wikipedia.org/wiki?curid=1348108", "title": "Nightmare (album, Avenged Sevenfold)", "text": "Nightmare (album, Avenged Sevenfold)\n\nAvenged Sevenfold je páté studiové album americké metalové skupiny Avenged Sevenfold. Album vyšlo v roce 2010.\n\n"}
{"id": "1348109", "url": "https://cs.wikipedia.org/wiki?curid=1348109", "title": "Uranové sklo", "text": "Uranové sklo\n\nUranové sklo je sklo, do které se přidává uran, který způsobuje charakteristické olivové zbarvení. Poměr uranu ve skle se pohybuje obvykle okolo 2 %, lze však najít i některé výjimečné kousky, kde dosahoval poměr uranu až 25 %. \n\nK rozmachu uranového skla došlo s nástupem studené války, do té doby se s tímto sklem dalo setkat spíše jen při domácím použití. Právě s příchodem studené války došlo k celosvětovému rozšíření uranu. Ve své době se těšilo rovněž oblibě v uměleckém výtvarnictví. V současnosti se výrobky z uranového skla dají považovat spíše za historické. \n"}
{"id": "1348111", "url": "https://cs.wikipedia.org/wiki?curid=1348111", "title": "František Cuřín", "text": "František Cuřín\n\nFrantišek Cuřín (30. ledna 1913, Bechyňská Smoleč (u Tábora) – 13. září 1988, Praha) byl český vysokoškolský učitel a jazykovědec, zabývající se v rámci oboru bohemistiky jak historií, vývojovými tendencemi a dialektologií českého jazyka, tak i českou toponomastikou.\nFrantišek Cuřín studoval na táborském gymnázium, kde i pod vlivem tamějšího filologa a učitele Josefa Straky (1876–1963) obrátil svoji studijní pozornost k jazykovědě (např. místní toponomastice). Následně vystudoval v 30. letech 20. století – jako žák indoevropeisty Oldřicha Hujera, slavisty Miloše Weingarta, bohemisty Emila Smetánky a bohemisty a onomastika Vladimíra Šmilauera – na Filozofické fakulty Univerzity Karlovy v Praze, posléze se až do roku 1954, kdy se navrátil opětovně na univerzitu a započal pedagogicky působiti na Pedagogické fakultě UK, věnoval od svého ukončení univerzitního studia středoškolské učitelské dráze.\n\nDle Souborného katalogu Národní knihovny České republiky (NK ČR) je František Cuřín autorem těchto níže uvedených knih:\n\n\n\n"}
{"id": "1348117", "url": "https://cs.wikipedia.org/wiki?curid=1348117", "title": "Oroplastika", "text": "Oroplastika\n\nOroplastika je forma plastiky, která se vyznačuje tím, že je leptaná do hloubky a různého materiálu. Dekorována je nejčastěji zlatým pásem. Původním držitelem patentu na oroplastiku je sklárna Moser. \n"}
{"id": "1348118", "url": "https://cs.wikipedia.org/wiki?curid=1348118", "title": "Přelet nad kukaččím hnízdem (divadelní inscenace)", "text": "Přelet nad kukaččím hnízdem (divadelní inscenace)\n\nPřelet nad kukaččím hnízdem je experimentální inscenace, kterou v roce 2014 uvedl brněnský integrovaný soubor Divadlo Járy Pokojského. Inscenace měla deset repríz, přičemž polovinu z nich soubor zprostředkoval také divákům s různými typy smyslového postižení. \n\nDivadlo Járy Pokojského vycházelo ze stejnojmenné divadelní hry Dale Wassermana, která vznikla na motivy románu Kena Kesseyho \"Vyhoďmě ho z kola ven\". V některých prvcích se soubor inspiroval slavným filmem Miloše Formana, například postavy se svou vizuální stylizací mnohdy zřetelně podobaly postavám z filmové adaptace. Většinu rolí, včetně postavy charismatického hazardního hráče McMurphyho a vrchní sestry Ratchedové, ztvárnili herci, kteří neměli žádné pohybové omezení. Postava indiánského náčelníka Bromdena se od ostatních lišila svým větším vzrůstem. Čtyři herci na invalidním vozíku zastali role psychiatra a pacientů. Herec s rozsáhlejším motorickým handicapem si zahrál roli pacienta po operaci mozku – lobotomii.\n\nDěj byl zasazen do prostředí uzavřené psychiatrické léčebny. Vlevo na scéně stála sesterna s průhlednými plexiskly. Stoly a židle ve zbytku jeviště představovaly společenskou místnost. Scéna byla v základu neměnná, pouze někdy herci přeskupili židle nebo přinesli lůžka, která symbolizovala nemocniční pokoj či operační sál.\n\nInscenaci režíroval člen Divadla Járy Pokojského Lukáš Kořízek. Navázal rozsáhlou spolupráci se skupinou tlumočníků do českého znakového jazyka Hands Dance a se Střediskem Teiresiás, které funguje při brněnské Masarykově univerzitě a asistuje vysokoškolským studentům se specifickými nároky. Díky této spolupráci si každý divák mohl vybrat jeden nebo více komunikačních kanálů, které fungovaly simultánně. \n\nNedoslýchaví diváci měli možnost zesílení zvuku do sluchátek. Neslyšícím byla hra zpřístupněna jednak v podobě českých titulků, které byly promítány na přilehlé obrazovky, jednak formou stínového tlumočení do českého znakového jazyka. Tři postavy (McMurphy, sestra Ratchedová, náčelník Bromden) měly každá svého vlastního tlumočníka, ostatní postavy tlumočníky sdílely.\n\nNevidomým divákům byla před představením umožněna prohlídka scény a byly jim předem poskytnuty textové materiály, které sloužily ke snazší orientaci v inscenaci. Během představení nemuseli nevidomí diváci vyvozovat kontext pouze ze zvuků na jevišti, ale měli možnost poslouchat hlasový komentář, který živě zprostředkoval komentátor. Ten popisoval konání postav a užití rekvizit, které nebyly slyšet.\n\nUžití různorodých komunikačních kanálů bylo zčásti inspirováno konceptem Universal Design, jehož hlavní myšlenkou je zpřístupnění vzdělávání každému bez ohledu na typ postižení.\n\n"}
{"id": "1348123", "url": "https://cs.wikipedia.org/wiki?curid=1348123", "title": "Atauro", "text": "Atauro\n\nAtauro je malý ostrov, ležící 25 kilometrů severně od Dili ve Východním Timoru. Je přibližně 25 kilometrů dlouhý a devět kilometrů široký, celková rozloha činí přibližně 140 km². Roku 2015 zde žilo 9274 obyvatel. Nejbližším ostrovem je indonéský Liran, ležící 12 kilometrů severovýchodně. Jeho název v místním jazyce znamená „koza“, a to z důvodu velkého množství koz, které ostrov obývaly. Podnebí na ostrově se dělí na dvě sezóny, suchou a dešťovou. Nejvyšším vrcholem ostrova je Manucoco (995  m n. m.).\n"}
{"id": "1348131", "url": "https://cs.wikipedia.org/wiki?curid=1348131", "title": "Akito Watabe", "text": "Akito Watabe\n\nAkito Watabe (渡部 暁斗, * 26. května 1988 Hakuba) je japonský reprezentant v severské kombinaci. Sdruženářem je také jeho mladší bratr Jošito Watabe, manželka Jurie Watabe se věnuje akrobatickému lyžování.\n\nNa Zimních olympijských hrách 2006 obsadil 19. místo. Na Zimních olympijských hrách 2010 byl šestý v závodě družstev a devátý v závodě na 10 km. Na Zimních olympijských hrách 2014 získal stříbrnou medaili v individuálním závodě a se štafetou dojel pátý.\n\nNa mistrovství světa juniorů v klasickém lyžování 2006 získal stříbrnou medaili. Na mistrovství světa v klasickém lyžování 2009 byl členem vítězného japonského družstva, na mistrovství světa v klasickém lyžování 2017 obsadil druhé místo v závodě velký můstek + 10 km a třetí místo ve sprintu družstev.\n\nVyhrál deset závodů Světového poháru, v celkovém pořadí byl druhý v letech 2011/12, 2014/15 a 2015/16 a třetí v letech 2012/13, 2013/14 a 2016/17.\n\n"}
{"id": "1348133", "url": "https://cs.wikipedia.org/wiki?curid=1348133", "title": "Sklárna Lötz", "text": "Sklárna Lötz\n\nSklárna Lötz je česká zaniklá sklárna. Sklárna měla mnoho různých podob, podnikala na různých místech a pod různými názvy. \n\nJejí historie sahá až do roku 1798, kdy Johann Lötz založil na okraji Kašperských Hor brusírnu skla. V roce 1823 si pronajal od města sklárnu Zlatá Studna. Sklárna dále podnikala postupně v Anníně a Debrníku u Železné Rudy, to bylo již po smrti Johanna Lötze, kdy se podniku ujala jeho žena. Firmě změnila název na \"Johann Lötz vdova\". Se svou sklárnou se účastnila i první Světové výstavy v Londýně 1851. Později rozšířila i se svým nový manželem své podnikání o sklárnu v Klášterském Mlýně u Rejštejna. Po převodu firmy na svého vnuka Maxmiliana von Spauna sklárna zažila nejúspěšnější období. Spolupracovala s předními vídeňskými výtvarníky (Josef Hoffmann, Michael Powolny) a účastnila se mnoha výstav. Úspěšně se účastnila světové výstavy v Paříži v roce 1900. Firma Lötz se proslavila výrobou irizovaného skla, tj. skla irizovaného horkými kovovými párami, které způsobují duhové zabarvení. Mnoho dekorů a jejich jmen si nechala firma Lötz patentovat. Po Maxmilianovi převzal firmu jeho syn a následně se dostala do konkurzu. Firma se z konkurzu později dostala, ale další finanční potíže vedly v roce 1939 k jejímu zániku. Společnost jako taková přežívala ještě do roku 1947 pod různými jinými názvy.\n\n"}
{"id": "1348135", "url": "https://cs.wikipedia.org/wiki?curid=1348135", "title": "Kostel svatého Dionýsia", "text": "Kostel svatého Dionýsia\n\nKostelů zasvěcených svatému Dionýsiu je více:\n\n"}
{"id": "1348144", "url": "https://cs.wikipedia.org/wiki?curid=1348144", "title": "Bhakti Marga", "text": "Bhakti Marga\n\nBhakti Marga je organizace, která své učení zakládá na prolínání hinduistických, křesťanských a dalších náboženských prvcích. Jde o společnost, která vedle religiozního charakteru vykazuje též prvky tržního mechanismu charakteristického pro moderní společnosti. Její ústřední postavou je Paramahamsa Sri Swami Vishwananda, který společnosti založil v roce 2005.\n\nVishwananda – nebo také Višvánanda, se narodil roku 1978 a pochází z hinduistické rodiny z ostrova Mauricius. Údajně už v pěti letech se stal žákem jogína Mahávatara Babadžího, legendárního světce. Višvánanda se se svým učitelem setkal nejspíš pouze v duchovním smyslu. Považuje ho za ochránce lásky a víry v jednotnou božskou lásku. Po jeho vzoru Višvanánda převzal úkol učení o lásce, oddanosti, trpělivosti a jednotě. Za své poslání při tom považuje otevření lidských srdcí a šíření schopnosti bezpodmínečné lásky. Višvánanda vyzývá k trpělivosti na duchovní cestě a k víře v Boha a gurua (kterým je i on). S odevzdaností Bohu přichází i víra a konečným cílem duchovní cesty je dle něj sjednocení s božskou podstatou. Višvánanda pro účel šíření jeho učení založil roku 2005 organizaci Bhakti Marga. Ta má centrum v Německu, kde je ve městě Springen hlavní ášram (chrám světce, poutní místo) společnosti.\n\nVišvanánda má ve strukturách organizace výsadní a zvláštní postavení. Z dostupné vnitřní literatury Bhakti Margy můžeme vyčíst, že je považovaný za inkarnaci božské lásky a samotného boha. Disponuje zvláštními schopnostmi, např. zná duše všech bytostí ve stvoření v jejich předešlých, současných i následujících inkarnacích. Ovládá schopnost materializovat předměty (např. medailony štěstí), kolem jeho osoby se zhmotňuje posvátný popel zvaný Vibhuti , na jeho těle se objevují stigmata apod. Višvanánda je také považován za avatara (vysoká duchovní bytost, jež přichází na Zem z Absolutna) a je svými stoupenci hodnocen ve stejné kategorii jako Ježíš Kristus, Krišna a Ráma.\n\nZ předešlého výčtu je proto možné usuzovat, že kolem zakladatele Bhakti Margy je vytvořena skupina podobná kultu. Jak píše David Václavík v Sociologii nových náboženských hnutí, v Yingerově typologii jde o malou, krátkou dobu existující skupinu lokálního charakteru soustředěnou kolem charismatického vůdce, k jejímž charakteristikám patří značná inovativnost a synkretický charakter. Bhakti Marga však z lokálního prostředí poměrně rychle vystupuje a expanduje.\n\nPůvodní význam slovního spojení Bhakti Marga znamená jednu z cest hinduistické tradice vedoucí k prozření a prožití jednoty s Absolutnem. Těchto cest je více a odpovídají různým životním etapám a lidským typům. V křesťanství dominuje typicky náboženská cesta oddanosti Bohu, jeho niterné i veřejné uctívání. Právě taková cesta je v Indii zvaná bhakti marga (cesta lásky). Vedle ní existuje karma marga – cesta činů a nesobeckého jednání a džánamarga – cesta, kterou bychom mohli označit za gnostickou, založenou na meditativním poznání. Je třeba poukázat na to, že jóga je vlastně systematizací těchto duchovních cest. „Je to soustavná tělesná a duchovní disciplína zahrnující v různých svých školách prvky tradičních cest indického člověka k dokonalosti.“ \n\nBhakti Marga je tedy cesta lásky, jejímž cílem je lidská seberealizace. V rámci této cesty údajně MahávatarBabaji předal Višvanándovi techniku Atmakriya jóga (krijá – v sankskrtu čin, námaha). Ta zahrnuje recitaci manter, meditace, dechová cvičení, gesta s duchovním výrazem (mudry), ásany (tělesné pozice) a další. Další aktivitou ve Bhakti Marze je léčebná technika OM Chanting (dříve OM Healing), kruhově uspořádané sezení ve větším počtu lidí a společný zpěv mantry „óm“. Všem těmto technikám se přisuzuje účinnost při transformaci negativní energie, posilování zdraví a pozitivního vědomí a celkově pozitivní dopad.\n\nV západním prostředí se nejedná o jedinou bhaktickou praxi. Typickým zástupcem je již po delší dobu např. Mezinárodní společnost pro vědomí Krišny (ISKCON). Ta navazuje na tradici, jejímž typickým projevem je veřejné či soukromé zpívání Božích jmen. To započal bengálský náboženský činitel ČaitanjaMaháprabhu (1486 – 1533). Bhakti Marga zpívání Božích jmen uplatňuje taktéž.\n\nIvan O. Štampach ve své knize Na nových stezkách Ducha popisuje tendence, kterými náboženské celky procházely za poslední léta. Podle něj si můžeme všimnout aspektu postmoderny, která je pokračováním moderních trendů. Postmoderna se pak v náboženství projevuje „v důsledném náboženském pluralismu, v progresivní ekonomizaci náboženství, v proměně náboženství v terapeutický servis poskytovaný na obchodní bázi.“\n\nBhakti Marga je zřizovatel poměrně hojného počtu kurzů malby, hudby, zmíněné jógy a dalších aktivit. Knihy, jejichž autory jsou buď zakladatel sám nebo některý z jeho stoupenců, jsou k zakoupení na internetu a akcích společnosti, jinak nejsou dostupné. Převážná část financování společnosti pochází z milodarů, prodeje knih a náboženských služeb, které již nejsou zahrnuty v bezplatných službách. Sami stoupenci nejsou ke společnosti vázáni, neprobíhá zde iniciační rituál a za delší neúčast nehrozí sankce. Nabídka služeb, volnost při účasti na náboženských akcích a ekonomické fungování Bhakti Margy proto odpovídá jevu, který Štampach popisuje jako plnou akceptaci tržního systému. Nová hnutí se chovají tržně i vzhledem k prostředkům, které vkládají do svých aktivit a jejich návratnosti. Náboženské aktivity se interpretují ekonomicky, jde o součást nabídky a poptávky. Zvláštní podobou této tendence jsou poté komerční či klientské náboženství. Ta se soustředí na poskytování spirituálních služeb na obchodní bázi. Nikoho k ničemu nezavazují. Klient získá pocit poučení, zasvěcení, zážitek vnitřního klidu, naplnění, souznění apod. Vztah má smluvní charakter, je proměnlivý a jde o výměnu služby za peníze. (zde by bylo třeba větší upřesnění, jaké služby jsou v Bhakti Marze zpoplatněné, avšak k tomu v této práci není prostor). U klientských náboženství vládnou konkurenční vztahy vůči jiným poskytovatelům služeb, ale zároveň dominuje široká liberální tolerance ke všem duchovním směrům. U klienta se nepodporuje pravdivé vyhodnocování životních situací a tomu adekvátní jednání, nýbrž tzv. pozitivní myšlení. V centrech tohoto typu se poskytují přednášky, meditace, společné zpívání, tance, alternativní léčení, poradenství, prodávají se zde předměty zajišťující zdraví, klid, blaženost apod. Posun náboženství k tzv. měkké spiritualitě a jeho redukce na svéráznou laickou terapii je výrazem tohoto proudu postmoderny, pokračováním sekularizačních, radikálně pluralistických a relativizujících tendencí. Bhakti Marga je ve svých názorech k jiným náboženstvím přesným příkladem výše zmíněných tendencí. Ve vnitřní literatuře je psáno, že Višvanánda přijímá všechna náboženství a kultury a učí své následovníky jít za koncept náboženství; váží si a uctívá všechny velké mistry, světce, mudrce všech náboženství. Pozitivní myšlení je přednostní před kvalitou sdělovaných myšlenek (ať už psaných či řečených). Co více, kapitalistické tržní tendence a obchodní báze je zahrnuta i v jazyku, kterým jsou psány knihy vnitřní literatury, např. při popisu Višvanándy jsou používány formulace podobné komerčním propagacím,např.: „S přirozenou lehkostí spojuje prvky křesťanské tradice s hinduistickou spiritualitou. Podporuje nás, abychom prohloubili svoji individuální cestu k Bohu a pokračovali ve svém náboženství či víře.“\n\nBhakti Marga je svým obsahem blízká kompilaci různých věroučných obsahů z různých náboženských nauk. Cílem jejího působení je pomoc jedincům v dosažení jednoty s Absolutnem. Vnitřní literatura je nejčastěji kombinací vytržených pasáží z křesťanské Bible a nejrůznějších indických pojmů pro sociální struktury i pro Božstvo a věci s ním spojené (viz celá kniha Jen Láska ). Je přítomná víra v inkarnaci, Máju, Mókšu , kosmické síly, dobré a špatné energie, kouzla a zázraky, sílu následování gurua a svaté muže jako je i napůl mytický MahavátarBabaji, který prostřednictvím zakladatele Bhakti Margy přináší lidstvu jak techniky dosažení větší jednoty s Bohem, tak své vlastní epištoly s údajnou moudrostí.\n\nPomocí technik západní obchodní propagace získává stoupence také mimo jiné prostřednictvím informačních letáků, v nichž můžeme najít vlastně určitý katalog služeb: Átmakriya jóganabízí účastníkovi klidnější mysl nebo např. zpomalení procesu stárnutí; Om Chanting má výhodu v tom, že je zdarma. Aktivita zvaná v letáku SimplyMeditation slibuje účastníkovi „klíč ke zlepšení našeho života, práce a zdraví, a to v pouhých 5 – 15 minutách denně.“ Organizace přitom pracuje s obecnými a nejasnými slovními obraty jako např. „technika praktikovaná rišii před tisíci lety“ kde není ani později jasné, zda zmíněná datace má historicky reálné opodstatnění.\n\nVrátíme-li se ještě k postavě MahávataraBabajiho a obsahu nauk Bhakti Margy, můžeme jako zajímavý příklad uvést celou knihu Babaji: V jednotě s Bohem. Zde Babaji – prostřednictvím přímého diktátu autorce knihy, která během meditace s Babajimudržuje mentální spojení a zapisuje jeho slova – hned v úvodu říká, že chce vydat knížečku s jeho epištolami. Autorka tomu přisuzuje zvláštní význam, protože zde vidí parafrázi Jana, žáka Krista, jemuž bylo uloženo také napsat knížečku, v Bibli, v knize Zjevení. Kniha Babaji obsahuje ovšem několik myšlenek, které dokreslují charakter Bhakti Margy. Údajný Himalájský jogín zde mluví o Bhakti Marze jako o společnosti, která funguje po evidentně delší dobu, než po kterou je jako organizace brána. „…Bhakti Marga funguje dál, ale dnes už není zaměřena na klášterní způsob života.. Vy, kteří jste zůstali i po rozpuštění klášterního řádu existujícího v rámci organizace… jste ti oddaní, které Swami hledá stejně jako já, a to od začátku své mise… nyní začíná závažná práce na obnově. Zůstaňte pevně zakotveni v Božské lásce vůči duchovnímu učiteli…“ Dále zde mluví o závěrečných dnech Kalijugy, kde se cesta oddanosti, bhakti marga, jeví jako nejsnazší cestou k osvícení. Janovo evangelium skýtá příběh o městě vystaveném do čtverce, což je symbolické údajné vyjádření vzorce stvoření vystihujícího, jak současný věk Kalijugy (věk temna) přechází v nové zrození Satjajugy (věku pravdy), přičemž brána do tohoto města je přístupná každému, je zapečetěna v křišťálové matrici subatomárního poznání, jež je dáno všem lidem.\n\nKromě těchto zmínek o kosmických číslech, subatomárním poznání apod., je však v knize přítomno ještě několik znepokojivých myšlenek. Mluví se ku příkladu o obnově, která následuje po destrukci, která je nezbytná k jakékoli reformaci; o válce jako zvoleném zlu, které božství přináší proto, aby mohlo zazářit dobro. A Babaji poté vybízí, aby se na něj jeho učni napojili při meditaci. Slibuje, že své přívržence naučí vše o světle a temnotě. „Mnozí z vás už vědí, že nastal čas sklízet zralé plody a je tu doba, kdy začne vaše vesmírné dobrodružství. A já vám při tom pomohu.“ Určité tendence k úkolu Bhakti Margy, která neslouží pouze jako poskytovatel náboženských služeb, tedy lze vysledovat. V tomto bodě zkoumání však jde opět pouze o spekulaci určenou pro další výzkum, což není úkolem tohoto terénního výzkumu.\n\nZávěrem nutno dodat, že analogické jevy ať už v pojímání vůdčí osobnosti náboženských společenství či jejich samotného fungování můžeme najít u takových hnutí, jako je např. ÁnandaMarga, SatjaSaí Bábovo učení, Sahadža jóga nebo škola Jóga v denním životě.\n"}
{"id": "1348145", "url": "https://cs.wikipedia.org/wiki?curid=1348145", "title": "Dočesná", "text": "Dočesná\n\nDočesná je v české kultuře oslava slavená po dosklizení chmele. Klíčovým znakem takovéto události je dočesný věnec, který je uvitý z chmele a obilí, zdobený květinami. Jednou z podob události je i dovezení takového věnce do chmelnice v slavnostním průvodu na ověnčeném voze. Tato událost je vázána především k žateckému a rakovnickému regionu. Slavívá se v pozdním létě.\n\n"}
{"id": "1348146", "url": "https://cs.wikipedia.org/wiki?curid=1348146", "title": "Třída Mizuho", "text": "Třída Mizuho\n\nTřída Mizuho je třída oceánských hlídkových lodí japonské pobřežní stráže. Celkem byly postaveny dvě jednotky této třídy.\n\nCelkem byly v letech 1984–1988 postaveny dvě jednotky této třídy. První postavila loděnice Mitsubishi v Nagasaki a druhou loděnice NKK v Curumi.\n\nJednotky třídy \"Mizuho\":\nPlavidla jsou vybavena dvěma radary JMA 3000 a jedním JMA 8303. Výzbroj tvoří jeden 35mm kanón typu 87 a jeden rotační 20mm kanón JM-61-MB Sea Vulcan. Na zádi se nachází přistávací plocha a hangár pro dva vrtulníky Bell 212. Pohonný systém tvoří dva diesely SEMT-Pielstick 14PC2-5V400 o celkovém výkonu 18 200 hp, pohánějící dva lodní šrouby. Nejvyšší rychlost dosahuje 23 uzlů. Dosah je 8500 námořních mil při 22 uzlech.\n"}
{"id": "1348151", "url": "https://cs.wikipedia.org/wiki?curid=1348151", "title": "Franca Viola", "text": "Franca Viola\n\nFranca Viola (* 9. ledna 1948) je Italka, která se stala slavnou v 60. letech poté, co odmítla tzv. reparativní manželství (italsky „matrimonio riparatore“„“) s mužem, který ji unesl a znásilnil. Namísto toho se se svojí rodinou úspěšně domohla zahájení soudního řízení vůči násilníkovi. Soud měl v Itálii velký význam, neboť se Violiin čin střetl s tradičními společenskými konvencemi v jižní Itálii, podle nichž žena ztratila svoji čest, pokud si nevzala muže, se kterým přišla o panenství. Viola se tak stala symbolem kulturního pokroku a ženské emancipace v poválečné Itálii.\n\nFranca Viola se narodila na venkově v městečku Alcamo na Sicílii jako nejstarší dcera farmáře Bernarda Violy a jeho ženy Vity Ferry. Roku 1963, v patnácti letech, se zasnoubila s Filippem Melodiou, synovcem mafiána Vincenza Rimi, když mu bylo 23. Ale po Melodiově zatčení za krádež Violiin otec trval na tom, aby zrušila svoje zasnoubení, což udělala. Melodia poté odcestoval do Německa. Roku 1965 se Viola zasnoubila s jiným mužem. V té době se Melodia vrátil do Alcamy a neúspěšně se pokoušel znovu vstoupit do Violiina života a vyhrožoval jak jejímu otci, tak jejímu snoubenci.\n\nV ranních hodinách 26. prosince 1965 se Melodia se skupinou ozbrojených společníků vloupal do Violiina domu a unesl Francu, přitom zbil její matku a také s sebou vzal Frančina osmiletého bratra Mariana, který se odmítl pustit sestry. Mariano byl propuštěn o pár hodin později, ale Franca byla držena po dalších osm dní v domě Melodiovy sestry a jejího manžela, kde byla opakovaně znásilňována. Melodia jí řekl, že teď je nucena se za něj provdat, pokud se nechce stát \"nepočestnou\" ženou, ale Viola odpověděla, že nemá v úmyslu si ho vzít, navíc že ho bude žalovat z únosu a znásilnění. Violiin otec předstíral, že s únosci vyjednává, zatímco ve skutečnosti spolupracoval s Carabinieri policií na přípravě úspěšného zátahu. Viola byla osvobozena a její únosci zatčeni 2. ledna 1966; týden před jejími osmnáctými narozeninami. Řekla, že se jí otec zeptal, jestli si skutečně chce Melodiu vzít, a když řekla, že nechce, řekl jí, že udělá všechno možné pro to, aby jí pomohl.\n\nMelodia nabídl Viole reparativní manželství, ale ona odmítla, čímž se vymezila proti tomu, co bylo tehdy na Sicílii naprosto běžnou praxí. Podle tradičního společenského kodexu ji tahle volba měla udělat „donna svergognata“, nepočestnou ženou tím, že ztratila panenství, aniž by se vdala. Nutno poznamenat, že tyto představy nebyly zakořeněny jen na Sicílii nebo na venkovských oblastech, do jisté míry byly také zahrnuty v Italském kodexu kriminálních procesů, které stavěly na roveň znásilnění k trestnému činu proti mravnosti spíše než k osobnímu útoku a formálně ztvrzovali (v článku 544) myšlenku „reparativního manželství“ což znamenalo, že násilník, který si vzal svoji oběť, byl automaticky zproštěn viny.\n\nPoté, co si Viola odmítla vzít svého násilníka, její rodině bylo údajně vyhrožováno a byla perzekvována do té míry, že jejich vinice a domek lehly popelem. Tato událost a následující soud měly široký význam v italských médiích, přímo se zapojil sám parlament, a jak je zřejmé, část stávajícího zákona se střetla s míněním veřejnosti. Melodiovi právníci se pokoušeli vyživovat lež, že Viola souhlasila s tzv. „fuitina“, (tedy že utekla, aby se tajně vzali, zatímco rodiny nesouhlasili) než že byla unesena, ale soud shledal Melodiu vinným. Byl odsouzen k jedenácti letům vězení, které byly později zkráceny na deset.\n\nItalský prezident Giuseppe Saragat i papež Pavel IV. veřejně vyjádřili svoje uznání a vyjádření solidarity Viole France. V roce 1970 režisér Damiano Damiani vytvořil film \"The Most Beautiful Wife\" s hvězdou Ornellou Muti, na motivy Violiina příběhu. V roce 2012 sicilský spisovatelka Beatrice Monroy publikovala Violin příběh pod titulem \"Niente ci fu\" (Nebylo nic). V roce 2017 patnácti minutový film Viola, Franca se umístil mezi finalisty na Manhattan Short Film Festival.\n\nFranca Viola si vzala Giuseppa Ruisiho v prosinci 1968. Ruisi, který byl úředníkem, si stál za tím, že si vezme dívku, kterou vždycky miloval, navzdory výhružkám a drbům, ale vyžádal si licenci ke střelné zbrani, aby ochránil sebe a svoji budoucí ženu. Franca Viola měla dva syny a jednu vnučku a stále žije v Alcamu se svým manželem.\n\nČlánek zákona, podle kterého byl násilník uznán nevinným v případě, že si svoji oběť vzal, nebyl zrušen až do roku 1981.\n"}
{"id": "1348152", "url": "https://cs.wikipedia.org/wiki?curid=1348152", "title": "Ballymun Flats", "text": "Ballymun Flats\n\nBallymun Flats byl název pro experimentální panelové sídliště, které bylo vybudováno v městě Ballymun v blízkosti Dublinu v Irsku. Vzniklo v 60. letech 20. století. Jednotlivé panelové domy byly zbourány v letech 2013–2015. \n\nProjekt byl zbudován v souvislosti s rychlou urbanizací Irska během poválečného rozvoje. Obyvatelstvo, které žilo v ghettech získalo možnost se přestěhovat do moderních bytů v mnohapatrových domech, které byly vybudovány na okraji města Ballymun v původně otevřené krajině. Sídliště bylo vyprojektováno v roce 1965 a mělo původně být domovem pro 3000 lidí. Vzhledem k své excentrické poloze se však ukázalo být z urbanistického hlediska předurčené k problémům.\n\nJednotlivé bloky měly čtyři, osm nebo patnáct pater. Většina věžových domů byla dokončena v letech 1966 až 1967. Patnáctipatrové domy, kterých bylo celkem sedm, nesly každý název po jednom z vůdců povstání v roce 1916.\n\nExperimentální sídliště doplnila řada budov občanské vybavenosti, jako např. obchodní centrum. Řada dalších potřebných objektů (např. škol) však nebyla vybudována a byly tak přeplněné školy v sousedních oblastech. Město Dublin však nebylo schopné domy dostatečně udržovat; byly zde časté poruchy výtahů a opožděná byla i výstavba občanské vybavenosti. Veřejná prostranství byla neudržovaná; uvnitř jednotlivých budov docházelo často k vandalismu a objevovala se grafitti.\n\nV 70. a 80. letech bylo sídliště známé vysokou mírou kriminality, spojené především s násilnými zločiny a užíváním drog. Byla zde také poměrně vysoká nezaměstnanost, která byla nicméně typická i pro jiné příměstské čtvrti v Irsku ve stejné době. Roku 1985 schválila irská vláda novou politiku ohledně možnosti snadného pořizování rodinných domů, která přiměla řadu obyvatel sídliště k tomu, aby jej opustila.\n\nV roce 1997 byl zahájen program na přestavbu celé městské části. Většina výškových budov byla později na počátku 21. století stržena a zachováno bylo pouze několik nižších bloků, které byly postupem času obestavěny zástavbou rodinných domů.\n"}
{"id": "1348153", "url": "https://cs.wikipedia.org/wiki?curid=1348153", "title": "Muzeum Homolupulů", "text": "Muzeum Homolupulů\n\nMuzeum Homolupulů je muzeum v Žatci, které je věnováno bájnému rodu Homolupulů. Muzeum se nachází v baště žateckých hradeb. Jedná se o rececistickou formu přibližující chmelovou kulturu a chmelařský kraj. V muzeu je přiblížen život bájného národu Homolupulů. Muzeum je otevřené jen několikrát do roka, hlavně během dočesné. \n\n"}
{"id": "1348160", "url": "https://cs.wikipedia.org/wiki?curid=1348160", "title": "Alois Fáborský", "text": "Alois Fáborský\n\nAlois Fáborský (23. srpna 1880 Třebechovice – 2. července 1937 Třebechovice) byl český podnikatel a průmyslník, který spoluzaložil firmu na výrobu zámků značky FAB.\n\nNarodil se v rodině kupce Antonína Fáborského z Třebechovic a jeho ženy Aloisie, rozené Rambouské, dceři místního hostinského. Jeho o rok mladší sestra Marie zemřela ve věku necelých 3 měsíců. Další sestra Vilemína zemřela záhy po porodu a matka o několik dní později, 18. srpna 1883, na otravu krve.\n\nRoku 1896 získal Antonín Fáborský od svého tchána budovu hostince, kterou roku 1909 postoupil synovi Aloisovi. Rodina Fáborských vlastnila v Třebechovicích ještě další dva domy.\n\nJiž na počátku 20. století vlastnil Alois několik obchodů se železářským zbožím. V roce 1911 se vzdal v Třebechovicích obchodu se smíšeným zbožím, hracími kartami a výroby lihovin studenou cestou. V tom samém roce spolu s Františkem Šedou založil firmu \"Továrna na železné zboží Fáborský – Šeda\" v Rychnově nad Kněžnou. Výrobním programem byla výroba železářského zboží a jeho prodej (zejména zadlabací a dózické zámky). Na začátku měla továrna 20 zaměstnanců. Do Rychnova se poté v roce 1912 i odstěhoval. V roce 1916 Františka Šedu vyplatil a jeho novou společnicí se stala jeho manželka Marie. Avšak teprve v roce 1923 došlo k úpravě názvu na \"Továrna na železné zboží A. Fáborský\". Nejproslulejším výrobním programem firmy byly cylindrické vložky značky FAB, jejichž výroba započala roku 1934.\n\nRodina Fáborských má v Třebechovicích na hřbitově rodinnou hrobku.\n\n"}
{"id": "1348166", "url": "https://cs.wikipedia.org/wiki?curid=1348166", "title": "Římskokatolická farnost Horní Lhota", "text": "Římskokatolická farnost Horní Lhota\n\nŘímskokatolická farnost Horní Lhota je jedno z územních společenství římských katolíků v děkanátu Valašské Klobouky s farním kostelem svatého Dionýsia.\n\nFarní kostel stojí pravděpodobně na místě staršího dřevěného kostelíka. Jedna z písemných zpráv zmiňující kostelík v obci pochází z roku 1449. Jádro kostela pochází z roku 1700, věž byla přistavěna v roce 1746. Fara, která patřila k původnímu kostelu, zanikla za třicetileté války a obec byla poté přifařena k Pozlovicím. Teprve roku 1785 byla v Horní Lhotě obnovena samostatná farnost a poté postavena nová fara. Kostel byl během 19. století několikrát opravován a přestavován.\nOd července 2016 je farářem R. D. Jiří Ševčík.\n\nVe farnosti se pravidelně̟ koná tříkrálová sbírka. V roce 2017 se ve Horní Lhotě vybralo 23 708 korun, v Dolní Lhotě 26 204 korun a v Sehradicích 32 764 korun.\n\nV květnu 2018 ve farnosti uděloval svátost biřmování biskup Antonín Basler. \n\n"}
{"id": "1348169", "url": "https://cs.wikipedia.org/wiki?curid=1348169", "title": "Studánka Liščí leč", "text": "Studánka Liščí leč\n\nStudánka Liščí leč (též V Liščí leči) je studánka s pramenem pod stejnojmenným vrchem v katastrálním území Křtiny u Brna, okres Blansko. Nadmořská výška studánky je 530 m n. m.\n\nStudánka je pramenem pro bezejmenný potok, který se po soutoku s dalším bezejmenným potokem vlévá do Zemanova žlebu. Zajímavostí potoka je Barončino klekátko. Svoje jméno dostalo od toho, že sem ráda chodila baronka Offermannová. Zajímavostí jsou i záchytné vodní nádrže u Barončina klekátka. Délka potoku je 583 metrů.\n\n\n\n"}
{"id": "1348170", "url": "https://cs.wikipedia.org/wiki?curid=1348170", "title": "Pluto (fiktivní postava)", "text": "Pluto (fiktivní postava)\n\nPluto (také \"Pluto the Pup\") je fiktivní animovaná postava, kterou vytvořil Walt Disney. Jedná se o žlutého psa plemene bloodhound, který je průvodcem myšáka Mickeyho. Poprvé se objevil ve filmu \"The Chain Gang\" natočeném v roce 1930 a dostal název podle planety Pluto, která byla objevena ve stejném roce. Od jiného disneyovského psa Goofyho se liší nižší mírou antropomorfizace: nemá oblečení a nemluví. Postavu namluvili Pinto Colvig a Bill Farmer.\n"}
{"id": "1348171", "url": "https://cs.wikipedia.org/wiki?curid=1348171", "title": "Koncentrační tábor Esterwegen", "text": "Koncentrační tábor Esterwegen\n\nKoncentrační tábor Esterwegen se nacházel v zemském okrese Emsland v Dolním Sasku, nedaleko od hranic s Holandskem. Patřil do skupiny prvních koncentračních táborů. Založen byl v roce 1933 jako dvojitý tábor (II a III.) pro 2000 politických odpůrců nacistického režimu a ve své době byl druhým největším po Dachau. V roce 1936 byl tábor rozpuštěn a do konce války sloužil jako vězeňský tábor pro politické vězně a zajatce v rámci Nacht und Nebel. Za celou dobu tábora v něm bylo vězněno 10 000 vězňů ve fázi koncentračního tábora, poté 66 500 německých vojenských zločinců a více než 100 000 sovětských, francouzských a italských zajatců.\n\nKoncentrační tábor Esterwegen patřil do táborů Emsland, což představovalo komplex 15 kasáren. 17. března 1933 požádalo pruské ministerstvo vnitra okresního prezidenta v Osnabrücku o vhodné místo pro výstavbu tábora pro asi 300 vězňů a do budoucna asi pro 10 000 politických odpůrců režimu. Již 20. června 1933 bylo rozhodnuto o vybudování tří táborů: Börgermoor, Esterwegen a Neusustrum. Osnabrücká policie ve spolupráci s muži z SS začali nejprve stavěl tábor Börgermoor. V polovině srpna 1933 byl dokončen koncentrační tábor Esterwegen jako dvojitý tábor pro cca 2000 vězňů. Odpovědnost za vězněné mělo v tomto období v prvé řadě ministerstvo vnitra, až poté gestapo. Ovšem strážní činnost vykonávali výhradně muži z SS, později doplněni muži z SA. V listopadu 1933 posílil svůj vliv na tento tábor Heinrich Himmler a dne 21. března 1934 přešel tábor pod správu Říše. V tu chvíli přestal fungovat jako tábor pro zajatce, ale jako koncentrační tábor.\n\nPři změně statusu tábora bylo mnoho politických vězňů do konce roku 1933 propuštěno. V červnu 1934 bylo v táboře uvězněno 812 vězňů. O rok později už se číslo vyšplhalo na 3500. V červenci 1935 nařídil Heinrich Himmler preventivní zatýkací kampaň potenciálních nepřátel státu a počet vězňů se navýšil o dalších tisíc, zejména se jednalo o komunisty. Dalšími nově příchozími byli zejména homosexuálové a zločinci. Do konce roku 1935 bylo do tábora oficiálně posláno 476 zločinů z Německa. V červenci 1934 pověřil Theodor Eicke velitelem tábora standartenführera Hanze Loritze. Podle Eickeho měl tábor fungovat podle vzoru Dachau, což znamenalo týrání, ponižování a vyčerpání vězňů, až do jejich smrti. Nahromadění neobjasněných úmrtí vedlo ke stížnosti berlínského probošta Bernharda Lichtenberga až k rukám Hermanna Göringa. Ten byl vyzván, aby zasáhl. Tato intervence však neměla žádnou hodnotu, vše pokračovalo v zaběhlých kolejích a pro vězně se vůbec nic neměnilo. Ještě během následujícího měsíce bylo nahlášeno dalších 71 neobjasněných úmrtí. 1. dubna 1936 byl novým velitelem tábora jmenován SS-sturmbannführer Karl Otto Koch. Bylo naplánováno další rozšíření tábora. Ovšem krátce na to se Heinrich Himmler rozhodl jinak. Koncem léta byl zrušen status koncentračního tábora, protože jeho vzdálená poloha byla shledána jako nepříznivá. Tábor měl být nahrazen daleko větším táborem, a to poblíž Berlína, do cca 30 km. Proto bylo v roce 1936 odesláno 1000 vězňů na stavbu nového tábora, známého jako Sachsenhausen. V táboře v letech 1934 až 1936 sloužil později velmi nechvalně známý Josef Kramer, který se do paměti vězňů vžil jako bestie z Bergen-Belsenu. \n\nPůvodně byl tábor pro politické odpůrce a německé intelektuály. Jak se nacistický režim vyvíjel, do tábora se dostávaly stále nové skupiny vězňů. Zločinci, homosexuálové a svědci Jehovovi. Ve dnech 4. až 18. prosince 1934 provedla hamburská policie velké zatýkání komunistů, kteří byli nejprve vězněni v Elmshornu, později v Hamburku a posléze z velké části posláni do tábora. Drtivá většina vězňů zde byla nadále zadržována až do vypuknutí druhé světové války. I přes to, že tábor již nebyl oficiálně koncentrační, bylo sem nadále, a zejména počínaje rokem 1940, transportováno mnoho nových vězňů. V letech 1943–1944 bylo do tábora transportováno mnoho stovek vězňů (uvádí se 2696) s označením \"NN\" (\"Nacht und Nebel\", noc a mlha). Jednalo se o členy odporu ze západní Evropy, kteří nesměli opustit brány tábora a byli izolováni od zbytku osazenstva. V roce 1941 do tábora přišlo mnoho tisíc vězňů z Francie, Holandska, Belgie a Československa. Uvádí se, že se jednalo o 80 000 těchto vězňů a 100 000 až 180 000 válečných zajatců. Z nich zde zemřelo 38 000. 35 000 bylo vojáků Rudé armády. Nejslavnějším vězněm v táboře byl německý spisovatel Carl von Ossietzky, pacifista a odpůrce nacistů. V roce 1935 získal Nobelovu cenu, a to ve chvíli, kdy již byl dávno vězněn v táboře. V táboře se s ním setkal velvyslanec Červeného kříže ze Švýcarska, který posléze prohlásil: „Viděl jsem člověka sužovaného strachem, bledého jak mrtvola, vyhublého na kost, která se zdála být neschopná ničeho. Všechny zuby měl zlámané a za sebou měl neléčenou zlomeninu nohy. Podal jsem mu ruku a ani mi neodpověděl.“ Po následné intervenci byl umístěn pod dohledem gestapa do nemocnice, kde v roce 1938 zemřel. Všichni vězni v táboře pracovali v mokřinách, které se nacházely v okolí tábora. Pracovali na zemědělské půdě. Od roku 1942 se zvedla úmrtnost, a to desetinásobně v důsledku nedostatečné péče o vězně.\n"}
{"id": "1348173", "url": "https://cs.wikipedia.org/wiki?curid=1348173", "title": "643 (číslo)", "text": "643 (číslo)\n\nŠest set čtyřicet tři je přirozené číslo. Římskými číslicemi se zapisuje DCXLIII a řeckými číslicemi χμγ. Následuje po čísle šest set čtyřicet dva a předchází číslu šest set čtyřicet čtyři.\n\n643 je:\n\n"}
{"id": "1348181", "url": "https://cs.wikipedia.org/wiki?curid=1348181", "title": "Dálnice v Ázerbájdžánu", "text": "Dálnice v Ázerbájdžánu\n\nDálnice v Ázérbájdžánu tvoří páteřní síť zdejší silniční dopravy. Spojují největší města s okolními státy. Nejvyšší povolená rychlost na dálnicích je 110 km/h. Od roku 2016 jsou některé dálnice v Ázérbádžánu zpoplatněny za pomocí klasických mýtných bran, přičemž veškeré peníze by měly jít na zlepšení stavu a služeb na dálnicích. Síť dálnic se v současné době neustále rozšiřuje, a to zejména v okolí metropole Baku, kde jsou stavěny nejčastěji 6 - 8 proudové silnice.\n\nDálnice jsou v Ázérbájdžánu značeny písmenem M (\"magistral avtomobil yolları\" - ázerbádjžánsky dálnice, hlavní silnice) \n"}
{"id": "1348183", "url": "https://cs.wikipedia.org/wiki?curid=1348183", "title": "Ledové sklo", "text": "Ledové sklo\n\nLedové sklo (též \"mléčné sklo\", \"opálové\", nebo \"satináto\") je sklo, které není průhledné, ale jen průsvitné. Tato vlastnost vzniká jednostranným leptáním skla.\n"}
{"id": "1348185", "url": "https://cs.wikipedia.org/wiki?curid=1348185", "title": "Malacosporea", "text": "Malacosporea\n\nHlístečky (Malacosporea) jsou třídou patřící do podkmene výtrusenek (Myxozoa) a zahrnují pouze tři druhy, zatímco další třída výtrusenek Myxosporea obsahuje asi 2000 druhů.\n\nHlístečky jsou parazité ryb a sladkovodních mechovců. \n\n\"Tetracapsuloides bryosalmonae\" je jediný zástupce třídy, jehož životní cyklus je dobře prostudován. Tento parazit způsobuje zhoubnou nákazu ledvin u lososovitých ryb. Jsou známa dvě stádia životního cyklu tohoto parazita. Jedno z nich je váčkovité, parazitující v mechovce, přičemž posléze uvolňuje spory a infikuje ryby. Během druhé fáze způsobuje zhoubnou chorobu ledvin u ryb (Proliferative Kidney Disease – PKD), přičemž poté opět uvolňuje spory infikující mechovky.\n\n\"Tetracapsuloides bryosalmonae\" parazituje na mechovce útlé (\"Fredericella sultana\") a mechovce plazivé (\"Plumatella repens\").\n\n\"Buddenbrockia allmani\" parazituje na mechovce křišťálové (\"Lophopus crystallinus\").\n\n\"Buddenbrockia plumatellae\" parazituje na mechovce houbovité (\"Plumatella fungosa\"), mechovce plazivé (\"Plumatella repens\") a mechovce tečkované (\"Hyalinella punctata\").\n\n\nCarraro L., Mari L., Hartikainen H., Strepparava N., Wahli T., Jokela J., Gatto M., Rinaldo A., Bertuzzo E.. 2016: An epidemiological model for proliferative kidney disease in salmonid populations. Parasites & Vectors 9: 487. Dostupné online. ISSN 1756-3305 DOI:10.1186/s13071-016-1759-z.\n"}
{"id": "1348189", "url": "https://cs.wikipedia.org/wiki?curid=1348189", "title": "Pardini SP", "text": "Pardini SP\n\nPardini SP (\"sport pistol\") je samonabíjecí pistole určená ke sportovní střelbě vyráběná italskou zbrojovkou Pardini, která se vyrábí v rážích .22 LR a .32 S&W. Od roku 2016 se vyrábí i verze s elektronickou spouští, do té doby byly verze pouze se spouští mechanickou (od roku 1991).\n\nV České republice se jedná o zbraň kategorie B, jejíž nákup podléhá nákupnímu povolení.\n\nZbraň používá mnoho významných střelců - sportovců, například:\n"}
{"id": "1348194", "url": "https://cs.wikipedia.org/wiki?curid=1348194", "title": "Korunovace krále Ludvíka", "text": "Korunovace krále Ludvíka\n\nCísař Karel Veliký je již stár a tuší blízkost smrti. Svolá proto své věrné do Cách na korunovaci svého posledního přeživšího syna Ludvíka, kterému je teprve patnáct let. V kapli před papežem, biskupy a velmoži mu připomene povinnosti krále a varuje jej, že bude mít korunu jen tehdy, když si to zaslouží svou odvahou a bojovnými akcemi proti Saracénům. Pak jej vyzve. aby se chopil koruny ležící na oltáři, má-li k tomu odvahu.\nLudvík však váhá, bojí se budoucnosti a myslí si, že by se hodil spíše na mnicha. Toho využije vévoda Arnéïs z Orléansu a přesvědčí císaře, aby ho jmenoval Ludvíkovým opatrovníkem až do jeho dospělosti, kdy se zjistí, zda se Ludvík stane skutečným rytířem a králem. Ve skutečnosti je však veden úmyslem ovládnout po smrti Karla říši. Vilém Oranžský je však varován před Arnéïsovými machinacemi a na stupních trůnu jej zabije. Pak vezme korunu, vloží jí Ludvíkovi na hlavu a slavnostně mu slíbí, že bude vždy jeho záštitou. Císař Karel je velice potěšen a souhlasí s tím, že abdikuje až poté, co se Vilém vrátí z pouti do Říma.\n\nBěhem této pouti se saracenský král Gallafr připravuje na dobytí Říma. Navrhne papeži, aby se osud města rozhodl jedním soubojem dvou vybraných bojovníků z každé strany a do souboje nominuje děsivého obra Corsolta. Papež si vybere Viléma, který Corsolta porazí. Během boje mu však obr usekne špičku nosu, čímž Vilém získá přezdívku \"„Vilém s krátkým nosem“\" (\"Guillaume au Cort Nès\"). Na konci písně Vilém potlačí odboj vazalů proti Ludvíkovi a zmaří pokud Normana Acelina zmocnit se trůnu.\n\n"}
{"id": "1348200", "url": "https://cs.wikipedia.org/wiki?curid=1348200", "title": "Ralph Carney", "text": "Ralph Carney\n\nRalph Carney (23. ledna 1956 – 16. prosince 2017) byl americký hudebník. Hrál primárně na saxofon a klarinet a rovněž zpíval. Od osmdesátých let spolupracoval s Tomem Waitsem, hrál například na jeho albech \"Rain Dogs\" (1985), \"Bone Machine\" (1992) \"Mule Variations\" (1999). Dále spolupracoval například s Jonathanem Richmanem (\"Her Mystery Not of High Heels and Eye Shadow\" a \"Not So Much to Be Loved as to Love\"). Během své kariéry spolupracoval s mnoha dalšími hudebníky, mezi něž patří například Tin Huey, Galaxie 500, St. Vincent a Bill Laswell. Rovněž vydal několik sólových alb. Jeho synovcem byl bubeník Patrick Carney, člen skupiny The Black Keys. Ralph Carney hostoval na albu této kapely, \"Attack & Release\" (2008). Dvojice spolu rovněž složila hudbu k seriálu \"BoJack Horseman\" (2014).\n\n"}
{"id": "1348201", "url": "https://cs.wikipedia.org/wiki?curid=1348201", "title": "Bitcoin cash", "text": "Bitcoin cash\n\nBitcoin cash je kryptoměna, která vznikla 1. srpna 2017 odštěpením od kryptoměny bitcoinu. V listopadu 2017 byla celková tržní hodnota bitcoinu cash 20 miliard dolarů.\n\nDůvodem vzniku bitcoinu cash byla nespokojenost menší, ale vlivné, části bitcoinové komunity s pomalým zpracováváním transakcí a s tím spojenými vysokými poplatky za tyto transakce. Zrychlení transakcí umožnilo navýšení bloku z jednoho na osm megabajtů. Několik měsíců po vzniku této měny, v prosinci 2017, byl medián poplatků za transakce v bitcoinech 12 dolarů a 42 centů, u bitcoinu cash šlo pouze 1,8 centů. V důsledku rozdělení měny každý majitel bitcoinů získal stejný podíl bitcoinů cash, který vlastnil v bitcoinech.\n\nV době jeho vzniku se k budoucnosti bitcoinu cash vyjadřoval kriticky odborník na kryptoměny Martin Šíp pracující ve startupu SatoshiLabs. Bitcoin cash podporuje investor Roger Ver, přezdívaný „Bitcoin Jesus“, který ho kvůli jeho lepší praktické využitelnosti preferuje před bitcoinem. Původní bitcoin dokonce označuje jako „bitcoin core.“   \n\nS bitcoinem cash je možné obchodovat na burzách s kryptoměnami Bitfinex a Kraken. Od začátku prosince 2017 je možné ho směnit na burze Bitstamp. Na burze s kryproměnami Coinbase měl být bitcoin cash obchodovatelný od 1. ledna 2018., obchodování s ním zde bylo nakonec spuštěno již 20. prosince 2017. V této souvislosti čelí burza Coinbase žalobě kvůli tomu, že její zaměstnanci měli využít neveřejné informace o přidání bitcoin cash do portfolia burzy k vlastnímu obohacení.\n\n"}
{"id": "1348209", "url": "https://cs.wikipedia.org/wiki?curid=1348209", "title": "Piz Nair", "text": "Piz Nair\n\nPiz Nair (v místním nářečí \"Piz När\") je hora v Albulských Alpách, vysoká 3067 m n. m. Nachází se nedaleko švýcarského města Svatý Mořic, odkud vede na horu lanová dráha. Na východním svahu stojí středisko zimních sportů Corviglia. Konaly se zde lyžařské soutěže v rámci Zimních olympijských her 1948 i mistrovství světa v alpském lyžování v letech 1934, 1974, 2003 a 2017. Na vrcholu se nachází socha kozorožce od Rosemarie Griederové.\n\n"}
{"id": "1348213", "url": "https://cs.wikipedia.org/wiki?curid=1348213", "title": "Goldscheider", "text": "Goldscheider\n\nPříjmení Goldscheider má více nositelů:\n\n"}
{"id": "1348214", "url": "https://cs.wikipedia.org/wiki?curid=1348214", "title": "Na Vrchu", "text": "Na Vrchu\n\nNázev Na Vrchu nese více vrcholů:\n\n\n"}
{"id": "1348215", "url": "https://cs.wikipedia.org/wiki?curid=1348215", "title": "Marek Řeháček", "text": "Marek Řeháček\n\nMarek Řeháček (* 23. září 1975 Liberec) je český vlastivědný badatel, spisovatel, publicista, rozhlasový pracovník a právník ve veřejné správě.\n\nŘeháček se narodil v Liberci, ale svá gymnaziální studia absolvoval ve Frýdlantě. Následně pak pokračoval na Právnické fakultě Masarykovy univerzity v Brně. Mezi roky 2000 a 2002 působil v mezinárodním uskupení Euroregion Nisa, který sdružuje lokality na pomezí České republiky, Německa a Polska v okolí Frýdlantského a Šluknovského výběžku. Řeháček též prodával v libereckém knihkupectví. Do listopadu roku 2010 celkem osm let působil coby tajemník na magistrátě města Liberec. Místo se rozhodl se změnou politického vedení města opustit a od počátku roku 2011 zastává stejnou pozici na radnici v Jablonci nad Nisou. Pro Český rozhlas Liberec připravuje pořad \"Křížem krajem\".. Žije v Liberci se svou ženou Zuzanou a synem Janem. \n\nPrvní literární pokusy vydal v polovině 90. let 20. století. Jeho literárním vzorem je liberecký spisovatel Miloslav Nevrlý, díky jehož knize o Jizerských horách začal sám psát. Od počátku své tvorby spolupracuje s kreslířem Petrem Ferdyšem Poldou. Spolu například publikovali sérii knih \"Libereckých zajímavostí\". Je autorem celé řady článků, vlastivědných knih a turistických průvodců. Napsal texty pro přibližně 40 publikací. Na některých spolupracuje s fotografem Janem Pikousem, s nímž tvoří turistické průvodce po krajině Severních Čech. V roce 2015 vytvořil spolu s Poldou a Pikousem volné tvůrčí trio Liberečtí knihotvůrci, jejichž tvorbu nazvali \"Toulavé čtení\". Spolupracoval s ČT na několika dílech pořadu Toulavá kamera. Je dlouholetým aktivním členem Jizersko-ještědského horského spolku.\n\nVýběr z díla:\n"}
{"id": "1348217", "url": "https://cs.wikipedia.org/wiki?curid=1348217", "title": "Vysokorychlostní trať Šanghaj – Wu-chan – Čcheng-tu", "text": "Vysokorychlostní trať Šanghaj – Wu-chan – Čcheng-tu\n\nVysokorychlostní trať Šanghaj – Wu-chan – Čcheng-tu () je vysokorychlostní trať v Čínské lidové republice. \n\nMá celkovou délku 2078, začíná v Šanghaji na nádraží Šanghaj Chung-čchiao a dále vede mimo jiné přes Nanking (hlavní město provincie Ťiang-su), Che-fej (hlavní město provincie An-chuej), Wu-chan (hlavní město provincie Chu-pej), I-čchang, Čchung-čching a Suej-ning a končí v Čcheng-tu (hlavním městě provincie S’-čchuan. Jedná se o jednu ze čtyř čínských páteřních tratí vedoucích ve východozápadním směru.\n\nČínský název trati () je vlastně zkratkou odkazující ke třem velkým městům, přes které trať vede: \"Chu\" znamená Šanghaj, \"chan\" odkazuje k Wu-chanu a \"žung\" znamená ibišek a odkazuje k přezdívce Čcheng-tu zvaného \"ibiškové město\".\n"}
{"id": "1348221", "url": "https://cs.wikipedia.org/wiki?curid=1348221", "title": "Malgobek", "text": "Malgobek\n\nMalgobek (, ingušsky ) je město v Ingušsku v Ruské federaci. Při sčítání lidu v roce 2010 měl přes jednatřicet tisíc obyvatel.\n\nMalgobek leží na severním okraji Velkého Kavkazu přibližně čtyřicet kilometrů severně od Magasu, hlavního města Ingušska. Nejbližší železniční stanice je vzdálena přibližně pětatřicet kilometrů severně od Malgobeku a jedná se o stanici v Mozdoku v Severní Osetii-Alanii.\n\nMalgobek byl založen v roce 1935 jako sídlo dělníků v souvislosti s objevením nedalekých ložisek ropy.\n\nMěstem je Malgobek od roku 1939.\n\nZa druhé světové války v rámci bitvy o Kavkaz město 12. září 1942 obsadily jednotky německé armády a jednotky Rudé armády jej dobyly zpět 3. ledna 1943.\n"}
{"id": "1348229", "url": "https://cs.wikipedia.org/wiki?curid=1348229", "title": "Přibyslavští z Modlíkova", "text": "Přibyslavští z Modlíkova\n\nPřibyslavští z Modlíkova (dříve psáno Pržibislawský, dnes ještě také Přibislavský) byli český vladycký rod, pocházející zřejmě z města Přibyslav.\n\nV den sv. Vojtěcha (23. dubna) roku 1602 obdržel bohatý čáslavský měšťan, dlouholetý čáslavský konšel, krajský berník a královský rychtář Jiržik Pržibislawský „za věrné služby a čestné zachování“ od císaře Rudolfa II. erb a predikát \"z Modlíkova\" (ves nedaleko Přibyslavi).\n\nV roce 1605 zakoupil ves Šebestěnice a psal se „z Modlíkova na Šebestěnicich“. \n\nJiržik Pržibislawský zemřel předčasně v roce 1610 a zanechal po sobě manželku Kateřinu a syny Samuela a Jiřího Jana a dceru Voršilu.\n\nŠtít polovičný, pravé pole bílé a v něm polovičný orel modrý s celou hlavou, maje pysky otevřené a jazyk vyplazený, levé pole modré a v něm polovičná dvojnásobná lilie bílé barvy, kolčí helm s přikryvadly modrými bílými, koruna zlatá, z níž vynikají dva buvolí rohy barvami na přič rozdělené, pravý shora bílý a modrý, levý modrý a bílý, mezi nimi lilie celá bílé barvy. \n\ns\n\n"}
{"id": "1348241", "url": "https://cs.wikipedia.org/wiki?curid=1348241", "title": "Ohnišovská pahorkatina", "text": "Ohnišovská pahorkatina\n\nOhnišovská pahorkatina je geomorfologický okrsek Náchodské vrchoviny, kterou tvoří společně s Hronovskou kotlinou, Červenokosteleckou pahorkatinou a Sedloňovskou vrchovinou. Nejvyšším vrcholem Ohnišovské pahorkatiny je kopec Na Vartě, který se nachází v Bohdašínské vrchovině.\n\nOhnišovská pahorkatina se skládá z těchto podokrsků:\n\nOhnišovská pahorkatina se táhne jako Bohdašínská vrchovina od obce Babí (která je součástí Náchoda) pod západním okrajem Dobrošovské vrchoviny a poté Dobřanské vrchoviny (podokrsky Sedloňovské vrchoviny) až k údolí Janovského potoka. Na východě je Bohdašínská vrchovina oddělena pásem Vrchovinské vrchoviny od Orlické tabule. \n\nVrchovinská vrchovina se táhne od severu od údolí obce Vysokov, kde sousedí s Krkonošským podhůřím (s jeho Kocléřovským hřbetem), mezi Orlickou tabulí a Bohdašínskou a posléze Bysterskou vrchovinou, kterou je ohraničena i na jihu mezi obcemi Bačetín a Domašín (částečně hranici tvoří údolí Brtevského potoka).\n\nBysterská vrchovina vyplňuje prostor mezi Dobřanskou vrchovinou a Orlickou tabulí (podokrskem Dobrušský úval) a na jihu je ohraničena Skuhrovskou vrchovinou a Kvasinskou pahorkatinou zhruba v údolí říčky Dědina.\n\nSkuhrovská vrchovina a Kvasinská pahorkatina se táhnou od Bysterské vrchoviny na jih podél Uhřínovské vrchoviny (podokrsek Sedloňovské vrchoviny) a to tak, že Skuhrovská vrchovina s ní bezprostředně sousedí, zatím co Kvasinská pahorkatina vyplňuje prostor mezi Skuhrovskou vrchovinou a Orlickou tabulí. Na jihu jsou obě ohraničeny Žamberskou pahorkatinou; hranice probíhá na východ od Rychnova nad Kněžnou údolím Javornického potoka, resp. Liberského potoka u Liberku.\n\nGeoportál ČÚZK – http://geoportal.cuzk.cz\n\nŠebesta, D.: Geomorfologické poměry povodí Olešenky. In: Východočeský sborník přírodovědný – Práce a studie 12 (2005), s. 15 – 28 (ISBN: 80-86046-75-3), \n"}
{"id": "1348246", "url": "https://cs.wikipedia.org/wiki?curid=1348246", "title": "Cichlida ocasooká", "text": "Cichlida ocasooká\n\nCichlida ocasooká (\"Cichla ocellaris\") je velký druh paprskoploutvé ryby z čeledi vrubozobcovitých. Žije v Jižní Americe v povodí Marowijne v Surinamu a v povodí Essequibo v Guyaně. Dosahuje délky 45 – 55 cm a váhy 6,8kg. Je to dravý druh cichlidy, který se živí rybami. Ryby napadá ze zálohy. Své druhové jméno si vysloužila podle své oční skvrny na ocase, jako má např. vrubozubec paví (\"Astronotus ocellatus\"). Pro chov je to náročná ryba, která potřebuje mít akvárium o délce 3 metrů. Nejdelší známý jedinec měřil 74 cm.\n\n"}
{"id": "1348252", "url": "https://cs.wikipedia.org/wiki?curid=1348252", "title": "Kanton Lens", "text": "Kanton Lens\n\nKanton Lens ( ) je francouzský kanton v departementu Pas-de-Calais v regionu Hauts-de-France. Tvoří ho tři obce. Zřízen byl v roce 2015.\n\n"}
{"id": "1348268", "url": "https://cs.wikipedia.org/wiki?curid=1348268", "title": "Archa community", "text": "Archa community\n\nArcha community je křesťanské občanské sdružení, které sídlí v Brně. Organizuje aktivity pro lidi se specifickými potřebami a pro jejich asistenty.\n\nSdružení Archa community vzniklo v 90. letech 20. století při farnosti v brněnské čtvrti Královo Pole. Jeho zakladatelé docházeli jednou týdně za mladými lidmi a dětmi do Ústavu pro tělesně postiženou mládež Kociánka a organizovali pro ně modlitební společenství, mše, nebo jim pomáhali s učením do školy.\n\nSdružení si za svou hlavní pracovní náplň zvolilo vytváření sdíleného prostoru pro děti i dospělé s různými formami zdravotního postižení a pro jejich dobrovolné asistenty – průvodce. Průvodci jsou především studenti a mládež z Brna a okolí. S lidmi s handicapem se setkávají celoročně a bezplatně ve svém volném čase.\n\nSdružení se snaží aktivně prosazovat integraci lidí s handicapem do společnosti, zvyšovat jejich samostatnost a rozvíjet odbornost průvodců. Své členy vede ke vstřícnému přístupu k lidem se specifickými potřebami a podporuje je v křesťanské víře. Během roku provozuje volnočasové aktivity, zajišťuje asistenci k návštěvám kulturních a sportovních akcí nebo organizuje víkendové zájezdy a prázdninové tábory. V létě například průvodci s vozíčkáři sjíždějí vodu, zdolávají složité terény v divoké přírodě nebo jezdí na dovolenou do zahraničí.\n\nPod hlavičkou Archa community vznikl i hudební soubor Aršáci nebo integrovaný divadelní soubor Divadlo Járy Pokojského.\n\n"}
{"id": "1348270", "url": "https://cs.wikipedia.org/wiki?curid=1348270", "title": "Okres Rheinfelden", "text": "Okres Rheinfelden\n\nOkres Rheinfelden je jedním z 11 okresů v kantonu Aargau ve Švýcarsku. V prosinci 2016 zde žilo 47 478 obyvatel. Hlavním místem okresu je město Rheinfelden.\n\nOkres Rheinfelden se rozkládá v severozápadní části kantonu Aargau. Na severu sousedí s Německou spolkovou republikou, přičemž hranici tvoří řeka Rýn. Na východě sousedí s okresem Laufenburg a na jihu pak s okresy v kantonu Basilej-venkov. Nadmořská výška území je zhruba od 290 m u břehu Rýna a dosahuje až téměř 750 m v nejvyšších polohách. Území okresu je protáhlé ve směru západ-východ a jeho rozloha je 112,09 km².\n\nÚzemím okresu prochází od východu k západu dálnice A3/E60 a souběžně s ní i železniční trať.\n\nOkres Rheinfelden tvoří 14 obcí, jimiž jsou:\n \n"}
{"id": "1348298", "url": "https://cs.wikipedia.org/wiki?curid=1348298", "title": "Ali Ferzat", "text": "Ali Ferzat\n\nAli Ferzat (* 22. června 1951 Hamá) je syrský výtvarník, známý především jako autor politických karikatur. Už od svých dvanácti let kreslil pro noviny \"al-Ajám\" a \"Tišrín\", vystudoval výtvarné umění na Univerzitě v Damašku, v roce 2000 začal vydávat vlastní satirický časopis \"al-Dumarí\" (Lampář), který byl v roce 2003 zakázán. Je autorem více než patnácti tisíc kreslených vtipů, které přetiskují také zahraniční periodika jako \"Le Monde\". Byl zvolen předsedou Arabské asociace karikaturistů.\n\nZpočátku podporoval Bašára Asada, když však prezident váhal s uskutečněním slibovaných reforem, stal se jedním z jeho hlavních kritiků. V občanské válce se postavil na stranu opozice, dne 25. srpna 2011 byl v Damašku unesen neznámými pachateli, kteří ho zbili a zlámali mu prsty. Po uzdravení odešel Ferzat do exilu, žije v Kuvajtu. \n\nZa svoji činnost obdržel v roce 2002 Cenu prince Clause, v roce 2011 Sacharovovu cenu za svobodu myšlení a čestné uznání organizace Reportéři bez hranic, v roce 2013 Cenu Václava Havla za kreativní disent. Časopis \"Time\" ho zařadil na svůj seznam stovky nejvlivnějších lidí světa. Zúčastnil se v Praze filmového festivalu Jeden svět.\n"}
{"id": "1348301", "url": "https://cs.wikipedia.org/wiki?curid=1348301", "title": "Území bojiště u Přestanova, Chlumce a Varvažova (krajinná památková zóna)", "text": "Území bojiště u Přestanova, Chlumce a Varvažova (krajinná památková zóna)\n\nÚzemí bojiště u Přestanova, Chlumce a Varvažova je krajinná památková zóna, která se rozkládá v Chabařovické pánvi a částečně v Nakléřovské vrchovině v okresech Ústí nad Labem a Teplice v Ústeckém kraji. Jejím přirozeným centrem je město Chlumec. Bojiště u Přestanova, Chlumce a Varvažova bylo jako historická krajina mimořádné hodnoty prohlášeno Ministerstvem kultury České republiky podle vyhlášky č. 208/1996 krajinnou památkovou zónou v roce 1996. Tato památková zóna s rozlohou 749 ha patří spíše k menším z 25 krajinných památkových zón, které byly do roku 2017 vyhlášeny na území České republiky.\n\nKrajina památkové zóny má převážně zemědělský charakter. Její současnou podobu v porovnání s minulostí ovlivnil rozvoj města Chlumce v druhé polovině 20. století a pozdější satelitní výstavba obytných zón v oblasti Stradova. Z geomorfologického hlediska se toto území, na němž se udála historicky významná válečná střetnutí, nachází v Chabařovické pánvi, která je součástí geomorfologického celku Mostecké pánve. Nejsevernější okraje památkově chráněného území zasahují k úpatí Nakléřovské vrchoviny, která náleží do Krušných hor. Z rovinatého terénu na severovýchodě od Chlumce vystupuje subvulkanické těleso vrchu Horka (313 m n. m.). Z administrativního hlediska chráněné území leží v okrese Ústí nad Labem, pouze jeho západní část zasahuje na katastr Unčína, který je součástí města Krupky v okrese Teplice. \n\nÚzemí, na němž se rozkládá krajinná památková zóna, bylo podle historických pramenů osídleno již v raném středověku. Podle informace z 13. století mělo již v roce 993 na vrchu Horka stát knížecí strážní hradiště s celnicí, které chránilo cestu přes Nakléřovský průsmyk do Míšně. Ve směru do českého vnitrozemí se u Chlumce tato cesta dělila na dvě větve, které směřovaly buď přes Lovosice nebo přes Bílinu do Prahy. V roce 1040 u Chlumce kníže Břetislav I. zabránil vpádu německého krále Jindřicha III. do Čech.\n\nNejznámější středověkou událostí byla bitva mezi českým knížetem Soběslavem I. a německým králem Lotharem III., k níž došlo u Chlumce 18. února 1126. Vítězství českého vojska nad králem Lotharem III. přispělo k upevnění moci Přemyslovců a rozvoji českého státu. Další významný vojenský střet se na Ústecku odehrál 16. června 1426 u Chabařovic, kdy zde početně mnohem slabší husitské oddíly porazily mnohem silnější armádu říšskoněmeckých žoldnéřů. Vojenským střetům se nevyhnula tato podkrušnohorská oblast během třicetileté války, kdy v důsledku válečných událostí byla prakticky všechna sídla kolem Chlumce vylidněna. V druhé polovině 17. století zde jako pozoruhodná krajinná dominanta kaple Nejsvětější Trojice, kterou v letech 1685-1691 na vrchu Horka nechal postavit majitel chlumeckého panství Jan František Krakovský z Kolovrat jako projev díků za to, že zdejší kraj byl uchráněn před morovou epidemií.\n\nNejvětším vojenským střetnutím evropského významu v prostoru Nakléřov - Chlumec - Přestanov - Varvažov byla bitva u Chlumce, která se zde odehrála konce srpna roku 1813 mezi francouzskými, ruskými, pruskými a rakouskými vojsky. Hlavní bitva proběhla ve dnech 29. a 30. srpna 1813. Zatímco střetnutí prvního dne bitvy skončilo ve prospěch francouzských napoleonských vojsk, druhý den se situace zcela obrátila. Bitva skončila všeobecnou panikou a úprkem francouzských vojsk a jen části francouzské armády se podařilo probít se do hor přes pruské oddíly u Nakléřova. Výsledky bitvy byly tragické pro obě strany - celkem zde zahynulo na 9 300 spojeneckých vojáků, z nichž většinu tvořili Rusové, kteří během prvního dne bitvy statečně odolávali francouzskému náporu. Na francouzské straně bylo kolem 11 000 padlých (uvádí se, že během prvního dne bitvy na každé straně, spojenecké i napoleonské, padlo kolem 6 000 vojáků). Během tohoto rozsáhlého střetnutí byly zcela zničeny obce Chlumec, Stradov, Žandov, Přestanov, Roudné a Dolní Varvažov.\n\nPředmětem ochrany je celé území historického bojiště v oblasti Chlumce, Přestanova a Varvažova s desítkami válečných památníků a hromadných hrobů. Jako první byl v místech bojů u Varvažova odhalen již 8. září 1817 \"Pruský pomník\". Následovalo vybudování \"Rakouského pomníku\" (Pomník generála Colloredo-Mansfelda), který byl v centru Varvažova odhalen 17. září 1825. K impozantnímu \"Ruskému památníku\" u Přestanova byl položen základní kámen 28. září 1835. Na počátku 20. století, v roce 1911, vznikl v prostoru Přestanov - Stradov - Unčín \"Francouzský pomník\" a v roce 1913 byl u příležitosti 100. výročí slavné bitvy v Chlumci odhalen největší ze zdejších pomníků, tzv. \"Jubilejní památník\". Mezi nejvýznamnější pietní místa patří i \"Památník 10 000 padlých\" v místě hromadného hrobu, do nějž byly nedaleko Ruského památníku v roce 1835 uloženy shromážděné ostatky padlých vojáků. Kromě tohoto největšího masového hrobu na území Čech jsou na Ústecku ostatky vojáků, padlých v roce 1813, uloženy ještě v hromadném hrobě na hřbitově v Chlumci a další podobný hrob (již mimo území krajinné památkové zóny) je u Petrovic.\n\nNa severozápadě hranice památkové zóny začíná ve Varvažově na silnici č. 248. Po ní pak pokračuje na jih až k silnici I/13 a dále k západní hraně bývalého lomu. Odtud hranice chráněného území vede k Chlumci, kde po východním břehu obchází Zámecký rybník a pokračuje na jihozápad. Když dosáhne silnice I/30, obrací se po ní k severozápadu ke křižovatce se silnicí I/13. Po silnici I/13 je hranice památkové zóny vedena dále na jihozápad kolem Přestanova až na katastrální území Unčína. U Soběchleb opouští tuto komunikaci a obrací se na sever k Unčínu. Unčín obchází po východním okraji zástavby směrem na sever, až dojde k železniční trati Děčín – Oldřichov u Duchcova, která tvoří severní hranici krajinné památkové zóny až k Varvažovu.\n\n"}
{"id": "1348310", "url": "https://cs.wikipedia.org/wiki?curid=1348310", "title": "Goya (Boháč)", "text": "Goya (Boháč)\n\nGoya je opera o dvou dějstvích českého skladatele Josefa Boháče na vlastní libreto na námět filmu Drahoslava Makovičky \"Buřič Jejího Veličenstva\" (1967) podle románu \"Goya oder der arge Weg der Erkenntnis\" Liona Feuchtwangera. Premiéru měla 30. září 1978 ve Státním divadle Ostrava.\n\n\"Goya\" je jediná celovečerní opera skladatele Josefa Boháče. Předcházely jí komická aktovka \"Námluvy\" z roku 1967 a televizní opera \"Oči (opera)\", premiérovaná roku 1974 (Josef Boháč byl v letech 1970–1979 ředitelem hudebního vysílání Československé televize). Námětem se stal populární historický román Liona Feuchtwangera, jehož hlavním tématem je vztah tvůrčího umělce (malíře Francisca Goyi) k moci (španělskému královskému dvoru). Ta je v románu i v opeře představována jako zkostnatělá, libující si ve vyprázdněných obřadech a choreografovaných slavnostech (dvorské plesy), hloupé (v postavě krále) i vychytrale manipulující (v postavě královny) a neštítící se násilí, ať už vystavovaného na odiv k zastrašení veřejnosti (mnišské sbory – rekviem – ohlašující autodafé na začátku i konci opery), nebo tajného a soukromého (otrávení Cayetany z Alby). Hrdina opery, i když je sám přes své neprozřetelné činy mocnými využíván a chráněn, nakonec řeší svou tvůrčí nesvobodu emigrací do svobodné sousední země.\n\nSkladatel si upravil libreto sám, jevištně velmi účinně, a zajistil tak příležitosti k uplatnění hudby: jsou zde sbory a tance, titulní hrdina má tři velké monology s rozrůzněným výrazem a navíc velký milostný duet s Cayetanou, výrazná je rovněž árie jeho hlavní protihráčky, královny Marie Luisy. Španělský kolorit se projevuje zejména v tancích, ale například také v prosté písni prodavačky ryb Pepy Todó; obřadná hudba spojená s královským dvorem, mnichy a inkvizicí vytváří atmosféru podobnou Verdiho \"Donu Carlosovi\". I když se Boháč ve svém díle neuzavíral soudobým trendům, v této opeře klade důraz na srozumitelnost a jasnost sdělení. Vychází z tzv. rozšířené tonality a navazuje zejména na tvorbu Dmitirje Šostakoviče a Sergene Prokofjeva. Inspirací k opeře byla skladateli i jeho manželka, významná sopranistka Marie Boháčová, která také ztvárnila roli vévodkyně z Alby na gramofonové nahrávce opery.\n\nJiž roku 1979 vydalo hudební nakladatelství Panton Boháčova \"Goyu\" na dvojici gramofonových LP desek. Brzy po ostravském divadle ho navíc nastudovala i další divadla, Jihočeské divadlo v Českých Budějovicích (premiéra 5. dubna 1980) a Státní divadlo Zdeňka Nejedlého v Ústí nad Labem (premiéra 9. dubna 1982).\n\nGoyova tvorba byla inspirací i pro jiné světové hudební skladatele. Nejznámějším z hudebních děl na náměty Goyových obrazů je klavírní suita „Goyescas“ španělského skladatele Enriqua Granadose z roku 1915. Operu inspirovanou Goyovými kresbami napsal též Michael Nyman (\"Facing Goya\", 2000), existuje též opera \"Goya\" švédského skladatele Daniela Börtze, jež měla premiéru v Göteborgu roku 2009, nebo i stejnojmenná „techno-opera“ Lomeho Altmana z roku 2013, mezinárodně nejznámější je opera \"Goya\" italsko-amerického skladatele Giana Carla Menottiho z roku 1986, napsaná pro Plácida Dominga v titulní roli.\n\nGoya je obdivovaným dvorním malířem španělského královského páru, nanicovatého Karla IV. a jeho inteligentní i vášnivé manželky Marie Luisy. Ale upjatá a strnulá atmosféra u dvora Goyu dusí. Jedním z jeho nápadů, jak vnést do obřadných královských slavností trochu života, je uvést ke dvoru prodavačku ryb Pepu Todó, která barvitě popisuje svou živnost. Přitom se však malíř poprvé setká s krásnou Cayetanou, vévodkyní z Alby. Ta je plna obdivu ke Goyovu dílu a k mužnému malíři jako takovému. Svádí jej a nakonec se Goyovi nabídne jako model k aktu. Okouzlený Goya přijímá.\n\nAvšak zvěst o tomto skandálním záměru se donese až k velkému inkvizitorovi, jemuž jsou Goyovy tolerované výstřelky trnem v oku. Sdělí to královně Marii Luise, která sama cítí ke Goyovi potlačovanou touhu. Zmocní se jí prudká žárlivost na mladou a půvabnou vévodkyni a po delším přemítání ji dá otrávit.\n\nGoya je tragédií otřesen. Chce se královně a celému dvoru pomstít svým uměním, a proto tvoří cyklus grafických listů \"Los Caprichos\" (Rozmary), v němž nelítostně ukazuje duševní prázdnotu dvořanů. Neucouvne ani před krutou karikaturou královny, kterou zobrazí jako stařenu hledící do zrcadla a tážící se „Jak dlouho ještě?“ Pobouření, které jimi vyvolá, by mohlo stát Goyu život, ale královna si uchová chladnou hlavu a nenechá z Goyi udělat mučedníka. Obrátí situaci tím, že veřejně prohlásí jeho karikatury za velmi zábavný žert, a dvořané jsou nuceni je obdivovat. Marie Luisa ho dokonce jmenuje vrchním pořadatelem dvorských zábav. Goya vidí, že z něj dělají šaška; dává nablýskanému španělskému dvoru vale a odchází do Francie, „do země, kde svoboda už vzkvétá pro lepší život všech“.\n\nTři flétny, dva hoboje, tři klarinety, tři fagoty, čtyři lesní rohy, tři trubky, tři pozouny, tuba, tympány, bicí souprava, klavír, smyčcové nástroje (housle, violy, violoncella, kontrabasy).\n\n"}
{"id": "1348325", "url": "https://cs.wikipedia.org/wiki?curid=1348325", "title": "Almas (dinosaurus)", "text": "Almas (dinosaurus)\n\nAlmas byl malým masožravým dinosaurem (teropodem) z čeledi Troodontidae, který žil asi před 75 až 71 miliony let na území dnešního Mongolska (Jihogobijský ajmag). Pojmenován je podle mongolské mytologické postavy.\n\nFosílie tohoto svrchnokřídového dinosaura byly objeveny v usazeninách souvrství Džadochta. Byla objevena částečně zachovaná kostra (holotyp s označením IGM 100/1323), na základě které byl dinosaurus týmem paleontologů v roce 2017 popsán jako \"Almas ukhaa\". Druhové jméno odkazuje k lokalitě Ukhaa Tolgod, na které k objevu došlo.\n\n\n"}
{"id": "1348331", "url": "https://cs.wikipedia.org/wiki?curid=1348331", "title": "5G", "text": "5G\n\n5G (neboli pátá generace bezdrátových systémů) je připravovaný telekomunikační standard nové mobilní sítě, který technicky překonává stávající řešení 4G (LTE Advanced). Hlavním přínosem nové technologie je významné, přibližně desetinásobné zvýšení přenosové rychlosti a podstatné snížení doby odezvy oproti standardu 4G, což má umožnit provoz nejmodernějších komunikačních technologií. Spuštění komerčního provozu 5G sítí ve světě nastalo roku 2019 v Jižní Koreji.\n\nNový standard má umožnit zvýšení teoretické přenosové rychlosti až na 20 Gbit/s a snížení odezvy řádově na jednotky milisekund, což umožní rychlejší internet v mobilních telefonech, využití technologie v průmyslu a robotice, ale hlavně v oblastech internetu věcí (včetně autonomních vozidel), virtuální a rozšířené reality, 360stupňových videí a holografických telefonátů a projekcí. Podle Mezinárodní telekomunikační unie musí být po dobu 95 procent datového přenosu dosahováno rychlostí 100 Mbit/s (12,8 MB/s) pro download a 50 Mbit/s (6,25 MB/s) pro upload.\n\nJelikož nároky různých technologií mohou být odlišné (například v mobilních telefonech je důležitější rychlost připojení, zatímco pro autonomní vozidla je klíčová co nejkratší odezva), je vyvíjen tzv. „network slicing“ (v doslovném překladu „krájení sítě“), tedy technické řešení umožňující rozparcelování sítě 5G na různé virtuální vrstvy, tzv. podsítě k různému využití a s odlišnými parametry, které si vyžaduje příslušná technologie, kterou síť právě podporuje; bude možné rovněž připojení velkého množství zařízení (například senzorů) k jediné vrstvě. Dalším přínosem nového standardu bude částečná decentralizace sítě, tedy umožnění přímé komunikace mezi jednotlivými zařízeními s vynecháním operátora, což umožní vyšší rychlost a nižší zpoždění při komunikaci.\n\nVývoj standardu byl definitivně dokončen přibližně v polovině roku 2018. Konsorcium 3GPP definuje vlastnosti rádiového rozhraní pomocí standardu 5G New Radio (5G NR) a Mezinárodní telekomunikační unie zpracovává řadu standardů ITU IMT-2020, které předpokládají tři hlavní způsoby využití. Jde o rozšířenou mobilní širokopásmovou komunikaci (\"Enhanced Mobile Broadband, eMBB),\" vysoce spolehlivá spojení s nízkou latencí (\"Ultra Reliable Low Latency Communications, URLLC),\" a hromadná komunikace mezi stroji (\"Massive Machine Type Communications, mMTC).\" Tedy kromě zrychlení datových a video přenosů v mobilních telefonech se počítá s možností budování kritické struktury s okamžitou odezvou a především s růstem bezdrátových přenosů informace mezi stroji i v rámci průmyslových podniků a tyto různé potřeby zohledňují i telekomunikační úřady při plánování rádiového spektra.\n\nPředevším pro mobilní telefonní operátory jsou určena pásma pod 1 GHz (včetně tzv. digitální dividendy při celoevropském přechodu z DVB-T na DVB-T2, kdy se uvolní oblast nad 700 MHz (tj. např. v ČR bude nejvyšší použitý TV kanál č. 48). V pásmech mezi 1 a 6 GHz je možné jak mobilní řešení tak stacionární pokrytí specifického místa podobně jako dnešní WiFi sítě, ale nejmasovější rozvoj umožní milimetrové vlny, kde se předpokládá využití kolem 26 GHz (pásmo K), 42 GHz a úseku 57-66 GHz z pásma V, s velkým prostorem pro lokální bezdrátové propojení strojů a snímačů v rámci jednoho provozu. Vize Evropské komise Akční plán 5G pro Evropu z roku 2016 (COM/2016/0588) předpokládá až milión připojených zařízení na 1 čtverečný kilometr.\n\nPrvní evropské vysílače signálu 5G podle předběžného standardu 5G NR úspěšně otestovala již v říjnu 2017 v Berlíně společnost Deutsche Telekom a naměřila rychlost kolem 2 Gbit/s. V České republice otestoval T-Mobile na začátku roka 2018 podpůrnou technologii Massive MIMO, která několikanásobně zvyšuje kapacitu mobilních vysílačů, v červenci 2018 pak Vodafone testoval v Karlových Varech první ukázku sítě 5G, přičemž dosáhl rychlosti okolo 1,8 Gbit/s. V německém i českém testu byly použity technologie čínské společnosti Huawei. V roce 2018 začne 5G sítě testovat také Orange, skupina British Telecom a několik dalších významných mobilních operátorů, z nichž někteří spolupracují s výrobcem bezdrátových modemů pro mobilní telefony Qualcomm.\n\nV únoru 2018 byla technologie testována na zimních olympijských hrách v Pchjongčchangu; při společných testech jihokorejské telekomunikační společnosti KT Corporation, Intelu a Samsungu bylo vyzkoušeno a předvedeno využití 5G v samořídících autobusech, při 360stupňových přímých přenosech a při vytváření virtuální reality. V září 2018 proběhlo ve Spojeném království úspěšně testování holografické komunikace na vzdálenost 260 km a ve stejném měsíci v ČR proběhl test nových možných aplikací pro sítě 5G, na němž spolupracovaly Český telekomunikační úřad a společnost Nokia.\n\nKromě telekomunikací (pokrytí co nejširšího území) se testuje i průmyslové využití v omezených areálech pro internet věcí (IoT) a průmysl 4.0, například v pásmu 3,7–3,8 GHz.\n\nPředpokládá se, že zavádění 5G začne na konci roku 2018 a bude probíhat nejrychleji v severoamerickém a asijském regionu – spuštění technologie na přelomu let 2018 a 2019 připravují všichni významní američtí operátoři a americký T-Mobile plánuje pokrytí New Yorku a Las Vegas a dalších 28 měst už do konce roku 2018. V evropském prostoru se stala významným mezníkem dohoda italského operátora Telecom Italia se San Marinem, díky níž se země ještě v roce 2018 pravděpodobně stane první zemí světa s celostátním pokrytím signálem 5G. V roce 2019 plánují spuštění sítí jihokorejští operátoři KT Corporation a SK Telecom. Spuštění první komerční evropské sítě plánuje skupina Deutsche Telekom v roce 2020 v Německu.\n\nVe druhé polovině roku 2019 plánuje Český telekomunikační úřad vypsání aukce kmitočtů v pásmu 3,5 GHz pro české mobilní sítě 5G. Poskytování služeb operátorem bude muset být spuštěno do dvou let a licence mají mít patnáctiletou platnost, přičemž spuštění sítí úřad očekává v roce 2020. Při zavádění 5G v České republice úřad spolupracuje v rámci pilotního projektu se společností Nokia, díky čemuž se spuštění komerčního provozu očekává už v roce 2022.\n\nV srpnu 2018 představila společnost Motorola první chytrý telefon s modulární podporou 5G a na druhou polovinu roku 2019 je ohlášeno uvedení modelu s integrovanou podporou od čínského výrobce Huawei. V roce 2019 plánuje jihokorejský konglomerát Samsung uvést novou generaci chytrých telefonů Galaxy S a díky své dohodě s výrobcem modemů Qualcomm hodlá začít prodávat svá zařízení s podporou 5G přibližně dvacet výrobců telefonů, například Asus, HMD, HTC, Lenovo, LG, Sony, Xiaomi a ZTE.\n\nV roce 2019 plánuje Intel uvést první notebooky s 5G modemy.\n\nPodle predikce společnosti Ericsson bude do konce roku 2023 prostřednictvím nejnovějších mobilních sítí připojena více než miliarda uživatelů, což bude představovat přibližně 12 procent všech světových připojení a přes sítě 5G bude probíhat více než 20 procent mobilního datového provozu. Během tohoto období se má objem datového toku zvýšit osminásobně a dosáhnout hodnoty kolem 100 exabytů měsíčně, hlavně v důsledku zvýšené konzumace obsahu koncovými uživateli. Na konci roku 2023 má být prostřednictvím sítí 5G připojena přibližně polovina severoamerických, třetina asijských a pětina západoevropských mobilních uživatelů. Celosvětově největší penetrace se očekává v Číně, kde má do roku 2022 využívat 5G téměř 600 milionů obyvatel země.\n\nPodle Evropské komise by ekonomické výhody technologie mohly do roku 2025 dosáhnout hodnoty 113 miliard eur, celosvětový přínos do roku 2035 je odhadován na více než 12 bilionů dolarů. Počet zařízení připojených přes tzv. internet věcí by měl počet mobilních telefonů převýšit víc než desetinásobně a zabezpečené bezdrátové přenosy pro výrobu, logistiku, dopravu, zdravotnictví, energetiku a média mají značně zlevnit instalaci tzv. chytrých řešení.\n\nNávrh 5G (stav v červnu 2018) přebíral principiální bezpečnostní slabinu technologie LTE. Podle některých amerických vědců lze navíc jednoduše sledovat polohu uživatelů sítě. Vzhledem k navázaným technologiím bude třeba k sítím 5G přistupovat jako ke kritické infrastruktuře, na které bude postupně závislá další infrastruktura a masivní datové přenosy spolu s miliardami připojených zařízení IoT významně rozšíří plochu pro kyberútoky, protože se očekává, že většina lidských činností se bude opírat o kybernetickou infrastrukturu a rozsáhlé digitální ekosystémy. Očekává se mnohem více zranitelností oproti 4G standardu z důvodu vyššího poštu přístupových bodů.\n\nPodle názorů některých vědců představují milimetrové vlny (nově používané 5G sítěmi) zdravotní riziko pro člověka i přírodu, přičemž odkazují na studie zkoumající vliv milimetrových vln na kůži, zrak, srdce a zvýšenou rezistenci bakterií. Podle studie v časopisu \"Scientific Reports\" z roku 2018 existuje také rezonanční absorpce u hmyzu, který bude podle této studie vstřebávat vlnění o milimetrových vlnových délkách řádově stokrát více, než se děje u záření dosud užívaného; a to v situaci, kdy došlo k výraznému, až 75–80 % snížení populace létavého hmyzu oproti roku 1989. \n\nVe světě vznikly různé snahy vyvolat společenskou diskusi, jestli technologický přínos sítí 5G vyváží potenciální rizika s tím spojená. V roce 2018 vznikla mezinárodní výzva proti zavádění 5G sítí; k jejím argumentům patří kromě bezpečnostní nedokonalosti zejména údajné riziko výrazného nárůstu elektromagnetického záření, a to v nových, dosavadními technologiemi nepoužívaných frekvencích. Zmiňován je dále dopad na živé organismy, zvlášť na genetickou informaci, který nelze zcela vyloučit kvůli krátké době existence mobilních sítí, plošně vyzařujících toto záření.\n\nV Evropě a USA vznikly i další iniciativy vyzvat vlády k zastavení zavádění 5G sítí. Z důvodů přetrvávajících pochybností přerušilo své plány na zavádění 5G technologie například belgické hlavní město Brusel.\n"}
{"id": "1348339", "url": "https://cs.wikipedia.org/wiki?curid=1348339", "title": "Language Binding", "text": "Language Binding\n\nLanguage binding (propojování jazyků) je aplikační programové rozhraní poskytující „lepidlový“ kód umožňující programovacímu jazyku nebo systémové službě užití v jiném jazyce, než ve kterém byl původní kód napsán.\n\nBinding běžně znamená mapování jedné věci k druhé. V případě softwarových knihoven se jedná o wrappery, které propojují dva různé jazyky tak, aby knihovna napsána v jednom jazyce mohla být použita v jazyce druhém. Spousta knihoven je psána v systémových programovacích jazycích jako je C či C++. Aby se takové knihovny daly použít v jiném jazyce, bežně vysokoúrovňovějších jako Java, Common Lisp, Python nebo Lua, rozhraní k dané knihovně musí být napsáno v daném jazyce s možností rekompilace kódu daného jazyka v závislosti na potřebných změnách. Většina jazyků umožňuje rozhraní ke svým funkcím, jako například Pythoní ctypes či cffi a uffi Common Lispu.\n\nNapříklad, propojování pro Python se používá, když knihovna psaná v jazyce C má být použita v Pythonu. Dalším příkladem je libsvn napsaná v jazce C, aby poskytla rozhraní pro přístup k repozitáři Subversion software. Pro přístup k Subversion z Javy lze použít libsvnjavahl, která závisí na faktu, že libsvn knihova již je nainstalována a chová se jakožto most mezi Javou a libsvn, twdy poskytuje API, které volá funkce z libsvn k provedení daného úkonu.\n\nVetšina motivuje k tvorbě těchto rozhraní, aby se zabránilo reimplementaci jedné knihovny v několika jazycích a tím pádem i potížím implementace některých algoritmů efektivně v některých vysokoúrovňových jazycích.\n"}
{"id": "1348344", "url": "https://cs.wikipedia.org/wiki?curid=1348344", "title": "Kukačka vraní", "text": "Kukačka vraní\n\nKukačka vraní (\"Centropus sinensis\") je středně velký pták z čeledi kukačkovitých. Patří do asijských druhů kukaček. Své české druhové jméno dostala podle svého vzhledu připomínající vránu nebo i straku. Někteří obyvatelé ji kvůli dlouhému ocasu přirovnávají k bažantovi (proto crow pheasant).\n\nIndie, Pákistán, Čína, Nepál a Indonésie.\n\nMěří 48 cm, hlava je černá, tělo černé s lesklefialovými znaky a světle hnědými křídly. Oči jsou červené. \n\nKukačka vraní se živí hmyzem, housenkami motýlů, malými obratlovci a loví i zmije řetízkové. Také se ale živí i ovocem stromů druhů \"Cascabela thevetia\", jehož ovoce jejedovaté. \n\nTento druh neklade vejce do cizích hnízd jako kukačka obecná, staví si svoje hnízda.\n\n"}
{"id": "1348346", "url": "https://cs.wikipedia.org/wiki?curid=1348346", "title": "Znak města Tridentu", "text": "Znak města Tridentu\n\nZnak Autonomní provincie Trento je oficiální symbol italské Autonomní provincie Trento. má podobu štítu stříbrné barvy se svatováclavskou orlicí, symbolem města Trento (Trident).\n\nPodoba městského znaku ze 4. ledna 1988, má následující atributy:\n\n"}
{"id": "1348352", "url": "https://cs.wikipedia.org/wiki?curid=1348352", "title": "Vojtěch Rosický", "text": "Vojtěch Rosický\n\nVojtěch Rosický (30. října 1880 Praha – 9. února 1942 Mauthausen) byl český mineralog a petrograf. Působil jako profesor na Přírodovědecké fakultě Masarykovy univerzity. V letech 1922 až 1923 zde zastával post děkana a v letech 1925 do 1926 byl rektorem Masarykovy univerzity. Pro zapojení do protinacistického odboje byl zatčen a vězněn v Kounicových kolejích a koncentračním táboře Mauthausen-Gusen, kde na počátku roku 1942 zemřel.\n\nVojtěch Rosický se narodil 30. října 1880 v Praze manželům Františku Vilémovi a Marii Rosickým. Po absolvování gymnázia studoval v letech 1899 až 1903 na Filozofické fakultě české univerzity v Praze. V roce 1904 získal doktorský titul z mineralogie, fyziky a filozofie. Poté působil jako učitel na reálném gymnáziu v Truhlářské ulici v Praze. V roce 1919 byl jmenován mimořádným profesorem mineralogie a petrografie na Karlově univerzitě a o rok později pak řádným profesorem těchto oborů na Masarykově univerzitě v Brně, načež v letech 1920 až 1942 zastával post ředitele mineralogického ústavu na Přírodovědecké fakultě MU. V letech 1922 až 1923 byl rovněž děkanem Přírodovědecké fakulty MU a od roku 1925 do 1926 pak rektorem Masarykovy univerzity.\n\nByl členem České akademie věd a umění, Moravské přírodovědecké společnosti, Přírodovědeckého klubu v Brně a v Praze, či brněnského Sokola. Po okupaci českých zemí v roce 1939 se profesor Vojtěch Rosický zapojil do odboje, avšak 12. prosince 1940 byl zatčen a internován v Kounicových kolejích v Brně. Na počátku roku 1942 byl spolu s dalšími vězni transportován do koncentračního tábora Mauthausen. Tam zemřel 9. února 1942.\n\n\nJméno Vojtěcha Rosického můžeme najít na několika brněnských památnících věnovaných obětem nacistické perzekuce. Již v roce 1947 byla v areálu Přírodovědecké fakulty na Kotlářské ulici odhalena pamětní deska se jmény umučených pedagogů pocházejících z této fakulty. Mramorová deska uctívající památku Vojtěcha Rosického pak od roku 1970 visí i na budově zdejšího mineralogického ústavu. Rosického jméno je od roku 1947 rovněž na památníku obětem z řad brněnského Sokola na Kounicově ulici a na památníku umístěném na hřbitově v Řečkovicích. V roce 2014 byl před dům v ulici Drobného, ve kterém bydlel, vsazen na památku jeho stolperstein.\n25. září 1946 bylo na památku Vojtěcha Rosického přejmenováno dřívější Žerotínovo náměstí v Žabovřeskách, které bylo během války a krátce po ní označováno jako Alter Platz, čili Staré náměstí.\n\n\n"}
{"id": "1348353", "url": "https://cs.wikipedia.org/wiki?curid=1348353", "title": "BusinessInfo.cz", "text": "BusinessInfo.cz\n\nBusinessInfo.cz je internetový portál, který vznikl díky spolupráci agentury CzechTrade a Ministerstva průmyslu a obchodu v roce 2001. Účelem portálu je poskytovat systém informací a služeb, které jsou určeny zejména podnikatelům a exportérům. Nabízí i informace o novelách norem z podnikatelského prostředí. V roce 2012 změnil svou podobu s cílem nabídnout lepší služby. V roce 2013 převzala správu nad obsahovou částí Mladá fronta, která v roce 2017 opět vyhrála tendr na redakční služby. \n\n"}
{"id": "1348358", "url": "https://cs.wikipedia.org/wiki?curid=1348358", "title": "Námluvy (Boháč)", "text": "Námluvy (Boháč)\n\nNámluvy je komická opera o jednom dějství a devíti výstupech českého skladatele Josefa Boháče na vlastní libreto podle stejnojmenného dramatického žertu Antona Pavloviče Čechova.\n\n\"Námluvy\" jsou první a měřeno počtem inscenací nejúspěšnější opera Josefa Boháče. Jejím námětem je oblíbená hříčka A. P. Čechova, která byla několik let před vznikem opery zpopularizována oceněnou televizní inscenací Martina Friče. Libreto si z překladu Pavla Papáčka upravil skladatel sám.\n\nI přes nízký počet pouhých tří postav se nejedná o komorní operu, orchestr je plně obsazen, ale instrumentace je velmi průhledná a skladatel využívá často sólové nástrojové výstupy (např. tuby, pikoly, bicích nebo klavíru) ke zdůraznění groteskních momentů. Muzikolog Ladislav Šíp charakterizuje Boháčův hudební styl v \"Námluvách\" jako „hledání nových možností při respektování požadavku sdělnosti“. Hudba prozrazuje smysl pro humor a grotesku a současně pro charakterizaci postav i situací, v nichž se nacházejí (Lomovovy rozpaky, neohrabanost, tvrdohlavost a „bušení srdce“, Nataljinu vznětlivost, úlisnost i strach, Čubukovovu rozšafnost a strojenou kultivovanost, která dokáže rychle spadnout). Operu uvádí vtipná předehra, a protože \"Námluvy\" jsou podle Josefa Boháče „komedii plná hádek“, je základním kamenem jejich hudební dramaturgie sled dramaticky účinně gradovaných duetů a tercetů. Přestože se jedná o veselohru ryze konverzační, hudba není pouze recitativem nebo deklamací, nýbrž obsahuje řadu kratších i rozvitějších melodických úseků.\n\nPremiéru Boháčových \"Námluv\" uvedlo 18. března 1971 pražské Divadlo DISK při Hudební fakultě Akademie múzických umění, a to v kombinaci s operami \"Klíč\" Ivo Jiráska a \"Bastien a Bastienka\" W. A. Mozarta. Přijetí kritikou i obecenstvem bylo velmi příznivé. Ideální kombinaci \"Námluv\" s další čechovovskou groteskou \"Medvěd\" Ivo Jiráska uvedlo brzy poté Státní divadlo Zdeňka Nejedlého v Ústí nad Labem (premiéra 15. prosince 1972) a pak i Národní divadlo v Praze (premiéra 9. března 1978) . Národní divadlo svou inscenaci představilo i na festivalu Smetanova Litomyšl a převzala ji i Československá televize, na jejím základě vyšla i gramofonová deska, ke Natalju zpívá skladatelova manželka, sopranistka Marie Boháčová. Stejnou kombinaci s \"Medvědem\" uvedlo i Divadlo F. X. Šaldy v Liberci (premiéra 3. listopadu 1979), zatímco dosud poslední inscenace, kterou uvedla na scéně Komorní opery Hudební fakulta brněnské JAMU, zkombinovala Boháčovy \"Námluvy\" s operou Václava Jedličky \"Maximův problém\" (premiéra 7. března 1982).\n\nKe Stěpanu Stěpanoviči Čubukovovi přichází na nečekanou návštěvu, slavnostně vyoděný, jeho soused Ivan Vasiljevič Lomov. Čubukov ho vítá a nejdříve se z jeho obřadné a nejasné řeči domnívá, že si Lomov chce půjčit peníze; pak se ale ukáže, že se přišel ucházet o ruku Čubukovovy dcery Natalji. Čubukov se raduje (Natalju nebude snadné provdat) a odchází pro dceru, zatímco Lomov přemítá: není nijak zamilován, ale Natalja Stěpanovna je dobrá hospodyně a on přichází do kritického věku na ženění, navíc ho trápí srdeční slabost…\n\nNatalja přichází a dává se s hostem do hovoru. Otec jí nesdělil účel Lomovovy návštěvy a nápadník je v rozpacích. Vezme své důvody zeširoka, hovoří o dávném přátelství a dobrém sousedství obou rodů a zmiňuje, že například jeho Volí loučky sousedí s březinou Čubukovových. Natalja Stěpanovna se ozve: to je mýlka, Volí loučky jsou přece jejich. Lomov jí to vyvrací a hovor se rychle změní v prudkou hádku. Ta přivolá Čubukovova, který potvrzuje svůj nárok na loučky. Dojde na nejrůznější vzájemné urážky a Lomov nakonec rozhořčeně spěchá pryč. Čubukov si oddechuje: takový člověk se chtěl ženit s jeho dcerou! Když Natalja zjistí, že si Lomov přišel pro ni, pokoušejí se o ni mrákoty a nařizuje otci, aby souseda za každou cenu přivedl zpátky.\n\nTo se podaří a Natalja je chvíli na Lomova jako med. Vyhýbá se hovoru o loučkách a zavede raději řeč na lov. Lomov se zmíní o tom, za kolik koupil svého psa Ugadaje, a Natalja míní, že přeplatil: vždyť jejich Otkataj přišel laciněji a je lepší. Toto povážlivé tvrzení nemůže Lomov nechat bez odpovědi a hovor se opět zvrtne v urputnou hádku, do níž se zapojí i Čubukov. Lomov, který si stále stěžuje na bušení srdce, nakonec z rozčílení padne do mdlob. Chvíli trvá, než si toho rozdurdění Čubukovovi všimnou. Pak ho ale Natalja něžně křísí. Čubukov využívá klidnější chvíle a rychle vyhlásí zasnoubení, než se Natalja a Lomov stačí dát do další rozepře.\n\nDvě flétny, hoboj, dva klarinety, fagot, tři lesní rohy, dvě trubky, pozoun, tuba, tympány, bicí souprava, celesta, klavír, smyčcové nástroje (housle, violy, violoncella, kontrabasy).\n\n"}
{"id": "1348363", "url": "https://cs.wikipedia.org/wiki?curid=1348363", "title": "Finding Shore", "text": "Finding Shore\n\nFinding Shore je kolaborativní studiové album klavíristy Toma Rogersona a hudebníka Briana Ena. Vydáno bylo 8. prosince roku 2017 nezávislou společností Dead Oceans. Album vyšlo jak na kompaktním disku, tak i na dlouhohrající gramofonové desce. První skladba z alba, nazvaná „Motion in Field“, byla představena koncem září 2017.\n\n\n"}
{"id": "1348367", "url": "https://cs.wikipedia.org/wiki?curid=1348367", "title": "Námluvy (rozcestník)", "text": "Námluvy (rozcestník)\n\nSlovo Námluvy má více významů:\nodtud názvy některých uměleckých děl:\ndále též:\n"}
{"id": "1348377", "url": "https://cs.wikipedia.org/wiki?curid=1348377", "title": "Siats", "text": "Siats\n\nSiats (podle lidožravého netvora v mytologii indiánského kmene Ute) byl rod velkého teropodního dinosaura, který žil v době před asi 98 miliony let (stupeň cenoman) na území dnešního Utahu (USA). Fosilie tohoto dravého teropoda z čeledi Neovenatoridae byly objeveny a vykopány v průběhu let 2008 až 2010 v sedimentech souvrství Cedar Mountain. Výzkumy ukazují, že teropodi měli v tomto souvrství své potravní niky dobře rozdělené.\n\n\"Siats\" byl obřím teropodem s odhadovanou délkou kolem 11,9 metru a hmotností asi 4 tuny. Je tak jedním z největších teropodů známých ze Severní Ameriky, velikostně srovnatelný s rody \"Acrocanthosaurus\" nebo \"Saurophaganax\". Objevený jedinec navíc nebyl plně dospělý a mohl tedy dorůst ještě větší velikosti. Holotyp nese označení FMNH PR 2716 a nachází se ve Fieldově muzeu v Chicagu. Jedná se o nekompletní kostru, objevenou roku 2008 při expedici zmíněného muzea do terénu v oblasti kraje Emery County v Utahu.\n\n\n"}
{"id": "1348380", "url": "https://cs.wikipedia.org/wiki?curid=1348380", "title": "Z'EV", "text": "Z'EV\n\nZ'EV, vlastním jménem Stefan Joel Weisser, (8. února 1951 – 16. prosince 2017) byl americký perkusionista a básník. Jedním z jeho učitelů byl jazzový bubeník Chuck Flores. V letech 1966 až 1969 hrál v jazzrockové kapele s Carlem Stonem a Jamesem Stewartem. Následně začal studovat na CalArts. V roce 1980 vystupoval jako předskokan kapely Bauhaus. Vydal řadu alb u ruzných vydavatelství, včetně Tzadik Records. Roku 2016 se vážně zranil při železniční nehodě nedaleko kansaského města Dodge City. Zemřel roku 2017 ve věku 66 let.\n\n"}
{"id": "1348388", "url": "https://cs.wikipedia.org/wiki?curid=1348388", "title": "Caiuajara", "text": "Caiuajara\n\nCaiuajara (\"\"Tapejara\" z geologických vrstev skupiny Caiuá\") byl rod tapejaridního pterodaktyloidního ptakoještěra, který žil před asi 85 miliony let (období svrchní křídy) na území dnešní Brazílie. Fosilie tohoto ptakoještěra byly poprvé objeveny roku 1971 dělníkem Alexandrem Dobruskiim a jeho synem, odtud tedy pochází druhové jméno pterosaura.\n\n\"Caiuajara\" byl menší až středně velký ptakoještěr, rozpětí křídel u dospělých jedinců dosahovalo asi 2,35 metru. Dospělci měli na přední části lebky mohutný hřeben, který zřejmě sloužil především k signalizačním účelům. Bylo objeveno množství jedinců různých vývojových stadií, což naznačuje možnost, že tito pterosauři byli gregaričtí (žili trvale ve skupinách).\n\nTento ptakoještěr patří do podčeledi Tapejarinae a jeho možným sesterským rodem byl \"Tupandactylus\".\n\n\n"}
{"id": "1348393", "url": "https://cs.wikipedia.org/wiki?curid=1348393", "title": "Bel-ibni", "text": "Bel-ibni\n\nBel-ibni byl babylónský král a šlechtic z 10. babylónské dynastie. Vládl v letech 703–700 př. n. l. Původně byl babylónským šlechticem, kterého roku 703 př. n. l. na trůn dosadil asyrský král Sinacherib (který ovládal Babylón) na loutkové místo babylónského krále. Tento experiment s domorodým vládcem Babylónu ztroskotal, protože Belovi se vláda zalíbila a tak se zapojil do spiknutí Elamitů a Chaldejců proti Sinacheribovi. Sinacherib spiknutí odhalil a Bela sesadil. Následně byl poslán do asyrského exilu. Jeho nástupcem se stal Sinacheribův syn Aššur-nadin-šumi. \n"}
{"id": "1348394", "url": "https://cs.wikipedia.org/wiki?curid=1348394", "title": "Malá Domaša", "text": "Malá Domaša\n\nMalá Domaša je obec na Slovensku v okrese Vranov nad Topľou v Prešovském kraji ležící 4 km jižně od přehrady Veľká Domaša.\n\nPrvní písemná zmínka o obci je z roku 1171. V obci je římskokatolický kostel Nanebevzetí Panny Marie z 18. století.\n\n"}
{"id": "1348396", "url": "https://cs.wikipedia.org/wiki?curid=1348396", "title": "The Gift (hudební skupina)", "text": "The Gift (hudební skupina)\n\nThe Gift je portugalská hudební skupina, která vznikla roku 1994 ve městě Alcobaça. Původní sestavu tvořili zpěvačka Sónia Tavares, klávesista Nuno Gonçalves, baskytarista John Gonçalves, kytarista Miguel Ribeiro a klávesista Ricardo Braga. Braga kapelu v roce 1998 opustil a ta následně pokračovala v kvartetu. Svou první desku nazvanou \"Vinyl\" skupina vydala v roce 1998. Později následovala řada dalších. V září 2016 kapela vydala singl „Love Without Violins“ ve spolupráci s anglickým hudebníkem a producentem Brianem Enem. Eno se následně podílel na celém albu kapely nazvaném \"Altar\".\n\n"}
{"id": "1348399", "url": "https://cs.wikipedia.org/wiki?curid=1348399", "title": "Chvilka pro Andreje", "text": "Chvilka pro Andreje\n\nChvilka pro Andreje je studentská výzva předsedovi hnutí ANO 2011 Andreji Babišovi, která byla zveřejněna v Den boje za svobodu a demokracii, 17. listopadu 2017, na demonstraci „Pravda nemá alternativu“ a na webových stránkách, kde je také možnost ji podepsat. Zástupci studentů předali výzvu osobně Andreji Babišovi 17. listopadu ráno na Národní třídě.\n\nVýzva upozorňuje vítěze voleb do Poslanecké sněmovny na jeho předvolební sliby (zejména na sliby uvedené v jeho \"Smlouvě Andreje Babiše s občany ČR\") o zachovávání demokracie a spravedlnosti v České republice. Autoři výzvy deklarovaně respektují výsledek voleb, ale žádají, aby Andrej Babiš své sliby dodržoval. Na základě těchto slibů je ve výzvě formulováno deset konkrétních bodů, ke kterým by se dle autorů a signatářů výzvy měl Andrej Babiš veřejně přihlásit svými činy ve vládě. Body mohou podepsat jak voliči a podporovatelé, tak odpůrci Andreje Babiše.\n\nHlavním cílem výzvy je vyvolat celospolečenský dialog o významu demokracie a jejím možném ohrožení, které autoři výzvy vidí zejména v rozdělování společnosti a znehodnocování faktů.\n\nVýzvu formulovala, sepsala a zveřejnila skupina studentů kolem studenta FF UK a ETF UK Mikuláše Mináře, který je jejím hlavním autorem a také mluvčím.\n\nV první vlně podepsalo výzvu 120 studentů z různých českých univerzit. Po uveřejnění ji již mohl podepsat každý občan ČR. Během prvního měsíce od zveřejnění podepsalo výzvu přes 5000 občanů ČR napříč společností, včetně řady univerzitních profesorů, umělců, novinářů a běžných občanů z celé republiky.\n\nMezi signatáři jsou např. chartisté prof. Ladislav Hejdánek, prof. Jakub S. Trojan, Jaroslav Hutka, Tomáš Bísek a prof. Jan Sokol. Výzvu podepsala také řada poslanců (např. Jan Farský, Petr Gazdík, Miroslava Němcová, Ondřej Veselý a další), senátorů (např. Václav Láska, Ladislav Kos, Václav Chaloupek a další) a kandidát na prezidenta Marek Hilšer.\n\nBěhem ledna 2018 překonal počet signatářů hranici 20 000.\n\nAndrej Babiš na výzvu reagoval pozváním iniciátorů Výzvy k osobnímu setkání v sídle hnutí ANO. Autoři Výzvy v čele s Minářem Andreji Babišovi odpověděli otevřeným dopisem, ve kterém soukromé setkání odmítli a vyzvali jej, aby podobné setkání proběhlo na neutrálním místě a nejlépe veřejně, či aby bylo nahrané a zveřejněné.\n\nIniciátoři výzvy Chvilka pro Andreje upozornili 10. ledna veřejnost na to, že hnutí ANO na svých stránkách zpětně změnilo znění \"Smlouvy Andreje Babiše s občany ČR.\"\n\nV bodě 5) čl. 1 „Smlouvy“ původně stálo: \"\"Budu vždy bojovat za vymahatelnost práva a rovnost lidí před zákonem\"\". Po změně tam však bylo uvedeno pouze: \"\"Budu vždy bojovat za vymahatelnost práva a rovnost lidí.\"\"\".\"\n\nPodle mluvčího hnutí ANO Vladimíra Vořechovského k pozměnění smlouvy došlo nedopatřením. Původní znění Smlouvy bylo na web vráceno. \n\nAutoři výzvy založili ke 31. lednu 2018 zapsaný spolek s názvem \"MILION CHVILEK.\"\n\nDle stanov spolku je jeho účelem \"„podpora a kultivace demokratické kultury, občanské angažovanosti a veřejné diskuse v České republice“\".\n\n25. února 2018 k příležitosti 70. výročí komunistického puče zveřejnili představitelé spolku a autoři výzvy \"Chvilka pro Andreje\" kampaň zastřešující všechny další aktivity a výzvy spolku: Milion chvilek pro demokracii.\n\nNovou výzvou je \"Chvilka pro rezignaci\": Andrej Babiš má jakožto trestně stíhaný člověk, který je veden jako agent StB (ani jedno nebylo 17. 11. jisté), podle signatářů již zcela odstoupit z funkce.\n\n"}
{"id": "1348400", "url": "https://cs.wikipedia.org/wiki?curid=1348400", "title": "Shyla Stylez", "text": "Shyla Stylez\n\nAmanda Friedland (rozená Auclair, 23. září 1982, Armstrong, Kanada – 9. listopad 2017, tamtéž), známá spíše pod přezdívkou Shyla Stylez, byla kanadská pornoherečka s německými kořeny.\n\nV devatenácti letech se Amanda přestěhovala do Los Angeles, kde začala nejprve pracovat jako striptérka a později jako pornoherečka (v roce 2000 natočila svůj první film \"Slap Happy)\". Pracovala ve společnosti Jill Kelly Production, která však v roce 2005 zkrachovala. 23. září 2002 se vdala za Boba Friedlanda, se kterým se však v srpnu 2003, po 11 měsících manželství, rozešla. \n\nDne 9. listopadu 2017 byla Shyla nalezena mrtvá v domě své matky, která ji našla v posteli bez známek života. Příčina úmrtí není známá.\n\n"}
{"id": "1348402", "url": "https://cs.wikipedia.org/wiki?curid=1348402", "title": "Hail to the King (album, Avenged Sevenfold)", "text": "Hail to the King (album, Avenged Sevenfold)\n\nHail to the King je šesté studiové album americké metalové skupiny Avenged Sevenfold. Album vyšlo v roce 2013.\n\nAutoři všech skladeb jsou M. Shadows, Zacky Vengeance, Synyster Gates a Johnny Christ.\n\n"}
{"id": "1348403", "url": "https://cs.wikipedia.org/wiki?curid=1348403", "title": "Hlinitanový beton", "text": "Hlinitanový beton\n\nHlinitanový beton je speciální druh betonu, který se používal převážně od 30. do 50. let 20. století. Hlavní složkou tohoto betonu je hlinitanový cement. Hlinitanový cement byl patentován ve Francii roku 1908 společností Lafarge. Stal se výsledkem hledání cementu s odolností vůči síranům. První bauxitový cement se na území České republiky začal vyrábět od roku 1930, ale jeho většímu uplatnění bránila vyšší cena. \n\nTento materiál se vyznačuje hnědou až oranžovou barvou. Obsah oxidu hlinitého by se měl pohybovat nad 35 %. Cement se vyrábí pálením z vápence a bauxitu s nízkým obsahem oxidu křemičitého. Speciální vlastností tohoto cementu je rychlý náběh pevností - např. po 6 hodinách pevnost hlinitanového cementu může dosahovat 20 MPa až 55 MPa. Díky tomu se dal hlinitanový beton velmi rychle odbednit. Další výhodou byla možnost betonáže za nižších teplot a lepší odolnost betonu proti agresivním siřičitanům. \n\nPozději se zjistilo, že beton ztrácí pevnost a narušuje železné výztuže. Dnes je zakázáno používat tento druh betonu na nosné konstrukce. Životnost hlinitanového betonu negativně ovlivňují vysoké teploty a nedostatek vlhkosti. V současné době se smí používat na žárobetony, případně na speciální práce, kde se od betonu neočekává dlouhodobá stabilita.\n\nNečekaný rozpad konstrukcí budov z hlinitanového betonu si vyžádal v minulosti životy lidí, jako například při havárii v národním podniku MESIT v Uherském Hradišti roce 1984. Z tohoto důvodu musely být zbořeny i další stavby s narušenou statikou, kde bylo použito toto pojivo, například obchodní a nájemní dům JEPA v Brně nebo Palác Baťa v Mariánských Lázních. V květnu roku 2018 se uzavřela část budovy právnické fakulty v Brně. Jednalo se o čtyři posluchárny a menzu. Důvodem uzavření bylo použití hlinitanového cementu na vodorovné nosné konstrukce ve 30. letech 20. století.\n\n"}
{"id": "1348407", "url": "https://cs.wikipedia.org/wiki?curid=1348407", "title": "Nergal-ušezib", "text": "Nergal-ušezib\n\nNergal-ušezib (původně Šuzub) byl babylonský šlechtic, který se stal babylónským králem. Na trůn ho dosadili Elamité v roce 694 př. n. l., když obsadili Babylón a zabili předešlého krále Aššura-nadina-šumu, syna asyrského krále Sinacheriba.\nNergal-ušezib vládl Babylónu přibližně pouze rok, protože Sinacherib chtěl pomstít smrt svého syna a vytáhl na Babylón, aby ho dobyl. Nergal-ušezib byl s Elamity poražen a zajat Asyřany v bitvě poblíž Nippuru v září 693 př. n. l. Jeho další osud není známý. Jeho nástupcem byl chaldejský kníže Mušezib-Marduk, který pokračoval v odporu proti Asýrii. \n"}
{"id": "1348408", "url": "https://cs.wikipedia.org/wiki?curid=1348408", "title": "Altar (album)", "text": "Altar (album)\n\nAltar je sedmé studiové album portugalské skupiny The Gift. Vydáno bylo 7. dubna roku 2017. Nahráno bylo ve studiích ve španělské Galicii a portugalském Alcobaça. Orchestrální party byly nahrány v Londýně. Album produkoval Brian Eno, který je rovněž spoluautorem písní a v části písně „Love Without Violins“ rovněž zpíval. Desku mixoval Flood. Album vznikalo dva roky. \"Altar\" je prvním albem kapely, které je zpíváno výhradně v anglickém jazyce.\n\n"}
{"id": "1348409", "url": "https://cs.wikipedia.org/wiki?curid=1348409", "title": "Altar", "text": "Altar\n\nAltar může být:\n\n\n"}
{"id": "1348415", "url": "https://cs.wikipedia.org/wiki?curid=1348415", "title": "Seznam ocenění a nominací filmu Dunkerk", "text": "Seznam ocenění a nominací filmu Dunkerk\n\nToto je seznam ocenění a nominací filmu \"Dunkerk\". Koprodukční válečný film \"Dunkerk\" režiséra Christophera Nolana byl do amerických kin uveden 21. července 2017.\n"}
{"id": "1348416", "url": "https://cs.wikipedia.org/wiki?curid=1348416", "title": "Extreme Ways", "text": "Extreme Ways\n\n„Extreme Ways“ je píseň amerického hudebníka Mobyho, která pochází z jeho šestého alba \"18\" z roku 2002. K písni byl rovněž natočen videoklip, který později vyšel jako součást kompilace \"18 B-Sides + DVD\". Režisérem videoklipu je Wayne Isham. Píseň byla použita v závěrečné části pěti filmů ze série \"Bourne\". Pro tři filmy ze série, konkrétně \"Bourneovo ultimátum\" (2007), \"Bourneův odkaz\" (2012) a \"Jason Bourne\" (2016), byla nahrána nová verze písně. V prvních dvou filmech série, tedy \"Agent bez minulosti\" (2002) a \"Bournův mýtus\" (2004), byla použita původní verze. V letech 2005 až 2009 byla používána jako závěrečná píseň v pořadu \"The Hal Turner Show\". Moby o písni uvedl, že si jeho manažer a všichni z nahrávací společnosti mysleli, že se z písně stane hit, avšak napočátku se tak nestalo.\n"}
{"id": "1348417", "url": "https://cs.wikipedia.org/wiki?curid=1348417", "title": "Pavel Antonovič Gromnickij", "text": "Pavel Antonovič Gromnickij\n\nPavel Antonovič Gromnickij () (15. prosince 1889 - 28. srpna 1977 Praha) byl ukrajinský malíř 20. století.\n\nNarodil se na Ukrajině ve vesnici Gromnica v Dněpropetrovské oblasti (dříve Jekatěrinosovská provincie). Během občanské války bojoval na straně nezávislé Ukrajiny a později byl v Československu držen v táboře pro internované vojáky v okolí Josefova.\n\nStudoval na Akademii umění v St. Petěrburgu u krajinkáře Nikolaje Nikanoroviče Dubovského (). V roce 1922 zavítal do Prahy, kde navštívil ateliér krajináře Ferdinanda Engelmüllera a Ukrajinskou akademii výtvarných umění. Od roku 1923 do roku 1925 studoval v dílně Henriho Matisse v Paříži, který mu spolu s podporou Pabla Picassa, umožnil zorganizovat osobní výstavu v Paříži v roce 1925. Cestoval do Itálie, Indie, Tibetu, Japonska, Ameriky a na pozvání norského krále pracoval také v Oslu (díky výstavě v Paříži (1925) podporované H. Matissem a P. Picassem). V roce 1928 se vrátil do Prahy, kde se stal známým autorem mnoha krajin, zátiší a portrétů. Například pro interiér sanatoria ve Starém Smokovci na Slovensku namaloval 2 monumentální obrazy Tater. Pár děl vytvořil pro Parlament Československa.\nMezi jeho díla patří např. obraz \"Staré Město pražské\". Je také autorem projektu památníku karpatsko-ruského spisovatele Alexandra Duchnoviče v Prešově (1963).\n\nOsobní výstavy v různých letech se konaly v Paříži, Vídni a Praze. V roce 1952 se vrátil do Prahy, kde tvořil a žil dalších 25 let, než 28. srpna 1977 zemřel. Je pohřben na hřbitově Malvazinky v Praze. Jeho práce jsou v muzeích a soukromých sbírkách na Ukrajině, v České republice, Francii, Norsku a Spojených státech amerických. Mnoho prací je v Muzeu ukrajinské kultury ve Svidníku, kde se v roce 1989 konala pamětní výstava.\n"}
{"id": "1348423", "url": "https://cs.wikipedia.org/wiki?curid=1348423", "title": "Honey (píseň)", "text": "Honey (píseň)\n\n„Honey“ je píseň amerického hudebníka Mobyho. Vydána byla 31. srpna 1998 jako první singl z jeho páté desky \"Play\", jejíž vydání následovalo v květnu 1999. Tato uptempová píseň obsahuje vokální linku písně „Sometimes“ od americké bluesové zpěvačky Bessie Jones, zatímco její instrumentální část je postavena kolem opakujícího se klavírního riffu písně „Woman to Woman“ od rockového zpěváka Joea Cockera. Moby objevil záznam písně „Sometimes,“ když poslouchal kompilace nahrávek sestavené sběratelem Alanem Lomaxem. Následně složil píseň „Honey“, stejně jako několik dalších písní z alba \"Play\". Písni „Honey“ se dostalo dobrého přijetí od kritiků, kteří chválili použití samplu písně „Sometimes“ a označovali ji za vrchol alba \"Play\". Píseň se dostala na třiatřicátou příčku britské singlové hitparády a rovněž do hitparád dalších zemí, včetně Rakouska a Německa. K písni byl rovněž natočen videoklip, jehož režisérem byl Roman Coppola. Píseň „Honey“ se v době původního vydání dočkala několika remixů. O dva roky později byl zveřejněn další oficiální remix, v jehož částech zpívá R&B zpěvačka Kelis.\n\nAmerický hudebník Moby složil píseň „Honey“ pro své páté album \"Play\" poté, co si poslechl boxset složený z americké lidové hudby sestavený sběratelem této hudby Alanem Lomaxem. Tyto a cappella nahrávky se mu zalíbily, načež přibližně za deset minut složil píseň „Honey“. Lomaxem pořízené nahrávky rovněž posloužily jako základ pro další písně z alba \"Play\", například „Find My Baby“ a „Natural Blues“. Poté, co Moby dokončil základní nahrávku písně, pověřil brazilského producenta Maria Caldata, Jr., jenž v té době dokončil album \"Hello Nasty\" od hiphopové skupiny Beastie Boys, aby provedl proces míchání zvuku nahrávky.\n\nPíseň „Honey“ je hudebně postavená na klavírem vedeném beatu. Klavírní riff je inspirován písní „Woman to Woman“ od rockového zpěváka Joea Cockera. Veškerou instrumentaci nahrál sám Moby, a to včetně partů hraných na slide kytaru. Celkově využívá motivu písně „Sometimes“ z roku 1960 od americké bluesové zpěvačky Bessie Jones z Lomaxovy kompilace \"Sounds of the South\". Samply se skládají z několika veršů v podání Bessie Jones, přičemž každý následuje sborově zpívané slovo „“ (někdy). Verše se v průběhu písně různými způsoby opakují a harmonizují. Moby se nechal slyšet, že hlas v písni má vyjadřovat ženské pohlaví. Mezi další hudební prvky obsažené v nahrávce „Honey“ patří tleskání rukou, škrábání gramofonu (desky) a syntetizované smyčce.\n\nPíseň „Honey“ byla vydána jako první singl z alba \"Play\" dne 31. srpna 1998 pouze ve Spojeném království, měsíce před vydáním samotného alba. V následujícím měsíci (září 1998) byl singl vydán v některých dalších evropských zemích. Několik rozhlasových stanic odmítlo píseň hrát. Moby k tomu řekl: „Hodně rozhlasových stanic píseň nehrálo z důvodu, že jde o instrumentální taneční píseň. Poslouchám to a vše, co slyším, je zpívání. Mluví o téže písni?“ Vzniklo několik oficiálních remixů písně od mnoha umělců, včetně Rolla Armstronga, WestBama, Sister Bliss, Sharama Jeye, Mickeyho Finna a samotného Mobyho. Namísto výběru remixů pro zařazení na fyzický singl „Honey“ se Moby a vydavatelství Mute Records rozhodli vydat je všechny.\n\nNavzdory nízké podpoře v rádiích se singlu „Honey“ podařilo umístit se v hitparádách několika evropských zemí. V britské singlové hitparádě debutoval 5. září 1998 na 33. příčce. V dalším týdnu spadl na 53. místo a následně z hitparády vypadl. Nejvyššího umístění dosáhl v Rakousku, kde se vyšplhal až na třicáté místo, a rovněž se umístil v německé (77. pozice) a nizozemské hitparádě (94. místo). Mimo Evropu píseň dosáhla hitparádového úspěchu také v hudebníkových domovských Spojených státech amerických a dále v Austrálii. V americké hitparádě tanečních a elektronických singlů časopisu \"Billboard\" dosáhl ve spojení se singlem „Run On“ devětačtyřicáté pozice a v Austrálii se dostal na 56. místo. Moby později vytvořil další remix písně, do něhož svým hlasem přispěla R&B zpěvačka Kelis. Dodatečnou produkci a remix dodělala osoba jménem Fafu. Tato verze vyšla na singlu „Why Does My Heart Feel So Bad?“ dne 16. října 2000 a dosáhla sedmnáctého místa v Britské singlové hitparádě.\n\nPísni „Honey“ se dostalo pozitivního přijetí ze strany hudebních kritiků. Publicista Frank Owen z týdeníku \"The Village Voice\" uvedl, že v něm píseň vzbuzuje vzpomínky na hypnotický metronomický funk Hamiltona Bohannona ze sedmdesátých let. Vyzdvihoval rovněž sexuální naléhavost písně. Alexandra Marshall pro MTV uvedla, že samply písně „Sometimes“ „fungují jako přísady ve zvukové koláži a zároveň zůstávají rozpoznatelné.“ Novinář píšící pro \"The Guardian\" chválil píseň jako „radostné, hypnotické a skotačící blues“ a v magazínu \"NME\" byla označena za „jiskřivý diamant“. Spisovatel David Kastin ve své knize \"\" uvádí, že se písni „Honey“ v recenzích alba \"Play\" často dostávalo zvláštní pochvaly. Takto píseň chválil například Jim Sullivan z deníku \"The Boston Globe\". Gene Stout ji zase označil za „jednu z nejpřitažlivějších skladeb alba.“ Píseň se objevila na 24. příčce žebříčku Pazz & Jop týdeníku \"The Village Voice\". Časopis \"Spin\" označil píseň za desátý nejlepší singl roku 1999.\n\nK písni „Honey“ byl natočen videoklip, který režíroval Roman Coppola. Na začátku videa je vidět malá dřevěná bedna padající z oblohy. Po dopadu na zem se zevnitř otevře poklop a z bedny vystoupí Moby v obleku. Potom vyleze druhý člověk, opět stejně oblečený Moby, a následuje třetí člověk. Opět Moby. Dále se děj z opuštěného místa přesouvá do města, kde jeden Moby spatří automobil značky Mercedes-Benz a jde k němu. Přitom v rukou otevře mapu, která mu ulétne pod automobil. Moby se vplazí za ní a vyleze zpod postele uvnitř místnosti. V koupelně je žena, ale Moby předtím, než jej zpozoruje, sebere mapu a byt opustí. Oba dva další Mobyové ho následují. Moby vstoupí do další místnosti a vyskočí z okna.\n\nDopadne do lesa. Zde jsou vidět dva jdoucí Mobyové, jeden projde za stromem a jeho oblečení zůstává stejně. Druhý projde a jeho oblečení se mění na ležérní. Následně kolem projíždí již předtím viděný automobil (řídí další Moby), kterému po chvíli dochází palivo. V triku oblečený Moby poté šplhá na strom a vyleze v koupelně už dříve spatřené ženy. Zde nachází a sebere balíček. Pak se vplazí pod postel a vylézá zpod auta, kterému došlo palivo. Otevře balík a uvnitř najde kanystr, z něhož nalije palivo do nádrže. Nasedne do auta a odjíždí, postupně nastoupí zbylí dva Mobyové. Po chvíli dorazí k místu, kde vylezli z bedny, a opět do ní vlezou. Poslední Moby za sebou zavře poklop, bedna exploduje a video končí.\n\n\n\n\n\n"}
{"id": "1348429", "url": "https://cs.wikipedia.org/wiki?curid=1348429", "title": "Slovenská florbalová reprezentace mužů", "text": "Slovenská florbalová reprezentace mužů\n\nSlovenská florbalová reprezentace reprezentuje Slovensko na mezinárodní scéně v mužském florbalu. Po mistrovství v roce 2018 jí patřilo v mezinárodním žebříčku IFF 9. místo.\n\nSlovenský svaz florbalu byl založen v roce 1998, národní tým se poprvé představil na turnaji v Lipsku v roce 2003. Na mistrovství světa ve florbale startoval poprvé v Divizi C v roce 2004, kde obsadil 4. místo. V roce 2006 skončili Slováci v Divizi C třetí a v roce 2008 ji vyhráli. Pak byl systém výkonnostních divizí zrušen a na mistrovství světa ve florbale 2010 se hrála kvalifikace, v níž slovenský tým prohrál rozhodující utkání o postup s Estonskem. Poprvé se mezi světovou elitou představil na mistrovství světa ve florbale 2012, kde se mu podařilo postoupit do čtvrtfinále a obsadil konečné 8. místo, což stále nejlepší dosavadní umístění. Po té se již tým zúčastnil všech mistrovství světa v nejvyšší divizi.\n\n"}
{"id": "1348431", "url": "https://cs.wikipedia.org/wiki?curid=1348431", "title": "Turako Livingstonův", "text": "Turako Livingstonův\n\nTurako Livingstonův (\"Tauraco livingstonii\") je pták z čeledi turakovitých. Druh byl pojmenován podle britského misionáře a cestovatele Charlese Livingstona, mladšího bratra sira Davida Livingstona.\n\nJsou známy poddruhy:\n\nTurako Livingstonův má na hlavě charakteristickou zelenou trojúhelníkovitou chocholku lemovanou bílým pruhem. Křídla a ocas jsou modrá.\n\nObývá východní a jihovýchodní Afriku, konkrétně státy Burundi, Malawi, Mosambik, Jihoafrickou republiku, Tanzanii a Zimbabwe. Zde turaka Livingstonova najdeme v pásmu horských mlžných lesů (až ve výšce 2500 m n. m.) a ve stálezelených lesích v nížinách a pobřežních oblastech.\n\nNominátní subspecie \"Tauraco livingstonii livingstonii\" se vyskytuje ve vysočinách východomalawského riftu a přilehlých oblastí severního Mosambiku a východní až jižní Zimbabwe (Nyanga a Selinda). \"T. l. cabasini\" žije od Tanzanie (obývá příbřežní nížiny a oblast na jih od řeky Mligasi, resp. Mligaji) přes Mosambik po provincii KwaZulu-Natal v JAR. \"T. l. reichenowi\" žije v Tanzanii v pohoří Nguru, Uluguru a Dabaga Nimbe.\n\nTurako Livingstonův je stálým druhem.\n\nŽije především v párech a rodinných skupinách. Hnízdění v přírodě probíhá od srpna do února, s vrcholem mezi říjnem a lednem. V Malawi hnízdí od listopadu do prosince, v Mosambiku od prosince do ledna, v Zimbabwe od září do února. Snáší obvykle dvě vejce.\n\nŽiví se převážně plody (ovoce, bobule), příležitostně květy (sukulentních rostlin rodu \"Cussonia\") a pupeny dřevin rodu \"Bauhinia\". Z plodů v přírodě přijímá plody ochny (\"Ochna atropurpurea\"), svídovité dřeviny \"Afrocrania volkensii\", dřeviny \"Englerophytum natalense\", \"Bridelia micrantha\", \"Chionanthus battiscombei\", \"Cola greenwayi\", \"Cussonia spicata\", \"Ehretia cymosa\", \"Trema orientalis\", \"Schefflera umbelifera\" a ostružiníku \"Rubus ellipticus\". Z fíkovníků pak přijímá plody druhů \"Ficus exasperata\", \"Ficus scassellatii\", \"Ficus natalensis\" a \"Ficus sansibarica\".\n\n"}
{"id": "1348440", "url": "https://cs.wikipedia.org/wiki?curid=1348440", "title": "Vlci (seriál)", "text": "Vlci (seriál)\n\nVlci je slovenský televizní seriál, který vysílaly TV JOJ a JOJ Family od 2. ledna 2018. Seriál je volně inspirován skutečnými politickými vraždami z 90. let 20. století.\n\n\n"}
{"id": "1348447", "url": "https://cs.wikipedia.org/wiki?curid=1348447", "title": "Kotingovití", "text": "Kotingovití\n\nKotingovití (Cotingidae) je čeleď zpěvných ptáků pocházející z Jižní a Střední Ameriky. Tito zpěvní ptáci z řádu pěvců mají podobně jako pipulky nejrůznější škály námluv. Celkem se jedná o 96 druhů ve 33 rodech. Řadí se sem kotingy, zvonovci a také skalňáci (\"Rupicola\").\n\nJsou to především malí ptáčci zbarvení do pestrých barev, samci mají výrazný pohlavní dimorfizmus od samic. Jsou to plodožraví ptáci. Během námluv zástupci této čeledi předvádějí svoje hlasové projevy a svoje znaky. Příkladem jsou známí skalňáci, samci se v době námluv shromažďují na tokaništích a předvádějí svoje hlasové projevy a svůj hřeben, po páření pak samice staví hnízdo ve skalní puklině. Mnoho zástupců klade jen jedno vejce. Největším kotingovitým ptákem je vranucha ozdobná, která měří 50 cm. \n\nVětšina kotingovitých je ohrožena kácením deštných lesů. Příkladem ohroženého druhů je Calyptura cristata, která měří pouhých 8 cm a je nejmenším kotingovitým pěvcem. Tento malý pěvec je ale kriticky ohrožený kvůli úbytku deštných lesů v Brazílii a jednotliví jedinci se stahují do horských oblastí. Vědci se domnívají že už přežívá jen 50 jedinců.\n\nKotingovití obývají pouště, deštné tropické lesy a pobřežní mangrovy.\n\n"}
{"id": "1348454", "url": "https://cs.wikipedia.org/wiki?curid=1348454", "title": "Pipulkovití", "text": "Pipulkovití\n\nPipulkovití (\"Pipridae\") je čeleď malých zpěvných ptáků vyskytujícví se ve Střední a Jižní Americe.\nVelikost se pohybuje v rozmezí 7 do 15 cm a hmotnost od 8 do 30 g . Rod Tyranneutes zahrnuje nejmenší pipulky, rod Antilophia je největší (protože rod Schiffornis už nejsou považovány za manakiny). Tělo je kompaktní s krátkým ocasem, křídla jsou široká a zaoblená, hlava je velká. Mladí ptáci v prvním roce mají matné zelené peří; u většiny druhů je vyvinut pohlavní dimorfismus, samci jsou většinou černí s nápadnými barvami na zádech a u některých druhů mají dlouhé, dekorativní ocasní nebo korunové peří.\n\nHlas je u pipulek charakteristický, odlišuje je od příbuzných rodin Cotingidae a Tyrannidae. Navíc je v rámci skupiny tak proměnný, že royy a dokonce i druhy mohou být identifikovány samotným hlasem.\nPipulky se živí ovocem včetně bobulí a v menší míře i hmyzem. Vzhledem k tomu, že sbírají ovoce v letu, je pravděpodobné, že se vyvinuli z hmyzožravých ptáků.\nSamice staví kelímkovitá hnízda v nízké vegetaci, inkubaci po dobu 18 až 21 dnů a péči o mláďata po dobu 13 až 15 dní provádí samice sama, protože většina pipulek netvoří stabilní páry. Normální snůška jsou dvě vejce, které jsou bledé nebo matné bílé, s hnědými skvrnami.\n"}
{"id": "1348456", "url": "https://cs.wikipedia.org/wiki?curid=1348456", "title": "Zrušený rozsudek", "text": "Zrušený rozsudek\n\nZrušený rozsudek je dvacátým druhým románem amerického spisovatele Michaela Connellyho a zároveň třetí knihou s losangeleským právním obhájcem Michaelem \"Mickey\" Hallerem v hlavní roli. Connelly poprvé představil Hallera v roce 2005 ve svém bestselleru Advokát a později se tato postava objevila společně se svým nevlastním bratrem, detektivem Harrym Boschem, v knize Rozsudek ráže 9 z roku 2008. V roce 2009 se Haller objevil ve vedlejší roli Boschova obhájce v knize 9 draků. Zrušený rozsudek byl vydán ve Spojených státech 5. října 2010.\n\nMickeyho Hallera začíná práce právního obhájce stále více frustrovat, a tak přijme nabídku zastupovat město Los Angeles jako žalobce v obnoveném soudním procesu s usvědčeným únoscem a vrahem dětí, jemuž byl umožněn nový proces na základě nových testů DNA. Hallerovou jedinou podmínkou je, že si sestaví svůj vlastní tým. Do něj si vybere svou bývalou manželku Maggie McPhersonovou jako druhého žalobce a svého nevlastního bratra Harryho Bosche jako vyšetřovatele z řad policejního sboru Los Angeles. Případ žaloby je z větší části postaven na svědectví Sarah Gleesonové, starší sestry oběti, Melissy Landyové. \n\nV roce 1986 bylo nalezeno tělo dvanáctileté Melissy odhozené v kontejneru jen několik hodin poté co bylo nahlášeno její zmizení. Vrah však netušil, že únos sledovala starší sestra oběti, zatímco byla ukrytá v zahradě. Ještě v den vraždy dokázala označit řidiče náklaďáku Jasona Jessupa jako muže, který Melissu odvedl z jejich zahrady. Mezi důkazy proti Jessupovi se objevily také Melissiny vlasy nalezené na sedadle jeho náklaďáku. Díky Sářině svědectví se policie okamžitě zaměřila na Jessupa. Po mnoha letech však testy DNA, které v době vraždy nebyly dostupné, prokázaly, že skvrny semene nalezené na Melissině oblečené nepocházejí od Jessupa, ale od jejího nevlastního otce.\n\nJessupův právní obhájce, \"Chytrý Clive\" Royce odstartuje mediální kampaň na podporu svého klienta a brzy je jasné, že jednou z hlavních motivací bude výrazné finanční odškodnění za nespravedlivé odsouzení. Haller se rozhodne umožnit Jessupovi propuštění na kauci a nasadí na něj policejní sledování v naději, že se Jessup vrátí ke svým starým zvykům a poskytne jim další usvědčující důkazy. Jessup se brzy začne pohybovat různých horských stezkách v okolí Mullholland Drive a jednou v noci dokonce zaparkuje své auto vedle Boschova domu. Bosch a Haller začnou mít obavy o své dcery a přijdou s teorií, že Jessup je sériový vrah Nemůžou to však podložit konkrétními důkazy, aby neprozradili policejní sledování.\n\nZákonné postupy vyžadují, aby porota neznala Jessupovu minulost v době po odsouzení. V případě svědků z původního procesu, kteří se již nemůžou soudu zúčastnit kvůli smrti nebo nesvéprávnosti, bude jejich svědectví porotě přečteno ze záznamu. Klíčovým však stale zůstává svědectví Sarah Gleesonové. Během přímého výslechu Sarah vypoví, že oblečení, které měla Melissa oblečené, bylo ve skutečnosti její, a protože ji tehdy její nevlastní otec znásilňoval, vysvětluje to skvrny od spermatu. Obhajoba se pokusí označit za skutečného vraha Melissina nevlastního otce a Jessupa prohlásí za nevinnou oběť rodinných lží. Haller se domnívá, že „Chytrý Clive“ se pokusí zpochybnit Sářino svědectví poukázáním na její problémy s drogami a prostitucí, se kterými se potýkala v období následujícím po vraždě její sestry (i když teď už je čistá), a že má připraveného svědka, který bude tvrdit, že mu Sarah celý příběh popsala během svých „temných let“ úplně jinak. Boschovi se podaří vypátrat Sářina tehdejšího milence, Eddieho Romana, a rychle zjistí, že ten je stále závislý na drogách a živí se jako pasák. Roman se však někde ukrývá, pravděpodobně aby mohl u soudu svědčit proti Sáře. Boschovi se podaří vystopovat prostitutku Soniu Reyesovou, která pro Romana momentálně pracuje, a přesvědčí ji, aby vstoupila do soudní síně právě v klíčovém bodě Romanova svědectví. Její přítomnost Romana natolik rozhodí, že změní svou výpověď a tím zničí celou obhajobu. \n\nBosch a Haller během obědové pauzy očekávají, že jim obhajoba nabídne dohodu a přiznání viny, ale místo toho se dozví, že Jessup vtrhnul do Royceovy kanceláře se zbraní v ruce a zabil Royce, dva členy jeho týmu a policistu, který jej pronásledoval. Jessup se vydá na útěk, ale policie jej brzy obklíčí a zabije ve skrýši pod molem v Santa Monice. Tuto skrýš Bosch objevil už v rámci policejního sledování Jessupa. Jessupova smrt znamená konec hledání vraha Melissy Landyové, ale i tak zůstane v týmu obžaloby mnoho nezodpovězených právních a morálních otázek.\n"}
{"id": "1348468", "url": "https://cs.wikipedia.org/wiki?curid=1348468", "title": "Bodyrock", "text": "Bodyrock\n\n„Bodyrock“ je píseň amerického hudebníka Mobyho, která vyšla na jeho albu \"Play\" v roce 1999. Rovněž vyšla jako singl. Píseň byla nominována na cenu Grammy v kategorii Nejlepší instrumentální rockový výkon navzdory tomu, že nejde o instrumentální píseň a dle Mobyho slov ani o rockovou píseň. Zpěv byl do písně nasamplován z písně „Love Rap“ od rappera Spoonieho Gee. Píseň se umístila na 38. příčce Britské singlové hitparády.\n"}
{"id": "1348470", "url": "https://cs.wikipedia.org/wiki?curid=1348470", "title": "My Indigo (album)", "text": "My Indigo (album)\n\n"}
{"id": "1348477", "url": "https://cs.wikipedia.org/wiki?curid=1348477", "title": "Unplugged (album, Bryan Adams)", "text": "Unplugged (album, Bryan Adams)\n\n"}
{"id": "1348478", "url": "https://cs.wikipedia.org/wiki?curid=1348478", "title": "Bidar Kadınefendi", "text": "Bidar Kadınefendi\n\nBidar Kadın (5. května 1858 − 1. ledna 1918) byla hlavní manželka a konkubína osmanského sultána Abdulhamida II. \n\nBidar Kadin se narodila v květnu 1858 v Kavkazu, který tehdy spadal pod Osmanskou říši. Její otec byl princ Ibrahim Bey Talustan a její matka princezna Şahika İffet Hanım Lortkipanidze, Gruzínka. Měla zelenohnědé oči, hnědé vlasy a byla štíhlá a vysoká. Měla dva mladší bratry, brigádní generály Husseina Pašu a Mehmeda Ziyu Pašu, kteří patřili do služeb sultána Abdulhamida. Ve velmi nízkém věku opustila své rodné město; poslali ji do sultánského harému. Když jí bylo sedmnáct let, provdali ji za sultána Abdulhamida (září 1875). \n\nV roce 1908 během mladoturecké revoluce následovala svého muže do exilu do Soluně. Její bratr Mehmed Ziya Paša šel společně s nimi. Bidar byla moc krásná žena a v roce 1889 přijala návštěvu německé císařovny  Augusty Viktorie v harému paláce Yıldız. Poté navštívila Bidar ji. Hraběnka jí byla přímo unesená a často o ní v Evropě mluvila. V roce 1918 chtěla Bidar pozvat i rakouskou císařovnu Zitu. \n\nPo sesazení Abdulhamida z trůnu pobývala v malém panství v Erenköy, kde žila až do smrti. Zemřela v lednu 1918. \n\nSpolečně se sultánem Abdulhamidem měla 2 děti:\n\n"}
{"id": "1348479", "url": "https://cs.wikipedia.org/wiki?curid=1348479", "title": "Pomerančovník hořký", "text": "Pomerančovník hořký\n\nPomerančovník hořký (\"Citrus\" × \"aurantium\") je stálezelený, trnitý, subtropický strom dorůstající téměř do výše 10 m. Je považován za přirozeného křížence mezi mandarinkou obecnou (\"Citrus reticulata\") a pomelem (\"Citrus maxima\"), od kterého si odnesl výrazně hořkou chuť plodů. Jeho místo vzniku nelze přesně vystopovat a proto bývá za původní oblast považována jihovýchodní Asie nebo sever indického subkontinentu.\n\nTato dřevina se do Evropy dostala dvěma cestami. S Araby koncem prvého tisíciletí přes severní Afriku, na jimi obsazený Pyrenejský poloostrov a s křižáky o tři sta let později při návratu ze svaté země. Arabové přivezli odrůdu hořkou, nyní rozšířenou ve Španělsku a křižáci hořkosladkou, která byla rozšířena po severní straně Středozemního moře a později do Ameriky i ostatních světadílů s teplým klimatem.\n\nPomerančovníku hořkému se nejlépe daří v subtropickém, téměř tropickém podnebí, přesto bez újmy přežije krátkodobý pokles teploty pod bod mrazu. V tropech se pěstuje v nadmořské výšce nad 500 m. Prosperuje hlavně ve výživné, hlinité až jílovité, dobře odvodněné půdě s vysokou hladinou podzemní vody. Snáší i slabě zasolený substrát, ne však dlouho trvající sucho a silný vítr.\n\nStálezelený strom, dorůstající do výše až 10 m s hustou, kompaktní korunou. Jeho větve se šedohnědou kůrou jsou porostlé silnými trny dlouhými 5 až 8 cm a střídavými, kožovitými, na svrchní straně tmavé zelenými listy o délce 7 až 10 cm s křídlatými, 3 cm dlouhými řapíky. Čepele listů jsou vejčité až eliptické, u báze klínovité, po obvodě jemně zubaté a na vrcholu špičaté, na povrchu jsou pokryté drobnými žlázkami vylučující aromatické silice.\n\nZ paždí listů nebo na konci větví vyrůstají samostatně nebo v malých vrcholících až 4 cm velké, voňavé květy. Mívají nejčastěji pět kališních a pět bílých korunních, poměrně pevných, úzkých, od sebe oddělených lístků oklopujících až 24 tyčinek se žlutými prašníky. Téměř z 90 % jsou květy oboupohlavné, ve zbytku samčí. Objevují se od května do června a jsou opylovány létajícím hmyzem, případně apomikticky.\n\nPlod je tzv. hesperidium, specifický druh bobule, mající tvar kulovitý, mírně zploštělý či podlouhle oválný. Mívá ve zralosti v průměru 8 cm a drsnou, hořkou slupku jasně červeně oranžové barvy s mnoha olejovými žlázkami. Uvnitř plodu je 10 až 12 segmentů s hořkými blanitými stěnami obsahují silně kyselou dužinu s několika semeny. Střed zralého plodu bývá dutý.\nDobře se množí ze semen, která jsou často polyembrionální a z jednoho semene vyklíčí dvě i více geneticky identických sazenic. Klíčí během dvou až třech týdnů při teplotě 15 °C a po jednom nebo nejpozději dvou létech by měly být semenáče vysázeny na trvalé stanoviště, starší rostliny nesnášejí přesazování. Nároky na další péči mají malé.\n\nNově vyšlechtěné odrůdy začínají kvést ve třech létech a do plné plodnosti se dostávají asi v osmi. Ekonomická životnost stromu bývá 25 až 30 let; existují stromy staré i několik století.\n\nPlody pomerančovníku hořkého jsou natolik kyselé, že se téměř nedají přímo konzumovat. V syrovém stavu se pojídají jen okrajově, např. v Mexiku se posolí a pomažou pastou z pálivých papriček. Hlavní jejich využití je pro výrobu marmelády. Místně je šťáva používána na ochucení ryb nebo se používá při pečení masa. Ze slupek nezralého ovoce se lisuje olej sloužící k ochucení cukrovinek, zmrzliny, želatiny, nealkoholických nápojů i likérů a k dodání vůně kosmetickým produktům. Mladé plody o velikosti třešně jsou zdrojem \"petitgrainového oleje\" používaného při nervovém stresu, vyčerpání, nespavosti a k uklidnění mysli, bývá též součásti pravé kolínské vody. Z okvětí se destiluje \"neroliová silice\" používána v kosmetice a aromaterapií (z 1 tuny lístků asi 1 litr oleje).\n\nNezralé slupky obsahují až 14 %, kdežto zralé jen do 3 %, neohesperidinu, látky z níž se po chemické úpravě stane \"Neohesperidin DC\", jinak též E 959, sladidlo 20krát sladší než sacharin, které u potravin snižuje pocit hořkosti. Používá se v pekařských výrobcích, cereáliích, žvýkačkách, ovocných zmrzlinách, želé, nápojích, instantní kávě, džemech, sýrech, vaječných, mléčných i rybích výrobcích, atd.\n\nDřevo stromu má bělavou až světle žlutou barvu, jemné zrno a je velmi tvrdé. Je ceněno pro truhlářské a soustružnické práce, vyrábějí se z něj např. baseballové pálky.\n\nSemenáče pomerančovníku hořkého se hojně používaly jako podnože pro pomerančovník čínský, stromy pak byly odolnější vůči nemocem a otužilejší proti chladu. Nyní se od toho upouští, neboť tyto podnože bývají infikovány a mohou dále šířit zhoubné virové onemocnění tristézu.\n\n"}
{"id": "1348481", "url": "https://cs.wikipedia.org/wiki?curid=1348481", "title": "Kelis", "text": "Kelis\n\nKelis, celým jménem Kelis Rogers, (* 21. srpna 1979 New York) je americká zpěvačka. Její jméno Kelis je kontaminací jmen jejích rodičů, Kennetha a Eveliss. Kelis od dětství zpívala v kostelním sboru a později hrála na housle, klavír a saxofon. Své první album nazvané \"Kaleidoscope\" vydala v prosinci roku 1999. Později vydala několik dalších alb. Roku 2002 přispěla písní „So Be It“ na fundraisingové kompilační album \"Red Hot + Riot\". Během své kariéry spolupracovala s mnoha dalšími hudebníky, mezi něž patří například Enrique Iglesias, Busta Rhymes a Guru. V roce 2000 zpívala v remixu písně „Honey“ od Mobyho. V letech 2005 až 2010 byl jejím manželem rapper Nas.\n"}
{"id": "1348487", "url": "https://cs.wikipedia.org/wiki?curid=1348487", "title": "Rollo Armstrong", "text": "Rollo Armstrong\n\nRollo Armstrong, celým jménem Rowland Constantine O'Malley Armstrong, (* 29. dubna 1966 Londýn) je anglický hudební producent. Je starším bratrem zpěvačky Dido, s níž spolupracoval na několika albech, včetně \"No Angel\" (1999), \"Life for Rent\" (2003) a \"Girl Who Got Away\" (2013). Od poloviny devadesátých let působí v uskupení Faithless. Během své kariéry spolupracoval s mnoha dalšími hudebníky, mezi něž patří například Kristine W a Pet Shop Boys. Také se věnuje tvorbě remixů.\n"}
{"id": "1348490", "url": "https://cs.wikipedia.org/wiki?curid=1348490", "title": "WestBam", "text": "WestBam\n\nWestBam, vlastním jménem Maximilian Lenz, (* 4. března 1965 Münster) je německý diskžokej. Začínal koncem sedmdesátých let jako punkový hudebník, hrál na baskytaru, bicí a syntezátory. Počínaje rokem 1979 působil v kapele Anormal Null a následně až do roku 1983 v Kriegsschauplatz. Svou kariéru diskžokeje zahájil právě v roce 1983. Na svém albu \"Götterstraße\" z roku 2013 spolupracoval s řadou dalších hudebníků, mezi něž patří například Iggy Pop, Lil Wayne a Kanye West. Jeho bratrem je diskžokej Fabian Lenz.\n\n"}
{"id": "1348494", "url": "https://cs.wikipedia.org/wiki?curid=1348494", "title": "Hamilton Bohannon", "text": "Hamilton Bohannon\n\nHamilton Bohannon, známý též jen jako Bohannon (* 7. března 1942 Newnan), je americký perkusionista. V jedné z jeho prvních kapel s ním hrál kytarista Jimi Hendrix. Později krátce pracoval jako učitel, ale již roku 1964 byl najat jako člen kapely tehdy třináctiletého Stevieho Wondera. Roku 1967 se usadil v Detroitu, kde začal pracovat pro vydavatelství Motown. Později se usadil v Los Angeles a roku 1972 podepsal smlouvu s vydavatelstvím Dakar Records. Již toho roku vydal své první album s názvem \"Stop & Go\". Později vydal řadu dalších alb. V roce 1983 se odmlčel z vystupování. V roce 2014 odehrál svůj první koncert po více než třiceti letech.\n"}
{"id": "1348499", "url": "https://cs.wikipedia.org/wiki?curid=1348499", "title": "Jakubův žebřík", "text": "Jakubův žebřík\n\nJakubův žebřík (anglicky Jacob's Ladder) patří do žánru drama, mysteriozní, horor, ve kterém v hlavní roli hraje Tim Robbins, Elizabeth Peña, Danny Aiello. Scénář napsal Bruce Joel Rubin (\"Duch\", \"Drtivý dopad\"), režie Adrian Lyne (\"Flashdance\", \"Lolita\").\n\nDěj začíná v říjnu 1971 v deltě Mekongu během vietnamské války, kde se Jacobova předsunutá jednotka dostane pod nečekaný útok. Mnoho Jacobových spolubojovníku je zastřeleno nebo zraněno, jiní začnou vykazovat známky neobvyklého chování jako je katatonie, křeče a záchvaty. Jacob je v šoku a rozběhne se do úkrytu v džungli, kde narazí na nepřítele, který jej bodne bajonetem do břicha.<br>\nNásledně se Jacob probouzí v soupravě metra v roce 1975. Jacob si všímá podivných spolucestujících, kteří vypadají jako démoni a rozhodne se vystoupit na další zastávce. Zjišťuje, že všechny východy ze stanice jsou zamčené a pokusí se přejít přes koleje a málem je sražen vlakem. Jacob, ačkoli má doktorát, pracuje jako pošťák a bydlí s přítelkyní Jezabel v zchátralém bytě v Brooklynu. Postrádá svou ženu a své 3 syny, především nejmladšího Gabea (Macaulay Culkin), který byl sražen autem před válkou. Čím dál častěji je Jacob pronásledován nestvůrami a jen o vlásek unikne smrti, když jej pronásleduje auto, které se jej pokusí srazit. Na večírku je svědkem toho, jak se obrovská nestvůra dere z těla Jezabel. Jacob se zhroutí a dostane nebezpečnou horečku, během které se mu vrací vzpomínky, jak byl nalezen těžce zraněný americkými vojáky a evakuován pod palbou v helikoptéře. Dále prožívá vizi, ve které je zpět se svou manžekou a synem Gabem.<br>\nJacoba kontaktuje Paul, bývalý člen jeho jednotky, který se mu svěří, že trpí podobně děsivými zážitky. Paul je zabit explozí bomby, která byla nastražena pod jeho autem. Jacob se po pohřbu setkává se zbytkem své bývalé čety, z nichž všichni trpí stejnými halucinacemi. Shodují se na tom, že trpí důsledky vojenského experimentu a rozhodnou se najít si právníka a dozvědět se pravdu. Právník je odmítne hájit, protože podle vojenských spisů nikdy ve válce nebyli a byli z armády propuštěni pro psychické problémy. Jacobovi spolubojovníci svůj boj vzdají a Jacob se domnívá, že jim bylo vyhrožováno. Jacob sám je později na ulici unesen muži, kteří jej hodí do auta a varují ho před dalším pátráním v minulosti. Podaří se mu uniknout, když vyskočí z auta. Při tom je zraněn a odvezen do nemocnice. V nemocnici je připoután k nosítkům a vezen na operační sál opuštěnou částí nemocnice po chodbách plných vyšinutých a zdeformovaných pacientů. Na operačním sále jej čekají slepí doktoři s barbarskými mučícími nástroji, kteří jej informují, že je mrtev. Z nemocnice jej zachrání přítel Louis. Zatímco mu Louis dává do pořádku pochroumaná záda, cituje mu křesťanského mystika Mistra Eckharta ze 14. století:<br>\nEckhart také viděl peklo. Řekl: „Jediná věc, která v pekle hoří, je ta, co se nechce rozloučit se životem, vaše vzpomínky, vaše vazby. Spálí je všechny, ale nepotrestají tě, prý jen osvobodí tvou duši. Takže, pokud se bojíte smrti a bráníte se jí, vidíš ďábly, kteří z tebe vytrhávají život. Ale když se s tím smíříš, ďáblové se stanou anděly a osvobodí tě z pozemského života.“<br>\nJacoba kontaktuje Michael Newman, který mu vypráví, že byl chemikem v Laosu a byl odpovědný za vytvoření halucinogenní drogy žebřík, která zvyšovala agresivitu. K ověření látky byla vybrána Jacobova jednotka, které byla tajně přidána do jídla. To způsobilo, že se vojáci v záchvatu šílenství a agresivity pozabíjeli. Jacob po této informaci nalezne klid a smíření. Vrací se domů, kde se setká na úpatí schodiště s Gabem, který jej vezme za ruku a odvede po schodech nahoru do jasného světla. V závěrečné sekvenci je Jacob na operačním sále v polní nemocnici, kde se jej doktoři snaží zachránit, nakonec ho prohlásí za mrtvého, ale že vypadá tak nějak spokojeně.\n\nV angličtině, kde není rozdíl mezi jmény Jakub a Jákob, je název shodný s biblickým příběhem, na nějž odkazuje. Jde o Jákobův žebřík (Genesis 28:12), příběh o mytickém místě mezi nebem a zemí a žebříku do nebe. Příběh je možné chápat také jako smíření se s traumatem války ve Vietnamu.\n"}
{"id": "1348500", "url": "https://cs.wikipedia.org/wiki?curid=1348500", "title": "Bessie Jones", "text": "Bessie Jones\n\nBessie Jones, celým jménem Mary Elizabeth Jones, (8. února 1902 – 17. července 1984) byla americká zpěvačka. Pocházela z města Dawson v Georgii, její otec byl bývalý otrok narozený v Africe. Školu Bessie Jones ukončila v deseti letech a již ve dvanácti se jí narodilo dítě (téhož roku se rovněž vdala). V roce 1959 byla objevena sběratelem Alanem Lomaxem. Roku 1961 odjela za Lomaxem do New Yorku, kde pořídila několik nahrávek své hudby. Později vystupovala například v Carnegie Hall i na Newportském folkovém festivalu. Sampl její nahrávky písně „Sometimes“ z roku 1960 byl použit v písni „Honey“ hudebníka Mobyho.\n"}
{"id": "1348504", "url": "https://cs.wikipedia.org/wiki?curid=1348504", "title": "Honey", "text": "Honey\n\nHoney může být:\n\n"}
{"id": "1348505", "url": "https://cs.wikipedia.org/wiki?curid=1348505", "title": "Modrásek podobný", "text": "Modrásek podobný\n\nModrásek podobný (\"Plebejus argyrognomon\") je druh denního motýla z čeledi modráskovitých (\"Lycaenidae\"). Rozpětí jeho křídel je 28 až 32 mm. Samci mají modrá křídla s úzkými tmavými lemy. Samice jsou hnědé a na zadních křídlech mají oranžové příkrajní skvrny, které jsou více či méně výrazné. Na rubu zadních křídel mají obě pohlaví při vnějším okraji oranžový pruh a černé příkrajní skvrny, které jsou pokryté modrými šupinami. Motýl je velmi podobný dalším druhům rodu Plebejus. Od Modráska obecného (\"Plebejus idas\"), který se často vyskytuje na stejných lokalitách, se dá s jistotou odlišit pouze podle kopulačních orgánů.\n\nMotýl je rozšířený od Francie přes střední Evropu, Itálii a Balkán až po Turecko. Izolované populace modráska podobného jsou na jihu Norska a Švédska a na území Litvy. V České republice je tento druh rozšířený lokálně a v některých oblastech jako například v okolí Prahy a v Českém středohoří je i poměrně hojný. Vyskytuje se hojně i na střední a jižní Moravě. Motýl obývá sušší stanoviště jako jsou stepi, suché pastviny a louky, silniční náspy, pískovny, lomy a okraje lesů.\n\nHlavními živnými rostlinami modráska podobného jsou čičorka pestrá (\"Securigera varia\"), štírovník růžkatý (\"Lotus corniculatus\") a kozinec sladkolistý (\"Astragalus glycyphyllos\"). Samice klade vajíčka jednotlivě na živné rostliny. Housenky se živí listy a zprvu vytvářejí okénkovité požerky. Později konzumují listy celé. Tento druh modráska je příležitostně myrmekofilní. Přezimuje vyvinutá housenka ve vajíčku. Motýl je dvougenerační (bivoltinní) a jeho dospělce lze pozorovat od května do června a od července do počátku září.\n\nMotýl na území České republiky není ohrožen a obývá často i narušená stanoviště jako jsou náspy, lomy a pískovny. Mohlo by ho ohrozit zarůstání vhodných lokalit.\n\n"}
{"id": "1348507", "url": "https://cs.wikipedia.org/wiki?curid=1348507", "title": "Na Vršku", "text": "Na Vršku\n\nNázev Na Vršku nese více vrcholů:\n\n"}
{"id": "1348512", "url": "https://cs.wikipedia.org/wiki?curid=1348512", "title": "Cher's Golden Greats", "text": "Cher's Golden Greats\n\nChér's Golden Greats je první kompilační album zpěvačky a herečky Cher, vydané roku 1968 u Liberty Records a Imperial Records.\n\nV roce 1968 Cher ukončila kontrakt se společností Imperial Records. Součástí smlouvy bylo i závěrečné album největších hitů. Pro společnost vydala v letech 1965 až 1968 pět studiových nahrávek, ze kterých se vybraly singlové nahrávky, ale i nesinglové písně pro kompilační album Chér's Golden Greats.\n\nDeska nesklidila úspěch. V Americe se umístila pouze na 195. místě a prodejnost zde činí 147 tisíc. Nikde jinde se deska neumístila, v Anglii se prodalo pouze 11 tisíc kopií. Celosvětová prodejnost je 300 tisíc kusů.\n"}
{"id": "1348513", "url": "https://cs.wikipedia.org/wiki?curid=1348513", "title": "Julmust", "text": "Julmust\n\nJulmust (doslova „vánoční mošt“) je limonáda černé barvy, která ve Švédsku tradičně patří k oslavám vánočních svátků. Jako první ji vyrobil v roce 1910 chemik z Örebro Harry Roberts coby zdravější náhražku černého piva, popularita nápoje vzrostla po zavedení protialkoholních zákonů v roce 1922. Julmust obsahuje vodu sycenou oxidem uhličitým, slad, cukr, kyselinu citrónovou, chmelový výtažek, karamelový kulér a směs koření (hřebíček, kardamom, skořici, zázvor, badyán a další; přesné složení je tajným patentem firmy Roberts AB, která poskytuje extrakt jednotlivým výrobcům). Nejrozšířenějšími značkami julmostu jsou Apotekarnes, Nygårda, Stockmos, Grebbestad Bryggeri, Guttsta Källa, Zeunerts, Harboe Bryggeri, Three Hearts a Vasa Bryggeri. Na etiketě bývá zpravidla vyobrazen Tomte. Ve Švédsku se během prosince vypije kolem 45 milionů litrů julmostu, což pro firmu Coca-Cola znamená snížení tržeb na polovinu. Julmust se prodává také v obchodech IKEA mimo Švédsko. Okolo Velikonoc se nápoj na trhu objevuje pod názvem \"påskmust\".\n"}
{"id": "1348515", "url": "https://cs.wikipedia.org/wiki?curid=1348515", "title": "Demokratizační vlny", "text": "Demokratizační vlny\n\nDemokratizační vlny je koncept vytvořený Samuelem Huntingtonem na začátku devadesátých let 20. století. Cílem této teorie je podat vysvětlení, proč se některé země staly demokraciemi, když předtím zažívaly režimy, které demokratické nebyly. Demokratizační procesy rozděluje do tří demokratizačních vln a následných protivln: první probíhala mezi lety 1828 až 1926, první protivlna mezi lety 1922 až 1942; druhá vlna se odehrála mezi lety 1943 až 1962, druhá protivlna mezi lety 1958 až 1975 a třetí demokratizační vlna nastala po roce 1974. Začátek demokratizačního procesu spatřuje Huntington v různých příčinách jako jsou hospodářský rozvoj, dekolonizace, zahraniční vlivy, náboženství nebo legitimita.\n\nVlna jsou všechny přechody z nedemokratického systému na systém demokratický během dané časové periody; přičemž platí, že přechody k demokracii převyšují ústupy k nedemokratickým režimům. Během této vlny také dochází k přerodu některých autoritářských států na státy demokratického i nedemokratického typu. Pro účely své publikace \"Třetí vlna\" rozlišuje Huntington tři základní demokratizační vlny. Huntington může pracovat s takovým pojmem, protože podle něj „\"v některých okamžicích dějin dochází v různých zemích s různými politickými systémy více či méně současně k podobným událostem“.\" Jako příklad používá revoluce v roce 1848, kdy se mnoho evropských států ocitlo uprostřed revoluční vřavy, i přes to, že jejich politické systémy, podle Huntingtona, nebyly sobě příliš blízké. Stejně tak posuzuje rok 1968. Rozlišuje několik možností ovlivnění: jediná příčina (vznik nových demokracií zapříčinila jedna společná a významná příčina jako např. válka), souběžný vývoj (příčina se objevila v několika státech současně, Huntington uvádí, že mohlo dojít např. k dosažení jisté míry hospodářského vývoje, který zapříčinil ustavení demokracie), lavinový efekt (událost, která se odehraje v jednom státě se stane katalyzátorem pro podobné situace ve státech jiných), oblíbený všelék (události v jednotlivých státech mají rozdílné příčiny, ale je rozhodnuto postupovat ve všech případech zcela stejně ve víře zdárného výsledku).\n\nPro Huntingtona má demokratizační proces tato stadia: 1) konec autoritářského režimu; 2) ustavení demokratického režimu; 3) konsolidaci demokratického režimu.\n\nHuntington pro svou práci používá shumpeterovské a dahlovské definice demokracie. Demokratický systém je tedy takový, že „\"jeho nejmocnější kolektivní orgány nadané rozhodovací mocí\" [jsou] \"vybírány v regulérních, poctivých a pravidelně konaných volbách,\"\" s kandidáty, kteří svobodně získávají hlasy voličů. Skupina voličů, kteří se voleb mohou účastnit, musí zahrnovat většinu dospělé populace. Demokracie podle Huntingtona má tři rozměry: soutěživost, účast a existence občanských a politických svobod. Ve své studii používá dichotomní teorie demokracie.\n\nPodle Samuela Huntingtona probíhá první vlna demokratizace mezi léty 1828–1926. Tato vlna má kořeny v americké válce o nezávislost s Velkou Británií a také ve Velké francouzské (nebo také buržoazní) revoluci. Je spojena s rozšířením volebního práva na alespoň polovinu všech dospělých mužů (ve Spojených státech bílých mužů až do roku 1864 a zrovnoprávnění Afroameričanů) a zároveň vznikem demokratických institucí navzájem zodpovědných vůči sobě (například vlád vůči parlamentu) ale i například pravidelných voleb. V průběhu této vlny nejde jen o větší demokratizaci již tradičních politických systémů (například Spojené království ale například i Rakousko-Uhersko) či Francie (1830) ale i o tvorbu zcela nových demokracií – jako například Belgie nebo Itálie.\n\nTato vlna demokratizace začíná upadat krátce po první světové válce, zejména během období velké hospodářské krize. Dalším následkem úpadku této vlny je vzestup komunismu, nacionalismu a fašismu (za příklad se dá uvést například státní převrat z 28. 5. 1926 v Portugalsku a vznik vlády fašistické strany \"Estado Novo\" nebo ukončení demokratizačního procesu v tehdejším Ruském impériu Velkou říjnovou revolucí (1917).\n\nDruhá vlna demokratizace probíhá mezi roky 1943–1962 tedy během druhé světové války a po jejím konci. Zde se v procesu demokracie dosahuje volebního práva pro 100 % mužů a poprvé i ženské volební právo se rozšiřuje. Je důležité zmínit že tato druhá vlna demokratizace má původ v „importování“ demokracie do poražených států ve druhé světové válce a jejich následné okupaci (Německo, Itálie a Japonsko). V této době ale vznikají nové demokracie, zejména následkem dekolonizace – Indie 1948, Maroko 1956 nebo demokracie vzniklá zcela nově – Izrael 1948. Bohužel zde je třeba zmínit, že zejména u zemí, kde došlo k dekolonizaci měla demokracie krátkého trvání (zejména Afrika).\n\nDruhá vlna demokratizace postupně slábne od začátku 60. let, zejména jako následek studené války a rostoucího napětí, ale také například kvůli počtu vojenských převratů, efektivně likvidujících nově vzniklé demokracie – například v Chile roku 1973.\n\nTřetí demokratizační vlna přichází v 70. letech 20. století a končí s příchodem 90. let 20. století. Samuel Huntington tuto vlnu charakterizuje nejlépe ve své knize \"Třetí vlna – demokratizace na sklonku dvacátého století.\" Příčiny příchodu třetí vlny jsou především upadající legitimita státního systému, hospodářské krize, konečný rozpad koloniálního panství završený rokem Afriky a zahraniční vlivy vlád cizích států a mezinárodních organizací či ze strany obyvatelstva lavinovým efektem neboli inspirací příkladem jiného státu a následná změna poměrů. V rámci třetí vlny se demokratizovaly převážně státy jedné strany a státy, kde vládl vojenský režim či osobní diktátoři jako António de Oliveira Salazar nebo Francisco Franco. Podle Huntingtona začíná třetí vlna demokratizace karafiátovou revolucí v roce 1974, která znamená pro Portugalsko konec autoritářské vlády a přechod k demokratické formě vlády a Portugalské republice, která je následována Španělskem kde generál Franco předal moc těsně před svou smrtí španělskému králi Juanu Carlosovi I. a tím vzniká konstituční monarchie. Třetí vlna dále zahrnuje demokratickou přeměnu ve státech střední a jižní Ameriky, v Asii a v soblasti Pacifiku především mezi asijskými tygry Jižní Koreou, Tchaj-wanem a Filipínami. Třetí vlna vrcholí též rozpadem bipolárního světa a koncem studené války, kdy státy přešly k demokratickému systému v důsledku rozpadu sovětského bloku. Jedná se především o Československo, sjednocené Německo, Polsko, Maďarsko, Rumunsko, Bulharsko a státy, které byly součástí Svazu sovětských socialistických republik. Za události třetí vlny lze tudíž považovat Sametovou revoluci v Československu, pád Berlínské zdi a německé znovusjednocení. Demokratická tranzice v rámci třetí vlny proběhla relativně mírumilovně, charakteristické pro třetí vlnu jsou především kompromis, svobodné volby a nenásilná řešení konfliktů.\n\nJen zhruba o pětině států, kterými prošla třetí demokratizační vlna, se dá s jistotou prohlásit, že demokratizační vlna vedla k úspěšnému ukotvení demokratického systému v zemi. Jedná se zejména o státy střední Evropy, baltské státy, mimo Evropu například Uruguay, Chile nebo asijské tygry. Velký počet států zůstal v \"šedé zóně.\" \"Šedou zónou\" je myšlen přechod mezi totalitním, autoritářským režimem a režimem demokratickým. Ve státech nacházejících se v \"šedé zóně\" sice fungují základní prvky demokracie, ale nejsou zde ukotvené tradiční složky spojené s demokracií. V těchto zemích je zhoršená vymahatelnost práva, nízká možnost ovlivňování politické dění občany nebo nedostatečná transparentnost politických stran. Většině států se totiž po svržení nedemokratických režimů nepodařilo začlenit demokracii do tradičního politického života. V mnoha státech vedlo politické uvolňování v rámci třetí demokratizační vlny k vnitrostátním konfliktům a v některých případech i k ozbrojeným střetům vyvolaným napětím mezi etnickými skupinami, které předchozí autoritářský režim držel pohromadě, například v bývalé Jugoslávii. V některých státech vydržel demokratický režim jen krátkou dobu a vzápětí se opět proměnil v nedemokratický. V Evropě jde například o Bělorusko, z asijských států to jsou Uzbekistán a Turkmenistán.\n\nSamuel Huntington ve své původní práci končí třetí demokratizační vlnou, která nastává v 70. a 80. letech 20. století. Nicméně někteří experti zmiňují ještě i čtvrtou vlnu demokratizace. Často se však odlišují v pojetí této vlny a jejího obsahu.\n\nNěkteří uvádějí jako čtvrtou vlnu demokratizace přechod postkomunistických zemí k demokratickým režimům.\nDo této vlny by tak například patřilo i tehdejší Československo a jeho demokratizace zahájená roku 1989. Mezi tyto politology patří například Michael McFaul, který ve svém článku \"The Fourth Wave of Democracy and Dictatorship\" tvrdí, že demokratizace v postkomunistických zemí se liší od té během třetí vlny v 70. a 80. letech, a proto je třeba tento proces odlišit. Odlišnosti jsou například v tom, že změny v postkomunistických zemích vyústily nejen v demokratické režimy, ale také v diktátorské.\n\nJiní odborníci jako čtvrtou vlnu chápou politické změny v arabských zemích, probíhající od roku 2011, které jsou souhrnně označovány jako Arabské jaro. Někteří však tvrdí, že tento proces ještě patří do třetí demokratizační vlny. Argumentují společnými příčinami změn, mezi které patří například modernizace, pod kterou můžeme zařadit mnoho faktorů, jako třeba vliv sociálních sítí, urbanizaci a další, a tvrdí, že zdržení o dvě desetiletí může být připisováno pevným diktátorským režimům, které se bály ztráty svého postavení. Jak vyplývá z historických případů, jedním ze znaků přechodu k demokratickým zřízením během třetí vlny je nenásilná změna, což však neplatí pro události Arabského jara. To přispívá, že jde opravdu o novou, čtvrtou, vlnu.\n\nOdborníci zabývající se Arabským světem si také kladou otázku, kam Arabské jaro vlastně povede. Někteří, jako například Henry Kissinger, jsou spíše pesimističtí a nevěří, že by Arabské jaro opravdu vyústilo v demokratické režimy v těchto státech. A proto je z dnešního pohledu zatím nejasné, zda opravdu můžeme mluvit o zcela nové demokratizační vlně.\n\nHuntingtonova teorie je velmi vlivná, jak i její kritici uznávají. Ne všichni akademici však se plně s touto teorií ztotožňují. Renske Doorenspleet, \"associate professor\" na Warvické univerzitě, kritizuje Huntingtonův přístup ze dvou pohledů: konceptuální a empirické. Konceptuální kritika poukazuje na nedostatečné rozlišení mezi demokratickým a nedemokratickým režimem v Huntingtonově práci. Renske Doorenspleet uvádí, že sice Huntington použil Dahlovy definice demokracie, ale že její uplatnění v teorii je nekonzistentní. Konkrétně jsou takto představeny tři případy: označení Spojených států do roku 1865 a Švýcarska do roku 1971 jako států nedemokratických, i přes to, že na jiném místě uvádí že obě země předtím již demokratické byly. Také používá jiných definic demokracie pro státy během devatenáctého století. Portugalsko na začátku 20. století se pak také považuje za demokratické, i když aktivní volební právo měli pouze muži.\n\nDruhým kritickým bodem pro prof. Doorenspleet je fakt, že Huntington vyjadřuje počet států v demokratizačních vlnách poměrně ku počtu států v systému. Protože se tato proměnná mění, může být takový ukazatel zavádějící. Uvádí příklad období od roku 1957 do r. 1972, kdy vzrostl počet demokratických států z třiceti na třicet sedm. Jenže mj. díky dekolonizaci vzrostl počet států v systému, takže se tento růst vlastně jeví jako reverzní vlna (počet demokratických států se snížil z 32 % na 27 %).\n\nRenske Doorenspleet doporučuje Huntingtonovu verzi upravit: navrhuje, že ve skutečnosti byla první a hlavní vlna demokratizační od roku 1893 do roku 1924. Následovala protivlna trvající od roku 1924 do roku 1944. Opět následovala druhá a menší demokratizační vlna od roku 1944 do roku 1957. V období mezi lety 1957 do roku 1976 není jasný vzorec, podle Dorenspleet tehdy dochází k volné fluktuaci. Třetí vlna demokratizační je pak v období mezi lety 1976 a 1989 a pak po roce 1990 je velká čtvrtá vlna demokratizační.\n\nSvou argumentaci podtrhuje tímto příkladem: v první situaci existuje 12 zemí, ze kterých 3 se v daném období stanou autoritářskými a 4 demokraciemi; druhá situace přináší změnu, kde v systému působí 120 států, ze kterých 30 se stane autoritářskými a 40 demokraciemi. V prvním případě je rozdíl 1 a ve druhém 10. Podle Huntingtonova průměru jsou tyto případy identické, protože jsou počítány \"proporčně\". Prof. Doorenspleet navrhuje proto tento vzorec:\n\nformula_1\n\nkde platí, že WT(t) vážený počet přechodů v roce t; N(1994) je počet zemí v roce 1994; Trans(t) je počet přechodů; a N(t) je počet zemí v roce t.\n\nCharles Kurzman analyzoval Huntingtonovu práci ze tří hledisek: stavu demokracie, počtu přechodů a spojení mezi jednotlivými přechody k demokracii. Hledisko stavu demokracie považuje Kurzman za dobrý ukazatel \"Zeitgeist\": studii demokracie v daném okamžiku na světě. Ve své analýze používá dat dalších databází (\"Polity III\" nebo \"Vanhanen index of democracy\"). Uznává že v tomto hledisku jsou z těchto tří zdrojů srovnatelné. Druhé hledisko prostuduje počet přechodů k demokracii. Zde naráží na jistý problém, protože podle Kurzmana je „\"nemožné hovořit o světové demokratizační vlně během doby, kdy některé země demokracii ztrácejí. […] Obraz jediného světového\" Zeitgeist \"se rozpadá na dva Zeitgeist bojující o přednost.\"\" Uznává, že tento přístup potvrzuje Huntingtonův úsudek o třech vlnách, ale poupravuje jejich dobu. Třetím hlediskem pak pro Kurzmana je spojení jednotlivých demokratizací. Zabývá se tedy tím, jestli procesy demokratizace nějak spolu souvisely, či nikoliv. V tomto případě s Huntingtonovou analýzou nesouhlasí.\n\nHuntingtonova teorie demokratických vln je stále součástí odborné debaty. Někteří akademikové, jak diskutováno výše, považují například Arabské jaro za další demokratizační vlnu.\n\nABUSHOUK, Ahmed Ibrahim. The Arab Spring: A Fourth Wave of Democratization? \"DOMES: Digest of Middle East Studies\"[online]. 2016, 25(1), 52-69 [cit. 2017-11-22]. DOI: 10.1111/dome.12080. ISSN 10604367.\n\nCAROTHERS, Thomas. THE END OF THE TRANSITION PARADIGM. \"Journal of Democracy\" [online]. 2002, 13(1), 5-21 [cit. 2017-11-27]. ISSN 10455736.\n\nDOORENSPLEET, Renske. Reassessing the three waves of democratization. \"World Politics\" [online]. 2000, 52(3), 384-406 [cit. 2017-11-22]. ISSN 00438871.\n\nHUNTINGTON, Samuel P. \"Třetí vlna: demokratizace na sklonku dvacátého století\". Brno: CDK (Centrum pro studium demokracie a kultury), 2008. Klasikové společenských věd. ISBN 978-80-7325-156-7.\n\nHUNTINGTON, Samuel P. How Countries Democratize. \"Political Science Quarterly\" [online]. 2009, 124(1), 31 [cit. 2017-11-22]. ISSN 00323195.\n\nHUNTINGTON, Samuel P. Will More Countries Become Democratic? \"Political Science Quarterly\" [online]. 1984, 99(2), 193-218 [cit. 2017-11-24]. DOI: 10.2307/2150402. ISSN 00323195.\n\nKITSCHELT, Herbert. Political Regime Change: Structure and Process-Driven Explanations? \"The American Political Science Review\" [online]. 1992, 86(4), 1028-1034 [cit. 2017-11-24]. ISSN 00030554.\n\nKURZMAN, Charles. Waves of democratization. \"Studies in Comparative International Development\" [online]. 1998, 33(1), 42-64 [cit. 2017-11-22]. ISSN 00393606.\n\nPLATTNER, Marc F. THE END OF THE TRANSITIONS ERA? \"Journal of Democracy\" [online]. 2014, 25(3), 5-16 [cit. 2017-11-22]. ISSN 10455736.\n\nSHIN, Doh Chull. On the Third Wave of Democratization: A Synthesis and Evaluation of Recent Theory and Research. \"World Politics\" [online]. 1994, 47(1), 135-170 [cit. 2017-11-27]. DOI: 10.2307/2950681. ISSN 00438871.\n"}
{"id": "1348541", "url": "https://cs.wikipedia.org/wiki?curid=1348541", "title": "Glukonát vápenatý", "text": "Glukonát vápenatý\n\nGlukonát vápenatý je organická sloučenina, vápenatá sůl kyseliny glukonové používaná jako doplněk stravy a nitrožilní léčivo k léčbě hypokalcémie, hyperkalémie a hypermagnesémie. Podávání této látky je většinou potřeba pouze při nízkém obsahu vápníku ve stravě. Lze jej rovněž použít k léčbě nebo prevenci osteoporózy a křivice. Kromě nitrožilního podání je také možná aplikace ústy, nitrosvalová aplikace se nedoporučuje.\n\nGlukonát vápenatý se vyrábí smcháním kyseliny glukonové s uhličitanem nebo hydroxidem vápenatým.\n\n10% roztok glukonátu vápenatého (aplikovaný nitrožilně) je nejčastěji používanou formou vápníku při léčbě hypokalcémie (nízké koncentrace vápníku v krvi). V této podobě není tak dobře absorbován jako mléčnan vápenatý a obsah vápenatých iontů je pouze 0,93 %. Pokud je hypokalcémie závažnější, používá se tak místo toho chlorid vápenatý.\n\nGlukonát vápenatý se používá k ochraně srdce u lidí s vysokou koncentrací draslíku v krvi jako alternativa chloridu vápenatého. Jeho použití se doporučuje, pokud je obsah draslíku v krvi vyšší než 6,5 mmol/l nebo když jsou na elektrokardiogramu patrné změny kvůli vysoké hladině krevního draslíku.\n\nI když neovlivňuje množství draslíku v krvi, snižuje excitabilitu kardiomyocytů, čímž snižuje pravděpodobnost srdeční arytmie.\n\nGlukonát vápenatý je rovněž používán jako protijed při předávkování síranem hořečnatým, který je často předepisován těhotným ženám za účelem prevence záchvatů u pacientek s preeklampsií. Přebytek síranu hořečnatého má toxické účinky v podobě zpomalení dechu a hyporeflexie.\n\nGelové přípravky s glukonátem vápenatým slouží k léčbě popálenin způsobených kyselinou fluorovodíkovou. Glukonát vápenatý totiž reaguje s touto kyselinou za vzniku nerozpustného a netoxického fluoridu vápenatého.\n\nV minulosti byly injekce glukonátu vápenatého, často společně s myorelaxancii, používány jako protijed při kousnutí pavoukem snovačkou jedovatou, ovšem ukázalo se, že tento způsob léčby není příliš účinný.\n\nVedlejšími účinky při nitrožilní aplikaci glukonátu vápenatého mohou být zpomalený puls, bolest v místě aplikace a nízký krevní tlak. Při ústním podání může dojít k zácpě a nebo nevolnosti. Při používání této látky by měla být měřena koncentrace vápníku v krvi a zvláštní pozornost by měla být věnována pacientům, kteří v minulosti měli ledvinové kameny. Během těhotenství a kojení je v obvyklých dávkách bezpečný.\n"}
{"id": "1348542", "url": "https://cs.wikipedia.org/wiki?curid=1348542", "title": "Seattle Film Critics Society", "text": "Seattle Film Critics Society\n\nSeattle Film Critics Society je organizace filmových kritiků. Skládá se z 25 kritiků z tisku, rádia, televize a internetových publikací z okolí Seattlu. Organizace byla založena v roce 2016. Jejím zakladatelem je Mike Ward. Viceprezidentkou organizace je Sara Michelle Fetters. Mezi její členy patří například Michael Medved, Ryan Swen, Steve Reeder nebo Warren Cantrell.\n\nKaždoročně se předává cena Seattle Film Critics Society Awards v těchto kategoriích: nejlepší film, nejlepší režie, nejlepší scénář (adaptovaný, originální), nejlepší herec v hlavní roli, nejlepší herečka v hlavní roli, nejlepší herec ve vedlejší roli, nejlepší herečka ve vedlejší roli, nejlepší obsazení, nejlepší animovaný film, nejlepší cizojazyčný film, nejlepší dokument, nejlepší kamera, nejlepší střih, nejlepší kostýmy, nejlepší původní hudba, nejlepší výprava, nejlepší vizuální efekty, nejlepší mladý herec/mladá herečka a nejlepší zloduch.\n\n"}
{"id": "1348543", "url": "https://cs.wikipedia.org/wiki?curid=1348543", "title": "Natural Blues", "text": "Natural Blues\n\n„Natural Blues“ je píseň amerického hudebníka Mobyho, která pochází z jeho pátého alba \"Play\" (1999). Píseň obsahuje sampl písně „Trouble So Hard“ od zpěvačky Very Hall. Vzniklo několik remixů písně, například v podání Paula Oakenfolda, Mikea D a dua Peace Division. K písni vznikly dva videoklipy. První z nich režíroval David LaChapelle a kromě Mobyho v něm hráli Christina Ricci a Fairuza Balk. Druhý je animovaný a vystupuje v něm Little Idiot. Hudebník Mark Mallman vydal coververzi písně na svém koncertním albu \"Live from First Avenue, Minneapolis\" (2003). Anglický hudebník Kidnap Kid vytvořil roku 2016 vlastní remix písně.\n\n"}
{"id": "1348548", "url": "https://cs.wikipedia.org/wiki?curid=1348548", "title": "Georgica (Zpěvy rolnické)", "text": "Georgica (Zpěvy rolnické)\n\nZpěvy rolnické (\"Georgica\") je latinsky psaná didaktická báseň římského básníka Vergilia z roku 29 př. n. l. Má 2188 hexametrických veršů rozdělených do čtyř knih (původně svitků). Dílo se věnuje většině oblastí dobového zemědělství. První kniha se věnuje zemědělství, druhá pěstování stromů, třetí se věnuje chovu zvířat, čtvrtá se zaměřuje na péči o včelstvo. Vedle eposu \"Aeneis\" a \"Bucolica\" je to nejslavnější Vergiliovo dílo, které podstatně ovlivnilo pozdější evropské básnictví.\n\n1. Kniha (Rolnictví)\nÚvod načrtává obsah všech čtyř zpěvů: první se věnuje orbě polí, druhý pěstování vína, třetí péči o dobytek, čtvrtý chování včel. Následuje vzývání bohů a poté chvála Caesara. Dále líčí, kdy se má začít s orbou polí, osíváním podle různých typů půdy. Doporučuje střídat osiva, líčí způsoby hnojení a pálení strnišť, kypření půdy a roztloukání hrud, vláčení a přeorávání. Básní radí, kdy osívat pole, jak je zavodňovat, jak nechat pole spásat, jak vysušovat mokřiny a zbavovat se škodné. Nouze je podle něho podnětem k všemu umění. Popisuje polní náčiní, pluh a humno. Podává výčet znamení příští úrody, způsob zacházení se semenem a jeho čištěním i různé doby vhodné pro osívání různých druhů obilí. Poté podává výklad pozorování hvězd, jaké práce se dají vykonávat za deště, ve sváteční dny i během nešťastných dní. Následují noční i denní práce a také zimní činnosti. Radí, co se má činit, když přijdou vichřice a bouřky, vybízí k úctě k bohům. Učí pozorovat znamení napovídající změny povětrnostních podmínek, které napoví, kdy přichází vichřice a kdy déšť, jasné dny, co znamenají úkazy na Měsíci a Slunci. Připomíná mimořádná znamení, která předcházela násilnou smrt Julia Caesara, jaká znamení se objevovala před vypuknutím občanské války. Zpěv končí modlitbou za ochranu mladého Caesara Oktaviána.\n\n2. Kniha (Sadařství)\nBásník se s modlitbou obrací na boha Baccha. Poté se věnuje pěstování stromů, sázení a štěpování. Jakým způsobem rozmnožit divoké dřeviny, jaké stromy se množí samy od sebe, jaké ze semene, další od kořenů. Poté popisuje umělou sadbu, sazenice, štěpování, šlechtění planých stromů, očkování. Pro různé druhy stromů se hodí různé druhy půdy. Následuje chvála italské krajiny a výčet země, která je příznivá pro olivy, role, vinnou révu, pastviny, obilí; dále jmenuje nevhodné půdy a také ty, které jsou vhodné pro všestranné využití. Další oddíl se věnuje složení půdy podle její povahy: kyprá, slaná, mastná, vlhká, těžká i lehká a studená. Následující část líčí vinařské práce, jak se zakládají školky révy, sázení a péče o víno. Básník chválí krásy jara, radí jakým způsobem plotit vinohrady. Dále popisuje neustálou starost vinařů. Poté popisuje méně náročné pěstování oliv a ovocných, planých a divokých stromů. Zpěv se uzavírá porovnáním života ve městě a života na venkově. Aby se člověk stal zemědělcem, musí být moudrý. Venkovský život skýtá klid, dostatek, radost, stále se tam udržují dávné mravy. V úplném závěru básník naznačuje látku třetího zpěvu.\n\n3. Kniha (Chov dobytka)\nBásník se obrací na pastýřská božstva, dále podtrhuje novost tohoto druhu své básně, oslavuje svoji vlast a především Caesara, chválí Maecenata. Poté se věnuje chovu domácího dobytka, popisuje vlastnosti dobrých krav a povahu dobrých koňů: někteří se hodí do zápřahu a jiní zase k jízdě. Dále radí, jakým způsobem pečovat o hřebce a březí klisny, taktéž varuje před střečkem. Líčí souboje býků a jednání zvířat v období páření. Následuje chov ovcí a koz, popisuje jejich užitečnost. Básník pak ukazuje idylický život libyjských pastýřů a Skythů. Chválí výnosnost vlny a mléka. Poté se věnuje vlastnostem hlídacích psů a varuje před hady, kteří způsobují zvířatům škody. Podává výčet nemocí jako svrab, dobytčí mor a jak je poznat u ovci, telat, psů, vepřů, koní, krav, zvěře, vodních zvířat, hadů i ptáků. Následují verše líčící neúčinnost léků, prudký nástup moru a dalekosáhlé dopady na vlnu a kůži.\n\n4. Kniha (Včelařství)\nBásník v úvodu věnuje báseň příteli Maecenatovi. Poté začíná výklad o včelařství: kde se mají stavět úly, jak najít závětří, aby se zamezilo přístupu dobytka, ještěrek, žluv a vlaštovek. Místo by mělo být blízko tichých vod a sadů, květinových luhů. Potom se zaměřuje na materiál vhodný k výrobě úlů a postupu výroby. Varuje před škodlivým tisem, zápachem, hnojem a hlukem. Poté se věnuje samotnému roji, jakým způsobem se usazuje a uklidní. Poté podává výčet druhů včel a poté líčí ty, které milují zahrady. Dále ukazuje, jakým způsobem je organizovaná včelí obec a společenství. Řídí se pílí a spořádaností, vyznačuje se opatrností a láskou ke svému panovníkovi, rozumností. Poté vykládá způsoby sběru medu. Včely také trpí různými nemocemi a básník podává metody, jak včely léčit. Přechází k mýtickému původu včelstva, které vzniklo v Egyptě. Aristaiovi se dostává zjevení a on si poté stěžuje nymfě Kyréně, která je jeho matkou. Ta mu poradí, aby vyhledal moudrého Protea. Teprve až se mu povede mořského starce spoutat, dozví se od něj, že za smrt jeho včelstva mohou nymfy, které Aristaia trestají kvůli smrti Eurydiky, ženy bájného pěvce Orfea, jenž na včely uvalil kletbu. Vypráví, jak se pro svou ženu chtěl zachránit ze spárů smrti, a proto se vydal do podsvětí. Ale jeho pokus o návrat Eurydiky selhal, Orfea zachvátí žal a jeho smrt na sebe nenechá dlouho čekat. Kyréné radí Aristaiovi, aby vykonal oběť a usmířil tím Orfeův hněv. Aristaios učiní oběti podle Kyréniny rady a z mrtvého býka vzejde nové včelstvo.\n\n\n\n"}
{"id": "1348550", "url": "https://cs.wikipedia.org/wiki?curid=1348550", "title": "Pazz &amp; Jop", "text": "Pazz &amp; Jop\n\nPazz & Jop je anketa týdeníku \"The Village Voice\", pořádaná každoročně od roku 1971. Na průzkumu, v jehož výsledku jsou vyjmenovány nejlepší hudební vydané počiny daného roku, se podílí stovky hudebních kritiků. Svůj název anketa dostala podle hudebního magazínu \"Jazz & Pop\", který právě roku 1971 zanikl. Z tohoto časopisu rovněž pochází systém hodnocení používaný v této anketě. Původně byla do žebříčku zařazována pouze alba, od roku 1979 také singly. Několikanásobného úspěchu se dostalo například Bobu Dylanovi a Kanyemu Westovi (po čtyřech albech). Mezi další umělce, kteří se objevili na prvním místě alb, patří například Animal Collective, The Clash (dvakrát po sobě) a Moby. V singlové kategorii zvítězily například Laurie Anderson, Amy Winehouse a Beyoncé. Rovněž existovaly další kategorie, které však nevydržely příliš dlouhou – jsou to kompilační alba (dvakrát v letech 1995 až 1996), reedice (15× v letech 1986 až 1999), EP (13× v letech 1981 až 1994) a videoklipy (12× v letech 1983 až 1995). Po více než třicet let nad výběrem dohlížel kritik Robert Christgau.\n\n"}
{"id": "1348552", "url": "https://cs.wikipedia.org/wiki?curid=1348552", "title": "Šajkaška", "text": "Šajkaška\n\nŠajkaška (cyrilicí \"Шајкашка\") je historický region v Srbsku, zaujímající jihovýchodní část Bačky při soutoku Tisy a Dunaje. Žije v něm 67 355 obyvatel, převážně Srbů. Šajkaška zaujímá území opštiny Titel a opštiny Žabalj, zasahuje také na území opštin Novi Sad a Srbobran (všechny náleží k autonomní oblasti Vojvodina). Největším městem je Titel. Oblast je rovinatá, převládá v ní zemědělská výroba.\n\nPamátkou na středověké srbské osídlení je Koviljský klášter. Poté oblast zabrala Osmanská říše, po podepsání Karlovického míru roku 1699 se stala součástí habsburské monarchie. V pásmu Vojenské hranice se usazovali šajkaši, příslušníci ozbrojené říční flotily používající dlouhé štíhlé lodě zvané \"šajki\". Podle nich pak dostal název celý kraj, stejně jako typická čepice šajkača. Jednotky šajkašů existovaly až do roku 1873. Po první světové válce se stala Šajkaška součástí Jugoslávie, za druhé světové války byla okupována Maďarskem, probíhaly zde rozsáhlé etnické čistky namířené proti srbskému, židovskému a romskému obyvatelstvu.\n\n"}
{"id": "1348554", "url": "https://cs.wikipedia.org/wiki?curid=1348554", "title": "Cardiff Rose", "text": "Cardiff Rose\n\nCardiff Rose je čtvrté sólové studiové album amerického zpěváka Rogera McGuinna. vydáno bylo v květnu roku 1976 společností Columbia Records. Nahráno bylo ve studiu Record Plant a jeho producentem byl Mick Ronson. Ronson s McGuinnem v té době oba hráli na turné Rolling Thunder Revue písničkáře Boba Dylana.\n\nAutory všech skladeb jsou Roger McGuinn a Jacques Levy, pokud není uvedeno jinak.\n\n"}
{"id": "1348556", "url": "https://cs.wikipedia.org/wiki?curid=1348556", "title": "God's Gonna Cut You Down", "text": "God's Gonna Cut You Down\n\n„God's Gonna Cut You Down“ (případně „Run On“ a „Run On for a Long Time“) je americký tradicionál. Píseň v průběhu let nahráli například zpěvačka Odetta (album \"Odetta Sings Ballads and Blues\", 1956) a zpěvák Johnny Cash (\"\", 2006). Americký hudebník Moby nahrál píseň pro své album \"Play\" (1999). Do své verze nasamploval nahrávku této písně v podání kapely Bill Landford and the Landfordairs z roku 1949. K Mobyho verzi písně byl natočen videoklip režírovaný Mikem Millsem. Videoklip byl rovněž natočen ke Cashově verzi (režisérem byl Tony Kaye). V tomto videoklipu vystupuje řada osobností, včetně Woodyho Harrelsona, Whoopi Goldbergové, Krise Kristoffersona a Kanyeho Westa. Svou verzi písně rovněž nahrál Marilyn Manson.\n"}
{"id": "1348559", "url": "https://cs.wikipedia.org/wiki?curid=1348559", "title": "Pod Muráňom", "text": "Pod Muráňom\n\nPod Muráňom je velká mýtina v dolní části Javorové doliny v Belianských Tatrách. Nachází se v nadmořské výšce 1100 až 1150 m u jihozápadního úpatí Muráně na pravém břehu Javorinky. Odlesněná plocha má délku 600 m a nachází se na ní zbytky náplavových kuželů nanesených ze svahů Muráně a Havrana. Nad mýtinou je vidět vchod do Muráňská jeskyně. Na dolním konci stojí budova lesní správy TANAPu a u západního okraje byla vybudována geologická výstava s popisem nejdůležitějších tatranských skal.\n\nV minulosti byla mýtina jedním z větších center pastevectví. Pásli zde obyvatelé polské obce Jurgów. V srpnu mýtinu kosili a část sena nechávali stát ve snopech a sváželi je teprve v zimě na saních. Vlastníci Zámku v Niedzici nechávali ve velké stodole přes zimu ovce. V pastýřských salaších nocovali turisté, což zdokumentovali v roce 1873 Adam Asnyk, Walery Eljasz-Radzikowski a Leopold Świerz. V roce 1902 koupil celou dolinu Christian Hohenlohe za účelem myslivosti, ukončil pastevectví a areál obehnal plotem, přičemž mýtina Pod Muráňom se stala centrem jeho rezervace.\n\nNa levém břehu Javorinka (přítok Biele vody) se nachází stejnojmenné turistické rozcestí. Přístup je možný pěšky:\nPřechody přes Kopské sedlo a Sedielko jsou otevřené turistům pouze v letním období od 16. června do 31. října.\n"}
{"id": "1348561", "url": "https://cs.wikipedia.org/wiki?curid=1348561", "title": "James Bond Theme", "text": "James Bond Theme\n\n„James Bond Theme“ je ústřední motiv v tzv. bondovkách, tedy filmech o agentovi Jamesi Bondovi. Autorem skladby je Monty Norman a původně byla napsána pro první film ze série, \"Dr. No\" (1962). Aranžmá písně pro film vytvořil John Barry. Později se objevila ve všech dalších bondovkách. Americký hudebník Moby vytvořil v roce 1997 novou verzi skladby, a to pro film \"Zítřek nikdy neumírá\". Své verze písně dále nahráli například John Zorn, Count Basie a Brian Setzer, avšak pouze Mobyho verze byla použita v oficiálním filmu o Bondovi.\n\n"}
{"id": "1348563", "url": "https://cs.wikipedia.org/wiki?curid=1348563", "title": "Martin Prošek", "text": "Martin Prošek\n\nMartin Prošek (* 25. března 1979, Teplice) je český vysokoškolský učitel, jazykovědec, zaměřením bohemista, zastávající ode dne 3. října 2016 pozici ředitele Ústavu pro jazyk český Akademie věd České republiky (ÚJČ), jenž se obecně považuje za jazykového tradicionalistu a je proti tzv. jazykovému inženýrství, jež by bylo vycházelo pouze z podnětu tohoto jazykového ústavu.\nMartin Prošek vystudoval v roce 2001 magisterský studijní obor \"Učitelství českého a anglického jazyka pro 2. stupeň základních škol\" na PedF ZČU v Plzni, posléze již pokračoval v doktorském studijním programu na FF UK v Praze, které zde úspěšně ukončil obhájením jak tzv. malého (PhDr.), tak i tzv. velkého doktorátu (Ph.D.) v oboru filologie. Na počátku roku 2016 byl pak ustanoven ředitelem Ústavu pro jazyk český AV ČR.\n\n\n"}
{"id": "1348565", "url": "https://cs.wikipedia.org/wiki?curid=1348565", "title": "Find My Baby", "text": "Find My Baby\n\n„Find My Baby“ je píseň amerického hudebníka Mobyho, která pochází z jeho pátého alba \"Play\" (1999). Píseň je založena na samplu písně „Joe Lee's Rock“ od hudebníka jménem Boy Blue (vl. jm. Roland Hayes). K Mobyho písni byl rovněž natočen videoklip, v němž hrají tři děti – slavní hudebníci. Jejich manažera hraje Moby. Roku 2000 byla píseň použita v reklamě na automobil Nissan Almera. Dále byla píseň použita ve filmu \"Psanci Ameriky\" (2001).\n"}
{"id": "1348569", "url": "https://cs.wikipedia.org/wiki?curid=1348569", "title": "Mléčné sklo", "text": "Mléčné sklo\n\nMléčné sklo je druh opakního skla zbarveného do bíla, případně i jinými barvami. Opacity (zneprůhlednění) se dociluje přidáním kalících příměsí do taveného skla (výraz se používá i v širším významu pro všechna neprůhledná bílá skla, kde je opacita docílena jiným technologickým postupem, srv. i leptané ledové sklo apod.).\n\nMléčné sklo se začalo vyrábět v Itálii v 16. století (benátské sklo), oblibu potom získalo v 19. století, kde sloužilo jako levná alternativa pro nákladný porcelán. Do taveniny se přidávají fosforečnany vápenaté, fluoridy, zinečné oxidy. Vzhledem k tomu, že se jako příměs používala kostní moučka, říká se tomuto sklu kostní sklo.\n\nV českých zemích se mléčné sklo začalo vyrábět v 60. letech 19. století. Toto sklo bylo ve stylu rokoka a první sklárna, která ho v českých zemích vyráběla, byla sklárna v Novém Světě.\n"}
{"id": "1348571", "url": "https://cs.wikipedia.org/wiki?curid=1348571", "title": "Just Testing", "text": "Just Testing\n\nJust Testing je desátým studiovým albem rockové skupiny Wishbone Ash, vydaným 18. ledna 1980 u MCA Records. Nahráno bylo převážně v Surrey Sound Studios v Anglii. Pro zakládajícího člena, zpěváka a baskytaristu Martin Turner bylo posledním albem, na kterém vystoupil, než Wishbone Ash vydali v roce 1987 album \"Nouveau Calls\" nahrané v obnovené původní sestavě.\n\nVšechny skladby složil a otextoval Martin Turner, pokud není uvedeno jinak.\n\n\n\n\n\n\n"}
{"id": "1348574", "url": "https://cs.wikipedia.org/wiki?curid=1348574", "title": "Dočesná (festival)", "text": "Dočesná (festival)\n\nDočesná (též \"Žatecká dočesná\") jsou slavnosti chmele a piva v Žatci. Pořadatelem je Městské divadlo Žatec. V posledních letech se konají na Náměstí Svobody. Obvykle se zde představí přes 50 pivovarů, které prezentují okolo 120 druhů piv. Pořádá se odborná degustace, které se zúčastní 15–20 pivovarů, 50 vzorků piva a kolem 120 degustátorů z řad laické i odborné veřejnosti. Výsledky degustace jsou vyhlašovány na hlavním podiu akce.\n\nPůvodně akce vznikla na oslavu dočesání posledního chmelového štoku. V současné době jde o kulturní akci, na dvou hlavních podiích se střídají hudební kapely různých žánrů, probíhají soutěže – chmelové i pivní – například ruční česání chmele a tanec s korbelem piva na hlavě. Program doplňuje historická divadelní scénka, která je ukončena pasováním vybraného pěstitele do rytířského stavu a jeho dekorování chmelovým věncem, dále slavnostním naražením pivního sudu a strhnutí posledního štoku. Další dvě pódia jsou určena pro doprovodný program. První poskytuje přes den program pro děti, ve večerních hodinách vystoupení amatérských rockových kapel, druhé je zaměřeno na country a folkovou hudbu. Program dále doplňují různé výstavy, burzy a turnaje. Vstup je zdarma.\n\n60. ročník Žatecké dočesné se uskutečnil od 1. do 2. září 2017. V kategorii Střední a velké pivovary zvítězil Pivovar Žatec, po něm následovaly pivovary Svijany, Bernard, Prazdroj a Suntory. V kategorii Minipivovary pak zvítězil Pivovar Zloun a na dalších místech se umístily pivovary Milénium, Chýše, Máša a Trilobit.\n"}
{"id": "1348577", "url": "https://cs.wikipedia.org/wiki?curid=1348577", "title": "Hello Nasty", "text": "Hello Nasty\n\nHello Nasty je páté studiové album americké hiphopové skupiny Beastie Boys. Vydáno bylo 14. července roku 1998 společností Capitol Records a během prvního týdne se prodalo 681 tisíc kusů alba. Spolu se členy kapely se na jeho produkci podíleli Mario Caldato Jr. Album získalo ve dvou kategoriích Cenu Grammy. Deska se umístila na čelních příčkách hitparád několika zemí, včetně USA (Billboard 200). V několika zemích se stala platinovou.\n\n"}
{"id": "1348578", "url": "https://cs.wikipedia.org/wiki?curid=1348578", "title": "Holub písmenkový", "text": "Holub písmenkový\n\nHolub písmenkový, také známý jako holoubek koroptví (\"Geophaps scripta\", někdy také \"Petrophassa scripta\"), je druh měkkozobého ptáka náležící do čeledi holubovití (Columbidae) a rodu \"Geophaps\". Tohoto holuba popsal nizozemský zoolog Coenraad Jacob Temminck v roce 1821. Zaznamenány byly celkem dva poddruhy: \"Geophaps scripta peninsulae\" a \"Geophaps scripta scripta\". Je blízce příbuzný jinému holubovi ze svého rodu, holubovi koroptvímu (\"Geophaps smithii\").\nTento druh lze nalézt v blahovičníkových, ale i jiných otevřených porostech australské oblasti. Rozšířil se zde v severovýchodních částech Austrálie na území o celkové rozloze asi 1 160 000 km. Konkrétně poddruh \"peninsulae\" obývá severovýchod australského státu Queensland, subspecie \"scripta\" se vyskytuje v centrálním Queenslandu, avšak areál rozšíření sahá až po Nový Jižní Wales. Lokálně tento druh může provádět migrace.\nHolub písmenkový měří 26 až 32 cm, hmotnost je odhadována na 200 až 225 g. Poddruh \"scripta\" je o něco větší než subspecie \"peninsulae\", jinak jsou si však tyto dva poddruhy vzhledově podobné. Podobná si jsou také pohlaví, pohlavní dimorfismus není výrazný. Zbarvení tohoto druhu je šedohnědé s tmavými křídly, na spodku těla je holub zabarven šedě a bíle. Okolo očí se u poddruhu \"peninsulae\" rozprostírá kůže mající barvu do oranžova. Ta je dalším rozpoznávacím znakem mezi subspeciemi, protože druhý poddruh má tuto kůži spíše šedivou. Tělo doplňuje výrazný pruhovaný vzor po stranách hlavy. Může nastat záměna s jinými druhy, například s holubem bronzovokřídlým (\"Phaps chalcoptera\").\nHlavní část jídelníčku tohoto holuba tvoří semena, ale živit se může například také hmyzožravě. Důležitá je přítomnost vodního zdroje, kolem kterého by mělo být alespoň malé otevřené prostranství. Druh se ozývá poměrně tiše a může tvořit malé skupiny, rozmnožuje se nicméně převážně v párech. Rozmnožování probíhá především v době, kdy je v Austrálii období sucha a tedy i dostatek potravy − semen, reprodukce jsou nicméně ptáci schopni během celého roku. Samice naklade dvě vajíčka do trávou vystlaného hnízda umístěného mírně pod zemí, ze kterých se za 17 dní vylíhnou mláďata. Probíhá u nich rychlý vývoj, za 9 dní již hnízdo mohou opustit, jiné zdroje nicméně uvádějí 14 až 21 dní. Doba pohlavní dospělosti není známá, délka jedné generace je odhadnuta na pět let.\nNebezpečí pro holuba písmenkového představuje ztráta přirozeného prostředí a lov ze strany nepůvodních predátorů Mezinárodní svaz ochrany přírody hodnotí k roku 2017 populaci jako klesající. Zároveň však neklesá natolik, aby mohl být druh zařazen mezi zranitelné, a to společně s pravděpodobně velkým počtem jedinců a rozsáhlým areálem rozšíření Mezinárodní svaz ochrany přírody vyhodnotil tak, že holub stěhovavý patří mezi taxony málo dotčené. Možnosti ochrany holubů písmenkových uvedené na webu Australian Governement (zkoumán byl poddruh \"scripta\") zahrnují ochranu a obnovení přirozeného prostředí, odstranění nepůvodních druhů predátorů, určení velikostí populace či další výzkumy ohledně chování druhu.\n\n"}
{"id": "1348593", "url": "https://cs.wikipedia.org/wiki?curid=1348593", "title": "Marek Švehla", "text": "Marek Švehla\n\nMarek Švehla (* 1966 Jindřichův Hradec) je český novinář. Dětství prožil v Třeboni. Vystudoval gymnázium a Vysokou školu zemědělskou. Od roku 1994 působí jako novinář v \"Respektu\", v letech 2005–2006 byl šéfredaktorem, nyní je zástupcem šéfredaktora. V roce 2017 vydal životopis Ivana Martina Jirouse \"Magor a jeho doba\", který zvítězil v anketě Kniha roku Lidových novin 2017. O rok později byla tato biografie oceněna cenou DILIA Litera pro objev roku.\n\n\n"}
{"id": "1348598", "url": "https://cs.wikipedia.org/wiki?curid=1348598", "title": "Nadličanka", "text": "Nadličanka\n\nNadličanka je slovenský dechový soubor se stotřicetiletou historií. Působí v obci Nadlice a patří mezi nejstarší dechové kapely na Slovensku. Její kořeny sahají až do 19. století do roku 1880. V Hornonitranském regionu a v Trenčianském kraji se těší velké popularitě a zájmu diváků a posluchačů.\n\n\n"}
{"id": "1348605", "url": "https://cs.wikipedia.org/wiki?curid=1348605", "title": "František Segrado", "text": "František Segrado\n\nFrantišek Segrado (* 8. ledna 1955 Vsetín) je český zpěvák, herec a výtvarník.\n\nZpíval se skupinou Dobrohošť, hostoval také u Irish Dew a Čechomoru. V roce 2003 nazpíval dvě písničky pro společné album Michala Horáčka a Jardy Svobody \"Tak to chodí\" a od té doby s Horáčkem spolupracoval na několika projektech (\"Strážce plamene\", \"Český kalendář\", \"Kudykam\") a vydali spolu i celé album \"Segrado\" (2014). S Ewou Farnou nazpíval pro seriál \"Vinaři\" píseň \"Víno je grunt\". Hrál v několika filmech. Načetl audioknihu \"Muž s bílým psem\", která vyšla v roce 2018 se stejnojmenným albem písničkářky Radůzy.\n\n\n"}
