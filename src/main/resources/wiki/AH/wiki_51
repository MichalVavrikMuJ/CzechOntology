{"id": "1270603", "url": "https://cs.wikipedia.org/wiki?curid=1270603", "title": "Štěpán Gavenda", "text": "Štěpán Gavenda\n\nŠtěpán Gavenda (25. června 1920, Vizovice - 28. června 1954, Praha) byl aktivní účastník třetího odboje a agent chodec, který za dobu své činnosti převedl přes hranice několik desítek lidí, vybudoval síť informátorů, pomáhal mapovat rozmístění ženijních zátarasů či získal seznam spolupracovníků StB na Kyjovsku. Byl jedním z nejschopnějších kurýrů, a to i přes to, že byl během své činnosti několikrát komunistickými orgány zadržen a za svou činnost byl komunistickými orgány dvakrát odsouzen k trestu smrti. Po prvním odsouzení k trestu smrti, jež bylo později změněno na doživotí, se mu ale ze slovenského vězení podařilo uniknout a dostat se zpět do západního Německa. Pro své odvážné činy se tak stal legendou třetího odboje. Nicméně při dalším přechodu do tehdejšího Československa byl opětovně za dramatických okolností zadržen a následně opětovně odsouzen k trestu smrti oběšením. K popravě pak došlo 28. června 1954 v pražské věznici Pankrác.\n\nŠtěpán Gavenda se vyučil jako strojní zámečník, ale během života vystřídal celou řadu zaměstnání. Již během svého mládí se několikrát dostal do sporu se zákonem a strávil rok v polepšovně. V roce 1942 se pokusil odejít k československé zahraniční armádě, nicméně byl při pokusu o překročení slovensko-polských hranic zadržen a následně německým soudem odsouzen na sedm měsíců do vězení. Po propuštění vstoupil do partyzánské skupiny KOVAŘÍK působící v okolí Zlína a v Bílých Karpatech. V rámci této skupiny se zúčastnil ozbrojených akcí proti nacistům. V prosinci 1944 utrpěl při jedné akci těžké zranění levé nohy, které ho vyřadilo z možnosti zapojit se do dalších akcí.\n\nGavenda po válce žil v Jirkově na Chomutovsku, kde pracoval ve stavební firmě. Po únorovém komunistickém převratu 1948 se zapojil do převádění lidí přes hranice. V dubnu 1948 pomáhal utéci skupině neodsunutých Němců do západního Německa, poté, co byl někým udán pro kontakty s utíkajícími osobami. Po udání byl předveden na místní stanici Státní národní bezpečnosti, ze které následně utekl. Po útěku se vydal do městské věznice, kde byl držen jeho německý kamarád s manželkou a její matkou. Do cely se dostal za pomoci nože a kusu drátu, načež všichni tři utekli do Spolkové republiky Německo. \n\nDo komunistického Československa se ale po několika dnech z uprchlického tábora vrátil za účelem nákupu cigaret a k doručení několika dopisů od jiných uprchlíků. a od května 1948 se živil jako převaděč lidí, úspěšně převedl přes 60 lidí, a pašerák cigaret. V listopadu 1948 byl naverbován jako kurýr pro československou zpravodajskou skupinu operující v Německu pod vedením majora Františka Bogataje. Do 31. července 1949, kdy byl chycen na pražském Wilsonově nádraží členy StB po zradě jiného kurýra Oldřicha Moholy, provedl přibližně třicet ilegálních cest na území tehdejšího Československa. Během těchto cest vytvářel síť pracovníků, přebíral zpravodajské informace a převáděl další lidi a kurýry přes hranice.\n\nPo zadržení byl převezen do nechvalně známého \"domečku\", bývalé vojenské věznice v Praze na Hradčanech využívané nejprve německým Gestapem a později komunistickou StB k nelidským výslechům a mučení zadržených. Podobně jako jiní zadržení, i Gavenda měl být hned po příjezdu vystaven mlácení od sadistického správce zařízení Františka Pergla. I přes to, že byl Gavenda před bitím svázán, podařilo se mu Pergla překvapit a udeřit ho několikrát nohou židle do hlavy tak, že ten několik týdnů nevycházel ze svého domu. Gavenda měl k tomu prohlásit: \"„Vím, že dostanu špagát, ale nikdo mě tu třískat nebude.“\" Gavenda byl následně druhý den po události z domečku převezen jinam.\n\nPo zatčení strávil rok ve vazbě, načež byl 23. června 1950 odsouzen Státním soudem v Praze k trestu smrti. Tento rozsudek byl ale později díky milosti prezidenta Klementa Gottwalda změněn na doživotí. Trest si měl odpykat ve věznici v Leopoldově na jižním Slovensku, z věznice považované za místo, ze kterého se nedá utéct. Z ní se mu ale podařilo s dalšími 5 vězni 2. ledna 1952 uniknout, když se jim s pomocí nářadí, kterým vyklízeli staré sklepy, podařilo vykopat provizorní podzemní tunel. Původně měl útěk proběhnout již 24. prosince 1952, ale Gavenda byl umístěn do korekce. Ostatní vězni se ale rozhodli na něj s útěkem počkat. Gavenda následně opět uprchl do Německa. \n\nNicméně jeho skutky a útěk z věznice se jevily tak nepravděpodobné, že Gavenda jen těžko získával důvěru spolupracovníků v zahraničí. Pravděpodobně proto odešel s dalším zpravodajským úkolem i přes značné riziko 19. října 1952 znovu do tehdejšího Československa. Na zpáteční cestě byl ale za dramatických okolností na hranicích s východním Německem dopaden a zadržen sovětskou hlídkou. \n\nZa svou činnost byl následně opětovně souzen a 15. dubna 1954 jako nenapravitelný a všeho schopný zločinec odsouzen k trestu smrti. Ten byl vykonán 28. června 1954 v Praze. Urna s jeho popelem byla následně komunistickými úřady zničena.\n\n"}
{"id": "1270605", "url": "https://cs.wikipedia.org/wiki?curid=1270605", "title": "Gheorghe Berceanu", "text": "Gheorghe Berceanu\n\nGheorghe Berceanu (* 28. prosince 1949 Cârna, Rumunsko) je bývalý rumunský zápasník, reprezentant v zápase řecko-římském. V roce 1972 na olympijských hrách v Mnichově v kategorii do 48 kg vybojoval zlatou a v roce 1976 na hrách v Montréalu ve stejné kategorii stříbrnou medaili.\n\nV roce 1969 a 1970 vybojoval zlato a v roce 1975 stříbro na mistrovství světa. V roce 1970, 1972 a 1973 vybojoval zlato na mistrovství Evropy.\n\n"}
{"id": "1270606", "url": "https://cs.wikipedia.org/wiki?curid=1270606", "title": "Christian Fürchtegott Gellert", "text": "Christian Fürchtegott Gellert\n\nChristian Fürchtegott Gellert (4. července 1715 Hainichen – 13. prosince 1769 Lipsko) byl německý básník a osvícenský morální filozof. \nPocházel z rodiny pastora a vystudoval teologii v Lipsku. Kvůli ostýchavosti a chatrnému zdraví se vzdal myšlenky na dráhu duchovního a roku 1745 začal přednášet filozofii na univerzitě v Lipsku. Roku 1751 se stal mimořádným profesorem a tuto pozici zastával až do smrti. \n\nVe své době patřil Gellert k nejčtenějším německým básníkům, známé byly například jeho \"Duchovní ódy a písně\" (\"Geistliche Oden und Lieder\", 1758). Některé z jeho básní byly zhudebněny Ludwigem van Beethovenem. Dále Gellert napsal mimo jiné několik sentimentálních komedií a román \"Život švédské hraběnky z G.\" (\"Leben der schwedischen Gräfin von G.\", 1746) inspirovaný Richardsonovou \"Pamelou\", první pokus o psychologický román v německé literatuře.\n"}
{"id": "1270607", "url": "https://cs.wikipedia.org/wiki?curid=1270607", "title": "Jedlová (přítok Kamenice)", "text": "Jedlová (přítok Kamenice)\n\nJedlová je levostranný přítok řeky Kamenice v okresech Liberec a Jablonec nad Nisou v Libereckém kraji. Délka toku měří 7,2 km. Plocha povodí činí 10,6 km².\n\nPotok pramení na rozvodnicovém vrchovišti v přírodní rezervaci Na Čihadle v katastru města Hejnice v nadmořské výšce 974 m. Dále potok teče jižním směrem a přijímá několik bezejmenných potoků. Po čtyřech a půl kilometrech od pramene se nacházejí vodopády Jedlová a potok vtéká do přírodní rezervace Jedlový důl. Poté, co potok vyteče z PR Jedlový důl, přijímá Jedlová zleva svůj největší přítok, který je však bezejmenný. Dále potok pouze proteče částí obce Josefův Důl a asi 450 m vzdušnou čarou od vlakové stanice Josefův Důl se Jedlová vlévá do Kamenice v nadmořské výšce 561 m.\n\n"}
{"id": "1270608", "url": "https://cs.wikipedia.org/wiki?curid=1270608", "title": "Metro v Santiagu", "text": "Metro v Santiagu\n\nMetro v Santiagu (\"Metro de Santiago\") je síť metra v chilském hlavním městě Santiagu de Chile. K roku 2019 má 136 stanic na zhruba 140 kilometrech tratí. Na sedmi linkách (1, 2, 3, 4, 4A, 5 a 6) je provozováno 229 souprav (výrobci Alstom, Concarril-Bombardier a CAF). Metro v Santiagu je největší sítí metra v Jižní Americe a druhou největší v Latinské Americe – po metru v Ciudad de México. Je také sedmé největší na světě v počtu přepravených cestujících. \n\nJedná se o státní společnost, kterou provozuje společnost Metro S.A. První linka byla otevřena Augustem Pinochetem dne 15. září 1975. Je to jeden ze tří podzemních systémů v zemi, další jsou \"Merval\" (Valparaíso) a \"Biotrén\" (Concepción).\n\nMetro v Santiagu je považováno za kulturní atrakci. V některých stanicích se nacházejí umělecká díla, nástěnné malby a mozaiky od renomovaných chilských umělců a stanice jsou postavené v různých architektonických stylech.\n\nOd roku 2007 je metro začleněno do dopravní sítě Transantiago.\n\nV říjnu 2019 proběhly demonstrace proti plánovanému zdražení jízdného. Demonstranti poničili množství stanic a zapálili i několik souprav metra, navazující násilnosti si vyžádaly i několik obětí na životech.\n\n\n"}
{"id": "1270614", "url": "https://cs.wikipedia.org/wiki?curid=1270614", "title": "PL/0", "text": "PL/0\n\nPL/0 je programovací jazyk podobný jazyku Pascal, navržený pro výuku konstrukce překladačů. Jazyk PL/0 je velmi zjednodušený; má pouze jednoduché proměnné, celočíselné výrazy, operátory porovnání, řídicí konstrukce codice_1 – codice_2, codice_3 – codice_4, codice_5 – codice_6 a procedury bez parametrů. Kvůli těmto omezením je psaní programů v PL/0 nepraktické, lze však pro něj vytvářet jednoduché a kompaktní překladače, na kterých lze efektivně demonstrovat množství konceptů používaných při konstrukci překladačů.\n\nJazyk PL/0 použil Niklaus Wirth v roce 1976 pro ukázku konstrukce překladače ve své knize \"Algoritmy + datové struktury = programy\".\n\nSyntaxi jazyka PL/0 lze popsat v EBNF takto:\nprogram = blok \".\" .\n\nblok = [ \"const\" ident \"=\" číslo {\",\" ident \"=\" číslo} \";\"]\n\npříkaz = [ ident \":=\" výraz | \"call\" ident \n\npodmínka = \"odd\" výraz |\n\nvýraz = [ \"+\"|\"-\"] term { (\"+\"|\"-\") term}.\n\nterm = faktor {(\"*\"|\"/\") faktor}.\n\nfaktor = ident | číslo | \"(\" výraz \")\".\nPro jazyk s takto jednoduchou syntaxí je poměrně jednoduché napsat analyzátor s rekurzivním sestupem. Proto se překladač PL/0 často používá při přednáškách o konstrukci překladačů. Základní PL/0 lze rozšiřovat o vlastnosti dobře známé z jiných jazyků. Studenti jej obvykle mají rozšířit o řídicí konstrukci codice_7 – codice_8 i o pokročilejší vlastnosti, jako je předávání parametrů procedur, datové struktury jako pole a řetězce nebo o aritmetiku v pohyblivé řádové čárce.\n\nV prosinci 1976 napsal Wirth malou knížečku o konstrukci překladačů, která obsahovala kompletní zdrojový kód překladače jazyka PL/0. Výše uvedená syntaktická pravidla byla převzata z prvního vydání Wirthovy knihy \"Compilerbau\". V pozdějších vydáních této knihy (pod vlivem svého probíhajícího výzkumu) změnil Wirth syntaxi jazyka PL/0. Změnil psaní klíčových slov jako const a procedure na velká písmena. Po této změně se PL/0 více podobá jazyku Modula-2. Současně Wirthův přítel a spolupracovník C. A. R. Hoare pracoval na svém vlivném konceptu komunikace sekvenčních procesů, který pro zápis komunikačních primitiv používal vykřičník \"!\" a otazník \"?\". Wirth oba symboly přidal do jazyka PL/0, ale nikde v knize neuvádí jejich sémantiku.\n\nPůvodní článek o překladačích používá PL/0 pro demonstraci několika významných konceptů (postupné zjemňování, syntaktická analýza rekurzivním sestupem, EBNF, P-code, T-diagramy) studentům informatiky. Mnoho universitních přednášek o konstrukci překladačů kopíruje Wirthův přístup při používání těchto technik (viz reference níže). Klasická technika syntaktické analýzy rekurzivním sestupem je v některých přednáškách nahrazena nebo doplněna unixovým přístupem s využitím nástrojů lex a yacc (již také klasickým). Některé kurzy (PL/0 Language Tools) obsahují moderní koncepty, jako je objektově orientované programování a návrhové vzory s použitím moderních skriptovacích jazyků (Python) umožňující studentům pracovat s implementací v současném stylu programování.\n\nNásledující příklad používá rozšíření jazyka PL/0 nazývaného PL/0E.\n\nTento program vypíše druhé mocniny čísel 1 až 10. Vykřičník se dnes obvykle nahrazuje voláním procedury WriteLn.\n\nNásledující příklad byl převzat z druhého vydání Wirthovy knihy Compilerbau, vydané v roce 1986 v Německu:\nCONST\n\nVAR\n\nPROCEDURE multiply;\nVAR a, b;\n\nBEGIN\nEND;\n\nPROCEDURE divide;\nVAR w;\nBEGIN\nEND;\n\nPROCEDURE gcd;\nVAR f, g;\nBEGIN\nEND;\n\nBEGIN\nEND.\n\nV třetím a posledním vydání své knihy o konstrukci překladačů nahradil Wirth PL/0 jazykem Oberon-0. Přestože je jazyk Oberon-0 mnohem složitější než PL/0, v knize je obsažen jeho kompletní překladač. Oberon-0 mimo jiné dovoluje použití polí, záznamů, deklarací typů a parametrů procedur. Vydavatelství Addison-Wesley nepokračuje ve vydávání Wirthových knih, ale Wirth v roce 2005 upravil třetí vydání své knihy a výsledek publikoval na internetu.\n\n\n\n"}
{"id": "1270617", "url": "https://cs.wikipedia.org/wiki?curid=1270617", "title": "Kopais", "text": "Kopais\n\nKopais ( Κωπαΐς) bylo sladkovodní jezero v řeckém regionu Boiótie. Mělo rozlohu okolo 250 km², na jeho březích ležela města Orchomenos a Chairóneia, vlévala se do něj řeka Kifisos. Ve starověku se věřilo, že jezero vytvořil Hérakles, na jezeře se nacházel ostrov s mykénskou pevností Gla. Jezero Kopais bylo známě bohatstvím ryb, především úhořů, jeho břehy byly významnou zemědělskou oblastí. Existovalo několik pokusů o odvodnění jezera, nejstarší pochází ze 14. století př. n. l. Roku 1867 území od řecké vlády odkoupila British Lake Copais Company, která vybudovala kanály, odvádějící vodu do jezera Yliki. Od padesátých let 20. století je dno bývalého jezera využíváno jako zemědělská půda.\n\n"}
{"id": "1270618", "url": "https://cs.wikipedia.org/wiki?curid=1270618", "title": "Karlov (Roztoky)", "text": "Karlov (Roztoky)\n\nKarlov je vesnice v okrese Rakovník, součást obce Roztoky. Nachází se asi 6,5 km jihovýchodně od Roztok. Je zde evidováno 18 adres. Vesnici tvoří dvě části s místními názvy Karlov a Placanda, ta se nachází u křižovatky silnic třetí třídy III/23314 a III/23613, západně od Karlova. Vesnicí prochází silnice druhé třídy II/236 vedoucí z Roztok do Zdic. U Karlova pramení Karlovský potok, který se ve východní části katastrální výměry vesnice, nedaleko Nového Jáchymova vlévá do Hořejšího rybníka. Centrum osady tvoří kruhový zemědělský dvůr, který je kulturní památkou. Na sever od Karlova po cestě po silnice II/236 směrem k Roztokům se nachází lovecký zámeček Leontýn, jehož součástí je domov pro osoby se zdravotním postižením.\n\n"}
{"id": "1270619", "url": "https://cs.wikipedia.org/wiki?curid=1270619", "title": "Andrzej Skrzydlewski", "text": "Andrzej Skrzydlewski\n\nAndrzej Skrzydlewski (3. listopadu 1946 Ksawerów, Polsko – 28. května 2006 tamtéž) byl polský zápasník, reprezentant v zápase řecko-římském. Dvakrát startoval na olympijských hrách. V roce 1976 v Montrealu vybojoval bronzovou medaili v kategorii do 100 kg, na předchozích hrách v Mnichově vypadl ve stejné kategorii ve čtvrtém kole.\n\nV roce 1973 a 1975 vybojoval bronz na mistrovství světa. V roce 1972 vybojoval stříbro a v roce 1977 bronz na mistrovství Evropy. Šestkrát, v letech 1969, 1971, 1972, 1974, 1975 a 1977, se stal mistrem Polska. \n\n"}
{"id": "1270620", "url": "https://cs.wikipedia.org/wiki?curid=1270620", "title": "Východné rameno Malých Rysov", "text": "Východné rameno Malých Rysov\n\nVýchodné rameno Malých Rysov ( , , ) je boční hřeben ve slovenské části Vysokých Tater. Od severní rozsochy Rysů se odděluje v Malých Rysech a směřuje k východu, kde klesá do Ťažké doliny. Hřeben odděluje horní patro Ťažké doliny na jihu a Spádovou dolinku na severu.\n\nV celém hřebeni nejsou v současné době žádné značené trasy, takže oblast je dle pravidel TANAPu pro turisty nepřístupná.\n\n\n"}
{"id": "1270627", "url": "https://cs.wikipedia.org/wiki?curid=1270627", "title": "Žofie Dorota Pruská", "text": "Žofie Dorota Pruská\n\nŽofie Dorota Pruská (25. ledna 1719 - 13. listopadu 1765) se narodila jako dcera Fridricha Viléma I. a Žofie Dorotey Hannoverské. Sňatkem se stala braniborsko-schwedtskou markraběnkou.\n\n10. listopadu 1734 se Žofie Dorota v Postupimi provdala za hohenzollernského příbuzného Fridricha Viléma Braniborsko-Schwedtského. Měli spolu pět dětíː\n\n\nFridrich Vilém byl o 19 let starší, než princezna a byl nazýván \"šílený markrabě\", kvůli jeho žertům a hrubému chování. Manželství bylo nešťastné a nakonec žili odděleněː Žofie žila na zámku Montplaisir a Fridrich Vilém na zámku Schwedt.\n"}
{"id": "1270628", "url": "https://cs.wikipedia.org/wiki?curid=1270628", "title": "Kostel svaté Maří Magdalény (Dolní Cerekev)", "text": "Kostel svaté Maří Magdalény (Dolní Cerekev)\n\nKostel svaté Maří Magdalény se nachází v Dolní Cerekvi, v okrese Jihlava. Od roku 1972 je chráněn jako kulturní památka. Jde o farní kostel farnosti Dolní Cerekev.\n\nStředověké jádro kostel pochází z druhé poloviny 13. století. K němu byla v první polovině 16. století přistavěna věž. Roku 1723 byl kostel zcela přestavěn. V letech 1794–1796 byl kostel nově zastropen a celkově opraven. Další úpravy se uskutečnily v 19. století a po roce 1945.\n\nJde o jednolodní plochostropou stavbu s hranolovou věží. Její hladký plášť je ve třech etážích prolomen úzkými obdélníkovými okny. Podvěží a první patro věže jsou zaklenuty valeně. Východní část kostela je na půdorysu kříže, skládá se z rovně ukončeného kněžiště a z lodi se stejně vysokými čtyřbokými kaplemi. Boční zdi staré části lodi se uvnitř směrem vzhůru kónicky zužují.\n\nNovobarokní oltář pochází z roku 1896, na bocích jsou sochy z první poloviny 18. století. Z barokní křtitelnice se dochovala nádoba z roku 1741. Mešní kalich byl zhotoven v letech 1769–1771.\n"}
{"id": "1270629", "url": "https://cs.wikipedia.org/wiki?curid=1270629", "title": "Henryk Tomanek", "text": "Henryk Tomanek\n\nHenryk Piotr Tomanek (* 23. ledna 1955 Siemianowice Śląskie, Polsko) je bývalý polský zápasník, reprezentant v zápase řecko-římském, stříbrný a bronzový medailista z mistrovství Evropy. V roce 1976 vybojoval na olympijských hrách v Montrealu čtvrté místo v kategorii nad 100 kg. \n\n"}
{"id": "1270630", "url": "https://cs.wikipedia.org/wiki?curid=1270630", "title": "Kostel svatého Archanděla Michaela (Razová)", "text": "Kostel svatého Archanděla Michaela (Razová)\n\nKostel Archanděla Michaela v obci Razová (okres Bruntál) je farní kostel přestavěn v roce 1781 a kulturní památka České republiky.\n\nPrvní písemné zmínky o obci Rázová pocházejí z roku 1288.\n\nNa původním místě dřevěné modlitebny s kamennou věží, která byla postavena v roce 1580, byl v roce 1590 postaven nový luteránský renesanční kostel. Od roku 1625 byla zahájena rekatolizace Razové. Od roku 1691, do té doby samostatná farnost, byla Razová přifařena k Hornímu Benešovu. Od roku 1871 se stala samostatnou farností. V roce 1802 byla provedena oprava věže, helmice, kruchty a sakristie. V roce 1883 na náklady knížete Liechtensteina byl opraven kostel a věž. V letech 1990–1992 generální oprava střechy nákladem 250 000 Kčs.\n\nKolem hřbitova byla postavena kamenná hřbitovní zeď.\n\nFarní kostel patří Děkanátu Bruntál.\n\nRenesanční jednolodní zděná stavba s polygonálním kněžištěm a s mohutnou hranolovou věží předstupující v ose průčelí. Loď i závěr jsou opatřeny opěrnými pilíři.\n\nV roce 1624 byl instalován třetí zvon na věž. V roce 1650 byl pořízen nový velký zvon - roce 1714 byl přetaven. Velký zvon, který praskl v důsledku požáru, byl přetaven v roce 1850 v Olomouci.\n\nV roce 1892 byly pořízeny věžní hodiny, které vyrobil Schneider z Bruntálu. V roce 1949 byly opraveny.\n\nKostel zaklenut třemi poli hřebínkové křížové klenby.\n\nVarhany z roku 1695, které vyrobil varhanář Christian Porre, byly nahrazeny v roce 1862 novými, které vyrobila firma Rieger v Krnově.\n\n\n"}
{"id": "1270632", "url": "https://cs.wikipedia.org/wiki?curid=1270632", "title": "Součinové pravidlo", "text": "Součinové pravidlo\n\nSoučinové pravidlo v diferenciálním počtu je vzorec používaný pro derivaci součinu dvou nebo více funkcí. Může být zapsáno takto:\n\nnebo v Leibnizově notaci takto:\n\nV notaci diferenciálů je lze zapsat takto:\n\nDerivace součinu tří funkcí je:\n\nObjev tohoto pravidla je připisován Gottfriedu Leibnizovi, který jej dokázal pomocí diferenciálů. Ale Child (2008) dokazuje, že autorem je Isaac Barrow. Zde je Leibnizův důkaz: Nechť \"u\"(\"x\") a \"v\"(\"x\") jsou dvě derivovatelné funkce proměnné \"x\". Pak derivace \"uv\" je\n\nProtože term \"du\"·\"dv\" je „zanedbatelný“ (v porovnání s \"du\" a \"dv\"), Leibniz odvodil, že\n\na toto je vskutku diferenciální tvar součinového pravidla. Jeho vydělením diferenciálem \"dx\" získáme\n\ncož lze také zapsat v Lagrangeově notaci jako\n\n\nSoučinové pravidlo můžeme považovat za speciální případ řetězového pravidla pro více proměnných.\n\n\n\n"}
{"id": "1270633", "url": "https://cs.wikipedia.org/wiki?curid=1270633", "title": "Kaple svaté Alžběty Durynské (Dolní Křečany)", "text": "Kaple svaté Alžběty Durynské (Dolní Křečany)\n\nKaple svaté Alžběty Durynské v Dolních Křečanech, místní části města Rumburk, je římskokatolická obecní kaple zasvěcená svaté Alžbětě Durynské. Pochází z roku 1936 a není památkově chráněná.\n\nKapli zasvěcenou v regionu oblíbené svaté Alžbětě Durynské nechal postavit dolnokřečanský podnikatel Johann Jahnel, který pro svatostánek zároveň daroval vlastní pozemek. Stavbu svěřil rumburskému staviteli Johannu Bräuerovi, který ji dokončil na jaře roku 1936. Slavnostní svěcení kaple proběhlo téhož roku. V sobotu 30. května 1936 požehnal rumburský děkan Friedrich Fischer nový zvon, druhého dne o Svatodušní neděli kapli posvětil Adolf Šelbický, generální vikář litoměřické diecéze. V dalších letech byla kaple průběžně udržována a dochovala se v původní podobě. Během mše svaté konané 16. listopadu 2014 požehnal rumburský děkan Pavel Kadlečík nově osazené kamenné desky se jmény dolnokřečanských mužů padlých během první světové války. Desky jsou náhradou za zaniklý památník, který stál u bývalého obecního úřadu. Kaple není památkově chráněná a je využívána pouze příležitostně. Její vlastník, město Rumburk, plánuje rekonstrukci stavby.\n\nJednolodní orientovaná kaple stojí na obdélném půdorysu a zakončuje ji půlkruhový presbytář. Je dlouhá 10,4 metru a široká 5,2 metru. Fasády jsou jednoduché, stěny jsou omítnuté brizolitem. Výrazněji členěné je pouze průčelí, ze kterého vystupuje portál s trojúhelníkovým štítem zakončeným křížem. Vnitřek štítu zdobí štukový kalich s hostií. Boční okna a okna presbytáře jsou obdélná s půlkruhovým závěrem, nad portálem je umístěno lunetové okno. Jižní stěna nese tři žulové desky se jmény padlých v první světové válce. Z přední části střechy vystupuje čtyřhranná věž zakončená jehlancovou střechou. Zvon pojmenovaný podle patronky kaple váží 50 kilogramů a odlila jej chomutovská zvonařská dílna Richarda Herolda. Skromnému interiéru dominuje hlavní oltář s dřevěnou sochou svaté Alžběty Durynské od rožanského betlémáře a řezbáře Franze Roscheho. Socha je mimo konání mší svatých uložena v rumburském kostele svatého Bartoloměje. Lavice jsou dílem místního truhláře Antona Röslera a pojmou 56 osob, dalších 12 míst k sezení je na empoře. Okna v presbytáři zdobí restaurované vitráže s podobiznami svaté Terezie a svatého Jana Nepomuckého.\n\n\n"}
{"id": "1270634", "url": "https://cs.wikipedia.org/wiki?curid=1270634", "title": "Michlovský", "text": "Michlovský\n\nPříjmení Michlovský, přechýleně Michlovská, nosí více osobností:\n\n"}
{"id": "1270635", "url": "https://cs.wikipedia.org/wiki?curid=1270635", "title": "Holocausto (brazilská hudební skupina)", "text": "Holocausto (brazilská hudební skupina)\n\nHolocausto (v českém překladu \"holokaust\") je brazilská thrash/black metalová kapela založená v roce 1985 ve městě Belo Horizonte.\n\nV roce 1985 vyšla první demonahrávka \"Massacre\", první studiové album s názvem \"Campo de Extermínio\" (česky znamená \"vyhlazovací tábor\") bylo vydáno v roce 1987 (kvůli textům líčícím nacistické perzekuce vůči Židům byla skupina nařčena z antisemitismu).\n\n\n\n\n"}
{"id": "1270636", "url": "https://cs.wikipedia.org/wiki?curid=1270636", "title": "Crestone Peak", "text": "Crestone Peak\n\nCrestone Peak je druhá nejvyšší hora pohoří Sangre de Cristo Mountains a sedmá nejvyšší Skalnatých hor.\nCrestone Peak leží na jihu Colorada, v jižní části Skalnatých hor, necelých 50 km severně od nejvyšší hory Sangre de Cristo Mountains Blanca Peak. Jižně od hory se rozkládá Národní park Great Sand Dunes. Crestone Peak leží v oblasti, kde se nachází další tři hory vyšší než 14 000 stop, tzv. fourteeners. Jsou jimi \"Crestone Needle\" (4 327 m), \"Kit Carson Mountain\" (4 317 m) a \"Humboldt Peak\" (4 287 m).\n"}
{"id": "1270645", "url": "https://cs.wikipedia.org/wiki?curid=1270645", "title": "Dřínek (rozcestník)", "text": "Dřínek (rozcestník)\n\nDřínek může být:\n"}
{"id": "1270646", "url": "https://cs.wikipedia.org/wiki?curid=1270646", "title": "Ilhéus", "text": "Ilhéus\n\nIlhéus je největší město na jižním pobřeží státu Bahia v Brazílii, ležící 211 km jižně od hlavního města Salvadoru, za poslední století se rozrostlo především jako centrum turistiky a rekreace.\nBylo založeno roku 1534 a pojmenováno Osada sv. Jiří v Ilhéu (Vila de São Jorge dos Ilhéus). Až do počátku 20. století zde žilo převážně místní obyvatelstvo, živící se rybolovem a pěstováním ovoce (hlavně kokosy a banány). Bohatá tropická vegetace, průzračně čistá voda a písečné pláže v osmi zátokách, společně s množstvím malých rekreačních domků z koloniálních dob tvoří roku 1993 vyhlášenou přírodní rezervaci. Vytvořily z Ilhéa jedno z nejoblíbenějších turistických center na severovýchodě Brazílie, včetně sídel milionářů, která přitahují zvědavce z celého světa. Zbylé území je zaplněno slummy chudiny.\n\nIlhéus má asi 222.000 obyvatel, žijících na ploše 1850 kilometrů čtverečních. Patří k největším exportérům kakaa v Brazílii, ale větší příjmy má z turistiky (vodní sporty, zejména jachting, plavání, surfování a potápění).\n\n\n"}
{"id": "1270647", "url": "https://cs.wikipedia.org/wiki?curid=1270647", "title": "Proudová smyčka", "text": "Proudová smyčka\n\nProudová smyčka je signalizační rozhraní používané pro přenos informací v prostředích s vysokou hladinou rušení, kde obvykle používaný způsob reprezentace signálu pomocí napětí není dostatečně spolehlivý. Proudová smyčka využívá důsledek Kirchhoffových zákonů, podle kterých proud protékající uzavřenou smyčkou bez odboček má ve všech místech smyčky stejnou velikost. \n\nProudová smyčka se používá pro přenos digitálních i analogových signálů. K nejvýznamnějším (a přes sto let starým) použitím proudové smyčky pro přenos digitálního signálu patří připojení dálnopisů, k novějším pak rozhraní MIDI pro připojení elektronických hudebních nástrojů. Analogová proudová smyčka se používá pro přenos signálu z teplotních a jiných čidel a pro připojení analogových telefonů v průmyslových aplikacích.\nVysílač je v nejjednodušším případě tvořen regulovatelným zdrojem proudu; přijímač obvykle neměří přímo proud, ale úbytek napětí na bočníku s nízkou impedancí.\n\nPoužívání napětí pro přenos analogové informace vedením mezi vysílačem a přijímačem není vhodné, protože vnitřní odpor vedení způsobuje úbytky napětí, což přenášenou informaci zkresluje. Tento vliv lze snížit použitím vstupů s vysokou impedancí. Vysoká impedance obvodu však způsobuje velkou citlivost na rušení kapacitního a induktivního charakteru.\n\nProto se pro přenos informací (např. výsledků měření) na delší vzdálenosti dává přednost použití proudu (4 až 20 mA). Vnitřní odpor vedení a tím i pokles napětí pak hraje velmi malou roli. Přitom velikost přenášené veličiny je dostatečně velká ve srovnání s rušením způsobeným kapacitní vazbou (např. síťovým brumem 50 Hz). Pronikání rušení vlivem induktivní vazby lze do značné míry minimalizovat použitím kroucené dvojlinky.\n\nPoužití proudového rozhraní (4 až 20 mA) podle normy přináší další výhody:\n\n\nPři digitálním přenosu je místo obvykle používané úrovně napětí interpretována přítomnost nebo nepřítomnost proudu jako binární informace.\n\nRozhraní proudové smyčky 20 mA je standardizováno normou DIN 66258, kde se používá maximální úroveň napětí naprázdno 24 V. Použití relativně vysokého napětí se strmými hranami signálu vede ke značným přeslechům na vedení, proto přenos signálů proudové smyčky 20 mA telekomunikačními kabely není dovolen.\n\n"}
{"id": "1270648", "url": "https://cs.wikipedia.org/wiki?curid=1270648", "title": "Janusz Sidło", "text": "Janusz Sidło\n\nJanusz Jan Sidło (19. června 1933 – 2. srpna 1993) byl polský atlet, dvojnásobný mistr Evropy v hodu oštěpem z let 1954 a 1958.\n\nStartoval celkem šestkrát na olympiádě, největším úspěchem pro něj byla stříbrná medaile z Melbourne v roce 1956. Pětkrát se zúčastnil evropského šampionátu, zvítězil v letech 1954 a 1958. V roce 1953 vytvořil evropský rekord výkonem 80,15 m a v roce 1956 světový rekord 83,66 m. Celkem čtrnáctkrát se stal mistrem Polska v hodu oštěpem.\n\n"}
{"id": "1270658", "url": "https://cs.wikipedia.org/wiki?curid=1270658", "title": "Franz Endler (teolog)", "text": "Franz Endler (teolog)\n\nFranz Johann Endler (27. května 1858 Děčín – 8. ledna 1937 Praha) byl český katolický kněz, doktor teologie, profesor dogmatiky, apologetik a sociolog. Autor modlitebních knih a zpěvníků.\n\nNa kněze byl vysvěcen 22. července 1884. Byl řádným profesorem dogmatické teologie na pražské německé univerzitě, a ačkoliv vyučoval dogmatiku, známý se stal spíše pracemi, které přesahovaly jeho základní obor, kdy se věnoval otázkám sociální práce církve. Jako řada dalších katolických teologů vyučujících v Praze se i on stal kanovníkem Kolegiátní kapituly Všech sv. na Hradě pražském.\n"}
{"id": "1270661", "url": "https://cs.wikipedia.org/wiki?curid=1270661", "title": "Franz Endler", "text": "Franz Endler\n\nJméno Franz Endler se může vztahovat k následujícím osobnostem:\n\n"}
{"id": "1270663", "url": "https://cs.wikipedia.org/wiki?curid=1270663", "title": "Flores (rozcestník)", "text": "Flores (rozcestník)\n\nFlores může mít různé významy: \n"}
{"id": "1270667", "url": "https://cs.wikipedia.org/wiki?curid=1270667", "title": "Necrophagia", "text": "Necrophagia\n\nNecrophagia (v překladu \"nekrofágie\" – pojídání mrtvých částí těla) je americká deathmetalová kapela založená v roce 1983 ve městě Wellsville v Ohiu zpěvákem Frankem Puccim s pseudonymem Killjoy. Společně s floridskými Death a sanfranciskými Possessed patří mezi první americké deathmetalové kapely. Inspiracemi byly hudební skupiny Venom, Hellhammer a také filmy s hororovou/gore tematikou.\n\nDebutní studiové album vyšlo roku 1987 a nese název \"Season of the Dead\".\n\n\n\n\n\n\n\n+ několik split nahrávek\n\n"}
{"id": "1270670", "url": "https://cs.wikipedia.org/wiki?curid=1270670", "title": "Chakal", "text": "Chakal\n\nChakal (v českém překladu \"šakal\") je brazilská thrash/groove metalová kapela založená v roce 1985 ve městě Belo Horizonte.\n\nV roce 1986 vyšla první demonahrávka \"Children Sacrifice\", první studiové album s názvem \"Abominable Anno Domini\" bylo vydáno v roce 1987.\n\n\n\n\n"}
{"id": "1270671", "url": "https://cs.wikipedia.org/wiki?curid=1270671", "title": "Bynov (zámek)", "text": "Bynov (zámek)\n\nBynov je zámek ve stejnojmenné části města Děčín. Založen byl na levém břehu Jílovského potoka Günterem z Bünau po roce 1591. Zámek je chráněn jako kulturní památka.\n\nVe druhé polovině šestnáctého století patřil Bynov rytířům z Bünau. V roce 1572 zde nechal Günter z Bünau založit hospodářský dvůr. Později došlo k dělení děčínského panství, a Bynov v roce 1591 připadl Günterovu stejnojmennému synovi, který si v něm postavil zámek „o třech světnicích, komorách a dvou svrchních sklepích.“ Jeho stavba byla dokončena nejspíše roku 1605. Později se Bynov stal součástí šenštejnského panství, ale v roce 1626 se stal znovu samostatným statkem. Rytíři z Bünau patřili k protestantům, a protože po bitvě na Bílé hoře odmítli přestoupit ke katolictví, museli roku 1628 odejít ze země. Jejich majetek koupil Kryštof Šimon z Thunu. Později byl majitelem Bynova hrabě Rudolf z Thunu, který ho roku 1664 přenechal hraběti Maxmiliánovi z Thunu na Děčíně. Od roku 1671 se bynovské panství stalo trvalou součástí děčínského fideikomisu, a v bynovském zámku bydlel lesník a jiní úředníci. Po roce 1835 v něm byla tkalcovna. Ve druhé polovině dvacátého století zámek využíval Lesní závod v Děčíně jako podnikový archív, sklad a byty pro zaměstnance.\n\nK původní jednopatrové zámecké budově s obdélným půdorysem bylo později přistavěno příčné severní křídlo s mansardovou střechou. V průčelí staršího křídla se dochoval renesanční kamenný portál s bohatě profilovaným ostěním, nástavcem se znaky a nikami po stranách. Vnitřní schodiště a chodba je zaklenutá valenou klenbou s lunetami.\n\n\n"}
{"id": "1270672", "url": "https://cs.wikipedia.org/wiki?curid=1270672", "title": "Akari Ogataová", "text": "Akari Ogataová\n\nAkari Ogataová (* 24. září 1990 Uki, Japonsko) je japonská zápasnice–judistka.\n\nS judem začínala na druhém stupni základní školy jako karatistka. V japonské seniorské reprezentaci se poprvé objevila v roce 2009 jako studentka Cukubské univerzity a hned při své premiéře ve světovém poháru, na prestižním Kano Cupu zvítězila. V roce 2012 jako japonská jednička v polotěžké váze vybojovala nominaci na olympijské hry v Londýně. Roli favoritky však nezvládla, vypadla ve druhém kole s Nizozemkou Marhinde Verkerkovou. Zápas měla většinu času pod kontrolou a minutu před koncem navýšila vedení po ko-soto-gari na dvě juka. Dvacet sekund před koncem však neuhlídala razantní nástup Nizozemky do seoi-nage a prohrála na wazari. Po olympijských hrách šla s formou dolů a přišla o post japonské jedničky v polotěžké váze. V roce 2015 na sebe s krajankou Harukou Tačimotovou upoutaly pozornost médií pozitivním dopingovým nálezem na látku methylephedrine. Jako příčinu nálezu japonská strana oznámila pochybení týmového lékaře, který zápasnicím podal lék proti nachlazení. Z původně navrhovaného ročního zákazu startu jim byl trest zkrácen na minimum a Ogataová již v květnu startovala ve světovém poháru v Baku.\n\n\n\n"}
{"id": "1270677", "url": "https://cs.wikipedia.org/wiki?curid=1270677", "title": "Angínovník čínský", "text": "Angínovník čínský\n\nAngínovník čínský (\"Iris domestica\") je vytrvalá bylina pěstovaná pro hezké květy a léčivé účinky listů i oddenku. Je již po staletí používaná ve východoasijské medicíně preventivně nebo kurativně. V minulosti byl angínovník čínský znám pod jménem \"Belamcanda chinensis\", v roce 2005 však byl rod \"Belamcanda\" na základě analýz DNA převeden do rodu \"Iris\" a dostal nové vědecké jméno \"Iris domestica\".\n\nPůvodní výskyt druhu byl zjištěn v severovýchodní Asii, kde se jeho areál rozkládal na ruském Dálné východě v Přímořským kraji, na Korejském poloostrově, na ostrovech Japonska a v Číně v provinciích An-chuej, Če-ťiang, Fu-ťien, Chaj-nan, Chej-lung-ťiang, Che-nan, Che-pej, Chu-nan, Chu-pej, Jün-nan, Kan-su, Kuang-si, Kuang-tung, Kuej-čou, Liao-ning, Ning-sia, S’-čchuan, Šan-si, Šan-tung, Šen-si, Ťiang-si, Ťiang-su, Ťi-lin a Tibet. Byl lidmi velmi vyhledáván a postupně rozšířen na indický subkontinent do Bhútánu, Nepálu a Indie, do oblasti Indočíny do Myanmaru, Malajsie a Vietnamu a do blízké Indonésie i na Filipíny. S rozvojem cestování se dostal na mnohá nová území, například začal být pěstován i v Severní Americe, kde na některých příhodných místech zplaněl a stal se součásti tamní flóry. V Evropě se poprvé objevil na konci 17. století.\n\nV přírodě roste nejčastěji na místech s vápencovým podložím, na loukách, pastvinách, v savanách, lesních lemech a křovinách, na kamenitých stráních i ve skalách. Nejlépe se mu daří na plném slunci, v místech se suchou zimou a nepříliš silnými mrazy. Prospívá na dobře odvodněném stanovišti, na podmáčeném mu zahnívají kořeny, toleruje déletrvající sucho. Vystupuje až do nadmořské výšky přes 2000 m n. m. Angínovník čínský ve středoevropských podmínkách kvete od června do srpna a semena dozrávají od září do listopadu. Rostlina nejlépe roste při dlouhém teplém létu a dobře přežívá suché zimní období s teplotami neklesajícími pod -15 °C.\n\nVytrvalá rostlina s přímou, obvykle větvenou lodyhou vysokou 60 až 100 cm vyrůstající z vodorovně se plazícího oddenku. Lodyha je vějířovitě porostlá, nejhustěji u báze, osmi až čtrnácti úzkými mečovitými listy dlouhými 20 až 60 cm a uprostřed širokými 2 až 4 cm, které mají krátkou pochvu. Neopadavé listy jsou šedě zelené, po obvodě hladké, na konci zašpičatělé a mají žilnatinu paralelní s osou listu.\n\nU vrcholu lodyhy vykvétají v řídkých chocholičnatých květenstvích květy o průměru 3 až 4 cm. Ploché květy s krátkými stopkami mají šest okvětních lístků rostoucích ve dvou přeslenech. Vespod jsou lístky srostlé v krátkou trubku a výše lístky jednotlivě směřují nahoru nebo se zakřivují směrem ven. Jsou dlouhé až 35 mm a bývají zbarvené červenooranžově s temnými skvrnami, vzácně mohou být i žluté. V květu jsou tři tyčinky s plochými nitkami nesoucí prašníky. Spodní semeník, tvořen třemi plodolisty, je třídílný a má asi 25 mm dlouhou čnělku s trojlaločnou bliznou. Jednotlivé květy jsou otevřené pouze jeden den, ale rostlina jich produkuje řadu po dobu několika týdnů a květenství bývá rok od roku bohatší. Květy se rozvíjejí od spodu nahoru a jsou opylovány hmyzem, hlavně motýly.\n\nPlod je hladká, trojpouzdrá tobolka až 3 cm dlouhá a 2,5 cm široká. Ve zralosti puká třemi chlopněmi a odhaluje drobná, slepená, kulatá semena obalená dužinou s černou blanitou slupkou, připomínající zralou ostružinu, která po určitou dobu zůstávají na místě uvadlého květu. Pro tato semena mívá angínovník čínský také lidové jméno \"ostružinová lilie\", nebo pro své skvrnité květy jméno \"tygří lilie\". Semena bývají ve zralosti šířena na nedlouhou vzdálenost větrem.\nRostliny se přirozeně množí vyrůstáním z nových pupenů na výběžkatých oddencích a jejich rozrůstáním, na větší vzdálenosti pak z rozptýlených semen. Nejrychleji lze získat nové rostliny rozdělení stávajících shluků, o něco déle trvá vývoj ze semene prošlého stádiem jarovizace. Na jaře vyseté semeno vyklíčí do dvou až osmi týdnů a větší semenáče lze počátkem podzimu vysadit na stanoviště ve sponu 30 cm, kde za příhodných podmínek mohou kvést již následujícího roku.\n\nAngínovník čínský je pohledná, kvetoucí rostlina, kterou lze snadno pěstovat v bytě i na zahradě. Vyžaduje výživnou písečnou nebo hlinitou půdu na osluněném místě, která je v průběhu léta mírně vlhká a v zimě suchá. Při venkovním pěstování se doporučuje na zimu zakrytí mulčem. Dobře roste i v teplé domácnosti ve výživném, propustném a mírně vlhkém substrátu, v zimě vyžaduje stanoviště blízko okna a omezenou zálivku.\n\nV zahradách se pěstuje jako nenáročná trvalka s dekorativními listy a hlavně květy, které lze použít i k řezu, nebo jako přírodní léčivo v tradiční čínské medicíně. Listy i kořen obsahují glykosidy (belamcadin, tectoridin, shekanin a iridin), alkaloidy, flavonoidy, silice i třísloviny. Listy se užívají čerstvé, kořen se suší, drtí, namáčí či spařuje.\n\nNejčastěji se používají listy mající antiseptický a místně analgetický účinek, které se žvýkají čerstvé a jsou poměrně palčivé. Pomáhají při zahlenění dýchacích cest, bolestí v krku i u léčby samotné angíny, odtud české jméno byliny \"angínovník\". Působí poměrně razantně a doporučuje se asi 3 cm listu žvýkat nejvýše šestkrát denně po půl minutě, pak jej vyplivnout. S nástupem zimního období lze užívat preventivně jednou denně. Těsně po užití se pro prodloužení účinku léčivých látek nedoporučuje pít. U alergických jedinců působí mírně toxicky, může způsobit otok dýchacích cest.\n\nOdvar z kořene se používá řidčeji, aplikuje se při chorobách ledvin a močových cest, revmatismu a nadýmání, působí příznivě na trávicí ústrojí i pohlavní žlázy, kloktá se jim pro dezinfekci ústní dutiny. Nedoporučuje se těhotným, může zastavit vývin plodu během prvního trimestru těhotenství.\n\n"}
{"id": "1270679", "url": "https://cs.wikipedia.org/wiki?curid=1270679", "title": "Itaya amicorum", "text": "Itaya amicorum\n\nItaya amicorum je druh palmy a jediný zástupce rodu Itaya. Pochází z nížinné Amazonie, kde je známo pouze několik populací. Je to středně velká palma s vějířovitými listy a přímým kmenem. Listy jsou charakteristicky členěné na několikrát přeložené segmenty podobně jako u některých druhů likualy. \"Itaya\" má zajímavý vzhled a má potenciál jako okrasná palma, dosud se však téměř nepěstuje.\n\n\"Itaya amicorum\" je středně velká, solitérní, jednodomá palma s přímým kmenem. Kmen je hladký, s vláknitým zbytky listových pochev, pod listovou korunou pokrytý bázemi listů. Listy jsou dlanité, induplikátní, s dlouhým, bezostným řapíkem. Čepel listu je až téměř ke středu členěná na 4x až 7x přeložené segmenty, které jsou u konce dále členěny na krátké, jednoduše přeložené segmenty. Rub listů je bělavý. \"Hastula\" na líci listové čepele je trojúhlá a často velká.\nKvětenství vyrůstají mezi listy a jsou vícenásobně větvená. Květy jsou smetanově bílé. Kalich je miskovitý, zakončený 3 zuby. Korunní lístky jsou 3, srostlé asi do poloviny, se zaokrouhlenými laloky. Tyčinek je 18 až 24, nitky jsou na bázi srostlé v dužnatou trubičku. Gyneceum je tvořeno jediným plodolistem zakončeným tenkou a prohnutou čnělkou. Plody jsou podlouhle vejcovité až téměř kulovité, na povrchu jemně hrubé, s tlustým, suchým, bílým mezokarpem a bez diferencovaného endokarpu.\n\nDruh je rozšířen v Jižní Americe. Je znám pouze z několika lokalit v Amazonské nížině. Populace v Kolumbii a přilehlé oblasti Brazílie jsou považovány za stabilní, peruánské jsou naproti tomu ohrožené lidskou činností. V Červeném seznamu ohrožených druhů IUCN je druh veden jako málo dotčený.\n\nRod \"Itaya\" je je v rámci systému palem řazen do podčeledi \"Coryphoideae\" a tribu \"Cryosophileae\". Podle výsledků molekulárních studií tvoří rod \"Itaya\" jednu z bazálních větví tribu \"Cryosophileae\". Vykazuje příbuzné znaky zejména s rody \"Chelyocarpus\" a \"Cryosophila\".\n\n\"Itaya\" má pohledné, zajímavě tvarované listy a smetanově bílá květenství. Má potenciální význam jako okrasná palma, dosud se však téměř nepěstuje. Svým vzhledem poněkud připomíná některé druhy asijsko-australského rodu likuala.\n\n"}
{"id": "1270681", "url": "https://cs.wikipedia.org/wiki?curid=1270681", "title": "Mutilator (brazilská hudební skupina)", "text": "Mutilator (brazilská hudební skupina)\n\nMutilator byla brazilská thrash/death metalová kapela založená v roce 1985 ve městě Belo Horizonte. První sestava byla: zpěvák a baskytarista Kleber, kytarista Alexander \"Magoo,\" baskytarista Ricardo Neves a bubeník Rodrigo Neves.\n\nPrvní studiové album s názvem \"Immortal Force\" bylo vydáno v roce 1987. Kapela se rozpadla v roce 1989, celkem vydala 2 alba (tím druhým bylo \"Into the Strange\").\n\n\n\n\n"}
{"id": "1270687", "url": "https://cs.wikipedia.org/wiki?curid=1270687", "title": "Mutilator", "text": "Mutilator\n\nMutilator může znamenat:\n\n"}
{"id": "1270691", "url": "https://cs.wikipedia.org/wiki?curid=1270691", "title": "Mistrovství světa v rychlobruslení ve sprintu 2017", "text": "Mistrovství světa v rychlobruslení ve sprintu 2017\n\nMistrovství světa v rychlobruslení ve sprintu 2017 se konalo ve dnech 25. a 26. února 2017 v rychlobruslařské hale Olympic Oval v kanadském Calgary. Celkově se jednalo o 48. světový sprinterský šampionát. Nestartoval zde ani jeden z obhájců titulu z předchozího mistrovství světa, Rus Pavel Kuližnikov, ani Američanka Brittany Boweová. V Calgary zvítězili Nizozemec Kai Verbij a Japonka Nao Kodairaová. Českou výpravu tvořila Karolína Erbanová, která skončila čtvrtá.\n\n"}
{"id": "1270697", "url": "https://cs.wikipedia.org/wiki?curid=1270697", "title": "Acajutla", "text": "Acajutla\n\nAcajutla je salvadorské město rozkládající se v západní části státu, v depertementu Sonsonate na pobřeží Tichého oceánu. Žije zde více než 55 000 obyvatel (včetně okolních osad, které jsou součástí municipality Acajutla). Ve městě se nachází největší salvadorský námořní přístav, ve kterém je realizována podstatná část zahraničního obchodu Salvadoru (vývoz kávy a dalších zemědělských výrobků) a rafinérie ropy.\n"}
{"id": "1270702", "url": "https://cs.wikipedia.org/wiki?curid=1270702", "title": "Even Wetten", "text": "Even Wetten\n\nEven Gabrielsen Wetten (* 12. srpna 1982 Hamar) je bývalý norský rychlobruslař.\n\nOd roku 2000 se účastnil juniorských světových šampionátů. Ve Světovém poháru se poprvé představil na podzim 2002. Roku 2005 premiérově startoval na Mistrovství světa na jednotlivých tratích, kde rovněž dosáhl svých největších úspěchů. Zvítězil zde v závodě na 1000 m a získal i bronz na trati 1500 m. Na Zimních olympijských hrách 2006 se na kilometrové distanci umístil na 23. místě, v závodě na 1500 m byl desátý. Po sezóně 2006/2007 ukončil sportovní kariéru.\n"}
{"id": "1270704", "url": "https://cs.wikipedia.org/wiki?curid=1270704", "title": "Zlaté Hory (rozcestník)", "text": "Zlaté Hory (rozcestník)\n\nZlaté Hory mohou být:\n"}
{"id": "1270705", "url": "https://cs.wikipedia.org/wiki?curid=1270705", "title": "Sabinaria magnifica", "text": "Sabinaria magnifica\n\nSabinaria magnifica je druh palmy a jediný druh rodu Sabinaria. Vyskytuje se na jediné lokalitě při hranici Kolumbie s Panamou a byla popsána až v roce 2013. Roste v podrostu tropického deštného lesa. Je to palma velmi zajímavého vzhledu. Listy jsou dlanité, členěné na 2 víceméně celistvé poloviny, na rubu bělavé. Kmen je přímý a dosahuje výšky až 6 metrů. Rostlina zatím nepodléhá žádnému druhu ochrany a roste v odlehlé oblasti.\n\n\"Sabinaria magnifica\" je malá, solitérní, jednodomá palma s přímým kmenem, dorůstajícím výšky 1 až 6 metrů. Listy jsou dlanité, induplikátní, s dlouhým, tenkým, na okraji ostrým a neostnitým řapíkem. Čepel listu je téměř až k bázi členěná na 2 souměrné nebo lehce nesouměrné poloviny, které jsou na okraji asi do 1/10 dále členěné na velmi krátké, jednoduše přeložené segmenty. Listy jsou na rubu bělavé.\nKvětenství je smetanově bílé, jednoduše větvené, někdy od báze vícečetné, oboupohlavné. V dolní části bazálních větví květenství jsou samičí květy, ostatní jsou samčí. Květy jsou krátce stopkaté, převážně jednopohlavné. Kalich a koruna jsou trojčetné. Samčí květy obsahují 20 až 23 tyčinek, v samičích je semeník tvořený jediným plodolistem a staminodia představovaná tyčinkami bez prašníků. Semeník obsahuje jediné vajíčko a nese tenkou, prohnutou čnělku nesoucí šikmou papilnatou bliznu.\nPlody jsou obvejcovité, kuželovité nebo až téměř kulovité, jednosemenné, na povrchu s drobounkými hrbolky. Mezokarp je tlustý, endokarp není diferencovaný. Semena jsou vejcovitá až téměř kulovitá.\n\nDruh je znám pouze z malé oblasti v pohoří Serranía del Darién v severozápadní Kolumbii blízko hranice s Panamou. Roste v submontánním tropickém deštném lese v nadmořské výšce od 100 do 250 metrů. Lokalita je odlehlá a nachází se v hustě zalesněné, málo dotčené oblasti. Byly na ní nalezeny stovky exemplářů v různých stádiích vývoje. Rostlina zatím není zařazena v Červeném seznamu ohrožených druhů IUCN, její ochrana se připravuje vzhledem k sousední, silně odlesněné oblasti Urabá..\n\nRod \"Itaya\" je je v rámci systému palem řazen do podčeledi \"Coryphoideae\" a tribu \"Cryosophileae\". Rostlina byla popsána až v roce 2013.\n\n"}
{"id": "1270707", "url": "https://cs.wikipedia.org/wiki?curid=1270707", "title": "Seznam medailistů na mistrovství Evropy ve volném stylu – muži do 65 kg", "text": "Seznam medailistů na mistrovství Evropy ve volném stylu – muži do 65 kg\n\nSeznam medailistů na mistrovství Evropy v zápasu ve volném stylu ve váhové kategorii do 65 kg. Tato váhová kategorie nese tradiční označení Lehká váha. \n"}
{"id": "1270710", "url": "https://cs.wikipedia.org/wiki?curid=1270710", "title": "Petter Andersen", "text": "Petter Andersen\n\nPetter Andersen (* 2. ledna 1974 Lørenskog) je bývalý norský rychlobruslař.\n\nV roce 1993 se poprvé zúčastnil juniorského světového šampionátu. Do závodů Světového poháru premiérově nastoupil roku 1994. V roce 2000 byl šestý na Mistrovství Evropy a podobného umístění, páté příčky, dosáhl i v roce 2002. Zúčastnil se Zimních olympijských her 2002 (1000 m – 28. místo, 1500 m – 20. místo). Na Mistrovství světa 2005 vybojoval bronzové medaile z distance 1000 m a ze stíhacího závodu družstev. Startoval také na ZOH 2006 (1000 m – 18. místo, 1500 m – 7. místo). Po sezóně 2005/2006 ukončil aktivní sportovní kariéru. V roce 2016 se zúčastnil jednoho veteránského závodu.\n"}
{"id": "1270719", "url": "https://cs.wikipedia.org/wiki?curid=1270719", "title": "Masaaki Kobajaši", "text": "Masaaki Kobajaši\n\nMasaaki Kobajaši ( , \"Kobajaši Masaaki\"; * 13. září 1980) je bývalý japonský rychlobruslař.\n\nNa juniorském světovém šampionátu se poprvé představil v roce 1999, od téhož roku závodil i ve Světovém poháru. Na Mistrovství světa 2004 získal v závodě na 1000 m bronzovou medaili, kromě toho byl čtvrtý na poloviční distanci. O rok později se umístil na čtvrté příčce sprinterského světového šampionátu. Od sezóny 2007/2008 se, až na výjimky, účastnil pouze japonských závodů a svoji sportovní kariéru ukončil po sezóně 2010/2011.\n"}
{"id": "1270722", "url": "https://cs.wikipedia.org/wiki?curid=1270722", "title": "T2 Trainspotting", "text": "T2 Trainspotting\n\nT2 Trainspotting je britská filmová komedie s prvky černého humoru režiséra Dannyho Boyla a scenáristy Johna Hodge. Je pokračováním v příběhu filmu Trainspotting. Události se odehrávají 20 let po událostech v předchozím snímku. Původní přátelé se sejdou a najdou to, co dříve znali. Obsazení zůstalo stejné jako v prvním filmu, postavy zůstaly také stejné.\n\nPremiéru měl 27. ledna 2017 v Edinburghu ve Spojeném království.\n\nNatáčení filmu bylo zahájeno dne 10. března 2016 v Edinburghu ve Skotsku. Některé scény se natáčeli i v Glasgow a v Budapešti v Maďarsku.\n\nFilm vydělal 2,4 milionů dolarů v Severní Americe a 39,2 milionů dolarů v ostatních oblastech, celkově tak vydělal 41,8 milionů dolarů po celém světě. Rozpočet filmu činil 18 milionů dolarů. Ve Spojeném království měl premiéru dne 27. ledna 2017 a následovalo celosvětové rozšíření dne 10. února 2017. V Severní Americe byl limitovaně uveden 17. března 2017 a rozšířen dne 31. března 2017. Film byl také promítán na Berlínském mezinárodním filmovém festivalu.\n\nFilm získal pozitivní recenze od kritiků. Na recenzní stránce Rotten Tomatoes získal ze 188 započtených recenzí 79 procent s průměrným ratingem 6,9 bodů z deseti. Na serveru Metacritic snímek získal z 42 recenzí 67 bodů ze sta. Na Česko-Slovenské filmové databázi snímek získal 74 procent.\n"}
{"id": "1270728", "url": "https://cs.wikipedia.org/wiki?curid=1270728", "title": "Mandátní území Tichomořské ostrovy", "text": "Mandátní území Tichomořské ostrovy\n\nMandátní území Tichomořské ostrovy ( , ) bylo mandátní území, které bylo svěřeno Japonskému císařství Společností národů po ukončení 1. světové války.\n\nJako důsledek první světové války přišlo Německé císařství o všechny své kolonie, včetně té v Pacifiku. Německá Nová Guinea byla na základě Versailleské smlouvy rozdělena na mandátní území Nová Guinea, Nauru a Tichomořské ostrovy. Japonsko spravovalo ostrovy až do roku 1943, kdy je obsadilo americké námořnictvo. Následně v roce 1947 bylo území přetransformováno do poručenského území OSN pod správou Spojených států amerických, které existovalo až do roku 1994.\n\nMandátní území zahrnovalo současné nezávislé státy Palau, Marshallovy ostrovy a Federativní státy Mikronésie, které jsou volně přidružené k USA a Severní Mariany - nezačleněné území USA.\n"}
{"id": "1270730", "url": "https://cs.wikipedia.org/wiki?curid=1270730", "title": "Seznam medailistů na mistrovství Evropy ve volném stylu – muži do 70 kg", "text": "Seznam medailistů na mistrovství Evropy ve volném stylu – muži do 70 kg\n\nSeznam medailistů na mistrovství Evropy v zápasu ve volném stylu ve váhové kategorii do 70 kg. Tato váhová kategorie nese tradiční označení Lehká velterová váha. \n"}
{"id": "1270739", "url": "https://cs.wikipedia.org/wiki?curid=1270739", "title": "Issa Adekunle", "text": "Issa Adekunle\n\nUsman Issa Adekunle (* 20. prosince 1997, Nigérie) je nigerijský fotbalový útočník/křídelník, od února 2017 hráč klubu AS Trenčín, od ledna 2018 na hostování v klubu FK Inter Bratislava.\n\n\nV Nigérii působil ve fotbalové akademii GBS Football Academy. V únoru 2017 přestoupil společně s krajany Abdulem Zubairem a Hillarym Gongem na Slovensko do klubu FK AS Trenčín.<br>\nNa podzim 2017 hostoval z Trenčína v týmu prvoligového konkurenta 1. FC Tatran Prešov. V lednu 2018 odešel hostovat do druholigového slovenského mužstva FK Inter Bratislava.\n\n"}
{"id": "1270742", "url": "https://cs.wikipedia.org/wiki?curid=1270742", "title": "Hipodrom Boitsfort", "text": "Hipodrom Boitsfort\n\nHipodrom Boitsfort (, ) se nachází ve stejnojmenné části bruselského regionu. V rámci belgické metropole se nachází v její jižní části, nedaleko parku Bois de la Cambre a lesa Forêt de Soignes. \n\nHipodrom byl vybudován v roce 1875. Ke svému původnímu účelu se v současné době již nepoužívá. Areál z konce 19. století byl modernizován v letech 1920 a 1940. Kromě toho byly v nedalekém lese Forêt de Soignes zbudovány další dráhy, které postupem času zanikly. \n\nNa závodišti se konaly dostihy soutěže Grand Prix de Bruxelles.\n\nCentrální část areálu slouží od roku 1987 jako golfové hřiště s devíti jamkami. Poté byly stavby hipodromu (tribuny) vystaveny povětrnostním vlivům a chátraly. Obec Watermael-Boitsfort investovala v roce 2016 prostředky do obnovy chátrajícího areálu, který má být součástí okolního parku. Vybudováno zde má být dětské hřiště a sportovní areál.\n"}
{"id": "1270754", "url": "https://cs.wikipedia.org/wiki?curid=1270754", "title": "Ruderalizace", "text": "Ruderalizace\n\nRuderalizace neboli „zesmetištnění“ krajiny je proces, kdy v důsledku změn v biologických kvalitách stanoviště dochází k jeho kolonizaci ruderálními druhy na úkor druhů původních, a to zpravidla vlivem lidské činnosti. Může se tak stát v důsledku silných disturbancí, které naruší nebo zlikvidují původní porost, postupnou eutrofizací (zvyšováním koncentrace živin, zejména dusíku, např. ukládáním odpadů nebo splachy hnojiv) nebo naopak zanecháním původně obhospodařovaných ploch samovolnému vývoji.\n\nRuderalizaci stanoviště mohou způsobovat i některé biologické druhy, např. trnovník akát.\n\nExpanze druhů doprovázejících činnost člověka a migrujících z původních stanovišť na člověkem ovlivněná území (tzv. apofytů) se nazývá apofytizace.\n\n"}
{"id": "1270758", "url": "https://cs.wikipedia.org/wiki?curid=1270758", "title": "Salomon Gessner", "text": "Salomon Gessner\n\nSalomon Gessner (1. dubna 1730 Curych – 2. března 1788 Curych) byl švýcarský malíř a německojazyčný básník. Jeho poezie byla melodická a idylická, ve své době velmi oblíbená, dnes pozapomenutá. Jako malíř reprezentoval klasickou krajinomalbu. Téměř celý život strávil v rodném Curychu, kde pracoval jako knihkupec. \n\nJeho dílo překládal do češtiny Jan Nejedlý.\n"}
{"id": "1270764", "url": "https://cs.wikipedia.org/wiki?curid=1270764", "title": "Nikdy válku", "text": "Nikdy válku\n\nPomník \"Nikdy válku\" (polsky \"Pomnik „Nigdy Wojny”\") je protiválečné sousoší, které se nachází v polské Luboni poblíž Poznaně, na místě bývalého německého internačního tábora známého jako Żabikowo. Pomník byl navržen a postaven polským sochařem Józefem Gosławskim v roce 1955, a to s použitím žuly a pískovce. Odhalen byl dne 4. listopadu 1956 generálem Zygmuntem Berlingem.\n\nPamátník líčí muže, který objímá ženu a dítě. Na podstavci je nápis: \"NIGDY WOJNY\" (: \"NIKDY VÁLKU\").\n\n"}
{"id": "1270767", "url": "https://cs.wikipedia.org/wiki?curid=1270767", "title": "Seznam medailistů na mistrovství Evropy ve volném stylu – muži do 74 kg", "text": "Seznam medailistů na mistrovství Evropy ve volném stylu – muži do 74 kg\n\nSeznam medailistů na mistrovství Evropy v zápasu ve volném stylu ve váhové kategorii do 74 kg. Tato váhová kategorie nese tradiční označení Velterová váha. \n"}
{"id": "1270768", "url": "https://cs.wikipedia.org/wiki?curid=1270768", "title": "Palmové víno", "text": "Palmové víno\n\nPalmové víno je mírně alkoholický nápoj, rozšířený v tropických oblastech Afriky, Asie a Ameriky. Má řadu místních názvů, jako je \"toddy\" (Indie), \"tuak\" (Indonésie), \"lagmi\" (arabské země), \"tuba\" (Mexiko), \"oguro\" nebo \"nsafufuo\" (západní Afrika).\n\nVíno se vyrábí z nektaru palmových stromů, jako je kokosovník ořechoplodý, rafie vínodárná, lontar vějířovitý, datlovník pravý, \"Jubaea chilensis\" nebo moukeň ztepilá. Pro jeho přípravu je nutné vyšplhat do koruny, naříznout květenství a umístit pod něj nádobu (kalabasu nebo čím dál častěji PET láhev), v níž se zachycuje vytékající sladká tekutina. Ta se dá zchladit a pít čirá jako osvěžující nealkoholický nápoj, ale zpravidla se nechává v horkém vzduchu dvanáct až čtyřiadvacet hodin zkvasit. Vznikne mléčně zakalený hustý nápoj připomínající burčák, obsahující tři až čtyři procenta etanolu. Jeho chuť je sladkokyselá s mírně dřevitými podtóny. Palmové víno doprovází v zemích svého původu různé společenské slavnosti, prodává se také u pouličních stánkařů. Tradiční africká medicína mu připisuje díky obsahu aminokyselin, vitamínů, hořčíku nebo zinku blahodárné zdravotní účinky. Z palmového vína se také destilací získávají pálenky, jako je arak nebo goánský národní nápoj feni, kde se do kvasu přidávají kešu oříšky. \n\nZkvašenou palmovou mízu s oblibou olizuje také tana péroocasá, drobný savec obývající pralesy jihovýchodní Asie. Bylo pozorováno, že tento živočich dokáže snést takovou koncentraci alkoholu v krvi, která by pro člověka byla smrtelná.\n\nNápoj hraje významnou roli v próze Amose Tutuoly \"Piják palmového vína\". V západní Africe existuje populární hudební žánr palm-wine music, pojmenovaný podle toho, že jeho produkce jsou zpravidla spojeny s hojnou konzumací palmového vína. Nápoj se rovněž používá jako obětina při náboženských obřadech. \n\n"}
{"id": "1270769", "url": "https://cs.wikipedia.org/wiki?curid=1270769", "title": "Seznam medailistů na mistrovství Evropy ve volném stylu – muži do 86 kg", "text": "Seznam medailistů na mistrovství Evropy ve volném stylu – muži do 86 kg\n\nSeznam medailistů na mistrovství Evropy v zápasu ve volném stylu ve váhové kategorii do 86 kg. Tato váhová kategorie nese tradiční označení Střední váha. \n"}
{"id": "1270773", "url": "https://cs.wikipedia.org/wiki?curid=1270773", "title": "Wyomingská pánev", "text": "Wyomingská pánev\n\nWyomingská pánev () je rozlehlá pánev na severozápadě Spojených států amerických. Rozkládá se na více jak polovině území státu Wyoming a na severu, jihu a západě zasahuje i do okolních států.\nPánev tvoří předěl mezi Středními a Jižními Skalnatými horami a propojuje Velké roviny s Koloradskou plošinou. Je také samostatnou provincií v rámci fyzické geografie Spojených států.\n\nSměrem na západ se Wyomingská pánev člení na další menší sníženiny, které jsou obklopeny horami. Reliéf pánve je pahorkatý, rozčleněný řekami. Průměrná nadmořská je okolo 2 000 metrů, podnebí je kontinentální a semiaridní. Pánev vyplňují sedimentární horniny snesené z okolních hor.\n\n"}
{"id": "1270775", "url": "https://cs.wikipedia.org/wiki?curid=1270775", "title": "Vlastibor", "text": "Vlastibor\n\nVlastibor je mužské křestní jméno slovanského původu. Složení ze staroslovanského slova \"vlast\" \"vláda\", \"síla\" a \"bor\" \"boj\". Tedy znamená \"silný bojem\" či \"silná vláda\".\n\n\n"}
{"id": "1270777", "url": "https://cs.wikipedia.org/wiki?curid=1270777", "title": "Seznam dílů seriálu Druhá šance", "text": "Seznam dílů seriálu Druhá šance\n\nToto je seznam dílů seriálu \"Druhá šance\". Americký kriminální televizní seriál \"Druhá šance\" měl premiéru na stanici Fox.\n\n<onlyinclude></onlyinclude>\n\n"}
{"id": "1270779", "url": "https://cs.wikipedia.org/wiki?curid=1270779", "title": "Joriko Kuniharaová", "text": "Joriko Kuniharaová\n\nJoriko Kuniharaová (* 20. listopadu 1985) je bývalá japonská zápasnice–judistka.\n\nS judem začínala na na základní škole v osmi letech. V japonské seniorské reprezentaci se poprvé objevila v roce 2005. Připravoval se na Saitamské univerzitě, za kterou vybojovala dvě prvenstí na univerziádě. V roce 2008 prohrála nominaci na olympijské hry v Pekingu s Masae Uenovou. V roce 2012 se jako čtvrtá v žebříčku středních vah kvalikovala na olympijské hry v Londýně, ale nominaci nezískala na úkor Haruky Tačimotové. Vzápětí ukončila sportovní kariéru.\n\n\n\n"}
{"id": "1270780", "url": "https://cs.wikipedia.org/wiki?curid=1270780", "title": "Seznam medailistů na mistrovství Evropy ve volném stylu – muži do 92 kg", "text": "Seznam medailistů na mistrovství Evropy ve volném stylu – muži do 92 kg\n\nSeznam medailistů na mistrovství Evropy v zápasu ve volném stylu ve váhové kategorii do 92 kg. Tato váhová kategorie nese tradiční označení Lehko těžká váha. \n"}
{"id": "1270783", "url": "https://cs.wikipedia.org/wiki?curid=1270783", "title": "Ján Šikura", "text": "Ján Šikura\n\nJán Šikura (28. prosinec 1898, Mošovce - 31. leden 1945, Martin) byl slovenský historik a středoškolský pedagog. Jeho otec se jmenoval Štefan Šikura a jeho matka se jmenovala Alžběta rozená Košíková.\n\nStudoval na gymnáziu v Banské Bystrici a na Karlově univerzitě v Praze. Učil na gymnáziích v Žilině a v Martině (od 1925), kde byl zároveň kustodem numismatického oddělení Slovenského národního muzea. Zúčastnil se protifašistického odboje a Slovenského národního povstání, byl členem Revolučního národního výboru v Martině, v prosinci 1944 byl fašisty vězněn. Věnoval se výzkumu historie Turca, nejvýznamnější prací jsou jeho místopisné dějiny. V SNM založil a vedl numismatický kabinet, skatalogizoval numismatické sbírky. Shromáždil vzácné rukopisy v originálech i odpisech (např. Opis listu Martina Luthera Františkovi Revaj z roku 1539). Psal mnohé obecní kroniky.\n"}
{"id": "1270784", "url": "https://cs.wikipedia.org/wiki?curid=1270784", "title": "Sailer", "text": "Sailer\n\nSailer je příjmení více osob:\n\n"}
{"id": "1270785", "url": "https://cs.wikipedia.org/wiki?curid=1270785", "title": "Ján Vrťo", "text": "Ján Vrťo\n\nJán Vrťo (16. únor 1923, Slovenská Ľupča - 28. listopad 1980, Banská Bystrica) byl slovenský typograf, novinář a politický pracovník.\n\nV letech 1934-1937 navštěvoval měšťanskou školu, 1937-1939 učňovskou školu v Banské Bystrici, kde se vyučil i za knihaře. \n\nV letech 1937-1941 knihař v Banské Bystrici, typograf ve Zvolenu. 1949-1952 administrátor, 1953-1954 redaktor, 1954-1963 šéfredaktor Směru v Banské Bystrici, 1963-1968 politický pracovník středoslovenského KV KSS v Banské Bystrici, 1968-1978 opět šéfredaktor Směru. Účastník SNP, podílel se na tvorbě 4 povstaleckých periodik. Působil při organizování krajské tisku v Banskobystrickém (středoslovenském) kraji. Politickými články přispíval do deníků Směr a Pravda.\n"}
{"id": "1270786", "url": "https://cs.wikipedia.org/wiki?curid=1270786", "title": "Isaberrysaura", "text": "Isaberrysaura\n\nIsaberrysaura (\"Ještěr Isabel Berryové\") byl býložravý dinosaurus z řádu Ornithischia (ptakopánvých). Zkameněliny tohoto zástupce kladu Neornithischia byly objeveny na území Argentiny (Patagonie). Žil v období střední jury (bajok), asi před 168 miliony lety a měřil na délku asi 5 až 6 metrů. Lebka byla dlouhá 52 cm a široká kolem 20 cm. Fosilie byly objeveny v sedimentech souvrství Los Molles Isabel Valdiviou Berryovou, podle které se dinosaurus i jmenuje. Holotyp nese katalogové označení MOZ-Pv 6459 a představuje dobře zachovanou fragmentární kostru s částí lebky. Zajímavé je, že byl objeven i fosilizovaný obsah žaludku tohoto dinosaura. Ten ukrýval množství semen, především cykasovitých rostlin.\n\n\n"}
{"id": "1270788", "url": "https://cs.wikipedia.org/wiki?curid=1270788", "title": "Juan Alonso", "text": "Juan Alonso\n\nJuan Abelardo Alonso, zvaný Juanito Alonso (13. prosince 1927 Hondarribia – 8. září 1994 tamtéž) byl španělský fotbalový brankář.\n\nBaskický rodák začínal v klubu CD Logroñés, během vojenské služby hrál za druholigový Racing de Ferrol a roku 1949 získal angažmá v Realu Madrid, od roku 1958 byl jeho kapitánem. Vyhrál v jeho dresu pět prvních ročníků Poháru mistrů evropských zemí v letech 1956 až 1960, získal také pět titulů mistra Španělska (1954, 1955, 1957, 1958 a 1961), dvakrát vyhrál Latinský pohár (1955 a 1957) a jednou Interkontinentální pohár (1960). Ve španělské reprezentaci odchytal dva zápasy, třikrát nastoupil za B-tým Španělska. V roce 1955 získal Cenu Ricarda Zamory pro brankáře s nejlepším gólovým průměrem v nejvyšší soutěži. Poté, co kvůli zranění vypadl ze základní sestavy, zakončil kariéru v rezervním mužstvu Real Madrid Castilla.\n\nV Realu hrál jako obránce také jeho starší bratr Gabriel Alonso, účastník mistrovství světa ve fotbale 1950.\n\n"}
{"id": "1270791", "url": "https://cs.wikipedia.org/wiki?curid=1270791", "title": "Abdul Zubairu", "text": "Abdul Zubairu\n\nAbdul Musa Zubairu (* 3. října 1998, Nigérie) je nigerijský fotbalový záložník, od února 2017 hráč klubu AS Trenčín.\n\n\nV Nigérii působil ve fotbalové akademii GBS Football Academy. V únoru 2017 přestoupil společně s krajany Issou Adekunlem a Hillarym Gongem na Slovensko do klubu FK AS Trenčín.\n\n"}
{"id": "1270800", "url": "https://cs.wikipedia.org/wiki?curid=1270800", "title": "Johann Georg Jacobi", "text": "Johann Georg Jacobi\n\nJohann Georg Jacobi (2. září 1740 Pempelfort u Düsseldorfu – 4. ledna 1814 Freiburg im Breisgau) byl německý básník. Jeho mladším bratrem byl filozof Friedrich Heinrich Jacobi. \nJohann Georg studoval teologii v Göttingenu a právo v Helmstedtu. Roku 1766 se stal profesorem filozofie v Halle a roku 1784 ho císař Josef II. jmenoval profesorem literatury na univerzitě ve Freiburku jako prvního protestanta v této roli. Roku 1791 se Jacobi stal prvním protestantským rektorem této univerzity a tuto funkci vykonával pak ještě roku 1803.\n\nJacobiho poezie byla inspirována starořeckým lyrikem Anakreónem. Johann Georg Jacobi je autorem četných básní a divadelních her. Jeho básně byly zhudebněny mimo jiné Schubertem, Haydnem a Mendelssohnem.\n"}
{"id": "1270803", "url": "https://cs.wikipedia.org/wiki?curid=1270803", "title": "Rodney Klooster", "text": "Rodney Klooster\n\nRodney Klooster (* 26. listopadu 1996, Vlaardingen, Nizozemsko) je nizozemský fotbalový obránce, od ledna 2017 hráč slovenského klubu FK AS Trenčín, od ledna 2018 na hostování v FC Eindhoven. Nastupuje nejčastěji na pravé straně obrany. Jeho bratrem–dvojčetem je fotbalista Milton Klooster.\n\n\nRodney Kloster začínal s fotbalem ve věku 6 let v rodném Vlaardingenu. Když měl 9 let, přišla nabídka z Feyenoordu Rotterdam, otec jej tam uvolnil i s bratrem Miltonem až za dva roky. Ve 13 letech Rodney odešel (bez bratra) do klubu SBV Excelsior.\nNa seniorské úrovni nastupoval od léta do listopadu 2016 na amatérské bázi za druholigový FC Dordrecht. \nV zimní přestávce sezóny 2016/17 Fortuna ligy přišel společně s bratrem na testy do slovenského klubu FK AS Trenčín, kde oba posléze podepsali smlouvy. V lednu 2018 odešel hostovat do druholigového nizozemského mužstva FC Eindhoven.\n\n"}
{"id": "1270805", "url": "https://cs.wikipedia.org/wiki?curid=1270805", "title": "Pánev předpolí", "text": "Pánev předpolí\n\nPánev předpolí () je sníženina podlouhlého tvaru, která vzniká na kontinentální kůře rovnoběžně s pásemným pohořím, mezi vznikajícím orogénem a přilehlým kratogénem. Hlavními procesy vedoucími ke vzniku pánve předpolí je subdukce a ohýbání desky v předpolí nasouvaného vrásově-násunového pásma.\n\nVzniká v důsledku nahromadění hmot v oblasti orogeneze, což má za následek ohyb litosféry před nasouvajícími bloky pohoří. Její šířka a hloubka je určována pevností ohýbané podložní litosféry a charakterem pásemného pohoří. Pánev předpolí je zaplňována sedimenty, které jsou přinášeny z erodovaných pohoří, tyto mohou dosáhnout obrovské tloušťky. Pánve předpolí představují jedno z posledních stádií vývoje pánví spojených s orogenezí. Hlavní část pánve předpolí se nazývá čelní prohlubeň, ); tento výraz se ale běžně používá i jako synonymum pánve předpolí.\n\nPánve předpolí lze rozdělit na dvě kategorie: \n\nPánev předpolí vzniká po uzavření původní oceánské pánve, kdy čelní část pohybujícího se orogénu, kterou tvoří chaotické sedimenty seškrábnuté ze subdukovaného mořského dna (tzv. akreční klín), dosáhne při pohybu okraje platformy. V důsledku postupného přesunu čela orogénu přes pasivní okraj kontinentu je litosféra namáhána a dochází k jejímu postupnému ohybu směrem dolů, pod tíhou nasouvaných příkrovů.\n\nTektonický vývin periferní pánve předpolí má tři základní fáze:\n\n\nOkrajové pánve předpolí jsou zaplňovány sedimenty, které jsou erodovány z přilehlého horského pásma a nasedají na starší orogénní pásma, případně i oceánskou nebo přechodnou kůru. Mohou se plnit různými typy sedimentů. V úvodních fázích vzniku není ještě pánev předpolí zcela zaplněna sedimenty. Pánev v této fázi dosahuje největší hloubky a vzhledem ke svému velkému prohlubování je zaplňována pouze pomalu. Pánev je takzvaně „podvyživená“. V tomto prostředí se usazují turbiditní sedimenty flyšového typu. V pozdější fázi se pánev prohlubuje pomaleji a je zcela zaplňována klastickými sedimenty označovanými jako molasa. Hromadící sedimenty tvoří obrovské akumulace a způsobují svou hmotností ohýbání litosféry.\n\n"}
{"id": "1270810", "url": "https://cs.wikipedia.org/wiki?curid=1270810", "title": "Lapák tuku", "text": "Lapák tuku\n\nLapák tuku neboli lapol je odlučovač tuku pro čištění odpadní vody z kuchyní a dalších provozů, kde dochází k produkci vody znečištěné tuky a oleji.\n\nJedná se o zařízení osazené na kanalizaci, které odlučuje tuky a oleje (na hladině) a kaly (u dna) a tím zabraňuje usazování těchto látek v kanalizačním potrubí, a tím zabraňuje ucpávání kanalizace. Nejjednodušší lapák tuku je jímka s nornými stěnami, kde dojde k velkému snížení rychlosti proudění, ochlazení vody a tím k usazení kalů na dně a tuků a olejů na hladině.<br>Pro zvýšení účinnosti může být lapák vybaven flotátorem, který vytváří na hladině mastnou flotační pěnu, v níž se zachycují také zemulgované tuky a ostatní kaly.<br>Dalším přístrojem, který se může uplatnit v lapácích tuku, je mechanický odlučovač tuku. Ten pracuje na základě lepší přilnavosti mastnoty k pevnému povrchu než je přilnavost vody. Na rotující kotouč nebo obíhající pás či provazec se zachycuje mastnota, která je stírána mimo hladinu. Mechanický odlučovač je vhodný zejména pro sběr olejů.\n\n"}
{"id": "1270813", "url": "https://cs.wikipedia.org/wiki?curid=1270813", "title": "Seznam dílů seriálu Chicago Fire", "text": "Seznam dílů seriálu Chicago Fire\n\nToto je seznam dílů seriálu \"Chicago Fire\". Americký dramatický televizní seriál \"Chicago Fire\" vysílá stanice NBC od 10. října 2012.\n\n<onlyinclude></onlyinclude>\n\n"}
{"id": "1270816", "url": "https://cs.wikipedia.org/wiki?curid=1270816", "title": "Antonio Mance", "text": "Antonio Mance\n\nAntonio Mance (* 7. srpna 1995, Rijeka, Chorvatsko) je chorvatský fotbalový útočník, od února 2017 hráč slovenského klubu AS Trenčín. Mimo Chorvatsko působil na klubové úrovni ve Slovinsku a na Slovensku.\n\n\nMance nastupoval za chorvatské mládežnické reprezentace U19 a U20.\nZa „chorvatskou devatenáctku“ odehrál v roce 2014 celkem 3 zápasy, debutoval 4. června proti Brazílii (prohra 1:4). V dresu chorvatské reprezentace do 20 let odehrál v roce 2015 celkem 2 utkání, debut absolvoval 23. dubna proti Kataru (porážka 1:2).\n\n"}
{"id": "1270817", "url": "https://cs.wikipedia.org/wiki?curid=1270817", "title": "Pelc-Tyrolka", "text": "Pelc-Tyrolka\n\nPelc-Tyrolka je zaniklá usedlost v Praze 8 – Libni v místní části Holešovičky. Původně se jednalo o dvě samostatné usedlosti – Pelc (blíž k ulici V Holešovičkách) a Tyrolka (přibližně 100 metrů východně). Jižně od Pelc-Tyrolky na břehu Vltavy stávala usedlost (později hostinec) Hofmanka.\n\nV Malých Holešovicích na pravém břehu Vltavy stála již v 17. století panská hospoda pojmenovaná po svém majiteli, kterým byl staroměstský měšťan Jiří Antonín Pelcl. Hospoda byla postavena na západním břehu potoka, který protékal údolím Holešoviček a odděloval ji od protější usedlosti. Roku 1662 koupil hospodu a sousední usedlost s vinicí ingrosátor zemských desek Jan Arnošt Tyralla z Treuburgu.\n\nV první polovině 19. století byla Pelc-Tyrolka v držení rodiny Kellerů. Jednopatrová budova na obdélném půdorysu zakrytá střechou s věžičkou stála uprostřed zahrad. V nich se roku 1886 a 1887 pořádala první a druhá národní slavnost v Libni. Na přelomu 19. a 20. století vlastnila pozemky a budovy rodina Portheimů a jejich dědiců. V té době zde bývala C.k. výsadní továrna na barvy anilinové a lučebniny Kinzelberger a spol.\n\nV letech 1926–1928 při stavbě Trojského mostu (později Mostu barikádníků) byla část pozemků usedlosti zabrána. Při přípravě přestavby mostu a výstavby mimoúrovňové křižovatky na jeho severní straně byly roku 1968 všechny stavby patřící k usedlosti zbourány. Na jejich místě vznikl později komplex budov Matematicko-fyzikální fakulty UK. Po usedlosti byla pojmenována oblast na západní straně ulice V Holešovičkách a již zaniklá tramvajová smyčka.\n\nNa vinici Tyrolka údajně bývala zázračná studánka. Těžce nemocné kněžně tyrolské se po napití její vody udělalo lépe, zůstala na Pelc-Tyrolce několik dní, užívala vodu ze studánky a zotavila se. Z vděčnosti prý nechala nad studánkou postavit kapličku Nejsvětější Trojice.\n\n\n\n"}
{"id": "1270818", "url": "https://cs.wikipedia.org/wiki?curid=1270818", "title": "Indrasakdi Sachi", "text": "Indrasakdi Sachi\n\nIndrasakdi Sachi (thajsky อินทรศักดิศจี; královským systémem pro přepis thajštiny \"Inthrasak Sachi\"; 10. června 1902 - 30. listopadu 1975), narozená jako Prabai Sucharitakul, (thajsky ประไพ สุจริตกุล; královským systémem pro přepis thajštiny \"Praphai Sucharitakun\") byla thajská královna. Byla dcerou Chao Phraya Sudharm Montri, mladší sestra Phra Sucharit Suda. Její jméno znamená „Sachi, manželka Indry“.\n\nKrálovnou se stala díky svém těhotenství, neboť král Vajiravudh byl nadmíru spokojen s vyhlídkou na očekávaného nástupce. Toho se však nedočkal, neboť Indrasakdi potratila 2krát či 3krát. Později byla zbavena titulu královny a získala jen titul princezna choť.\n\n"}
{"id": "1270820", "url": "https://cs.wikipedia.org/wiki?curid=1270820", "title": "Pasivní okraj", "text": "Pasivní okraj\n\nPasivní okraj () nebo atlantický typ okraje či sedimentární pasivní okraj kontinentu je rozhraní tvořené přechodným typem zemské kůry mezi kontinentální a oceánskou kůrou, přičemž tyto dva typy kůry se vůči sobě nepohybují - tedy nejsou tzv. aktivním okrajem. Tvoří oblasti kontinentálního šelfu. Vznik pasivního okraji způsobuje kontinentální rift, který vytváří novou oceánskou pánev. Pasivní okraje nejsou okraje tektonických desek, téměř se zde neprojevuje seismická ani vulkanická aktivita. Typickým příkladem jsou okraje Atlantského oceánu.\n\nNa stavbě dnešní Země se účastní asi 105 000 kilometrů pasivních okrajů. Jejich stáří se pohybuje od přibližně 5 milionů let (pliocén) v případě pobřeží Rudého moře po asi 180 milionů let v oblasti pobřeží Mosambiku v Africe.\n\nPasivní okraje tvoří všechny hranice typu oceán-kontinent kromě těch, kde dochází k směrně posuvným pohybům nebo subdukci. Nacházejí se téměř kolem celého Atlantského oceánu, Severního ledového oceánu a na západě Indického oceánu. Tvoří prakticky celé západní a východní pobřeží Afriky, Grónska, Indie a Austrálie. Tvoří i pobřeží Severní a Jižní Ameriky, Západní Evropy a většiny Antarktidy. Pobřeží s pasivními okraji se nachází i ve Východní Asii.\n\nPasivní okraj na pobřeží tvoří pobřežní rovinu a v moři kontinentální šelf, kontinentální svah a jeho úpatí s okrajem abysálních plošin - hlubokomořských pánví. Hranice kontinentálního šelfu a svahu obvykle ohraničuje minimum neogenní vodní hladiny během globální mořské regrese a nejnižší hladiny během kvartérního zalednění. Vnější část kontinentálního šelfu bývá často proříznuta podmořskými kaňony, které jsou často podmořskými pokračováními koryt řek. Pobřežní rovina je většinou ovlivňována fluviálními (říčními) procesy, zatímco šelf ovlivňují delty a proudy pohybující se podél pobřeží. Velké řeky (Amazonka, Orinoco, Kongo, Nil, Ganga, Chuang-che, Jang-c'-ťiang nebo Mackenzie) ústí v oblasti pasivních okrajů. V těchto místech dochází ke značné sedimentaci. Při převaze síly přílivu vznikají namísto delt estuáry. V případě vhodných podmínek mohou oblasti šelfu obsahovat větší polohy korálových vápenců.\n\nReliéf pobřeží na některých místech výrazně pozměnilo zalednění, příkladem jsou fjordy v Norsku nebo Grónsku.\n\nNejdůležitější znaky pasivního okraje leží ukryty pod vrstvou sedimentů. Nachází se zde přechod mezi kontinentální a oceánskou zemskou kůrou. Kůra se zde postupně ztenčuje, mění se i petrograficky, blíže k oceánu převládají bazické horniny, které nakonec mění charakter kontinentální na oceánskou kůru. Různé typy přechodné kůry závisí i na tom, jak kůra vzniká, zejména na tom, jak rychlý byl rifting a jaká byla teplota plášťového diapiru, který rifting vyvolal. Tyto oblasti navíc mohou obsahovat místa s exhumovanými serpentinity svrchního pláště. Okraj kontinentu se vyznačuje přítomností poklesových zlomů listrického tvaru, ukloněných směrem k oceánu. Zlomy narušená kůra může být hluboko pohřbena pod množstvím sedimentů, zvláště je-li v blízkosti dostatek vodních toků, které přinášejí horninový materiál, jakož i kvůli termální subsidenci v postriftovém stádiu. Rozeznávány jsou dva typy kontinentálních pasivních okrajů: amagmatický a vulkanický. Vulkanický pasivní okraj se vyznačuje velkým množstvím dajek a intruzí. Většina dajek je kolmých na k oceánu ukloněné lávové proudy a silly. Intruze mají za následek vznik lávových proudů tekoucích po povrchu subsidujícího okraje směrem k oceánu.\n\nVzniku pasivního okraje kontinentu předcházel vývoj plášťového diapiru, který díky své vysoké teplotě natavil nadloží litosféry, která se začala rozpadat (tzv. rifting). Po překonání sil, které držely litosféru v místě plášťového diapiru pohromadě, vzniknou v litosféře zlomové poruchy, podél nichž na povrch proniká láva, která začne formovat dno nového oceánu. Nastává rozpínání oceánského dna. Pasivní okraj vzniká na rozhraní kontinentu a oceánské kůry extenzí kontinentální kůry. Její extrémní ztenčení směrem k okraji způsobí nachýlení okrajových částí kontinentu směrem k nově vznikajícím riftu a jejich sklouzávání podél listrických poklesových zlomů. Takové pasivní okraje se dělí na dva typy:\n\nK vývoji pasivních okrajů může docházet v různých geotektonických pozicích od okraje Atlantského typu, až po zaobloukové pasivní okraje a pasivní okraje, které se vyvinuly z transformních okrajů desek.\n\nDruhým typem pasivních okrajů je vulkanický pasivní okraj.\n"}
{"id": "1270822", "url": "https://cs.wikipedia.org/wiki?curid=1270822", "title": "Weiskopfův mlýn", "text": "Weiskopfův mlýn\n\nWeiskopfův mlýn (čp. 323), nazývaný též jako Horní mlýn, byla významná průmyslová budova na Sedleckém předměstí v Kadani v blízkosti Horního (Velkého) jezu na řece Ohři (současná Lázeňská ulice). První zmínka o něm pochází již z roku 1467, zbořen pak byl v roce 1969.\n\nNa Sedleckém předměstí v Kadani, nazývaném též Víska, vznikl již ve středověku u tzv. Horního (Velkého) jezu mlýn. Nedaleko tohoto jezu, kterým proplouvali voraři plavící dřevo z Krušných hor dále po řece Ohři, se také nacházel jeden z nejstarších kadaňských brodů. K roku 1467 je jako majitel mlýna zmiňován měšťan Gregor Kürschner. Po něm se vlastníkem stalo město Kadaň, které však mlýn již roku 1468 prodalo bohatému cechu soukeníků. Ti využívali budovu nejen jako mlýn, ale také jako továrnu na zpracování vlny a sukna. Provozovali zde také pilu a brusírnu. Roku 1479 je v historických písemnostech doložen městský vodovod, který vedl pod Horním jezem a propojoval Horní mlýn a celé Sedlecké předměstí s prameny u Kostelního Dvora na pravém břehu řeky Ohře. Roku 1560 město mlýn opět odkoupilo a dalo při něm vystavět renesanční vodárenskou věž. V kronikách je zmiňováno časté poškození mlýna během ledochodů, mimo jiné v letech 1658 a 1734.\n\nV místech poblíž mlýna se dříve nacházel zvláštní rybářský revír, ve kterém předměstští rybáři dle historických pramenů lovili okouny, parmy, kapry, štiky, úhoře a pstruhy, ale i lososy a ve velkém množství též říční raky. O nich víme, že posloužili jako pohoštění řadě významných návštěv v Kadani, podáváni byli například roku 1562 římskému císaři Ferdinandu I. Habsburskému nebo roku 1569 arcibiskupovi pražskému Antonu Brusovi z Mohelnice. V rybářském revíru poblíž Weiskopfova mlýna byly loveny také škeble čili perlorodky říční, v nichž rybáři čas od času nacházeli i říční perly. Rybářství v Kadani má dlouhou historii. Kupříkladu spolek rybářů zde existuje již od roku 1883.\n\nV průběhu sedmdesátých let 19. století se vlastníkem Horního mlýna stali Weiskopfovi, významná kadaňská židovská rodina, a proto se brzy ujalo pojmenování mlýna jako mlýn Weiskopfův. Potomkem této rodiny byl Josef Weiskopf, který později provozoval další z kadaňských mlýnů, a sice na říčce Bystřici (nazývané též jako Prunéřovský potok) na sousedním Špitálském předměstí. Od konce osmdesátých let 19. století je jako majitel mlýna uváděn Ludwig Norbert Müller, který jej nechal výrazně přestavět a modernizoval jej na tzv. umělý válcový mlýn s turbínou. Nejslavnější osobností této rodiny se stal Ludwig Müller, vnuk zmíněného mlynáře. Ten byl od roku 1909 důstojníkem rakousko-uherského námořnictva a za první světové války sloužil jako kapitán válečné ponorky. Roku 1945 byla rodina Müllerových, která se hlásila k německé národnosti, vyhnána z Kadaně během nechvalně proslulých odsunů Němců z českého pohraničí a mlýn jim byl zkonfiskován. Od té doby budova chátrala, také Horní jez byl poškozen, neboť od roku 1940 byl protržen velkou vodou. Až v roce 1950 došlo k postupné rekonstrukci jezu, který zajišťoval vzdutí řeky Ohře potřebnému nejen k odběru vody městskou vodárnou, ale i dostatečnou hloubku řeky pro výše proti proudu situovanou říční městskou plovárnu u restaurantu Split. Provoz Weiskopfova mlýna byl úplně zastaven okolo roku 1960. Během asanací na Sedleckém předměstí v Kadani proběhla roku 1969 kompletní demolice mlýnské budovy, při níž byl také zavezen původní mlýnský náhon.\n\nK místům okolo Horního mlýna na Sedleckém předměstí se váže celá řada pověstí. Mezi nimi například pověst o nezměrném pokladu nalezeném poblíž nedaleké Vodní brány zdejším mlynářským tovaryšem, dále o vodnících a říčních pannách z družiny víly Egérie, tajemné královny řeky Ohře, o přízračném převozníku zjevujícím se v místech, kde býval až do poválečných časů jeden z kadaňských přívozů, či o pohance Walpurgis, již je prý možno spatřit na břehu, jak pere krvavé košile sedíc při tom na mohutném balvanu v řece nazvaném Walpuržin kámen a mnohé další.\n\n"}
{"id": "1270824", "url": "https://cs.wikipedia.org/wiki?curid=1270824", "title": "Seznam dílů seriálu Království", "text": "Seznam dílů seriálu Království\n\nSeznam dílů seriálu \"Království\" může být:\n"}
{"id": "1270825", "url": "https://cs.wikipedia.org/wiki?curid=1270825", "title": "Kostelní Dvůr", "text": "Kostelní Dvůr\n\nKostelní Dvůr je historickou částí města Kadaně, která je lokalizována na pravý břeh řeky Ohře. \n\nNa pravém břehu řeky Ohře, v místech, kde odedávna býval brod, přívoz a později také první kadaňský most a kudy vedla cesta od Vodní brány, stojí Kostelní Dvůr. Ten je pozůstatkem středověkého kadaňského předměstí, zvaného \"Kelchlens\" a později \"Kirchleshof\" čili Kostelní Dvůr. Je vlastně pozůstatkem nakonec nedovršené expanze tehdejšího královského města Kadaně na pravý břeh Ohře. Dvůr snad původně patřil k hlavnímu děkanskému chrámu Panny Marie (souč. Povýšení svatého Kříže) a byl tedy spravován řádem johanitských rytířů, kteří měli v Kadani svou komendu. Od poloviny 15. století byli držiteli dvora různí významní kadaňští měšťané. Roku 1477 je zde doložen také jeden z městských špitálů. Součástí Kostelního Dvora bylo i několik stavení, která po staletí patřila k farnosti románsko-gotického kostela sv. Vavřince na Želině. K roku 1327 je na místě původního brodu doložen i nejstarší kadaňský most, tehdy dřevěný. Roku 1485 sice český král Vladislav Jagellonský kadaňským měšťanům dovolil výstavbu kamenného mostu, k realizaci plánované stavby však nakonec nedošlo.\n\nAž do 20. století setrval Kostelní Dvůr společně s tzv. Zámostím pod církevní správou při kostele sv. Vavřince na Želině. Od roku 1924 byli jeho vlastníky manželé Semy a Else Ebenovi, oba židovského vyznání. Statkář Semy Eben se narodil ve vsi Mory u Podbořan a jeho manželka Else pocházela z významné kadaňské židovské rodiny. Její děd Alois Schneider, původem obchodník z Širokých Třebčic u Podbořan, přišel do Kadaně již roku 1870 a stal se tak vlastně jedním z obnovitelů kadaňské židovské komunity. Z jeho osmi dětí se stali úspěšní lékaři, právníci a obchodníci. V Kadani se výrazně angažoval i jeho syn David Schneider, Elsin otec a velkoobchodník s obilím a dalšími zemědělskými produkty, který byl od roku 1893 předsedou Židovské obce Kadaň.\nPoté, co se manželé Ebenovi stali majiteli Kostelního Dvora, se ještě roku 1924 rozhodli, že si zde postaví reprezentativní vilu. Tu roku 1924 projektoval a v roce 1925 postavil kadaňský stavitel Paul Peter. Již od podzimu roku 1925 v ní rodina bydlela a Semy Eben zde provozoval svou kancelář. Honosná \"Villa Eben\" (čp. 826) byla směrem k Pokutické silnici obklopena velkolepou zahradou s pastvinami a ovocnými sady. Semy Eben provozoval v Kostelním Dvoře také chov koní a ovcí, pro něž nechal v roce 1934 opět podle projektu stavitele Petera postavit i nový ovčín. Mezi městem a Kostelním Dvorem tehdy fungoval přívoz. Po připojení Kadaně k Hitlerovu nacionálně-socialistickému Německu v roce 1938 byla rodina Ebenových nucena uprchnout do českého vnitrozemí a o jejích dalších osudech není nic známo. \n\nKostelní Dvůr je také rodištěm Waltera Schmidta (1934-2015), automobilového inženýra, který působil ve firmě Daimler vyrábějící vozy značky Mercedes. Jeho rodina nalezla po odsunu nový domov v bavorském Řezně. Schmidtův děd býval v Kostelním Dvoře u statkáře Ebena vrchním ovčákem.\n\nAž do asanace v roce 1982 představoval Kostelní Dvůr usedlost o zhruba šesti staveních.\n\nV 80. letech 20. století byl Kostelní Dvůr zdevastován Státním statkem Chomutov, pod jehož správou chátrala celá řada historických dvorů a usedlostí v okolí Kadaně. Nyní naopak vznikají v Kostelním Dvoře domy nové. Na pravém břehu řeky Ohře u Kostelního Dvora jsou znatelné zbytky kamenné zdi, které mohou být buď zbytkem některého ze zbořených stavení, nebo snad patou původního mostu.\nV současnosti se zde dochovaly pouze dva historické domy. Blíže k řece stojí dům čp. 186, který však prošel rozsáhlou přestavbou, a nad ním pak zmíněná \"Villa Eben\" (čp. 826).\n\nKe Kostelnímu Dvoru se váže také několik pověstí. V dávných dobách tu žila krásná Thekla, dcera tamějšího správce, o jejíž ruku se ucházeli lehkomyslný rytíř Heřman a chudý pacholek František. Pověst končí tragicky, smrtí všech tří mladých lidí. Heřman a František umírají v krvavém souboji, nešťastná Thekla, jež v šílenství hodila do vln řeky Ohře své novorozeňátko, byla souzena a nedaleko Kostelního Dvora popravena. A to na místě, kde pak po dlouhá léta rostl košatý dub. Další pověst vypravuje o dívce Walpurgis, prý pohanské princezně, která se stala manželkou vodníka od Kostelního Dvora zjevuje se u tzv. Walpuržina kamene nad Horním jezem.\n\n"}
{"id": "1270826", "url": "https://cs.wikipedia.org/wiki?curid=1270826", "title": "Vajiravudh", "text": "Vajiravudh\n\nPhra Bat Somdet Phra Poramenthra Maha Vajiravudh Phra Mongkut Klao Chao Yu Hua (thajsky: พระบาทสมเด็จพระปรเมนทรมหาวชิราวุธ ฯ พระมงกุฎเกล้าเจ้าอยู่หัว), nebo Phra Bat Somdet Phra Ramathibodi Si Sinthra Maha Vajiravudh Phra Mongkut Klao Chao Yu Hua (thajsky: พระบาทสมเด็จพระรามาธิบดีศรีสินทรมหา วชิราวุธ ฯ พระมงกุฎเกล้าเจ้าอยู่หัว) nebo Ráma VI. (1. ledna 1880 – 25. listopadu 1925), byl šestý král Siamu (Thajska) z dynastie Chakri. Vládl od roku 1910 až do své smrti. Byl znám svou podporou thajského nacionalismu. V době jeho vlády se Siam posunul více k demokracii. Díky jeho úsilí byla účast Siamu v první světové válce minimální.\n\n"}
{"id": "1270834", "url": "https://cs.wikipedia.org/wiki?curid=1270834", "title": "Rypoun Petersův", "text": "Rypoun Petersův\n\nRypoun Petersův, česky také rypoun krátkoocasý (\"Gnathonemus petersii\"), je ostnojazyčná ryba patřící do čeledi rypounovití (Mormyridae) a rodu rypoun (\"Gnathonemus\").\n\nOborné jméno pochází z řečtiny, přičemž ' znamená čelist a ' znamená \"vlákno\". Je známo několik vědeckých synonym: \"Gnathonemus brevicaudatus\", \"Gnathonemus histrio\", \"Gnathonemus petersi\" a \"Mormyrus petersii\".\n\nJe sladkovodní rybou, obývající povodí řek Nigeru a Konga, obývá např. Středoafrickou republiku, Angolu, Kamerun, Nigérii, Zambii a další státy. Žije v blízkosti dna a pravděpodobně preferuje vodu o teplotě 22−28 °C a pH 6,0−8,0. Dosahuje velikosti asi 35 cm a má 25 až 31 měkkých hřbetních paprsků a 32 až 36 análních měkkých paprsků.\n\nNa podbradku ryby se nacházejí bakterie, které asi 80× za sekundu vydávají elektrický impulz a buňkami v kůži jsou následně zaznamenávány změny pole, což rypounovi nahrazuje zrak a umožňuje orientovat se ve tmě nebo hledat kořist; mezi nejoblíbenější patří uhynulé larvy z podřádu Nematocera. Rypoun je k ostatním jedincům svého druhu agresivní.\n\nRypoun Petersův je někdy loven, ale nejsou známy žádné významné hrozby a navíc má velký areál rozšíření; Mezinárodní svaz ochrany přírody jej považuje za málo dotčený.\n\n"}
{"id": "1270841", "url": "https://cs.wikipedia.org/wiki?curid=1270841", "title": "CD singl", "text": "CD singl\n\nCD singl (ve zkratce též CDS) je hudební singl ve formátu CD. Tento formát je používán již od poloviny 80. let 20. století, kdy začal nahrazovat 7\" vinyly, avšak své pevné místo na trhu si získal až na začátku 90. let. V roce 1988 byl také představen mini CD singl, ten se ale ve Spojených státech nesetkal s velkým úspěchem, na rozdíl třeba od Evropy nebo Japonska, kde byl kvůli své malé velikosti prezentován jako „kapesní“ CD, které se vejde do kapsy u košile. Populární se rovněž stalo vydávání dvojCD a maxi singlů (většinou obsahujících remixy). Od počátku 21. století jsou postupně nahrazovány digitálními singly.\n\nZa první CD singl na světě je považována píseň „Brothers in Arms“ britské kapely Dire Straits z roku 1985. Obsahoval čtyři skladby a byl vydán v omezeném počtu 200–400 kusů.\n"}
{"id": "1270842", "url": "https://cs.wikipedia.org/wiki?curid=1270842", "title": "Letiště Orio al Serio", "text": "Letiště Orio al Serio\n\nLetiště Orio al Serio (IATA: BGY, ICAO: LIME) (italsky: \"Aeroporto di Bergamo-Orio al Serio\") nízkonákladovými leteckými společnostmi nazývané také jako \"letiště Milán–Bergamo\" či \"letiště Bergamo\", je mezinárodní letiště na území italské obce Orio al Serio vzdálené 3,7 kilometrů od obce Bergama. Obsluhuje italské, 45 km vzdálené město Milán, spolu s letišti Malpensa a Linate. V roce 2016 bylo toto letiště s 11 miliony odbavenými pasažéry třetím nejvytíženějším v Itálii. Bylo založeno jako vojenské v roce 1937.\n\nLetecké základny zde k roku 2017 mají letecká společnost Ryanair a nákladní dopravce DHL Aviation.\n\n\n"}
{"id": "1270849", "url": "https://cs.wikipedia.org/wiki?curid=1270849", "title": "Seznam dílů seriálu Kancl", "text": "Seznam dílů seriálu Kancl\n\nSeznam dílů seriálu \"Kancl\" může být:\n"}
{"id": "1270853", "url": "https://cs.wikipedia.org/wiki?curid=1270853", "title": "Seznam medailistů na mistrovství Evropy ve volném stylu – muži do 97 kg", "text": "Seznam medailistů na mistrovství Evropy ve volném stylu – muži do 97 kg\n\nSeznam medailistů na mistrovství Evropy v zápasu ve volném stylu ve váhové kategorii do 97 kg. Tato váhová kategorie nese tradiční označení Těžká váha. \n"}
{"id": "1270854", "url": "https://cs.wikipedia.org/wiki?curid=1270854", "title": "Okies", "text": "Okies\n\nOkie je výraz americké angličtiny, který zkráceně označuje stát Oklahoma a jeho obyvatele. Zpravidla se používá ve specifickém významu pro příslušníky velké migrační vlny ve třicátých letech 20. století, kdy v důsledku Velké hospodářské krize a úpadku zemědělství způsobeného klimatickým jevem Dust Bowl odešlo asi 1,3 milionu obyvatel Velkých planin za obživou do Kalifornie a dalších bohatých států. Oklahomu tehdy opustilo 15 % obyvatel a ačkoli většina migrantů nepocházela z Oklahomy, ale ze sousedních států (Texas, Kansas, Arkansas), začal se pro všechny používat pejorativní výraz \"Okies\" nebo \"Oakies\". Vykonávali nejhorší práce za minimální mzdu, žili v táborech s katastrofálními hygienickými podmínkami, starousedlíci jimi opovrhovali, na vchodech restaurací se objevovaly nápisy: „Pro Okies a psy vstup zakázán“. Situaci Okies zlepšila druhá světová válka a rozvoj zbrojního průmyslu, který vytvořil nová pracovní místa, jejich potomci se už ke svým kořenům začali hrdě hlásit. \n\nJedním z Okies byl písničkář Woody Guthrie, jeho cesta do Kalifornie byla zobrazena ve filmu \"Cesta ke slávě\". Život Okies vylíčil John Steinbeck v románu \"Hrozny hněvu\" i další spisovatelé, např. Jack Kerouac, Henry P. Charles, Frank Bergon nebo Gerald Haslam.\n\nCountryový hudebník Merle Haggard složil o svém oklahomském původu píseň „Okie from Muskogee“. Rodák z Oklahoma City JJ Cale nazval své třetí album \"Okie\".\n\nAmerický pilot za druhé světové války Quince L. Brown pojmenoval svůj stroj Republic P-47 Thunderbolt „Okie“. \n\nHumorista Will Rogers s nadsázkou prohlásil, že stěhování zchudlých farmářů z Oklahomy do Kalifornie zvýšilo průměrnou inteligenci obyvatel obou států. Tento postřeh bývá označován jako „fenomén Willa Rogerse“.\n\n"}
{"id": "1270862", "url": "https://cs.wikipedia.org/wiki?curid=1270862", "title": "Diapir", "text": "Diapir\n\nDiapir (z řeckého \"diapeirein\" – \"propíchnout\"), také diapira či diapirová struktura, je geologická struktura, obecně mobilní masa, která intruduje do nadložních vrstev. Nejčastěji jde o intruze, které prorazily nadložními vrstvami starších hornin, ale diapir může označovat i relativně chladná tělesa (např. solné dómy, a bahenní diapiry).\n\nDiapiry se pohybují směrem vzhůru podél oslabených zón, popřípadě zlomů díky menší hustotě než má jejich okolí. V podstatě jde o aplikaci Archimédova zákona, celý proces se nazývá diapirismus.\n\nNejčastějšími typy diapiry jsou vulkanického původu. V případě, že jde o výstup roztavených hornin z hranice pláště na povrch v horkých skvrnách, hovoříme se o takzvaných „plášťových diapirech“. V případě rychle vystupujícího, fluidy nasyceného magmatu v úzkých komínech ze zemského pláště hovoříme o „diatrémách“. Příčiny a mechanismus pohybu materiálu v diatrémách však není totožný s příčinami pohybu diapirů.\n\nStruktury vytvořené solnými dómy mají velký hospodářský význam, jelikož jsou často „pastí“ k zachytávání přírodních uhlovodíků – ropy a zemního plynu.\n\nTermín „diapir“ zavedl rumunský geolog Ludovic Mrazec (Mrázek), který jako první pochopil princip solné tektoniky a plasticity. Otec Ludovica Mrázka byl Čech, pocházel z Horní Cerekve. \n"}
{"id": "1270885", "url": "https://cs.wikipedia.org/wiki?curid=1270885", "title": "Podmokly (zámek, okres Děčín)", "text": "Podmokly (zámek, okres Děčín)\n\nPodmokly jsou zámek ve stejnojmenné části města Děčín. Stojí v ulici Československé mládeže a slouží jako sídlo Oblastního muzea v Děčíně. Od roku 1958 je chráněn jako kulturní památka ČR.\n\nPodmokelský lovecký zámek nechal roku 1735 postavit podle plánů Jana Václava Kosche J. A. Thun. V první polovině devatenáctého století byla budova rozšířena.\n\nZámek tvoří hlavní jednopatrová budova, na kterou v pravém úhlu navazují tři boční křídla. Fasádu průčelí zdobí svislé rustikové pásy a lizénové rámy. Nad obdélnými okny jsou zvlněné nadokenní římsy. Hlavní vstup se nachází ve středním rizalitu. Průjezd je zaklenutý valenou klenbou s lunetami. V dalších prostorách byly použity valené nebo plackové klenby.\n\n\n"}
{"id": "1270886", "url": "https://cs.wikipedia.org/wiki?curid=1270886", "title": "APK Karmiotissa", "text": "APK Karmiotissa\n\nAPK Karmiotissa (řecky Αθλητικό Πολιτιστικό Κέντρο Καρμιώτισσα Πάνω Πολεμιδιών; Athlitiko Politistiko Kentro Karmiotissa Pano Polemidion) je kyperský fotbalový klub z Pano Polemidie, který byl založen v roce 1979. Letopočet založení je i v klubovém emblému. Domácí zápasy hraje na stadionu GSZ v Larnace s kapacitou cca 13 000 míst.\nKlubové barvy jsou červená a bílá.\n\nKlub se v sezóně 2015/16 probojoval poprvé v historii do nejvyšší kyperské ligy A' katigoría.\n\n"}
{"id": "1270889", "url": "https://cs.wikipedia.org/wiki?curid=1270889", "title": "Marie Imbrová", "text": "Marie Imbrová\n\nMarie Imbrová, rozená Kubíková (* 23. ledna 1960 Roudnice nad Labem), je česká afrikanistka, bývalá diplomatka, cestovatelka, sběratelka afrického umění a publicistka, zakladatelka a předsedkyně Klubu přátel Tengenenge v ČR a spolupracovnice České televize.\n\nMarie Imbrová se narodila 23. ledna 1960 v Roudnici nad Labem. Dětství strávila v obci Radešín, po sňatku (3. března 1979) se jejím trvalým bydlištěm stal Černochov u Peruce. V Africe strávila na dvou dlouhodobých pobytech téměř 8 let, poté každoročně podniká na kontinent dvě cesty. S manželem Ivanem vychovala tři již plnoleté děti – Kateřinu, Ivana a Jindřicha.\n\nZákladní školu absolvovala v malotřídce v Charvátcích a druhý stupeň v obci Mšené–lázně. Poté nastoupila na gymnázium v Roudnici nad Labem. Po maturitě vystudovala orientalistiku – afrikanistiku na Filozofické fakultě Univerzity Karlovy v Praze, zde graduovala v roce 1984, diplomovou práci zpracovala pod vedením prof. Karla Petráčka.\n\nPracovala jako vedoucí hospodářské správy na Státním zámku v Libochovicích (1986 – 1991) a jako kurátorka se specializací na novodobé dějiny a folkloristiku v Okresním muzeu v Lounech (1991 – 1997). V letech 1997 až 2008 pracovala pro Ministerstvo zahraničních věcí ČR, a to jako ministerský rada v odboru Blízkého východu a Afriky (1997 – 1999), zástupce velvyslance, 2. tajemník Velvyslanectví ČR v Nairobi v Keni a zástupce stálého představitele ČR při OSN v Nairobi - programy UNEP a HABITAT (1999 – 2000). Ve funkci Chargé d'Affaires byla pověřena vedením Velvyslanectví ČR v Nairobi a funkcí stálého představitele ČR při OSN v Nairobi pro programy UNEP a HABITAT (2000 – 2002). Jako vládní rada v odboru Afriky na MZV ČR pracovala v letech 2002 až 2004 a v odboru Blízkého východu a Afriky v letech 2004 až 2005. Byla zástupkyní velvyslance a 1. tajemníkem Velvyslanectví ČR v Harare v Zimbabwe (2005 – 2008). Od května do prosince 2008 byla jako Chargé d'Affaires pověřena vedením Velvyslanectví ČR v Harare. Působí jako nezávislá konzultantka v oblasti česko-afrických vztahů, propagátorka africké kultury a jako realizátorka výstav afrického umění. Od roku 2013 je ředitelkou Kulturních zařízení města Roudnice nad Labem.\n\nMarie Imbrová je zakladatelka (2009) a dlouhodobá předsedkyně Klubu přátel Tengenenge, z.s., členka Amerického klubu dam při Náprstkově muzeu v Praze, spolupracovnice Mezinárodního českého klubu v Praze, členka Nadace 2020 – Barendrecht – Louny a spolupracovnice Českého výboru UNICEF.\n\nZúčastnila se mezinárodního kolokvia \"International Colloquium on Culture and Creativity as Vectors of Development\", které se konalo v Bruselu v roce 2009. Z pověření zimbabwského ministra školství byla oficiální vedoucí zimbabwské delegace na 3. Světovém festivalu černošského umění v Dakaru v Senegalu v prosinci 2010.\n\nParticipovala na festivalu Dun, Dun v Litoměřicích a na Africkém festivalu ve Dvoře Králové (2014, 2015, 2016).\n\nMarie Imbrová je autorka nebo spoluautorka několika desítek článků o muzejních výstavách, v Lounech zejména v týdeníku Svobodný Hlas, a odborných článků v měsíčníku Regiz. Po návratu z Afriky publikovala v mezinárodním časopise Dialog, v cestovatelském magazínu Koktejl, v časopise Rozvojovka a v odborném časopise Mince a bankovky a poskytla několik desítek mediálních rozhovorů, zejména o svých afrických zkušenostech a africkém umění.\n\nJe autorkou textu monografie\n\nIniciátorkou vydání knihy:\n\nPodílela se na vydání sborníku:\n\nMarie Imbrová přednášela na téma zimbabwské kamenosochařství a umění v rámci Zimbabwského galavečera 3. Světového festivalu černošského umění a kultur v Dakaru. O životě v Zimbabwe, zimbabwském sochařství, africkém šperku, Emilu Holubovi, dobrovolnictví a charitativních projektech a zejména o pomoci kamenosochařské komunitě v zimbabwském Tengenenge přednáší pravidelně v Praze i v regionech.\n\n\nOd září 2015 do května 2017 působila jako lektorka čtyřsemestrálního kurzu Dějiny subsaharské Afriky ve 20. století, pro Univerzitu 3. věku při Univerzitě Jana Evangelisty Purkyně v Ústí nad Labem.\n\n"}
{"id": "1270890", "url": "https://cs.wikipedia.org/wiki?curid=1270890", "title": "Maki Cukadaová", "text": "Maki Cukadaová\n\nMaki Cukadaová (* 5. ledna 1982 Šimocuma, Japonsko) je bývalá japonská zápasnice–judistka, olympijská vítězka z roku 2004.\n\nS judem začínala na druhém stupni základní školy. V japonské seniorské reprezentaci se poprvé objevila v roce 2001 jako studentka Tókaiské univerzity v Tokiu. Po skončení studií byla zaměstnaná u bezpečnostní agentury Sogho. V roce 2004 byla nominována na olympijské hry v Athénách a ve finále se utkala s Kubánkou Daimou Beltránovou. Začátkem druhé minuty jí soupeřka poslala technikou o-soto-gari na wazari, z následujícího boje na zemi (ne-waza) však využila Kubánčino zaváhání a dostala jí do osae-komi (držení). Získala zlatou olympijskou medaili.\n\nV roce 2008 obhajovala první místo na olympijských hrách v Pekingu a ve finále se utkala s velkou soupeřkou Číňankou Tchung Wen. Ve druhé minutě zápasu se ujala vedení po o-uči-gari na juko a tento náskok držela do poslední minuty. Zbývalo dvacet sekund do konce když nezachytila nástup domácí Číňanky do seoi-nage a prohrála na ippon. Získala stříbrnou olympijskou medaili. Sportovní kariéru ukončila v roce 2011. Věnuje se trenérské práci.\n\n\n\n"}
{"id": "1270892", "url": "https://cs.wikipedia.org/wiki?curid=1270892", "title": "Podmokly (tvrz)", "text": "Podmokly (tvrz)\n\nPodmokly jsou tvrz v katastrálním území Podmokly. V současném členění statutárního města Děčín se nacházejí na území městské části Děčín V-Rozbělesy v Ústecké ulici na okraji obchodní zóny.\n\nV letech 1872 a 1920 byly na místě dochované tvrze nalezeny základy zdí dvou budov, které mohly patřit starší zaniklé tvrzi z patnáctého století, kdy Podmokly patřily Vartenberkům a později Asmanovi z Worgowitzu. Od jeho stejnojmenného potomka získali v roce 1545 vesnici rytíři z Bünau. Když v roce 1576 zemřel Günter z Bünau, byl jeho majetek rozdělen mezi dědice, a Podmokly získal Jindřich mladší z Bünau, který si zde nechal postavit renesanční tvrz. K podmokelskému panství patřilo asi dvacet vesnic. Po Jindřichově smrti je zdědil Jindřich starší z Bünau na Děčíně a Günter z Bünau na Šenštejně, přičemž z Günterovy části vzniklo bynovské panství. V podmokelské tvrzi poté bydleli pouze úředníci.\n\nTvrz původně měla podobu uzavřeného dvora opevněného pravděpodobně příkopem. Dochovala se mladšími úpravami výrazně pozměněná dvoukřídlá budova s křížovými klenbami a se schodišťovou okrouhlou věží v nároží.\n\n"}
{"id": "1270893", "url": "https://cs.wikipedia.org/wiki?curid=1270893", "title": "Kostel Archanděla Michaela (Dětřichovice)", "text": "Kostel Archanděla Michaela (Dětřichovice)\n\nKostel Archanděla Michaela v obci Dětřichovice (okres Bruntál) je filiální kostel přestavěn v letech 1771–1773 a kulturní památka České republiky.\n\nPrvní zmínky o obci Dětřichovice pocházejí z roku 1268 z německé kroniky. První písemné zmínky jsou z roku 1377. Na původním místě dřevěné luteránské modlitebny z roku 1558 byl v letech 1771–1773 postaven nový barokní kostel. Stavitelem byl krnovský knížecí stavitel Michael Clement a tesař Anton Thiel z Bruntálu. Na kostel byl v devadesátých letech vydán demoliční výměr. Po roce 2000 se o záchranu kostela podílelo \"Občanské sdružení Dětřichovice\". Finanční prostředky se podařilo získat z Programu rozvoje venkova ČR. Žadatelem dotací byla Římskokatolická farnost Andělská Hora ve Slezsku. V roce 2011 byla za finanční pomoci Nadace OKD opravena kruchta, rekonstruovány schody na kůr, vyrobeno dřevěné zábradlí na kruchtě a zavedena elektřina.\n\nKolem hřbitova byla postavena kamenná hřbitovní zeď.\n\nV roce 1533 probíhala luteránská reformace a od roku 1582 byla násilně vnucována kalvinistická víra. V roce 1625 byla provedena rekatolizace. V roce 1668 byl kostel přifařen k farnosti Široká Niva. Filiální kostel patří Děkanátu Bruntál, farnost Andělská Hora ve Slezsku. Farnost je spravována z farnosti Malá Morávka.\n\nJednolodní zděná stavba na půdorysu kříže, zaklenut pruskou klenbou v lodi. Hranolová věž byla přistavěna k jižnímu průčelí. Podvěžím vede boční vstup do kostela. Původní krytina kostela byla břidlice.\n\nVnitřní vybavení tvořil hlavní oltář s obrazem archanděla Michaela a boční oltář s obrazem Panny Marie Pomocné. Na kruchtě byly umístěny varhany.\n\nInteriér byl vykraden (oltáře, kazatelna, zpovědnice, lustr, varhanní skříň bez píšťal a lavice).\n\nPůvodní dva zvony byly zavěšeny v dřevěném kostele. Nejstarší zvon byl ulit v roce 1564 o váze 5,5 centýřů a měl český nápis: \"Jan Plebán konkař a zvonař ulil tento zvon 1564\". Tento zvon byl nabídnut k odprodeji v roce 1996 tehdejším duchovním správcem. Zvon byl vyvezen pravděpodobně do Německa.\n\nDruhý zvon z roku 1607 vážil 4 centýře a měl nápis: \"1607 . Adam Schraubadres. Divina populo pia Classica Canto Vilmina Discutio Funera ploro pia\". V roce 1942 byl rekvírován, nebyl zničen, ale po druhé světové válce vrácen omylem do kostela sv. Ludmily v Praze-Vinohradech. V roce 2008 byl vrácen a zavěšen 4. října 2008 zpět do kostela sv. Michaela archanděla.\n\nTřetí zvon byl z roku 1819 ulit v Olomouci a nesl nápis: \"HO B.V. MARIAE S. IOH. BAP.FUDITW.STRAUB.OLOMUTII. 1819\". Zvon daroval obchodník z Andělské Hory Michael Gottwald se svou manželkou Marianou. \n\n"}
{"id": "1270894", "url": "https://cs.wikipedia.org/wiki?curid=1270894", "title": "Jack McEvoy", "text": "Jack McEvoy\n\nJohn „Jack“ McEvoy je literární postava, kterou vytvořil Michael Connelly v roce 1996 v knize Básník, a znovu se objevila o třináct let později v pokračování nazvaném Strašák. McEvoy se v roce 2001 objevil také v knize Temnější než noc, kde jako hlavní postava vystupuje Harry Bosch, a v roce 2008 v knize Rozsudek ráže 9, kde je hlavní postavou Mickey Haller.\n\nConnelly popisuje období kdy psal o McEvoyovi jako jeho nejméně oblíbenou zkušenost během psaní, protože se jedná o jeho postavu s nejvíce autobiografickými prvky. Po vydání knihy Strašák Connelly prohlásil, že teď Jacka „užil k ledu“.\n\nPostava McEvoye je údajně částečně vytvořena podle Connellyho kamaráda z dětství se stejným jménem. Skutečný Jack ale vypadá úplně jinak a na rozdíl od literárního McEvoye žije v oblasti Nové Anglie. Connelly a McEvoy jsou stále blízcí přátelé a nějaký odkaz na něj se vyskytuje v téměř každé Connellyho knize. McEvoy a Connelly jsou členy skupiny přátel, které jejich známí říkají „The Fam“ (rodina) nebo „The Squad“ (družstvo). Členové této skupiny mají přezdívky jako „Rameno“, „Brambora“, „Noha“, „Hřib“, „Karambola“ nebo „Kruton“. McEvoy prozradil, že jeho přezdívka je „Flapjack“ (pečená ovesná tyčinka). Connelly svou přezdívku neprozradil.\n\nJack se narodil 21. května 1961 Millii a Tomovi McEvoyovým. Má bratra dvojče Seana a starší sestru Sarah (zemřela v roce 1976). Jeho švagrovou je Riley McEvoyová. Vyrůstal v Coloradu a vystudoval žurnalistiku na Severozápadní univerzitě Medill v Evanstonu v Illinois. Po dokončení studií odjel na nějaký čas do Paříže a po návratu získal místo reportéra píšícího do černé kroniky v novinách Rocky Mountain News.\n\nNa konci devadesátých let se přestěhoval do Los Angeles, kde psal do černé kroniky v Timesech. Zde se oženil a později také rozvedl s kolegyní novinářkou Keishou Russelovou, která se již dříve objevila v Connellyho románu Poslední kojot z roku 1995.\n"}
{"id": "1270895", "url": "https://cs.wikipedia.org/wiki?curid=1270895", "title": "Mika Sugimotová", "text": "Mika Sugimotová\n\nMika Sugimotová (* 27. srpna 1984 Itami, Japonsko) je bývalá japonská zápasnice–judistka, stříbrná olympijská medailistka z roku 2012.\n\nS judem začínala na základní škole v 9 letech. V japonské seniorské reprezentaci se poprvé objevila v roce 2003 jako studentka Cukubské univerzity. Po skončení studií v roce 2007 byla zaměstnaná u strojírenské firmy Komatsu. V roce 2010 měla životní sezonu, vyhrála asijské hry a na domácím mistrovství světa v Tokiu získala titul v těžké váze i v kategorii bez rozdílu vah.\n\nV roce 2012 startovala na olympijských hrách v Londýně a bez většiho zaváhání postoupila do finále, ve kterém se utkala s Kubánkou Idalis Ortízovou. Taktické finále se odehrávalo pouze v boji o úchop a v regulerní hrací době i prodloužení skončilo nerozhodně. Při hantei rozhodčí vzali v potaz její napomenutí za pasivitu a zvedli praporky ve prospěch její soupěřky. Získala stříbrnou olympijskou medaili. Vzápětí ukončila sportovní kariéru. Věnuje se práci instruktorky juda v Komatsu.\n\nMika Sugimotová byla pravoruká judistka, její specialitou byla technika o-guruma.\n\n\n\n"}
{"id": "1270902", "url": "https://cs.wikipedia.org/wiki?curid=1270902", "title": "Asmatové", "text": "Asmatové\n\nAsmatové, jinak také „řezbáři z močálů“, jsou etnická skupina žijící na západě ostrova Nová Guinea. Odhadovaný počet je 30 000 osob. Kdysi patřili mezi jedny z nejobávanějších lovců lebek a kanibalů na ostrově. Jazyk patří k tzv. čtvrtému kmeni papuánských jazyků. Jsou to lovci, sběrači a rybáři. Mezi základní složkou jejich potravy patří ságo, doplněné o nasbírané larvy nosatcovitých brouků (\"Rhynchophorus ferrugineus\"), a ulovená zvířata. Ve zdejších řekách žije mnoho ryb, korýšů a také krokodýli, které rovněž loví. V době válek pojídali mozky nepřátel z jejich rozpolcených lebek a míchali je se ságovými červy. Dodávalo jim to sílu k dalšímu boji.\nPrvní je zřejmě navštívil slavný mořeplavec James Cook v roce 1770, jenž vyslal člun proti proudu řeky Kuti. Posádka se setkala s kánoemi obsazenými po zuby ozbrojenými Asmaty. Ti podle svého válečného zvyku vyhazovali do vzduchu hrsti vápna, přičemž námořníci si oblaka prachu vyložili jako kouř po vypálení salvy, a proto spustili palbu. Na konci „prvního kontaktu“ bylo 20 mrtvých námořníků a neznámý počet Asmatů. Tato etnická skupina si ještě hluboko ve 20. století udržela pověst divokých válečníků a lovců lebek.\n\nNejvíce asmatských artefaktů bylo shromážděno Michaelem Rockefellerem. A tyto artefakty můžeme naleznout v Metropolitním muzeu umění v New Yorku a Tropenmuseum v Amsterdamu. Většina Asmatů praktikuje polygamii (mnohoženství) a v mnoha případech „dědí“ ženy a děti po svých příbuzných, kteří zemřou, aby nezůstaly bez majetku a ochrany.\n\nNedávno přišel srílanský antropolog Gananath Obeyesekere v knize Cannibal Talk s tvrzením, že přesvědčení o kanibalismu u „těch druhých“ je mnohdy důsledkem mezikulturního neporozumění. Představa kanibala podle Obeyesekera pomáhala u dobyvatelů a kolonizátorů zkonstruovat exotické primitivní kultury, které je nezbytné civilizovat, protože provozují perverzní rituály.\n\nAsmati ztělesňovali mnohá západní tabu – praktikovali lov hlav a kanibalismus, provozovali ritualizovanou homosexualitu, při vybraných příležitostech si pili vzájemně moč či sdíleli manželky. Asmati již od prvního kontaktu neměli s Evropany přátelské vztahy.\n\nAsmatové žijí ve vesnicích v přílivových oblastech, kde se výška hladiny řek, u kterých bydlí, mění až o jeden metr. A z tohoto důvodů si staví domy na vysokých kůlech. Každá vesnice má stejný jazyk, ale všechny se mezi sebou nějakým způsobem lehce liší, ať už kulturně, jazykem nebo náboženstvím. Nicméně sdílejí smysl pro identitu a tak na sebe budou vzájemně ukazovat jako na Asmaty.\n\nProtože museli čelit velkému počtu útoků, stavěli si velké a společné domy. Ani uvnitř nebyli rozděleny žádnými přepážkami. Každý Asmat má v domě pouze ohniště kolem kterého má veškerý svůj majetek (luky, šípy, štíty). Takže každý má naprosto nulové soukromí.\n\nAsmatské náboženství je založeno na kultu předků, mají velmi bohatý a složitý duchovní systém. Věří tomu, že byli vyřezáni ze dřeva, a tak se toto umění dědí z otce na syna. Dřevo je pro ně posvátné.\n\nMají velké množství hodných a zlých duchů. Věří na převtělování a moc předků, zejména těch, kteří jsou vyřezáni ze dřeva. Ve zdobení se nejvíce objevuje černá a červená barva. Při obřadních rituálech používají zdobné kosti kasuárů, jejichž dekorace je také doplněna kasuářím peřím. Uctívají lebky svých zemřelých: nechávají je na posvátném místě v domě, ale zalepují každý otvor pryskyřicí a barevnými semeny, aby tudy nemohli vcházet a vycházet (zlí a dobří) duchové.\n\nKaždý důležitý předmět, dům či nástroj v jejich životě je krásně vyřezán. Největším a nejdůležitějším majetkem vesnice jsou kánoe, které jsou vyrobené z jednoho kusu dřeva a taktéž jsou krásně vyřezávané\n\n"}
{"id": "1270910", "url": "https://cs.wikipedia.org/wiki?curid=1270910", "title": "Seznam medailistů na mistrovství Evropy ve volném stylu – muži do 125 kg", "text": "Seznam medailistů na mistrovství Evropy ve volném stylu – muži do 125 kg\n\nSeznam medailistů na mistrovství Evropy v zápasu ve volném stylu ve váhové kategorii do 125 kg. Tato váhová kategorie nese tradiční označení Supertěžká váha. \n"}
{"id": "1270911", "url": "https://cs.wikipedia.org/wiki?curid=1270911", "title": "Kostel svatého Michaela Archanděla (Roudno)", "text": "Kostel svatého Michaela Archanděla (Roudno)\n\nKostel svatého Michaela Archanděla v obci Roudno (okres Bruntál) je farní kostel z 17. století a kulturní památka České republiky.\n\nPrvní písemné zmínky o obci Roudno jsou z roku 1397. Kostel byl vystavěn v druhé polovině 17. století, upravován v 19. století. V letech 2008–2009 proběhla obnova kostela s celkovými náklady 2,4 miliony korun. Na obnovu kulturní památky bylo čerpáno mimo jiné i z Programu rozvoje venkova Ministerstva zemědělství.\n\nKolem kostela je pravidelná osmiboká hřbitovní zeď.\n\nFarní kostel patří Děkanátu Bruntál farnost je spravována Římskokatolickou farností Bruntál a Českou provincií O. T. (Česká provincie Řádu bratří domu Panny Marie v Jeruzalémě /Německý řád/).\n\nJednolodní pozdně barokní podélná orientovaná stavba, závěr polygonální s opěráky. V západním průčelí přistavěna hranolová věž.\n\n"}
{"id": "1270915", "url": "https://cs.wikipedia.org/wiki?curid=1270915", "title": "Terne III", "text": "Terne III\n\nTerne III byl norský protiponorkový systém středního dosahu vyvinutý zbrojovkou Kongsberg. Systém bylo možné instalovat na válečné lodě s výtlakem větším než 500 tun. Byl ve výzbroji norského a amerického námořnictva.\n\nNa vývoji systému spolupracoval Norský výzkumný ústav pro obranu se zbrojovkou Kongsberg. Sériová výroba systému byla zahájena roku 1960. Během služby byl systém postupně zdokonalován.\n\nSystém tvořilo šestinásobné odpalovací zařízení raketových hlubinných pum, vyhledávací a střelecký sonar, střelecký počítač a samotné neřízené raketové hlubinné pumy. Pumy byly poháněné raketovým motorem na tuhé pohonné látky. Za letu je stabilizovaly čtyři pevné stabilizační plochy. Nabíjení bylo automatické. Odpalovací zařízení bylo zakryto rozevíracím ochranným krytem.\n\n\n\n"}
{"id": "1270916", "url": "https://cs.wikipedia.org/wiki?curid=1270916", "title": "Wonsan (MLS-560)", "text": "Wonsan (MLS-560)\n\nROKS Wonsan (MLS-560) je víceúčelová minonoska a podpůrná loď námořnictva Korejské republiky postavená v rámci programu MLS-I. Primárně slouží jako minonoska a vlajková loď minolovek, sekundárně slouží jako logistická podpůrná loď, nebo k výcviku. Jihokorejské námořnictvo původně plánovalo stavbu tří jednotek této třídy, kvůli nedostatku financí ale byla postavena pouze tato jedna.\n\nPlavidlo postavila v rámci programu MLS-I jihokorejská loděnice Hyundai Heavy Industries (HHI). Stavba byla zahájena v červenci 1994, na vodu byla loď spuštěna v září 1996 a do služby byla uvedena v září 1997. Původně měla být postavena ještě dvě plavidla této třídy, jejich stavba ale byla zrušena kvůli nedostatku financí.\n\nElektroniku tvoří vzdušný vyhledávací radar Thales DA-05, radar S1810 a pozemní vyhledávací a navigační radar SPS-95K a sonar Thales PHS-32. Kanóny využívají systém řízení palby Samsung/Ferranti WSA-423, střelecký radar ST1802 a optronickou hlavicí Radamec 2400. Plavidlo je vyzbrojeno jedním 76mm kanónem OTO Melara Compact ve věži na přídi, dvěma 40mm dvojkanóny No Bong a dvěma trojhlavňovými 324mm torpédomety Mk.32. Obranu posiluje systém pro radiotechnický průzkum ULQ-11K propojený se dvěma vrhači klamných cílů Mk.137 systému Mk.36 SRBOC. Celkově plavidlo unese až 300 námořních min, které jsou umístěny na šesti párech kolejnic na zádi. Do moře jsou shazovány dvěma otvory na zádi, krytými poklopy. Na zádi se nachází rozměrná přistávací plocha a hangár pro těžký vrtulník MH-53E, který kromě přepravy nákladu může sloužit i k ničení min.\n\nPohonný systém koncepce CODAD tvoří čtyři diesely SEMT-Pielstick 12 PA6, každý o výkonu 3160 kW, pohánějící dva lodní šrouby. Nejvyšší rychlost dosahuje 22 uzlů. Dosah je 4500 námořních mil při rychlosti 15 uzlů. Kvůli zlepšení nautických vlastností je plavidlo vybaveno párem aktivních ploutvových stabilizátorů.\n"}
{"id": "1270917", "url": "https://cs.wikipedia.org/wiki?curid=1270917", "title": "Ivan Frgić", "text": "Ivan Frgić\n\nIvan Frgić (18. července 1953 Sombor, Jugoslávie – 31. října 2015) byl jugoslávský zápasník, reprezentant v zápase řecko-římském, stříbrný z olympijských her a mistrovství světa, mistr Evropy. \n\nV roce roce 1976 na olympijských hrách v Montrealu vybojoval v kategorii do 57 kg stříbrnou medaili a v roce 1980 na hrách v Moskvě ve stejné kategorii čtvrté místo. V roce 1978 vybojoval stříbro, v roce 1974 a 1977 bronz na mistrovství světa, v roce 1975 a 1979 byl šestý. V roce 1973 vybojval bronz a v roce 1975 zlato na mistrovství Evropy. V letech 1971, 1973 a 1975 až 1979 vybojoval titul mistra Jugoslávie. Po skončení aktivní sportovní kariéry působil jako trenér a funkcionář. Byl členem RK Radnički Sombor, kde zastával také pozici předsedy klubu. Zemřel po dlouhé nemoci v říjnu 2015 a pochován byl na katolickém hřbitově v Somboru.\n\n"}
{"id": "1270918", "url": "https://cs.wikipedia.org/wiki?curid=1270918", "title": "Bystřice (přítok Svratky)", "text": "Bystřice (přítok Svratky)\n\nBystřice je pravostranný přítok řeky Svratky v okrese Žďár nad Sázavou v Kraji Vysočina. Délka toku činí 26,2 km. Plocha povodí měří 62,1 km².\n\nŘíčka pramení v lesích jižně od Koníkova v nadmořské výšce okolo 705 m. Na horním toku teče převážně jihovýchodním směrem. Pod ústím Vojtěchovského potoka opouští les a krátce směřuje na jih. Mezi Vojtěchovem a Bohuňovem napájí spolu se Skalským potokem \"Skalský rybník\". Od hráze rybníka proudí dále na jihovýchod. Jižně od Bohuňova zadržuje vody potoka rozlehlý Domanínský rybník (20 ha), který je využíván především k rekreaci. Zhruba mezi desátým a dvanáctým říčním kilometrem protéká Bystřice stejnojmenným městem. V tomto úseku teče východním směrem. Východně od Bystřice nad Pernštejnem, mezi Dvořištěm a Lesoňovicemi, se údolí říčky výrazně prohlubuje a její tok se obrací velkými oblouky na sever. Zde se nad levým břehem nachází zřícenina hradu Aueršperk, kterou říčka obtéká ze tří stran. Na dolním toku protéká převážně zalesněným územím. Údolím je vedena silnice II/388 spojující Bystřici nad Pernštejnem s obcí Vír. Zde se Bystřice vlévá do řeky Svratky (zhruba 1 km pod VD Vír I), na 107,1 říčním kilometru, v nadmořské výšce 390 m. \n\nNejvětším přítokem Bystřice je Domanínský potok (hčp 4-15-01-0390), jehož délka činí 4,7 km. Plocha povodí měří 7,1 km².\n\n\nPrůměrný průtok Bystřice u ústí činí 0,33 m³/s.\n\n"}
{"id": "1270919", "url": "https://cs.wikipedia.org/wiki?curid=1270919", "title": "Pastýřská koruna", "text": "Pastýřská koruna\n\nPastýřská koruna (v anglickém originále The Shepherd's Crown) je humoristický fantasy román britského spisovatele Terryho Pratchetta, celkově v pořadí 41. z cyklu Úžasná Zeměplocha.\n\nJedná se o pátý (a zároveň poslední) román, jehož příběh se zaměřuje na mladou čarodějku Toničku Bolavou a její činy.\n\nBábi Zlopočasná umírá a vše odkazuje Toničce Bolavé. Elfové svrhnou Královnu víl z trůnu, vyženou jí z její říše a plánují ovládnout svět. Tonička se snaží převychovat Královnu víl a zároveň musí zabránit elfům v jejich plánu. Toničce i tentokrát pomáhají Nac Mac Fíglové, ale přidají se i další čarodějky, zejména Stařenka Oggová a Magráta Česneková, a další lidé.\n"}
{"id": "1270924", "url": "https://cs.wikipedia.org/wiki?curid=1270924", "title": "Chemsex", "text": "Chemsex\n\nChemsex je označení pro praktiky spojující drogy se sexem, tedy užívání drog za účelem zpříjemnění sexuálních aktivit. Jde o fenomén druhé dekády 21. století, nejedná se ani tak o drogy spojované dříve s taneční scénou, jako spíše drogy nové: GHB (tekutá extáze) a mefedron (mňau mňau), ale též ketamin, MDMA, pervitin nebo amfetaminy. Zpravidla se jedná o skupinové bytové párty, svolané přes seznamovací aplikace chytrých mobilních telefonů. \n\nK rozmachu dochází zejména v gay komunitě v souvislosti s ubývajícími gay kluby coby alternativními místy k seznámení a samozřejmě s rozvojem smartphonových aplikací. Častější seznamování přes takové aplikace se vysvětluje obecně omezenějšími možnostmi seznamování oproti heterosexuálům.\n\nRiziko těchto aktivit spočívá jednak v drogové závislosti, jednak v šíření pohlavně přenosných nemocí při střídání partnerů a ztrátě zábran i dbaní na zásady bezpečného sexu, také v možnosti nedobrovolného sexu.\n\nNa téma byl v roce 2015 natočen filmový dokument \"Chemsex\".\n\nÚčastníci v aplikacích používají zkratky:\n\n"}
{"id": "1270927", "url": "https://cs.wikipedia.org/wiki?curid=1270927", "title": "Hungarian Ladies Open 2017 – ženská čtyřhra", "text": "Hungarian Ladies Open 2017 – ženská čtyřhra\n\nŽenská čtyřhra Hungarian Ladies Open 2017 probíhala ve druhé polovině února 2017. Do deblové soutěže budapešťského tenisového turnaje nastoupilo šestnáct dvojic. Obhájcem titulu, z události hrané v rámci nižšího okruhu ITF, byl pár Ema Burgićová Bucková a Georgina Garcíaová Pérezová, jehož členky do turnaje nezasáhly.\n\nVítězem se stal čtvrtý nasazený tchajwansko-gruzínský pár Sie Su-wej a Oxana Kalašnikovová, který ve finále za 1.21 hodin zdolal australsko-kazašskou dvojici Arina Rodionovová a Galina Voskobojevová po setech 6–3, 4–6, až v rozhodujícím supertiebreaku [10–4]. Obě šampionky si do žebříčku WTA připsaly 280 bodů a získaly premiérovou společnou trofej. Sie vybojovala osmnáctý deblový titul na okruhu WTA Tour, první od French Open 2014, a pro Kalašnikovovou to bylo čtvrté takové turnajové vítězství.\n\nTurnajové jedničky a členky elitní světové desítky, Tímea Babosová s Lucií Šafářovou, odstoupily před semifinále pro svalové potíže Šafářové. \n\n"}
{"id": "1270929", "url": "https://cs.wikipedia.org/wiki?curid=1270929", "title": "Dubai Tennis Championships 2017 – ženská čtyřhra", "text": "Dubai Tennis Championships 2017 – ženská čtyřhra\n\nŽenská čtyřhra Dubai Tennis Championships 2017 probíhala ve druhé polovině února 2017. Do deblové soutěže tenisového turnaje nastoupilo dvacet osm dvojic. Obhájcem titulu byl tchajwansko-chorvatský pár Čuang Ťia-žung a Darija Juraková, jehož členky nestartovaly společně. Čuang nastoupila s Čeng Saj-saj, aby v úvodním kole podlehly Gabriele Dabrowské s Jeļenou Ostapenkovou. Spoluhráčkou Jurakové se stala Anastasia Rodionovová, s níž skončila ve druhé fázi také na raketách Dabrowské a Ostapenkové.\n\nVítězem se stal druhý nasazený pár Rusek Jekatěrina Makarovová a Jelena Vesninová, který ve finále zdolal česko-čínské turnajové šestky Andreu Hlaváčkovou s Pcheng Šuaj výsledkem 6–2, 4–6 a [10–7]. Obě šampionky si do žebříčku WTA připsaly 900 bodů a získaly devátou společnou trofej. Makarovová vybojovala desátý deblový titul na okruhu WTA Tour a pro Vesninovou to bylo šestnácté takové turnajové vítězství.\n\nČtyři nejvýše nasazené páry obdržely volný los do druhého kola.\n"}
{"id": "1270934", "url": "https://cs.wikipedia.org/wiki?curid=1270934", "title": "Kostel svatého Michaela (Krásný Studenec)", "text": "Kostel svatého Michaela (Krásný Studenec)\n\nKostel svatého Michaela v Krásném Studenci je zaniklá sakrální stavba. Jednalo se o barokní, jednolodní kostel. Byl zbořen na podzim v roce 1966.\n\nPoprvé se Krásný Studenec (lat. \"Pulcher fons\", něm. \"Schönborn\") připomínám v roce 1352 jako součást ústeckého děkanátu. Jednalo se zřejmě o zchudlý kostel, protože až v roce 1405 mohl odvádět desátek ve výši tří grošů. Nejstarším známým farářem v místě byl Jakub, který roku 1363 uváděl do úřadu kněze v Rozbělesích. Farář Jakub v roce 1364 však odešel a na jeho místo byl patronem kostela Janem z Vartemberka dosazen kněz Ota Petr z Ústí nad Labem. Ten však roku 1366 rezignoval a na jeho místo nastoupil Jan z Ústí. Během třicetileté války nebyla místní fara obsazeny a od roku 1702 se lokalita stala trvalou součástí nově zřízené farnosti v Děčíně-Podmoklech. Původní středověká stavba kostela byla v roce 1712 zásadně přestavěna a to v barokním slohu.\n\nMěl užší obdélný presbytář. K jeho severní straně byla přistavěna dvoupatrová hranolová věž završená cibulovou střechou a s valeně klenutou sakristií v přízemí. Po jižní straně lodi byl hlavní vstup chráněný barokní předsíní. Západní průčelí bylo trojosé, se středním rizalitem, v němž bylo vsazeno portálové, obdélníkové okno a lizénový rámec. Zakončeno bylo trojúhelníkově zakončeným křídlovým štítem s jehlanci. (…) Mohutná nízká hranolová věž s pásovými římsami, vpadlými poli a okny, v 1. patře obdélnými, v 2. patře polokruhově ukončenými, byla zastřešena mohutnou cibulovou bání. Presbytář byl sklenut valenou klenbou s dvěma lunetami a dvěma pásy, sbíhajícími na pilastry. Po severní straně byl obdélníkový portál do sakristie (v podvěží).\"\nPřed zničením studeneckého kostela se podařilo zachránit renesanční boční oltář, protože ten byl (po restauraci v Jihlavě) již od června 1958 umístěn v kostele sv. Františka v Podmoklech. Jedná se o velmi cennou kulturní památku. Jeho autorem je F. Dittirch starší z Freibergu, jenž oltář zhotovil roku 1605. Do kostela sv. Františka byla umístěna i kamenná křtitelnice z 15. století spolu se sochou sv. Václava. Zvon pro studenecký kostel odlil roku 1587 Wolf Hilger. Wolf Hilger pocházel ze slavného rodu zvonařů, který působil v saském Freibergu od 15. do druhé poloviny 17. století. Varhany vyrobil roku 1718 Leopold Spiegel.\n\nKostel sv. Michaela v poválečných letech chátral. Peníze na jeho rekonstrukci (240 000 korun) byly místní faře přislíbeny komunistickými orgány již roku 1956. Nikdy však nebyly poskytnuty, a proto se stav kostela nadále zhoršoval. Roku 1966 nakonec MNV v Krásném Studenci zažádalo o demolici kostela, kterou následně ONV v Děčíně schválil. Kostel byl zbořen v listopadu 1966, památkové předměty byly uskladněny v kostele sv. Václava v Děčíně. Dnes se tak na návsi nachází jen zpustlá hřbitovní zeď, na místě kostela bylo po demolici zřízeno dětské hřiště.\n"}
{"id": "1270935", "url": "https://cs.wikipedia.org/wiki?curid=1270935", "title": "Miroslav Široký", "text": "Miroslav Široký\n\nMiroslav Široký (21. ledna 1885, Praha – 8. října 1972) byl český fotbalista, útočník.\n\nHrál v předligové éře za AC Sparta Praha, SK Slavia Praha a SK Viktoria Žižkov. Za českou reprezentaci nastoupil 13. 6. 1908 v utkání s Anglií.\n\n\n"}
{"id": "1270939", "url": "https://cs.wikipedia.org/wiki?curid=1270939", "title": "A Change of Seasons", "text": "A Change of Seasons\n\nA Change of Seasons je extended play progresivní metalové kapely Dream Theater vydaný 19. září 1995 u East West Records. Skládá se z dvaceti tří minutové titulní skladby a několika živých coververzí zahraných na koncertu fanklubu v Ronnie Scott's Jazz Club v Londýně.\n\nTitulní skladba byla nahrána v BearTracks Studios v New Yorku. Jsou v ní použity zvukové stopy z filmu Společnost mrtvých básníků a citáty z básně Roberta Herricka \"To the Virgins, to Make Much of Time\". \n\nPíseň „A Change of Seasons“ měla být původně vydaná na albu \"Images and Words\", ale místo toho byla znovu nahraná a vydaná jako EP o 3 roky později. Text, po smrti své matky, napsal tehdejší bubeník Mike Portnoy. \"A Change of Seasons\" je také první vydaná nahrávka s klávesistou Derekem Sherinianem.\n\n"}
{"id": "1270940", "url": "https://cs.wikipedia.org/wiki?curid=1270940", "title": "DUN", "text": "DUN\n\nDUN může znamenat:\n\n\n"}
{"id": "1270941", "url": "https://cs.wikipedia.org/wiki?curid=1270941", "title": "Klast", "text": "Klast\n\nKlast (z řeckého \"klastó\" – \"zlomený\", \"prasklý\") je termín označující úlomek horniny jakékoliv velikosti, ať už oblázku, písečné nebo prachové zrno, úlomek schránky organismu (takové úlomky se někdy nazývají i \"bioklasty\") apod. Podle původu se označují jako:\n\n\n"}
{"id": "1270943", "url": "https://cs.wikipedia.org/wiki?curid=1270943", "title": "Judo na asijských hrách", "text": "Judo na asijských hrách\n\nJudo na asijských hrách je sportovní akcí, která je pravidelnou součástí Asijských her pořádaných každé čtyři roky na asijském kontinentu. Hry jsou pořádány Asijskou olympijskou radou (OCA), která je přidruženým členem Mezinárodního olympijského výboru (MOV).\n\n\n"}
{"id": "1270951", "url": "https://cs.wikipedia.org/wiki?curid=1270951", "title": "Kamýk (zámek, okres Litoměřice)", "text": "Kamýk (zámek, okres Litoměřice)\n\nKamýk je zámek na okraji hospodářského dvora ve stejnojmenné obci v okrese Litoměřice. Vznikl na místě starší tvrze, která jako nové panské sídlo ve druhé polovině šestnáctého nahradila nedaleký hrad.\n\nPod kamýckým hradem se nachází starý hospodářský dvůr. Ve druhé polovině šestnáctého století v něm některý z členů rodu Kamýků ze Lstiboře nechal postavit renesanční tvrz. První písemná zmínka o ní pochází z roku 1628, kdy ji Jan Jiří Kamýcký ze Lstiboře prodal Heřmanu Černínovi z Chudenic. Spolu s hradem byla o tři roky vypleněna saským vojskem. Sylvie Kateřina Černínová z Millesima, vdova po Heřmanovi, kamýcký statek připojila k lovosickému panství. V roce 1863 koupil zchátralou tvrz Dr. Otto Polak. O dva roky později ji nechal zbourat a na jejím místě postavit malý novorenesanční zámek vilového rázu. Ještě předtím si panství pronajímal. Jeho sestra Betty se stala druhou manželkou skladatele Bedřicha Smetany, který na tvrzi pobýval před svou cestou do Švédska a kreslil okolní krajinu. Ve druhé polovině 20. století byla v zámku mateřská škola, závodní kuchyně a ubytovna pro brigádníky.\n\n\n"}
{"id": "1270954", "url": "https://cs.wikipedia.org/wiki?curid=1270954", "title": "Kalek (zámek)", "text": "Kalek (zámek)\n\nKalek je zámek ve stejnojmenné obci v okrese Chomutov. Stojí na návrší nad potokem Lužnice jihovýchodně od kostela svatého Václava.\n\nZakladatelem zámku byl majitel červenohrádeckého panství Jan Adam z Auersperku, který ho nechal postavit v letech 1765–1766 u příležitosti návštěvy císaře Josefa II. Císař panství navštívil 19. června 1766. V dalších letech zámek sloužil jako úřad polesného a byly v něm byty pro zaměstnance. V zámku se nachází hotel.\n\nHlavní zámecká budova má obdélníkový půdorys, mansardovou střechu a hladké omítky. Architektonické detaily byly odstraněny při pozdějších úpravách. Během přestavby v roce 1968 bylo zcela změněno uspořádání místností, sníženy stropy a vyměněna okna.\n\n"}
{"id": "1270964", "url": "https://cs.wikipedia.org/wiki?curid=1270964", "title": "HC Slavoj Liberec", "text": "HC Slavoj Liberec\n\nHC Slavoj Liberec (celým názvem: Hockey Club Slavoj Liberec) je český klub ledního hokeje, který sídlí v Liberci v Libereckém kraji. Založen byl v roce 1970 pod názvem VTJ Ještěd Liberec a zpočátku se tak jednalo o klub pozemního vojska. Civilním týmem se stal teprve po pádu komunistického režimu. Svůj současný název nese od roku 2015. Od sezóny 2009/10 působí v Liberecké krajské lize, čtvrté české nejvyšší soutěži ledního hokeje. Klubové barvy jsou červená, modrá a bílá.\n\nVojáci jsou již třetí sezónou vedeni legendárním hrajícím trenérem Jiřím Herdou, známým například ze seriálu České televize - Poslední Sezóna. Tým Vojáků je poskládán nejen z talentovaných a nadějných hráčů, ale i ze zkušených borců, kteří prožili dlouhé a úspěšné kariéry ve vyšších soutěžích. Mezi legendy klubu bezpochybně patří Michael Bretl, bratři Chládkové, Petr Arlt, Oto Valenta, Jiří Svoboda, Ondřej Dvořák, Jan Burkoň, Martin Šnajdr, Jiří Herda a Jakub Šesták.\n\nPřed sezónou 2012/13 do týmu VTJ z týmu Bílí Tygři Liberec přestoupil Tomáš Kyselák. Částka za přestup nebyla oficiálně zveřejněna, ale je jasné, že tento útočný obránce se skvělou technikou hole se stal jedním z nejdražších hráčů v historii klubu. Během léta také údajně proběhla jednání mezi vedením klubu a brankářskou legendou Dominikem Haškem. Jednání bohužel pro fanoušky Vojáků a příznivce slavného Dominátora skončili neúspěšně. I přes existenční problémy, ve kterých se tým VTJ před sezónou 2012/2013 nacházel, se Vojáci semknuli a dokázali suverénně vyhrát jak základní část Krajského hokejového přeboru tak i play-off.\n\nSvé domácí zápasy odehrává ve Svijanské Aréně s kapacitou 6 000 diváků.\n\n\n\nZdroj: \n\n\n\nZdroj: \n\n"}
{"id": "1270965", "url": "https://cs.wikipedia.org/wiki?curid=1270965", "title": "HK Jenisej Krasnojarsk", "text": "HK Jenisej Krasnojarsk\n\nHK Jenisej (ХК «Енисей») je ruský klub bandy, sídlící ve městě Krasnojarsk. Je účastníkem Ruské superligy v bandy, domácí zápasy hraje na Stadionu Jenisej pro deset tisíc diváků. Klubové barvy jsou červená a modrá.\n\nBandy se začalo v Krasnojarsku hrát v roce 1928 a roku 1934 vznikl při závodě Krasmaš klub pod názvem Strojitěl Vostoka, název Jenisej nese od roku 1960. V sovětské první lize debutoval v roce 1953, od roku 1965 hraje nejvyšší soutěž nepřetržitě. Získal jedenáct titulů mistra SSSR (1980, 1981, 1982, 1983, 1984, 1985, 1986, 1987, 1988, 1989, 1991) a čtyři tituly mistra Ruska (2001, 2014, 2015 a 2016), v letech 1980 až 1989 deset let nepřetržitě vedl ligu. V roce 1984 vyhrál sovětský pohár a v letech 1997, 1998 a 1999 ruský pohár. Na mezinárodní úrovni devětkrát vyhrál Evropský pohár v bandy (1980, 1983, 1985, 1986, 1987, 1988, 1989, 2001), čtyřikrát Světový pohár v bandy (1982, 1984, 2011 a 2015) a jednou Stockholmský pohár (1995). Trenérem je bývalý úspěšný reprezentant a čestný občan Krasnojarska Sergej Ivanovič Lomanov, v klubu hraje i jeho syn Sergej Sergejevič Lomanov, devítinásobný mistr světa. \n\n"}
{"id": "1270968", "url": "https://cs.wikipedia.org/wiki?curid=1270968", "title": "Česká Miss 2016", "text": "Česká Miss 2016\n\nČeská Miss 2016 byl 12. ročník soutěže krásy Česká Miss. Vítězkou se stala Andrea Bezděková.\n\nFinalistky strávily soustředění v Thajsku.\n\nFinále soutěže se zúčastnilo celkem 10 dívek:\n"}
{"id": "1270973", "url": "https://cs.wikipedia.org/wiki?curid=1270973", "title": "Ján Záskalický", "text": "Ján Záskalický\n\nJán Záskalický (též \"Satzkalitzky\", \"Zaszkalitzky\") (90. léta 17. století – 1725) byl slovenský evangelický duchovní, básník a překladatel. Patřil k reprezentantům pietismu.\n\nPocházel z Oravy. V letech 1716–1720 byl žákem Matěje Bela. Od podzimu 1720 studoval v Halle teologii (imatrikulován byl 5. října 1720). Patřil k okruhu spolupracovníků Heinricha Mildeho. Podílel se na korekturách hallského vydání Bible kralické (1722). Přeložil z němčiny spis \"Pět otázek, v nichž pořádek spasení začátečníkům v kratičkém obsažení se ukazuje\" (1722). Byl rovněž autorem příležitostných básní. \n\nSlezští pietisté marně usilovali o jeho povolání do Těšína. Ordinován byl roku 1723. Působil jako evangelický kazatel v okolí Prešova. Zemřel v Břehu ve Slezsku.\n\n"}
{"id": "1270975", "url": "https://cs.wikipedia.org/wiki?curid=1270975", "title": "LTE Advanced", "text": "LTE Advanced\n\nLTE Advanced je norma pro mobilní komunikace a výrazné vylepšení standardu Long Term Evolution (LTE). Na konci roku 2009 byl formálně předložen jako kandidát na systém 4G ITU-T, který splňuje požadavky normy IMT-Advanced, a v březnu 2011 byl standardizován partnerským projektem 3. generace (3GPP) jako 3GPP Release 10.\n\nTechnologie LTE byla navržena v roce 2004 japonským mobilním operátorem NTT DoCoMo a v roce 2009 byla přijata jako mezinárodní standard. Standardizace LTE dospěla do stavu, kdy změny ve specifikaci jsou omezeny na opravy chyb. První komerční služby byly spuštěny ve Švédsku a Norsku v prosinci 2009 a v roce 2010 ve Spojených státech a Japonsku. V roce 2010 byly ve světě uvedeny do provozu i další sítě LTE, jako přirozený vývoj několika 2G a 3G systémů, včetně Globálního systému pro mobilní komunikace (GSM) a univerzálního mobilního telekomunikačního systému (UMTS) v rodině 3GPP, jakož i CDMA2000 v rodině 3GPP2.\n\nPráce 3GPP na definování nové technologie pro rádiové rozhraní 4G začalo v Release 9 studijní fází LTE-Advanced. První provedení sítí Long Term Evolution nesplňovalo požadavky pro 4G (nazývané také IMT Advanced definované Mezinárodní telekomunikační unií), ke kterým patří přenosová rychlost až 2 Gb/s, proto jsou označovány jako 3.9G (překonávající 3G, ale nedosahující požadavků pro 4G), ITU proto vyzvala k předložení kandidátních rádiových rozhraní Technologies (RITS) podle požadavků pro 4G v oběžníku 3GPP technical report (TR) 36.313, \"Požadavky pro další vývoj E-UTRA (LTE-Advanced).\" Tyto jsou založeny na požadavcích ITU pro 4G a na vlastní požadavky provozovatelů pokročilého LTE. K hlavním technických aspektům patří:\n\n\nPodobně, \"WiMAX 2 ', 802,16 m, byl schválen ITU jako Advanced rodiny IMT. WiMAX 2 je navržen tak, aby zpětně kompatibilní se zařízeními WiMAX 1. Většina dodavatelů nyní podporuje přeměnu \"pre-4G\", pre-pokročilých verzí a některých podpůrných softwarových aktualizací základnové stanice vybavení od 3G.\n\nPrůmysl mobilních komunikací a normalizační organizace proto začaly pracovat na přístupových technologiích 4G, jako je LTE Advanced. Na workshopu v dubnu 2008 v Číně 3GPP schválilo plány pro práci na Long Term Evolution (LTE). První sada specifikací byla schválena v červnu 2008. Kromě maximální rychlosti přenosu dat 1 Gb/s, který vyžaduje ITU-R, je také požadováno rychlejší přepínání způsoby napájení a zlepšený výkon na okraji buněk. Podrobné návrhy jsou studovány v rámci pracovních skupin.\n\nCílem 3GPP LTE Advanced je dosáhnout a překonat požadavky IMT-Advanced. Technologie LTE Advanced by měla být slučitelná s zařízeními podle prvního vydání LTE, a měla by s nimi sdílet kmitočtová pásma. Ve studii proveditelnosti pro LTE Advanced 3GPP stanovila, že LTE Advanced budou splňovat požadavky na ITU-R pro 4G. Výsledky studie byly zveřejněny v technické zprávě 3GPP 36.912.\n\nJedním z důležitých požadavků LTE Advanced je schopnost využívat pokročilé topologie sítě; optimalizované heterogenní sítě kombinující makrobuňky s uzly s nízkým příkonem, jako jsou pikobuňky a femtobuňky a nové přenosové uzly. Dalším významný výkonnostní skok v bezdrátových sítích má využívat co nejvíce topologii, a přináší síť blíže k uživateli přidáváním mnoha uzlů s nízkým výkonem – LTE Advanced dále zlepšuje kapacitu a pokrytí, a zajišťuje uživatelské spravedlnost. LTE Advanced rovněž zavádí více nosných, aby bylo možné používat velmi širokého pásma se šířkou až 100 MHz pro velmi dosažení vysokých rychlostí přenosu dat.\n\nVe fázi výzkumu byly studovány mnoho návrhů jako kandidáti pro LTE Advanced (LTE-A) technologií. Tyto návrhy by mohly být rozděleny zhruba do:\n\n\nV rámci vývoje systému mohou LTE-Advanced a WiMAX 2 používat až 8x8 MIMO a 128 QAM v sestupného směru. Příklad výkon: 100 MHz agregované šířky pásma, LTE-Advanced poskytuje téměř 3,3 Gbit ceny vrchol stahování na sektor základnové stanice za ideálních podmínek. Vyspělé síťové architektury v kombinaci s distribuovanými a spolupráce inteligentní anténní technologie poskytují několik roky plán obchodních vylepšení.\nSouhrn studie provedené v 3GPP lze nalézt v TR36.912.\n\nPůvodní normalizační práce pro LTE-Advanced bylo provedeno jako součást 3GPP Release 10, který byl zmrazen v dubnu 2011. Pokusy byly založeny na zařízení pre-release. Hlavní dodavatelé podporují softwarové aktualizace na novější verze a pokračující zlepšování.\n\nS cílem zlepšit kvalitu služeb pro uživatele v aktivní oblasti a na buněčných okrajích, heterogenní sítě (HetNet) jsou vytvořeny ze směsi makro-, pico- a FEMTO základnových stanic sloužících plochy odpovídající velikosti. Zmrazené v prosinci 2012, 3GPP Release 11 se zaměřuje na lepší podporu HetNet. Koordinovaná Multi-Point provoz (COMP) je klíčovým prvkem Release 11 s cílem podpořit takové síťové struktury. Zatímco uživatel umístěné na okraji buňky v homogenních sítí trpí snížením intenzity signálu skládaný interference sousední buňky, Comp navržen tak, aby použití sousední buňky také vysílat stejný signál jako obslužné buňky, zlepšení kvality služeb na obvodu obsluhující buňka. V přístroji Koexistence (IDC) je další téma zabývá funkcí Release 11. IDC jsou určeny ke zmírnění rušení v rámci uživatelského vybavení způsobené mezi LTE/LTE-A a různých jiných radiových subsystémů, jako je WiFi, Bluetooth a GPS přijímač. Další vylepšení pro MIMO například konfiguraci 4x4 pro uplink byly standardizovány.\n\nVyšší počet buněk v HetNet způsobuje, že uživatelské zařízení, které je v pohybu, mění obslužné buňky častěji. Probíhající práce na LTE-Advanced ve verzi 12, kromě jiných oblastech, se zaměřuje na řešení problémů, které přicházejí o tom, kdy uživatelé procházejí HetNet, jako je časté ruční do dalšího období mezi buňkami.\n\nV době svého uvedení na trh v roce 2007, LTE Advanced nebylo podloženo žádným smartphonem, ale pouze malým počtem směrovačů. První schopné smartphony se na trhu objevily ke konci roku 2013, avšak za ideálních podmínek dosahovaly rychlostí 200 Mbit/s až 500 Mbit/s. Telefony plně podporující 1 Gb/s byly k dispozici zkraje roku 2017.\n"}
{"id": "1270978", "url": "https://cs.wikipedia.org/wiki?curid=1270978", "title": "Balonne", "text": "Balonne\n\nBalonne () je řeka v povodí řek Murray a Darling. Je dolním tokem řeky Condamine v jihovýchodní části státu Queensland v Austrálii. \n\nMezi prvními přítoky přijímá Bungil Creek.\nU Dirrandbandi se řeka rozděluje do dvou větví. Západní větev s názvem Culgoa, protéká městem St. George, teče dále na jihovýchod až do Nového Jižního Walesu, kde se v Brewarrině, necelých 100 km od Bourke, slévá s řekou Barwon, a tak vytvářejí Darling. Východní větev se dále rozvětvuje vpravo do větve Bokhara a vlevo do Narran. Tyto větve se spojují s řekou Barwon, která se také vlévá do řeky Darling. Darling se pak vlévá do Murraye, který teče směrem k jihozápadu a vlévá se do moře nedaleko od Adelaide v Jižní Austrálii. Murray a Darling tvoří dvojici největších a nejdelších australských řek.\n\nMajor Thomas Mitchell překročil řeku Balonne na Svatého Jiří, 23. dubna 1846.\n\n\n"}
{"id": "1270981", "url": "https://cs.wikipedia.org/wiki?curid=1270981", "title": "Christoph Friedrich Tresenreuter", "text": "Christoph Friedrich Tresenreuter\n\nChristoph Friedrich Tresenreuter (8. září 1709, Etzelwang – 5. ledna 1746, Altdorf) byl evangelický kazatel, teolog a astronom.\n\nV letech 1733–1737 byl kazatelem švédského velvyslanectví ve Vídni (jeho nástupcem se stal Christoph Gerhard Sucke). Od roku 1737 působil na Univerzitě v Altdorfu u Norimberka, kde dosáhl hodnosti rektora.\n\n"}
{"id": "1270988", "url": "https://cs.wikipedia.org/wiki?curid=1270988", "title": "Badalisc", "text": "Badalisc\n\nBadalisc (pravděpodobně podle výrazu bazilišek) je bytost z folklóru italské oblasti Val Camonica, jejíž kult podobně jako Krampus pochází z tradic původních pohanských obyvatel Alp. Podle pověstí je to obyvatel odlehlých horských lesů, kterému je nejlepší se vyhnout. Pouze jednou za rok, v předvečer svátku Tří králů, je Badalisc vylákán, přičemž mladá žena slouží jako návnada, „polapen“ a přiveden do vesnice Andrista. Zde se koná velký maskovaný průvod s pochodněmi, zvoněním a tlučením holemi, v němž kráčí svázaný místní muž představující Badalisca: je pokrytý kozí srstí, má velkou kulatou hlavu s rohy, rudě žhnoucíma očima a obrovskými ústy. Z balkónu radnice je pak přednesen projev (sám Badalisc je němý a mluví za něj „tlumočník“) v tradici italských posměšných básniček zvaných „bosinada“, který pranýřuje charakteristické slabosti jednotlivých místních obyvatel. Následuje slavnost s tancem a zpěvem, na níž se pojídá polenta ze surovin posbíraných mezi místními obyvateli. Následujícího dne se Badalisc vrací do lesů a končí vánoční svátky.\n\n"}
{"id": "1270997", "url": "https://cs.wikipedia.org/wiki?curid=1270997", "title": "Octavarium", "text": "Octavarium\n\nOctavarium je osmé studiové album americké progresivní metalové kapely Dream Theater. Skupina ho nahrávala od září 2004 do února 2005 a vydala ho 7. června 2005 u Atlantic Records. Kapela se rozhodla vytvořit \"klasické album Dream Theater\", přičemž vycházela z různých stylů a zároveň se snažila, aby hudba byla méně složitá. Album lze brát jako koncepční album, jehož osm písní je koncept hudební oktávy.\n\nAlbum bylo kritiky přijato vesměs pozitivně a chválena byla především rozmanitost hudby. Dream Theater ho propagovali na celoročním světovém turné, přičemž většina koncertů trvala téměř tři hodiny a každý večer byly hrány jiné písničky. Tour skončilo v Radio City Music Hall v New Yorku za doprovodu orchestru. Tento koncert byl zaznamenán a vydán jako živé DVD pod názvem \"Score\".\n\nKdyž se začínalo pracovat na albu Octavarium, Portnoy poznamenal, že to bude jejich osmé studiové album a že nedávno vydali své páté živé album Live at Budokan. A navrhl zahrát zrcadlově sekvenci oktávy: každá oktáva obsahuje osm přirozených tónů a pět tónů z posuvkou. Portnoy navrhl, k použití této koncepce celého alba. Při psaní, skupina psala každou píseň v jiné tónině. Zvukové efekty mezi písněmi spojovali jednotlivé tóniny: například \"\"The Root of All Evil\"\" psaný v F a následující skladba \"\"The Answer Lies Within\"\". psaný v G, byly propojeny zvukovým efektem v tónině F# . Název alba a skladeb představovali odkazy na tento pojem. Například \"\"The Root of All Evil\"\" (s odkazem na hudebním výrazu \"root\", akord) a \"Octavarium\" (oktáva) .\n\nOctavarium začíná \"The Root of All Evil\", která začíná stejným akordem, kterým končí předchozí album. Toto hudební „propojení“ mezi alby je již od vydání Scenes from a Memory (1999). Portnoy byl inspirován albem Van Halen Women and Children First, kde po poslední písni alba je krátký kousek hudebního rifu, který náhle skonči. Portnoy očekával, že Van Halen začne další album s tímto rifem, ale byl zklamaný, když se tak nestalo. Později si uvědomil, že si „vykopal hrob“, protže se bude očekávat, že to tak musí být na všech dalších albech. Tento problém vyřešil na Octavarium, kde finále poslední písně končí stejně se začátkem první písně. Toto udělalo albu cyklus sám o sobě, což umožňuje, aby skupina měla čistý start na jejich dalším albu. \n\n\"The Root of All Evil\" je třetí částí Twelve-step Suite od Portnoye, soubor písní z různých alb které popisují léčení anonymních alkoholiků. Píseň obsahuje díly šest a sedm: \"\"Ready\" a \"Remove\"\".\n\n\"The Answer Lies Within\" a \"I Walk Beside You\" jsou dvě nejkratší písně na albu. Rudess je považuje za rozhlasově dostupné písně, které stále udržují styl Dream Theater.\n\nPortnoy napsal text k \"Never Enough\" jako reakce na fanoušky, kdy si Portnoy povšiml, že si stěžují na každou věc, kterou Dream Theater udělal. \n\n\"Sacrificed Sons\", je druhá nejdelší píseň na albu. Texty napsal zpěvák James Labrie, kde se vypořá s útoky z 11. září. Rudess poznamenal, že kapela si užívá psaní o vážných tématech, namísto milostných písní. Při práci na texu, LaBrie řekl, že tam bylo \"hodně co diskutovat\" o znění písně a jak to nasměrovat správně. \n\nTitulní skladba \"Octavarium\" je nejdelší skladba na albu. Petrucci uvedl, že skupina chtěla napsat epickou píseň, která se bude vyvíjet a bude používat orchestr. Skupina byla silně ovlivněna progresivním rockem kapel Genesis, Yes a Pink Floyd. Instrumentální úvod, těžce ovlivnila skladba Shine On You Crazy Diamond od Pink Floyd, kterou zahrál Rudess pomocí lap steel kytary a Continuum Fingerboard. Kromě toho existuje v písni mnoho odkazů na jiné progresivní rockové skladby. \n\n\nBarere, Webb, Lionti, Locker - smyčcové kvarteto (píseň2)\n\nOrchestr - v písních 7 a 8\n"}
{"id": "1270999", "url": "https://cs.wikipedia.org/wiki?curid=1270999", "title": "Jan Čejka z Olbramovic", "text": "Jan Čejka z Olbramovic\n\nJan Čejka z Olbramovic (celým křestním jménem – dle jeho náhrobku – zřejmě Jan Tiburcí (dále jen Jan, což je jeho tradičně používané jméno), *údajně 1565 či 1566, zřejmě Čechy, z. 8. července 1623, Brno, pohřben tamtéž) byl původně český šlechtic a příslušník starého českého rytířského rodu Čejků z Olbramovic. Z rodných končin přesídlil na Moravu, kde získal významný úřední post \"\"Nejvyššího písaře Markrabství moravského\"\" a postupně získal moravská panství Nové Syrovice, rozlehlé dominium Bystřice nad Pernštejnem a panství Borotín (vlastnil jen velmi krátce) a Jakubov. V době protihabsburského stavovského povstání (1618–1620) se stal předním moravským stavovským direktorem a defensorem. Po porážce revolty byl v roce 1621 zatčen, uvězněn a v roce 1622 odsouzen k trestu smrti. O rok později byl ale omilostněn a propuštěn, krátce poté zemřel.\n\nBohatý a významný rytíř doby předbělohorské Jan Čejka z Olbramovic pocházel dle známého profesora Augusta Sedláčka zřejmě z tzv. Jedlčanské linie široce rozvětveného rodu Čejků (v tomto případě z dnešních Horních Jelčan od Kolína).\n\nJan se v mládí přiženil na Moravu a zřejmě v souvislosti se svým druhým sňatkem, který se uskutečnil snad v roce 1601, s ovdovělou moravsko-uherskou šlechtičnou Voršilou Lorantovou z Inky († 1612 či 1613), se asi definitivně přestěhoval z Čech na Moravu. Zde se stal osobním přítelem proslulého moravského politika a velmože Karla staršího ze Žerotína, se kterým sdílel protestanskou – snad bratrskou – víru.\n\nPo roce 1601 spoluvládnul se svou chotí Voršilou Lorantovou z Inky jihomoravskému panství Polici (okres Třebíč) a v téže době držel blízké panství Nové Syrovice. Od roku 1609 vlastnil rozlehlé dominium Bystřice nad Pernštejnem a krátce (v lednu r. 1610) též panství Borotín (u Jevíčka), a pak i statek Jakubov (u Moravských Budějovic). Kolem roku 1619 vládl na svých statcích zhruba 451 osedlým, tj. cca 3000–4000 poddaným. V téže době žilo pro představu v Brně jen zhruba 5000 lidí! Jan tak patřil k nejbohatším mužům tehdejší Moravy (i když ne zcela k úplné špičce, do níž přináležel např. jeho přítel, zmíňovaný Karel st. ze Žerotína). Jednoznačně nejbohatším byl ale Jan mezi vesměs chudými či jen málo zámožnými, ale jinak značně početnými, Čejky z Olbramovic. Zároveň patřil k nejbohatším příslušníkům rytířského stavu tehdejší Moravy, tak i rytířstva sousedních Čech. Svého rozsáhlého jmění rytíř Čejka dosáhl částečně díky výhodným sňatkům, částečně díky dobrému hospodaření a zřejmě též díky úřadům, jež zastával.\n\nNa Moravě, s níž spojil svůj osud, se stal po roce 1608 (odměnou díky věrnosti budoucímu císaři Matyášovi Habsburskému) nejvyšším zemským písařem a v době stavovského protihabsburského povstání ho moravští stavové jmenovali jedním z moravských stavovských direktorů a defensorů. Na rozdíl od českých direktorů však nebyli Moravané až tolik protihabsburští a to jim posléze napomohlo k mírnějším trestům.\n\nPo porážce stavovského povstání, (které probíhalo mezi květnem 1618 až listopadem 1620) byl v létě roku 1621 zatčen, uvězněn v Olomouci a (poté definitivně) na hradě Špilberk v Brně a dne 3. listopadu 1622 byl v Brně odsouzen k trestu smrti. Tento trest byl rytíři Čejkovi – díky přestupu ke katolictví téhož roku (to osobně požadoval, a až překvapivě bedlivě sledoval sám panovník – Ferdinand II.) a díky konexím mocných přátel a příbuzných (často i jeho 3. choti Kateřiny Grizeldy Žďárské ze Žďáru) – nejprve změněn na doživotní vězení a později jeho věznění zrušil císařský dvůr úplně.\n\nJan Čejka byl ze žaláře propuštěn na počátku července 1623 jako těžce nemocný muž, u něhož se očekávala brzká smrt. Zemřel již po několika dnech svobody – dne 8. července 1623 v Brně. Jan zemřel jako zcela ožebračený, neboť jeho velké statky připadly jako konfiskát koruně, a byly dále postoupeny stoupencům císaře. Jeho choť pohřbila rytíře Čejku na nejčestnějším místě Brna, do katedrály sv. Petra a Pavla. Tam je dodnes k vidění jeho částečně smytý náhrobek.\n\nJanovou třetí ženou byla od 16. listopadu 1615 Kateřina Grizelda Žďárská ze Žďáru (*poč. února 1589, †1631). Šlo o katoličku, a jelikož rytíř Čejka byl protestantem, šlo o konfesijně smíšený svazek, jakých v ten čas, již kvapem ubývalo. Slečna Žďárská byla dcerou Ctibora Tiburcího Žďárského ze Žďáru (*11. srpna 1545, †6. dubna 1615), který byl vlivným dvorským a zemským úředníkem. Za císaře Matyáše byl Ctibor Tiburcí jedním z českých místodržících a též purkrabím karlštejnským, což bylo pro jeho dceru i zetě Čejku (spolu s vlivným žďárským příbuzenstvem) v letech před i po povstání zřejmě jistou výhodou. Paní Čejková po zatčení manžela hmotně trpěla, přesto však nazapomenula na svého nešťastného chotě a nepolevila v prosbách o jeho propuštění. Po dočasné a obtížné hmotné nouzi a po manželově skonu se (zřejmě díky pomoci vlivné rodiny) znovu provdala. Jejím vyvoleným se stal příslušník zámožného rakouského rodu – Petr Ernst baron ze Schönkirchenu. Kateřina Grizelda zemřela již v roce 1631 ve 42 letech. Místem skonu mohla být Morava či manželovo Rakousko. Zda měla ve svém prvním nebo druhém manželství potomky, není zatím známo.\n\n\n\n"}
{"id": "1271012", "url": "https://cs.wikipedia.org/wiki?curid=1271012", "title": "Helmut Steiger", "text": "Helmut Steiger\n\nHelmut Steiger (* 5. ledna 1959, Landshut, Německo) je bývalý německý lední hokejista hrající na pozici útočníka.\n\nReprezentoval Německo na dvou zimních olympijských hrách (1984, 1988) a šestkrát na mistrovství světa (1982, 1983, 1986, 1987, 1989, 1990. Zúčastnil se také Kanadského poháru 1984.\n\n"}
{"id": "1271013", "url": "https://cs.wikipedia.org/wiki?curid=1271013", "title": "Skinner – sladký nepřítel", "text": "Skinner – sladký nepřítel\n\nSkinner – sladký nepřítel (anglicky \"Sweet Seymour Skinner's Baadasssss Song\") je 19. díl páté řady amerického animovaného seriálu \"Simpsonovi\". Jedná se o stý díl seriálu Simpsonovi.\n\nBart narychlo shání projekt do školy. Líza mu nabídne geodu, ale když Bart uvidí ve školním autobuse, že není jediný, rychle jej vymění za svého psa Spasitele. Bart se svým psem uspěje, ale je nucen ho odvést do šatny. V šatně Spasitel ucítí z ventilace maso z jídelny, a tak se po něm jde do ventilace podívat. Ředitel Seymour Skinner se to dozví a pověřuje školníka Williho, aby ho ve ventilaci našel. Když ho Willie najde, chce se s ním dostat ven, ale zjistí, že jsou nad tělocvičnou, a proto musí čekat na pomoc. Při příchodu inspektora Chalmerse, který se rozčiluje na ředitele, že vede tu nejhorší školu, spadne zachraňujícím hasičům žebřík, takže na inspektora spadne Spasitel a Willie. Inspektor se ještě více rozzuří a dává Skinnerovi padáka. Bartovi je to líto a chodí Skinnera navštěvovat, až se s ním spřátelí. Skinner ale přestává vidět smysl života a vstupuje opět do armády, ve které byl naposledy během války ve Vietnamu. Mezitím se stane novým ředitelem Ned Flanders. Inspektor Chalmers navštíví znovu školu a dá Nedovi padáka, protože říká do hlášení modlitby. Skinner vystoupí z armády a stává se znovu ředitelem.\n"}
{"id": "1271016", "url": "https://cs.wikipedia.org/wiki?curid=1271016", "title": "Halové mistrovství Evropy v atletice 2017", "text": "Halové mistrovství Evropy v atletice 2017\n\n34. Halové mistrovství Evropy v atletice se konalo v Bělehradě ve dnech 3.–5. března 2017. \n\n"}
{"id": "1271017", "url": "https://cs.wikipedia.org/wiki?curid=1271017", "title": "Formule 1 v roce 2017", "text": "Formule 1 v roce 2017\n\nSezóna Formule 1 2017 byla 68. sezónou Mistrovství světa Formule 1, závodní sérií pořádanou pod hlavičkou Mezinárodní automobilové federace (FIA). Zúčastnilo se jí dvacet čtyři jezdců a deset týmů. Kalendář sezóny tvořilo 20 závodů, po návratu v sezóně 2016 opět neproběhla Velká cena Německa a Velká cena Evropy v ulicích města Baku pak přešla ke konvenčnímu názvu Velká cena Ázerbájdžánu.\n\nNico Rosberg před sezónou ukončil závodní kariéru ve Formuli 1, což znameno, že ve startovním poli poprvé od roku 1994 chyběl obhájce titulu mistra světa.\n\nSezóny 2017 se zúčastnila většina týmů, které se účastnily i sezóny předchozí. Výjimkou byl tým Manor Racing, jemuž se po finančních problémech nepodařilo najít kupce.\n\n\nZa umístění v závodě získává body prvních 10 jezdců v cíli. Body jsou rozděleny takto:\nV případě rovnosti bodů rozhoduje vyšší počet umístění na 1., 2., 3. a dalších místech až do chvíle, kdy lze o pořadí rozhodnout. Konečné rozhodnutí náleží FIA.\nTučně – Pole position\n\"Kurzívou\" – nejrychlejší kolo závodu\n\nV případě rovnosti bodů rozhoduje pravidlo \"nejlepších umístění\", tj. výše v celkovém pořadí se umístí jezdec, který má více prvních míst. Pokud je počet shodný, porovnává se počet druhých míst, třetích míst atd. Konečné rozhodnutí vydává FIA.\n\nPoznámky:\n\nTučně – Pole position\n\"Kurzívou\" – nejrychlejší kolo závodu\n\nPoznámky:\n"}
{"id": "1271019", "url": "https://cs.wikipedia.org/wiki?curid=1271019", "title": "Újezdský potok", "text": "Újezdský potok\n\nNázev Újezdský potok má více vodních toků:\n\n"}
{"id": "1271020", "url": "https://cs.wikipedia.org/wiki?curid=1271020", "title": "Steiger", "text": "Steiger\n\nSteiger je příjmení více osob:\n\n"}
{"id": "1271022", "url": "https://cs.wikipedia.org/wiki?curid=1271022", "title": "Kostel svatého Jiljí (Dolní Dunajovice)", "text": "Kostel svatého Jiljí (Dolní Dunajovice)\n\nKostel svatého Jiljí je římskokatolický chrám v obci Dolní Dunajovice v okrese Břeclav. Je chráněn jako kulturní památka České republiky. Jde o farní kostel farnosti Dolní Dunajovice.\nJádro kostela pochází z první poloviny 14. století. Přibližně v polovině století sedmnáctého bylo zaklenuto kněžiště s lodí a přistavěna sakristie. Zřejmě Karel Jan Hromádko kolem roku 1764 zvětšil loď směrem k západu a jedna klenba a vstupní útvar s věží.byl vystavěn ve druhé polovině osmnáctého století. Zhruba v polovině 19. století byla rozšířena kruchta o dřevěný balkón. \nJedná se o jednolodní stavbu s odsazeným kněžištěm, k nimž na východní straně přiléhá sakristie obdélníkového půdorysu, na jihu hranolová kaple. Boční zdi lodi jsou opatřeny odstupňovanými opěrnými pilíři. V hladkých fasádách jsou prolomena velmi nízká okna. Zvonici zapojenou do západního průčelí člení nárožní pilastry. Hlavní vstup do kostela je v ose západního průčelí, boční v podélných zdech přístavby. Kněžiště a sakristie jsou zaklenuty valeně, boční kaple je přístupná z kněžiště otvorem dosahujícícm až ke klenbě. Podkruchtí je zaklenuto valeně, dřevěný balkón podepírá dvojice litinových sloupů.\n"}
{"id": "1271023", "url": "https://cs.wikipedia.org/wiki?curid=1271023", "title": "Kostel svatého Bartoloměje (Luka nad Jihlavou)", "text": "Kostel svatého Bartoloměje (Luka nad Jihlavou)\n\nKostel svatého Bartoloměje se nachází na návrší v centru městyse Luka nad Jihlavou. Kostel je farním kostelem římskokatolické farnosti Luka nad Jihlavou. Jde o pozdně barokní jednolodní stavbu se segmentovým závěrem, která byla postavena na místě někdejšího románského kostela, jehož pozůstatkem je západní čtyřboká věž. Kostel je chráněn jako kulturní památka České republiky.\n\nNa místě současného kostela stál dříve románský kostel, který byl vypleněn švédskými vojsky; z původního kostela zbyla pouze věž, jejíž spodní část zůstala i po rekonstrukci věže v roce 1804 v původním stavu. \n\nNový kostel byl postaven jako barokní stavba na místě zbořeného kostela mezi lety 1755 a 1763, kdy byl majitelem obce Dominik hrabě z Kounic. V kostele jsou tři původní zvony, první dva jsou z roku 1504 a třetí, tzv. umíráček, byl ulit v roce 1534. V roce 1845 byly do kostela pořízeny varhany. Nad hlavním oltářem je obraz svatého Bartoloměje, jehož autorem je Josef Šteiner, v kostele jsou kromě hlavního oltáře také čtyři boční oltáře z roku 1890. V roce 1911 byly zakoupeny a instalovány nové varhany. Ty pak byly v roce 2010 rekonstruovány.\n\n\n"}
{"id": "1271034", "url": "https://cs.wikipedia.org/wiki?curid=1271034", "title": "Seznam dílů seriálu Satan přichází", "text": "Seznam dílů seriálu Satan přichází\n\nToto je \"'seznam dílů seriálu \"Satan přichází\".\n\n<onlyinclude></onlyinclude>\n\n"}
{"id": "1271046", "url": "https://cs.wikipedia.org/wiki?curid=1271046", "title": "Ouija", "text": "Ouija\n\nOuija, též spiritistická tabulka, je spiritistická pomůcka a zároveň společenská hra, která má sloužit ke komunikaci s duchy, oblíbená především ve Spojených státech. Klasická verze ouiji se skládá z ploché desky na kterou jsou vyznačena písmena abecedy, čísla od nuly do devíti, slova „ano“ a „ne“ v horních rozích a slovo „sbohem“ v dolní části. Tabulka je doplněna „planžetou“, předmětem ve tvaru slzy, obvykle s okénkem uprostřed, kterým je pohybována po desce. Původní ouija byla vyrobena ze dřeva, dnes je častěji z lepenky a planžeta z plastu. Tabulka má být používána dvěma či více lidmi, kteří umístí své prsty na planžetu a poté sledují jak se planžeta pohybuje mezi písmeny, čísly a slovy. Vědeckým vysvětlením pohybu planžety po desce je ideomotorický efekt.\n\nPodle amatérského historika Roberta Murche leží počátky tabulky v období po Americké občanské válce (1861–1865) kdy řada lidí ztratila některé ze svých blízkých, načež následoval rozmach spiritualismu a spiritismu. Nejstarší zprávy o tabulce pochází z roku 1886 kdy byla užívána spiritisty v Ohiu. V roce 1890 byla založena The Kennard Novelty Company, jejíž zakladatelé společnosti nebyli spiritisté, ale zamýšleli na prodeji takových tabulek vydělat. Až poté vzniknul název \"ouija\", který však není jak se obvykle věří odvozen od francouzského \"oui\" „ano“ a německého \"ja\" „ano“. Namísto toho název údajně napověděla sama tabulka Helen Petersové, švagrové jednoho ze zakladatelů společnosti Elijaha Bonda, a toto jméno mělo znamenat „hodně štěstí“. Jiný výklad však odvozuje jméno tabulky od pseudonymu Ouida, který používala spisovatelka Maria Louise Ramé, jejíž podobiznu na medailonku Petersová nosila. Tabulku nakonec patentoval Elijah Bond 10. února 1891 jako hračka či hra pod názvem \"Ouija or Egyptian luck-board\" „ouija neboli egyptská šťastná tabulka“. Ve společnosti nakonec získal hlavní slovo William Fuld, který si v roce 1902 si nechal patentovat levnější verzi pod názvem \"Oracle\".\n\nOuija byla prodávána zároveň jako mystické orákulum a jako rodinná zábava a získal si širokou oblibu mezi všema vrstvami společnosti. Sami spiritisté však patřili k nejčastějším kritikům tabulky. Velké popularity dosahovala především v nejistých časech po První světové válce a v době pandemie španělské chřipky. Baltimore Sun v roce 1927 uvedl že Fuld vydělal na ouije vydělal jeden milion dolarů, v dobách Velké hospodářská krize jeho společnost stále stavěla nové továrny. V roce 1967 koupili Parker Brothers, v té době bylo prodáno kolem 2 milionů tabulek, tedy více než v případě Monopoly. Stala se také pramenem literární inspirace, Pearl Curranová v roce 1916 prohlásila že její básně a příběhy diktuje britská žena ze 17. století, poetickou sílu údajně čerpal pomocí ouiji nositel Pulitzerovy ceny James Merrill při psaní své epické básně \"The Changing Light at Sandover\" (1976–1980).\n\nPřestože existovalo několik vražd které byly přisuzováno vlivu tabulky byla ouija obecně chápána jako neškodná a nevinná zábava. Její obraz se však změnil s vydáním horrového filmu Vymítač ďábla v roce 1973, ve kterém chlapec posednut démonem poté co si s tabulkou hraje. Poté začala ouija zajímat i církevní autority, které ji označovali za nástroj ďábla a její používání spojovali se satanismem. V roce 1991 byla značka zakoupena společností Hasbro a stále je chápána spíše než jako nástroj nevinné zábavy či spiritistická pomůcka, jako vzrušující a nebezpečná.\n\n"}
{"id": "1271052", "url": "https://cs.wikipedia.org/wiki?curid=1271052", "title": "Žralok bornejský", "text": "Žralok bornejský\n\nŽralok bornejský (\"Carcharhinus borneensis\", také \"Carcharias borneensis\") je ohrožený druh žraloka z čeledi modrounovití (Carcharhinidae) obývajícího pobřeží Bornea, případně Číny. Je znám podle mála záznamů, většina z nich se datuje před rok 1937.\nDruh byl poprvé popsán roku 1858 nizozemským ichtyologem Pieterem Bleekerem jako \"Carcharias (Prionodon) borneensis\" v časopise \"Acta Societatis Regiae Scientiarum Indo-Neêrlandicae\" podle 24 cm jedince uloveného v oblasti Singkawang na západním pobřeží ostrova Borneo. Později byl žralok bornejský přeřazen do rodu \"Carcharhinus\", evoluční vztahy jsou nejisté. Novozélandský ichtyolog Jack Garrick nedokázal druh roku 1982 přiřadit k žádnému jinému druhu z rodu, roku 1988 jej pak odborník na žraloky Leonard Compagno předběžně postavil vedle těchto osm druhů: žralok malabarský (\"Carcharhinus dussumieri\"), žralok queenslandský (\"Carcharhinus fitzroyensis\"), žralok polozubý (\"Carcharhinus hemiodon\"), žralok panamský (\"Carcharhinus porosus\"), žralok novoguinejský (\"Carcharhinus macloti\"), žralok malajský (\"Carcharhinus sealei\") a žralok západoaustralský (\"Carcharhinus sorrah\").\nDruh je znám podle mála záznamů, z nichž většina se datuje před rok 1937. Žralok bornejský obývá pobřeží Bornea (naposledy zde byl znovuobjeven v oblasti Mukah v Sarawaku roku 2010), možná i Číny. Roku 1895 byl pozorován v Boronganu na Filipínách a roku 1933 u pobřeží ostrova Jáva. Obě pozorování nelze ověřit a druh zde již nikdy nebyl spatřen.\nŽralok bornejský má štíhlé tělo, největší zaznamenaný exemplář měřil 65 cm. Prsní ploutve jsou krátké, špičaté a srpkovité, břišní ploutve malé trojúhelníkovitého tvaru s rovnými okraji. První hřbetní ploutev je velká a tvaru trojúhelníku, tupě zakončená, druhá malá. Asymetrická ocasní ploutev je hluboce vykrojena do tvaru půlměsíce. Čenich je špičatý s podélnými nozdrami a pěti páry žaberních štěrbin. Druh má 25 až 26 řad zubů v horní čelisti a 23 až 25 řad v čelisti spodní. Zuby v horní čelisti mají výrazně pilovité hrany. Oči jsou velké a kruhové. Břidlicově šedé zbarvení směrem ke špičce hřbetní a ocasní ploutve tmavne.\n\nTéměř všechny informace o chování druhu nejsou známy. Žralok bornejský se pravděpodobně živí kostnatými rybami. Je živorodý, jeden vrh činí 6 mláďat o délce 24 až 28 cm. Pohlavní dospělosti pravděpodobně dosahuje při velikosti 55 až 58 cm u samců a 61 až 65 cm u samic.\n\nMezinárodní svaz ochrany přírody považuje žraloka bornejského za ohrožený druh, nebezpečí představuje především rybolov. Otázka zachování je nejistá.\n\n"}
{"id": "1271058", "url": "https://cs.wikipedia.org/wiki?curid=1271058", "title": "Rosnička", "text": "Rosnička\n\nRosnička je české pojmenování pro několik rodů žab:\n\n\n\n"}
{"id": "1271066", "url": "https://cs.wikipedia.org/wiki?curid=1271066", "title": "Władysław Niedoba", "text": "Władysław Niedoba\n\nWładysław Niedoba (22. března 1914 Návsí – 12. března 1999 Návsí) byl polský scenárista, režisér, divadelní herec a animátor společenského dění a kultury na Těšínsku. Nejvíc byl znám jako \" Jura spod Grónia \".\n\nByl nejmladším synem Pawła Niedoby místního hospodáře a Ewy roz. Sikora. Jejich usedlost stála uprostřed Návsí u evangelického kostela, školy a hospody. V roce 1937 získal angažmá v Moravskoslezském divadle v Ostravě. V divadelním drama Faust měl roli knížete. V roce 1938 se stal stipendistou katovické hudební konzervatoře. Vypuknutí druhé světové války mu znemožnilo další studia v Itálii. V září 1939 se skupinou Národní obrany prošel bojovou stezku 21. Horské pěší divize. Dostal se do ruského zajetí ze kterého se mu povedlo utéct a vrátit se do Návsí. Zde byl povolán do Wehrmachtu. Útěk z německé armády se mu nezdařil a Niedoba byl odeslán do trestného tábora na řeckém ostrově Korfu. Teprve odsud se mu podařilo utéct a s falešnými doklady přes Řecko a Albánii se vrátil domů.\n\nPo válce se vzdal dráhy operního pěvce na úkor snahy udržet a propagovat kulturu polské menšiny na Zaolší. V roce 1951 inicioval vznik Polské scény Těšínského divadla, jediného polského profesionálního divadla mimo Polsko. Do roku 1960 byl jeho uměleckým vedoucím, režisérem, scenáristou a hercem. V roce 1947 byl u vzniku folklorního souboru \"Gorol\" se sídlem v Jablunkově. Od samého začátku celých 50 let byl animátorem každoroční, největší v Československu a později v Česku folklorní slavnosti \"Gorolski Święto\" v Jablunkově.\n\nJeho manželkou byla Helena, rozená Brudny, z jejich manželství vzešly dvě děti: dcera Irena a syn Paweł.\n\nDne 16. března 1994 byl vyznamenán Krzyżem Komandorskim \"Orderu Zasługi Rzeczypospolitej Polskiej (Řád za zásluhy Polské republiky III. třídy – komandorský kříž).\"\n\n \n"}
{"id": "1271069", "url": "https://cs.wikipedia.org/wiki?curid=1271069", "title": "Pečivo (album)", "text": "Pečivo (album)\n\nPečivo je písňové album pro děti, obsahující texty Emanuela Frynty a Pavla Šruta, které zhudebnil a částečně i sám nazpíval Petr Skoumal.\n\nNěkolik skladeb zaznělo i v inscenaci \"Kdyby prase mělo křídla\", kterou v roce 1996 pro v Divadle v Dlouhé připravili Petr Skoumal, režisér Jan Borna a herec Jan Vondráček. Byla na repertoáru až do roku 2013.\n\nformát /\"název\", autor textu, (délka)/, autorem hudby ke všem skladbám je Petr Skoumal\n\nNahráno ve studiu \"Gorila\" a \"R+R\" v lednu-červnu 1995, vydal Bonton Music a.s. 1995.\n"}
{"id": "1271076", "url": "https://cs.wikipedia.org/wiki?curid=1271076", "title": "Chlapec, který věděl příliš mnoho", "text": "Chlapec, který věděl příliš mnoho\n\nChlapec, který věděl příliš mnoho (\"The Boy Who Knew Too Much\") je 20. díl páté řady amerického animovaného seriálu \"Simpsonovi\".\n\nBart se rozhodne strávit hezký den za školou. Proniká do sídla starosty Quimbyho, který svému synovci uspořádá oslavu narozenin. Freddy Quimby si oslavu užívá do doby, než chce od číšníka slyšet slovo šlichta, ale ten to říká francouzským přízvukem. Bart jde nepozorovaně do kuchyně, kde ochutná rýžový nákyp, pod kterým se schová, když uslyší, že někdo vchází. Vejde Freddy, který pořád naléhá po číšníkovi, aby to konečně řekl, ale číšník to stále odmítá říct, a pak se ozve pouze velký rachot, který dokáže vysvětlit jediný svědek - Bart. Freddy je zatčen a předvolán před soud. Porota však kvůli nejednomyslnému výsledku, který zapříčinil Homer, který to dělá jen proto, aby mohla být porota odříznuta od světa v luxusním hotelu, který Homer postupně okrade. I když se celá porota stále až na Homera shoduje na vině Freddyho, je případ obnoven, jelikož chce Bart svědčit. Bart v soudní síni vysvěluje, že byl za školou a že si zranění číšník udělal nechtěně sám. Soud shledává Freddyho nevinným, ale Bart dostává od ředitele 4 měsíce po škole. \n"}
{"id": "1271083", "url": "https://cs.wikipedia.org/wiki?curid=1271083", "title": "Alfa Tucanae", "text": "Alfa Tucanae\n\nAlfa Tucanae je nejjasnější hvězda v souhvězdí Tukana, je pozorovatelná pouze na jižní polokouli a v tropických oblastech severní polokoule. Hvězda má zdánlivou hvězdnou velikost 2,86. Od Země je vzdálena asi 200 světelných let (61 parseků). Jedná se o chladnou hvězdu s efektivní povrchovou teplotou 4 300 K, má 37 poloměrů Slunce, zářivost 424krát větší než sluneční a 2,5-3 sluneční hmotnosti. Není známo, v jaké fázi vývoje se hvězda nalézá.\n\nVe skutečnosti jde o spektroskopickou dvojhvězdu s oběžnou dobou 4 197,7 dne (11,5 roku). Hlavní složka dvohvězdy je obr spektrální třídy K3 III, což znamená, že je jedná o obří hvězdu, která již vyčerpala zásoby vodíku a opustila hlavní posloupnost. Hvězda má oranžový odstín, který je charakteristický pro hvězdy spektrální třídy K.\n"}
{"id": "1271090", "url": "https://cs.wikipedia.org/wiki?curid=1271090", "title": "Tajemství úspěšného manželství", "text": "Tajemství úspěšného manželství\n\nTajemství úspěšného manželství (\"Secrets of a Successful Marriage\") je 22. díl páté řady amerického animovaného seriálu \"Simpsonovi\".\n\nPři pokeru nazvou soupeři Homera pomalým člověkem a on se to snaží vstřebat tím, že chce začít učit. Homer se stane učitelem kurzu s názvem tajemství úspěšného manželství, kde vyzrazuje podrobnosti o manželství s Marge. Marge se to dozví a vzteky Homera vyhodí z domu. Homer začne bydlet v domě na stromě a doufá, že si to Marge rozmyslí a odpustí mu. Té ovšem radí reverend Lovejoy a Helen Lovejoyová, aby se rozvedla. Jejím nápadníkem začne být Vočko. Homer k ní nakonec vejde a řekne jí co k ní cítí, a tím mu Marge odpouští. \n"}
{"id": "1271103", "url": "https://cs.wikipedia.org/wiki?curid=1271103", "title": "Tentokrát o lásce", "text": "Tentokrát o lásce\n\nTentokrát o lásce (\"Another Simpsons Clip Show\") je 106. díl amerického animovaného seriálu Simpsonovi. V tomto díle byly opakovány klipy z bývalých dílů.\n\nMarge se obává, že se z manželství s Homerem vytratila láska, a proto chce dětem upřesnit, co to láska je. Rodina se tedy sejde v kuchyni, kde si začne vyprávět příběhy z dřívějška. Ukaže se, že je láska pro Simpsonovy citlivé téma, které otevřelo smíšené pocity a staré rány. Homer to však uzavře tím, že láska nemusí být vždy beznadějná a uvedl to příkladem o lásce k Marge, kterou celou dobu miloval a stále miluje. Marge je zaujata, co Homer říká, a políbí ho. To už však děti byly pryč u televize.\n"}
{"id": "1271106", "url": "https://cs.wikipedia.org/wiki?curid=1271106", "title": "Kostel svatého Františka Serafinského (Hostim)", "text": "Kostel svatého Františka Serafinského (Hostim)\n\nKostel svatého Františka Serafinského se nachází v centru obce Hostim. Kostel je farním kostelem římskokatolické farnosti Hostim. Jde o stavbu s barokním jádrem s klasicistní přístavbou. Kostel je chráněn jako kulturní památka České republiky.\n\nFarnost v Hostimi byla poprvé zmiňována písemně v roce 1322, kdy byla zmíněna jako majetek kanonie premonstrátek v Perneggu, kostel byl posléze písemně zmíněn v roce 1394, byl to však gotický kostel, který byl později protestanským majitelem panství Hostim zbořen, to bylo před rokem 1569. \n\nTehdejším majitelem panství byl Jiří Valečský z Mírova, nechal pak v roce 1569 postavit renesanční protestantský kostel. Jiří Valečský s manželkou pak byli na konci 16. století v kostelní kryptě pohřbeni. V novém kostele byly ponechány zvony z původního kostela, ty pocházely z roku 1502. Katolická fara pak svoji činnost v Hostimi v roce 1620 ukončila. Při rekatolizaci v první polovině 17. století pak se kostel stal opět majetkem katolické církve, nicméně kněz do farnosti přišel opět až v roce 1731. V roce 1657 pak v kostele byl umístěn pouze jeden oltář.\n\nV roce 1727 byl kostel mírně rozšířen, stejně tak došlo k rozšíření kostela v roce 1829. Byly upraveny varhany a byl přistavěn hudební chór s venkovním vstupem, v roce 1853 byl kostel rekonstruován. Proběhly úpravy bočních oltářů, kazatelny a křtitelnice. Během první světové války byly zvony rekvírovány, zbylé zvony pak byly zrekvírovány v druhé světové válce. V roce 1948 pak byly opraveny varhany a v roce 1984 pak byl upraven a opraven hudební chór. Nové zvony pak byly do kostela pořízeny v roce 1990, byly pojmenovány František a Marie.\n\n\n"}
{"id": "1271108", "url": "https://cs.wikipedia.org/wiki?curid=1271108", "title": "FK Lamač Bratislava", "text": "FK Lamač Bratislava\n\nFK Lamač Bratislava (celým názvem: Futbalový klub Lamač Bratislava) je slovenský fotbalový klub, který sídlí v bratislavské městské části Lamač. Založen byl v roce 1948. Klubové barvy jsou modrá a bílá. Od sezóny 2012/13 působí ve čtvrté lize Bratislavského futbalového zväzu.\n\nSvé domácí zápasy odehrává na fotbalovém hřišti FK Lamač.\n\nZdroj: \n\n\n\nZdroj: \n\n\n\nZdroj: \n\n"}
{"id": "1271109", "url": "https://cs.wikipedia.org/wiki?curid=1271109", "title": "Extended memory", "text": "Extended memory\n\nExtended memory (XMS) je v informatice označení pro přístup k operační paměti počítače nad hranicí 1 MiB při provozování systému DOS na procesorech Intel 80286 a novějších. Standard EMS umožnil používat v systému DOS paměťově náročnější programy, jako například starší řadu Microsoft Windows.\n\nProcesory Intel 8086 a kompatibilní mohly přímo adresovat pouze 1 MiB RAM, protože používaly 20 adresních linek (2 = 1048576 bajtů). Operační systém DOS běžel v tomto reálném režimu, a proto nebylo možné přímo adresovat paměť nad hranicí 1 MiB. Správce paměti (\"extended memory manager\", XMM), jako například HIMEM.SYS, poskytovaly standardizované rozhraní \"eXtended Memory Specification\" (XMS) a tuto paměť zpřístupňovaly tím, že využívaly pokročilého chráněného režimu procesorů Intel 80286 a novějších a mapovaly vždy část této paměti do jinak nevyužívané části vrchní paměti (mezi adresy 640 KiB a 1 MiB). Programátor mohl pomocí XMS rozhraní přepínat mezi aktuálně zpřístupněnými úseky.\n\n"}
{"id": "1271116", "url": "https://cs.wikipedia.org/wiki?curid=1271116", "title": "High memory area", "text": "High memory area\n\nHigh memory area (HMA) je v informatice označení pro metodě přístupu k 65520 bajtům operační paměti počítače nad hranicí 1 MiB v reálném režimu procesorů Intel 8086 a kompatibilních.\n\nAdresa je v režimu reálných adres určena dvěma registry: segmentovým a offsetovým. Fyzická adresa je vypočítána jako součet hodnoty v segmentovém registru vynásobené 16 (tedy posunuté o 4 bity doleva) a hodnoty v offsetovém registru.\n\nDíky přenosu tak může být výsledkem součtu až 21bitové číslo: šestnáctkově 0xFFFF0 + 0xFFFF = 0x10FFEF. Na starších procesorech Intel 8086, Intel 8088, Intel 80186 vzhledem k jejich 20bitové sběrnici je z výsledku použita hodnota omezená na 20 bitů (tj. modulo 2) a tím je možné adresovat maximálně 1 MiB operační paměti (přesně 1048576 bajtů).\n\nAby bylo možné využít možnosti adresace zmíněného úseku operační paměti nad hranicí 1 MiB, bylo do standardu IBM PC zavedeno rozšíření umožňující 21. adresní bit aktivovat řadičem klávesnice. Na procesorech Intel 80286 a novějších, které už měly širší adresní sběrnici (24 a více bitů), k oříznutí vrchního bitu nedocházelo, a tak bylo možné tímto způsobem v reálném režimu adresovat zmíněný malý úsek operační paměti nad hranicí 1 MiB (přesněji do adresy 1 MiB + 64 KiB − 16 bajtů, tj. do adresy 1114095) i bez pomoci triku s řadičem klávesnice. Těchto 65520 bajtů bylo označováno jako HMA (\"high memory area\").\n\nRozdílné chování u počítačů (bez podpory 21. bitu a s podporou 21. bitu) představovalo problém z hlediska zpětné kompatibility, protože některé starší programy spoléhaly na oříznutí (ignorování) vrchního bitu. Pomocí čipové sady, přesněji takzvaného hradla A20, bylo možné nastavit režimu kompatibilní se staršími procesory, ve kterém byla hodnota na adresní lince A20 udržována na nule (linka A20 představuje 21. adresovací bit).\n\n"}
{"id": "1271117", "url": "https://cs.wikipedia.org/wiki?curid=1271117", "title": "Dunfermline", "text": "Dunfermline\n\nDunfermline (, \"Dùn Phàrlain\") je město ve skotské správní oblasti Fife, ležící 20 km jihozápadně od Glenrothes a 5 km severně od pobřeží zálivu Firth of Forth. Žije v něm okolo padesáti tisíc obyvatel a je díky množství historických budov známé pod přezdívkou \"Auld Grey Toun\" (Staré šedé město).\n\nMísto bylo osídleno již v neolitu, první písemná zmínka pochází z roku 1070, kdy měl ve zdejším kostele svatbu král Malcolm III. Roku 1128 bylo založeno benediktinské opatství (klášter Dunfermline). Ve středověku bylo Dunfermline faktickým hlavním městem Skotska a roku 1295 zde byla uzavřena spojenecká smlouva mezi Skotskem a Francií, tzv. Auld Alliance. V květnu 1624 byla většina města zničena požárem, opětovný rozkvět nastal v době průmyslové revoluce díky výrobě lněného plátna a těžbě černého uhlí. Ve 21. století jsou hlavními zaměstnavateli elektronická firma Solectron a největší sklad společnosti Amazon.com v Británii.\n\nZ Dunfermline pocházel továrník a mecenáš Andrew Carnegie, jeho rodný dům slouží jako muzeum. Také se zde narodili spisovatelé Robert Henryson a Iain M. Banks, baletka Moira Shearerová nebo zpěváci Ian Anderson a Dan McCafferty.\n\nSídlí zde fotbalový klub Dunfermline Athletic FC, semifinalista Poháru vítězů pohárů 1968/69. Jeho domácí stadion se nazývá East End Park.\n\n"}
{"id": "1271121", "url": "https://cs.wikipedia.org/wiki?curid=1271121", "title": "Návštěva Drsnolandu", "text": "Návštěva Drsnolandu\n\nNávštěva Drsnolandu (\"Itchy & Scratchy Land\") je 107. díl amerického animovaného seriálu Simpsonovi.\n\nBart a Líza se dozvídají o Drsnolandu a přesvědčí rodiče to tam navštivít. Marge je z Drsnolandu zklamaná do chvíle, než s Homerem vstoupí na rodičovský ostrov, kde zajdou na Itchyho diskotéku 70. let a na Scratchyho taneční sál. Bart je zatknut za výtržnosti na maňáscích a je převeden do vazební místnosti, kde potká Homera, který si tam odpykává trest za nakopnutí maňáska do zadku. Marge je tím ještě víc zklamanější. Mezitím se roboti Drsnolandu vzbouří proti jejich tvůrcům a začnou napadat i návštěvníky. Představitel kostýmu maňaska Simpsonovým zamítne útěk, a tak jsou necháni na pospas robotům. Simpsonovi však zjistí, že mohou roboty zničit bleskem foťáku, čímž se na poslední chvíli zachrání. Podle Marge to byl nejhorší výlet, ale Líza jí to vyvrátila tím, že výlet splnil všechny Margeniny očekávání, tedy že bude rodina držet pohromadě, dá si do těla a bude na co vzpomínat, nicméně se dohodli, že o tomto výletě se nebude mluvit. Jako poděkování za zastavení vraždících robotů je syn zakladatele Itchyho a Scratchyho Roger Meyers mladší odměnil dvěma vstupenkami. Doma Marge o násilí řekla, že je možná vtipné v televizi, nikoliv když je na někoho pácháno.\n"}
{"id": "1271124", "url": "https://cs.wikipedia.org/wiki?curid=1271124", "title": "Schippia concolor", "text": "Schippia concolor\n\nSchippia concolor je druh palmy a jediný zástupce rodu Schippia. Je to středně vysoká palma s dlanitými listy a přímým, štíhlým kmenem. Květenství je krátké, složené z oboupohlavných a samčích květů, plody jsou kulovité a dosti malé. Tato palma je rozšířena výhradně ve Střední Americe, kde roste v podrostu tropických lesů. Vzácně se pěstuje jako okrasná palma.\n\n\"Schippia concolor\" je středně vysoká, solitérní, beztrnná palma dorůstající výšky do 10 metrů. Kmen je přímý, štíhlý, hrubý, s vystouplými listovými jizvami. Listy jsou dlanité až velmi krátce dlanitozpeřené, induplikátní, s čepelí o průměru asi 65 cm, členěnou do více než poloviny na jednoduše přeložené segmenty. Na rubu jsou světlejší. Řapík je asi 2 metry dlouhý, úzký, s ostrým okrajem bez ostnů. Listové pochvy hustě plstnaté, rozpadající se na tlustou změť vláken. \"Hastula\" je trojúhlá až zaokrouhlená, výrazná.\nKvětenství je bělavé, větvené do 2. (až 3.) řádu, vyrůstá mezi bázemi řapíků a je mnohem kratší než listy. Květy jsou buď oboupohlavné nebo pouze samčí. Kalich spolu s češulí tvoří dlouhou nepravou květní stopku. Kalich je trubkovitý, zakončený 3 laloky. Koruna je tvořena 3 volnými lístky a je mnohem delší než kalich. Tyčinek je 6, jsou volné a mají dlouhé nitky. Gyneceum je tvořeno jediným plodolistem a nese protáhlou, trubkovitou čnělku zakončenou bliznovým lemem. Plody jsou kulovité, hladké, asi 2,5 cm velké, s vrcholovou jizvou po čnělce. Mezokarp je tenký, dužnatý, endokarp hladký a blanitý. Semena jsou kulovitá.\n\nVyskytuje se pouze ve Střední Americe v Belize a Guatemale. V Guatemale roste v podrostu nížinného tropického deštného lesa v nadmořských výškách do 200 metrů, zatímco z Belize je uváděn ze sušších borovicových lesů s převahou borovice karibské (\"Pinus caribaea\").\n\nRod \"Schippia\" je je v rámci systému palem řazen do podčeledi \"Coryphoideae\" a tribu \"Cryosophileae\". Příbuzenské vztahy s ostatními rody tohoto tribu nejsou dosud uspokojivě dořešeny.\n\nDruh je zřídka pěstován jako okrasná palma.\n\n"}
{"id": "1271126", "url": "https://cs.wikipedia.org/wiki?curid=1271126", "title": "Mlakovská svodnice", "text": "Mlakovská svodnice\n\nMlakovská svodnice je levostranný přítok Bystřice v okrese Hradec Králové v Královéhradeckém kraji. Délka toku měří 2,5 km. Plocha povodí činí 6,2 km².\n\nMlakovská svodnice pramení asi 600 m jižně od centra obce Želkovice v nadmořské výšce 281 m. Dále teče jihozápadním směrem. V obci Benátky se stáčí k západu. Asi 600 m západně od obce Benátky se Mlakovská svodnice vlévá do Bystřice v nadmořské výšce 260 m.\n\n"}
{"id": "1271131", "url": "https://cs.wikipedia.org/wiki?curid=1271131", "title": "Blok 45 (Nový Bělehrad)", "text": "Blok 45 (Nový Bělehrad)\n\nBlok 45 (v srbské cyrilici Блок 45) se nachází v srbské metropoli Bělehradu, v místní části Nový Bělehrad, v lokalitě Blokovi. Představuje obytný komplex/sídliště, který vymezují ulice \"Jurija Gagarina\" (ze severu), \"Dr. Ivana Ribara\" ze západu a \"Nehruova\" z východu. Jižní hranici pak tvoří řeka Sáva. Celkem zaujímá komplex plochu 61,8 ha. Žije zde cca 18 000 lidí.\n\nZe západu navazuje Blok 71 a z východu Blok 44. \n\nNa místě současného sídliště se nacházel v minulosti lužní les a močál. V 50. letech byl tento močál vysušen a poté v souvislosti s výstavbou sídliště zasypán. \n\nV roce 1964 se uskutečnila veřejná soutěž na rozvoj této části břehu řeky Sávy, která se nachází naproti ostrovu Ada Međica. V roce 1966 byl přijat jeden z předložených návrhů. Výstavba byla zahájena o několik málo let později.\n\nVýstavba probíhala v letech 1968–1972, poté, co byla vybudována většina Nového Bělehradu. I proto také vznikl Blok 45 na jeho samotném okraji; západním směrem k Surčinu se po dokončení tohoto celku obytná výstavba již nerozšiřovala (s výjimkou Bloku 71). Jeho součástí je 45 výškových budov, 23 budov se čtyřmi patry, jedna základní škola a dvě školky. Budovy v komplexu navrhl architekt Mihailo Čanak a Branko Aleksić. Urbanistický plán pro Blok 45 je dílem Milutina Glavičkého. \n\nRoku 1984 byla k Bloku 45 přivedena tramvajová trať. \n\nV Bloku 45 žil značný počet známých osobností Srbska i Jugoslávie. Patří mezi ně např. Aleksandar Vučić, Slobodan Milošević, Radovan Karadžić, zpěváci Jelena Ristić, Jovan Radovanović, Dušan Kojić, Zafir Hadžimanov, Dragi Jelić, režisér Radivoje Andrić, sportovci Radmilo Armenulić, Predrag Miloš, Dimitrije Bjelica a mnozí další. \n"}
{"id": "1271134", "url": "https://cs.wikipedia.org/wiki?curid=1271134", "title": "Spirit (album, Depeche Mode)", "text": "Spirit (album, Depeche Mode)\n\nSpirit je čtrnácté studiové album britské skupiny Depeche Mode, které bylo celosvětově vydáno 17. března 2017. Je druhým albem skupiny vydaným pod Columbia Records. Producentem se stal James Ford. 5. května 2017 začalo turné \"Global Spirit Tour\", jež skončilo 23. července v Rumunsku. Turné se týkalo i České republiky, kde Depeche Mode vystoupili 24. května.<ref name=\"http://www.tyden.cz/rubriky/kultura/hudba/na-koncert-depeche-mode-v-praze-poradatele-uvolnili-zbyvajici-vstupenky_430995.html\">Na koncert Depeche Mode v Praze pořadatelé uvolnili zbývající vstupenky.</ref> Díky úspěšnosti se rozhodli vrátit se do Evropy a 31. ledna 2018 vystoupili v Česku podruhé.<ref\nname=\"https://kultura.zpravy.idnes.cz/depeche-mode-koncert-o2-arena-2018-dzb-/hudba.aspx?c=A170620_162920_hudba_vha\">Depeche Mode se znovu představí 31. ledna 2018 v O2 aréně.</ref>\n\n\n\n"}
{"id": "1271147", "url": "https://cs.wikipedia.org/wiki?curid=1271147", "title": "Juliane Koepckeová", "text": "Juliane Koepckeová\n\nJuliane Margaret Beate Koepcke, provdaná Dillerová (* 10. října 1954 Lima) je peruánská zooložka německého původu, známá jako jediná osoba, která přežila havárii Letu LANSA 508.\n\nJejí rodiče Hans-Wilhelm Koepcke a Maria Koepckeová byli němečtí biologové, kteří se po druhé světové válce usadili v Peru a založili v pralese na řece Pachitea výzkumnou stanici Panguana. Na Štědrý den roku 1971 letěla sedmnáctiletá Juliane s matkou z Limy do města Pucallpa za otcem. Jejich letadlo se dostalo do bouřky a po zásahu bleskem se zřítilo z tříkilometrové výšky do džungle v provincie Puerto Inca. Z 92 osob na palubě přežila pád pouze Juliane, která byla připoutána k sedadlu. Utrpěla ovšem četné zlomeniny a otřes mozku a teprve když nabyla vědomí, rozhodla se dojít k nejbližším lidským sídlům: protože vyrostla v divočině a znala základní techniky přežití, vydala se po proudu nedalekého potoka. Cestu jí komplikovala krátkozrakost (při pádu se jí rozbily brýle), hlad i bolestivé abscesy způsobené štípnutím hmyzu. Po deseti dnech chůze se jí podařilo dorazit do tábora dřevorubců, odkud byla přepravena do nemocnice.\n\nPo vyléčení z následků katastrofy Juliane studovala biologii na Univerzitě Christiana Albrechta v Kielu a na Mnichovské univerzitě a stala se přední odbornicí na tropické netopýry, pracuje ve Státní zoologické sbírce v Mnichově.\n\n"}
{"id": "1271149", "url": "https://cs.wikipedia.org/wiki?curid=1271149", "title": "Elissa (zpěvačka)", "text": "Elissa (zpěvačka)\n\nElissa, celým jménem Elissar Zakaria Khoury (arabsky إليسا \"Elisa\") je libanonská zpěvačka, jedna z nejslavnějších zpěvaček na Blízkém východě.\n\nElissa za svou kariéru prodala přes 30 miliónů desek. V letech 2005, 2006, 2009 a 2010 prodala vůbec nejvíce desek ze všech arabských interpretů. V letech 2005, 2006 a 2010 vyhrála hudební ocenění World Music Award za nejoblíbenější zpěvačku na Blízkém východě.\n\nPodle dostupných zdrojů se jedná o jednu z nejbohatších libanonských celebrit, s majetkem přibližně 41 miliónů amerických dolarů.\n\nNarodila se 27. října 1972 do křesťanské rodiny v malém libanonském městě Deir El Ahmar v údolí Bikáa libanonskému otci a syrské matce. Má 5 sourozenců – 2 sestry a 3 bratry. Chodila na internátní základní školu v Bejrútu, takže se se svou rodinou neviděla mimo svátků. Po střední škole vystudovala politologii nja Libanonské univerzitě v Bejrútu. <br>Roku 1990 se přestěhovala do Bejrútu, hlavně z důvodu studie. <br>V roce 1992, tedy ve svých 20 letech vydala své první album, které sklidilo slávu především v Libanonu. <br>Její otec – Zakaria Khoury († 2004) byl známý libanonský básník.\n\n7. srpna 2018 Elissa ve svém hudebním klipu odhalila, že jí byla v prosinci 2017 diagnostikována raná forma rakoviny prsu, nad kterou v léčbě zvítězila.\n\nElissy hudební kariéra započala v roce 1992, kdy vyhrála druhé místo v libanonské pěvecké soutěži Studio El Fan. Její první hudební album Baddi Doub bylo vydáno v roce 1998 nahrávací společností EMI Records.\n"}
{"id": "1271151", "url": "https://cs.wikipedia.org/wiki?curid=1271151", "title": "Chocholatka zanzibarská", "text": "Chocholatka zanzibarská\n\nChocholatka zanzibarská (\"Cephalophus adersi\") je jednou z nejmenších a nejvýrazněji zbarvených chocholatek. Tento plachý, africký přežvýkavý sudokopytník je z celého rodu \"Cephalophus\" nejvíce ohroženým druhem. Je považována za jednu z nejhezčích antilop.\n\nTato zvířata žijí pouze na ostrově Zanzibar () u pobřeží Tanzanie a v malém počtu i na africkém kontinentu na pobřeží Keně. Na Zanzibaru se vyskytují v jižní a východní části ostrova a jsou rozdělená do třech oddělených populací, severní v oblasti Kiwengwa, jižní v Mtende a střední v Jozani-Chwaka Bay. Jsou tam suché křovinaté lesy rostoucích na korálovitém podkladu, kde nejvyšší stromy dorůstají do výšky jen 10 m, s množstvím otevřených skalnatých plošin. Jsou to území dlouhodobě suchá, bezvodá a zvířata tam přesto vydrží po dlouhou dobu bez pití.\n\nV Keni se vyskytují ve stále se snižujícím počtu v národním parku Arabuko Sokoke rozkládajícím se asi 100 km severně od druhého největšího města Mombasy a v roce 2011 bylo několik jedinců spatřeno i v severněji položených rezervacích Boni a Dodori. Jejich areály se nacházejí ve starých, špatně prostupných, vysokých, pobřežních keřovitých porostech tvořených převážně hustými cynometrami. V minulosti tyto antilopy žily ještě na ostrovech Pemba u pobřeží Tanzanie a Funzi u břehů Keně, na obou je zlikvidovali domorodci a zdivočelí psi.\n\nPo několika neúspěšných pokusech se podařilo v roce 2000 vysadit několik párů chocholatek zanzibarských na 70 km od Zanzibaru vzdálený soukromý ostrov Chumbe, na který je vstup zakázán a okolo byl vyhlášen první tanzanský mořský národní park. Je to pokus o založení náhradní populace, neboť původní není daleko zániku. V roce 2005 bylo na malý ostrov Mnemba kde již žijí antilopky pižmové, vzdálený asi 5 km od ostrova Zanzibaru, přesídleno šest jedinců. Jeden z nich, vystresovaný převozem, ihned po vypuštění vběhl do moře a utopil se, zbytek přepravu přežil a zabydlel se. Jsou to zvířata velice citlivá na stres, odchyt málokdy přežijí a v zajeti nejsou chována.\n\nChocholatka zanzibarská je malá a podsaditá, přizpůsobena pohybu v hustém lesním podrostu, samec i samice jsou stejně velcí i zbarvení. Bývá dlouhá od 66 do 71 cm, vysoká 30 až 32 cm a váží od 7 do 12 kg, její krátký ocas zakončený bílých chomáčkem je dlouhý 9 až 12 cm. Má poměrně krátké a tenké přední nohy a silné zadní se široce rozevíratelnými prsty umožňující pohyb po močálovité půdě. Její měkká, až hedvábná srst je většinou žlutohnědá, na krku lehce šedivá, zadní partie a přední i zadní nohy mají načervenalou barvu a nad kopyty bílé a černé skvrny. Nejzřetelnějším poznávacím znamením je bílý pruh přes záda a břicho. Čenich je špičatý, vpředu zakončený nozdrami a širokými ústy, mají vystouplé pachové žlázy pod očima a 8 cm dlouhé uši. Obě pohlaví jsou vybavena krátkými, dozadu směřujícími rohy dlouhými asi 5 cm, u samců bývají o něco delší. V případě pocitu ohrožení vydávají frkavé zvuky.\n\nNa hlavě mezi ušima mají typický chomáč srstí, odtud pochází české rodové jméno \"chocholatka\", z řečtiny vzniklo vědecké rodové jméno \"Cephalophus\" (na hlavě \"kephalé\" mají hřeben \"lophus\"). Druhové jméno \"aders\" poskytl na Zanzibaru působící zoolog W. Mansfield Aders.\n\nTento druh je denní typ, hlavní období jejich aktivity probíhá v denní době. Nejčilejší jsou od rozbřesku do 11 hodin, pak odpočívají a přežvykují, opět se pasou od 15 hodin do soumraku. Konzumují trávu, listy, mladé výhonky, pupeny, květy, semena i plody. Převážně se živí rostlinami druhů \"Canthium\", \"Cassytha\", \"Ficus\", \"Grewia\", \"Guettarda\", \"Mimusop\", \"Mystroxylon\", \"Suregada\", \"Polyspheria\", \"Tetracera\" a plody stromů eben, kasinie a tomel, které s korun shazují opice kočkodani diadémoví (\"Cercopithecus mitis\") a guerézy zanzibarské (\"Piliocolobus kirkii\") nebo ptáci, tehdy na lahůdky čekají pod stromy ve skupinkách.\n\nMnohé chocholačky příležitostně sežerou také hmyz a drobné obratlovce, u zanzibarské to není potvrzeno.\n\nBývají viděny pást se jednotlivě, v páru nebo v páru s mládětem. Svá malá území si označují černým lepkavým sekretem z pachových žláz na tváří a trusem, spory o území nebyly pozorovány. Samice se páří v období mezi červnem a listopadem a rodí jedno mládě, které po několik prvních týdnů života zůstává ukryto v podrostu. Jsou to ostražitá zvířata s velmi dobrým sluchem a hbitě reagují na hluk, po kterém rychle vklouznou do houští. Proto není o průběhu jejich rozmnožování, vzájemných vztazích či délce života mnoho vědomostí.\n\nNěkdy žiji na společném prostoru s velikostně i barvou podobnými chocholatkami červenými (\"Cephalophus natalensis\") a antilopkami pižmovými (\"Neotragus moschatus\"), tyto však nemají vzadu charakteristický bílý pruh. Vzájemně se tolerují, ale nestýkají se.\n\nChocholatka zanzibarská je v Keni i na Zanzibaru chráněným druhem, její ochrana se však těžce prosazuje. Domorodci tradičně všechny druhy chocholatek loví pro maso a pěknou kůži a na území kde žijí se i přes zákaz těží dřevo a mýtí lesy za účelem získání zemědělské půdy nutné k obživě. Nejchudší lidé v lese těží palivové dříví na prodej, což bývá jejich jediný zdroj příjmů. Životní prostor zvířat se stále zmenšuje a fragmentuje, snižuje se tak možnost k páření nepříbuzných jedinců a zachování genetické rozmanitosti.\n\nPřestože již dlouho existují zákony k jejich úplné ochraně, nejsou účinně vynucovány. Do osvobození v roce 1964 (kdy odešli britští kolonialisté) byl jejich lov řízen a kontrolován, pak nová vláda neměla prostředky k prosazení předpisů o ochraně zvěře. Teprve v roce 1994 byly učiněny prvé pokusy o regulaci, která se jen těžce uskutečňuje. Lov tak stále zůstává nejvážnější hrozbou pro budoucí existenci chocholatky zanzibarské. Ostrov Zanzibar je přelidněn, rozmáhá se tam turistika a není dost prostoru pro divoká zvířata. Kromě lidí jsou hlavní nepřátele levharti a krajty, jakož i volně pobíhající psi.\n\nV roce 1982 byl jejich počet na Zanzibaru odhadován okolo 5000 a v roce 1999 jen 640 zvířat. Novější informace o počtech nejsou, předpokládá se však, že i nadále klesají. Podle IUCN jsou chocholatky zanzibarské považované za nejvíce ohrožený druh chocholatek.\n\n"}
{"id": "1271154", "url": "https://cs.wikipedia.org/wiki?curid=1271154", "title": "Žabí hrebeň", "text": "Žabí hrebeň\n\nŽabí hrebeň ( , , ) je vedlejší hřeben ve Vysokých Tatrách na slovensko-polské státní hranici. Od severní rozsochy Rysů se odděluje poblíž Vyšné Kamzíčie štrbiny a směřuje na severozápad (později se stáčí na sever), kde klesá do Bielovodské doliny. Hřeben odděluje polskou Dolinu Rybiego Potoku na západě a slovenskou Žabí Bielovodskou dolinu na východě.\n\nV celém hřebeni nejsou v současné době žádné značené trasy, takže oblast je dle pravidel TANAPu pro turisty nepřístupná.\n\n\n"}
{"id": "1271159", "url": "https://cs.wikipedia.org/wiki?curid=1271159", "title": "Ekotopfilm", "text": "Ekotopfilm\n\nEkotopfilm CZ je mezinárodní festival dokumentárních filmů o udržitelném rozvoji konaný v Praze a dalších městech České republiky. \nZaměřuje se na promítání dokumentárních filmů o rozvoji společnosti, odpovědné spotřebě, šetrných technologiích a životním prostředí. V červnu 2017 byl přejmenován na Mezinárodní filmový festival Příběhy Země. \n\nDruhý ročník tohoto mezinárodního festivalu se uskuteční 6.- 12. října 2017 v Městské knihovně v Praze a v kině Dlabačov. \n\nSoutěžní filmový festival se koná v říjnu Praze a od listopadu do května navštíví s výběrem oceněných filmů 50 měst v České republice. Jeho součástí je festival určený dětem ze základních a středních škol.\n\nEkotopfilm organizuje česká společnost Ekotopfilm s.r.o. spolupracující s partnerským festivalem na Slovensku. \n\nPrvní ročník Ekotopfilmu v České republice se konal v 19. – 23. října 2016 v Praze. Doprovázela jej kampaň „Dochází nám herci“, která upozorňovala na ubývání ohrožených druhů zvířat na Zemi. Z více než 800 přihlášených filmů se do soutěže dostalo 81 filmů z 23 zemí světa. Předsedou poroty byl Steve Lichtag, režisér dokumentárních filmů o životním prostředí, který se zabývá ochranou podvodní flory a fauny. \n\nVýznamnou osobností 1. ročníku festivalu se stal ekonom Tomáš Sedláček, který získal Velkou poctu Ekotopfilmu.\n\nCeny mezinárodní odborné poroty získaly v následujících kategoriích tyto filmy: \n\n\n\n\n\n\n\n\n\n"}
{"id": "1271161", "url": "https://cs.wikipedia.org/wiki?curid=1271161", "title": "Stefan Angelov", "text": "Stefan Angelov\n\nStefan Georgiev Angelov (; 7. ledna 1947, Bjala Voda, Bulharsko – 21. prosince 2019) byl bulharský zápasník, reprezentant v zápase řecko-římském. Dvojnásobný bronzový medailista z olympijských her, a mistrovství světa a stříbrný medailista z mistrovství Evropy.\n\n"}
{"id": "1271162", "url": "https://cs.wikipedia.org/wiki?curid=1271162", "title": "Grado", "text": "Grado\n\nGrado má více významů:\n\n"}
{"id": "1271165", "url": "https://cs.wikipedia.org/wiki?curid=1271165", "title": "Faith", "text": "Faith\n\nFaith je anglické slovo, které znamená „víra“. Možné významy jsou:\n"}
{"id": "1271166", "url": "https://cs.wikipedia.org/wiki?curid=1271166", "title": "Board of European Students of Technology", "text": "Board of European Students of Technology\n\nBoard of European Students of Technology, zkráceně BEST, je nevládní, nepolitická a nezisková studentská organizace. Tvoří ji zhruba 3 800 dobrovolníků, kteří jsou členy lokálních skupin na 94 technických univerzitách ve 32 zemích.\n\n\nBEST je rozdělen na tři úrovně – lokální, regionální a mezinárodní. Každá z 94 lokálních BEST skupin (Local BEST groups – LBGs) reprezentuje organizaci na místní úrovni na univerzitě, ke které patří. Aby byla komunikace mezi LBGs a mezinárodním BESTem efektivní, je 94 LBGs rozděleno do jedenácti regionů, které jsou koordinovány Regional Advisory. Mezinárodní tým BESTu se skládá z 10 různých oddělení. Celá organizace pracuje pod Mezinárodním boardem.\n\nLokální skupina BEST je spolek členů BESTu z jedné univerzity. Tyto skupiny jsou zodpovědné za propagaci a organizaci aktivit BESTu na své univerzitě.\n\nBEST spolupracuje s pěti dalšími studentskými organizacemi:\n\nBEST zároveň reprezentuje v některých tematických sítích, např.:\n\nBEST je členem následujících organizací zabývajících se technickým vzděláním:\n\n\n"}
{"id": "1271173", "url": "https://cs.wikipedia.org/wiki?curid=1271173", "title": "Talpress", "text": "Talpress\n\nTalpress je pražské nakladatelství, které vzniklo v roce 1990, od roku 1992 pak fungující jako společnost s ručením omezeným. \n\nVydavatelství je zaměřeno na překladové publikace, zejména pak žánru fantasy. Mezi stěžejní vydaná díla patří série \"Úžasná Zeměplocha\" Terryho Pratchetta, \"Píseň ledu a ohně\" George R. R. Martina, \"Malazská kniha padlých\" Stevena Eriksona či dílo Neala Stephensona.\n\n"}
{"id": "1271175", "url": "https://cs.wikipedia.org/wiki?curid=1271175", "title": "Dubai Tennis Championships 2017 – mužská dvouhra", "text": "Dubai Tennis Championships 2017 – mužská dvouhra\n\nMužská dvouhra Dubai Tennis Championships 2017 probíhala na přelomu února a března 2017. Do singlové soutěže dubajského tenisového turnaje nastoupilo třicet dva hráčů. Obhájcem titulu byl druhý nasazený Švýcar Stan Wawrinka, kterého v úvodním kole vyřadil bosenský hráč Damir Džumhur.\n\nVítězem se stala skotská světová jednička Andy Murray, jež za 73 minut ve finále zdolala španělského tenistu Fernanda Verdasca po dvousetovém průběhu 6–3 a 6–2. V probíhající sezóně si tak připsal premiérové turnajové vítězství, které představovalo čtyřicátý pátý singlový titul na okruhu ATP Tour a devátý z kategorie ATP 500. V Dubaji si připsal debutovou trofej a stal se prvním britským šampionem.\n"}
{"id": "1271176", "url": "https://cs.wikipedia.org/wiki?curid=1271176", "title": "Dubai Tennis Championships 2017 – mužská čtyřhra", "text": "Dubai Tennis Championships 2017 – mužská čtyřhra\n\nMužská čtyřhra Dubai Tennis Championships 2017 probíhala na přelomu února a března 2017. Do deblové soutěže dubajského tenisového turnaje nastoupilo šestnáct dvojic. Obhájcem titulu byl italský pár Simone Bolelli a Andreas Seppi, jehož členové nestartovali společně. Bolelli se rozhodl zúčastnit paralelně konaného Brasil Open 2017 v Sãu Paulu. Spoluhráčem Seppiho se stal indický deblový specialista Džívan Nedunčežijan, s nímž skončil již v kvalifikaci na raketách americko-rakouské dvojice James Cerretani a Philipp Oswald.\n\nVítězem se stal čtvrtý nasazený nizozemsko-rumunský pár Jean-Julien Rojer a Horia Tecău, který ve finále zdolal indicko-polskou dvojici Rohan Bopanna a Marcin Matkowski výsledkem 4–6, 6–3 a [10–3]. Oba šampioni si do žebříčku ATP připsali 500 bodů a získali třináctou společnou trofej. Rojer vybojoval dvacátý druhý deblový titul na okruhu ATP Tour a pro Tecăua to bylo jubilejní třicáté takové turnajové vítězství.\n\n"}
{"id": "1271178", "url": "https://cs.wikipedia.org/wiki?curid=1271178", "title": "Bohuslav Kouba (fotbalista)", "text": "Bohuslav Kouba (fotbalista)\n\nBohuslav Kouba (* 6. září 1945) je bývalý český fotbalista, obránce.\n\nV československé lize hrál v sezóně 1969/70 za SONP Kladno. Nastoupil ve 30 ligových utkáních a dal 1 gól.\n\n"}
{"id": "1271186", "url": "https://cs.wikipedia.org/wiki?curid=1271186", "title": "Kari Traaová", "text": "Kari Traaová\n\nKari Traaová (* 28. ledna 1974) je norská akrobatická lyžařka. Na Zimních olympijských hrách v roce 2002 zvítězila v jízdě v boulích, o čtyři roky později pak ve stejné disciplíně získala stříbro. Na ZOH v roce 1998 skončila na třetím místě.\n\nKari Traa je čtyřnásobnou mistryní světa. V letech 2001 a 2003 získala tituly za jízdu v boulích a paralelní jízdu v boulích. Je zároveň držitelkou tří stříbrných medailí (jízda v boulích, paralelní jízda v boulích v roce 1999 a jízda v boulích v roce 2005). Celkem má na svém kontě 37 vítězství v závodech světového poháru.\n\nNa ZOH v Albertville v roce 1992, kde se poprvé pod pěti kruhy závodilo v jízdě v boulích, nepostoupila do finálových jízd a obsadila čtrnácté místo. Domácích olympijských her v Lillehammeru se nezúčastnila kvůli zranění kolena, které si přivodila pouhé tři týdny před začátkem OH. Na zimní olympiádě v Naganu (1998) získala olympijskou medaili, když se umístila na třetím místě. Z následujících zimních olympijských her přivezla dvě medaile - zlatou (2002) a stříbrnou (2006).\n\nKari Traa na sebe upoutala pozornost v roce 2001, když nafotila sérii fotografií pro sportovní magazín Ultrasport, na kterých pózovala téměř nahá. V roce 2002 vstoupila Kari na trh sportovního oblečení se svojí značkou Kari Traa.\n\nPo skončení aktivní sportovní kariéry neopustila svět sportu a dále se věnovala mladým lyžařským talentům a pomáhala pořádat závody světového poháru. Dále se také podílí na organizování festivalu Ekstremsportveko (Extreme Sports Week), jenž je považován za jeden z největších festivalů extrémních sportů na světě.\n\nKari Traa byla v roce 2002 vyhlášena časopisem MANN jako “Nejvíc sexy Norka”. Stejný titul získala také v letech 2003 a 2004 od časopisu Her og Nå a TV 2 Nettavisen. V roce 2007 skončila na druhém místě v obdobném žebříčku sestaveném televizní show God kveld, Norge! V roce 2006 vyšla autobiografická knížka “Kari”.\n\nVolný čas během tréninků a závodů si Kari krátila pletením čepic a vytváření vlastního lyžařského oblečení. Navrhovala modely, které se staly velice oblíbenými mezi jejími přáteli i lyžařkami - závodnicemi po celém světě. V roce 2002 rozhodla svého koníčka přeměnit na podnikání a založila značku Kari Traa. Původní řadu, kterou tvořily čepice, doplnily další modely. Na mezinárodní bázi byla značka Kari Traa uvedena na trh v roce 2006 a v současné době má své pevné zastoupení ve 12 evropských zemích, včetně České republiky.\n\nPo Olympijských hrách v Turíně 2006, kde získala stříbrnou medaili, cítila Kari velkou touhu přivést nové talenty k freestyle lyžování a lyžování v boulích. Se svolením Norské lyžarské federace a Olympijským výborem zorganizovala v roce 2006 nábor nových talentů a vybrala 14 dívek, které se staly prvními členkami Kari Traa Freestyle Team. Mezi ně patří i Hedwiga Wessel, která obsadila 3. místo na závodech Světového poháru v Moskvě, Rusko 2016.\n"}
{"id": "1271189", "url": "https://cs.wikipedia.org/wiki?curid=1271189", "title": "Boiraultův stroj", "text": "Boiraultův stroj\n\nBoiraultův stroj ( \"Appareil Boirault\") bylo francouzské experimentální vozidlo z období 1. světové války. Vzniklo v rámci snahy francouzské armády zkonstruovat stroj, který by dokázal překonávat zákopy a různé překážky na bojišti. Jméno dostal podle svého konstruktéra Louise Boiraulta. Vozidlo se při testování ukázalo jako značně nepraktické a dostalo přezdívku \"Vojenský diplodocus\". Stroj bývá považován za jednoho z předchůdců tanku. \n\nVývoj vozidla začal v roce 1914. Francouzské ministerstvo války schválilo konstrukci prototypu 3. ledna 1915. Záměrem bylo postavit vozidlo, které by dokázalo překonávat zátarasy z ostnatého drátu, zákopy a krátery po granátech. Boiraultův stroj se od přímých předchůdců současného tanku konstrukčně zcela odlišoval. Jeho střed tvořila kabina pro dvojčlennou posádku s pohonnou jednotkou a převodovkou, kolem níž byl postaven systém šestidílného pohyblivého rámu (každý díl měl rozměry 4 x 3 metry a čtyři příčky), jehož překlápění umožňovalo pohyb. Směr pohybu dopředu či dozadu určoval řidič přesouváním kabiny ve středu rámu. Tato konstrukce trpěla několika zásadními problémy: motor s výkonem 80 koní a neefektivní systém pohybu neumožňovaly udělit 30tunovému vozidlu rychlost vyšší než 3 km/h. Stroj sice dokázal překonat i velmi široký zákop, avšak díky své pomalosti, problémům s otáčením a instalací výzbroje byl ve skutečném boji nepoužitelný. Proto byl jeho vývoj 10. června 1915 oficiálně ukončen. \n\nNa naléhání konstruktéra byly v projektu provedeny další změny, ustanovena nová komise a 4. listopadu 1915 proběhly nové zkoušky. Stroj, zatížený 9 tunami simulovaného nákladu, úspěšně překonal 8 metrů široký zátaras z ostnatého drátu, 5 metrů široký kráter a 2 metry široké zákopy. Dosáhl přitom rychlosti 1,6 km/h. Při druhém testu 13. listopadu se však opět projevily značné problémy vozidla se změnou směru pohybu, při níž bylo třeba použít zvedák, byla časově náročná a dokázala otočit stroj jen o 45 stupňů. Projekt byl opět zamítnut pro přílišnou viditelnost, hluk, zranitelnost, pomalou rychlost a špatnou manévrovatelnost vozidla.\n\nKonstruktér se snažil vyřešit problém stavbou druhého prototypu s trojčlennou posádkou. Tento stroj byl menší, lehčí a pancéřovaný. Tvořil jej centrální pancéřovaný trup, kolem něhož \"obíhalo\" šest pojezdových desek. Jeho zkoušky proběhly 17. srpna 1916 u obce Souain-Perthes-lès-Hurlus. Opět však komisi zklamal svou pomalostí. Pohyboval se totiž rychlostí jen1 km/h. Také tento pokus o netradiční konstrukci tak skončil už ve fázi prototypu.\n\nGenerál Henri Gouraud komentoval 20. srpna 1916 schopnosti stroje takto:\n\"Směr není přesný (...) nelze potvrdit, že si s jistotou dokáže poradit s takovými nepřátelskými cíli jako jsou bunkr, kulometné hnízdo, pozorovatelna ... tyto testy prováděné mimo bojiště, na cvičišti, v podmínkách, jež vůbec neodrážejí realitu, mají daleko k přesvědčivosti...\"\n\nProjekt byl definitivně ukončen, když se francouzské Ministerstvo války rozhodlo pro sériovou výrobu tanku Schneider CA1.\n\n\n"}
{"id": "1271196", "url": "https://cs.wikipedia.org/wiki?curid=1271196", "title": "Albixon", "text": "Albixon\n\nALBIXON je česká akciová společnost, která se zabývá výrobou a montáží bazénů, zastřešením bazénů a teras. Na českém trhu působí od roku 1989 a nyní poskytuje služby do 93 zemí světa (2017).\n\nPo sametové revoluci v roce 1989 začali bratři Smetanovi vyrábět jedny z prvních bazénů v Československu. V té době společnost nesla jméno Albion. V roce 1996 byla zahájena výroba zastřešení bazénů. V roce 1997 přibyla ve společnosti prášková lakovna. Roku 1999 došlo k založení skupiny ALBION Group, s.r.o. V roce 2004 byla společnost rozšířena o divizi IDEALCOVER a o 2 roky později o divizi BRILIX. BRILIX je samostatnou divizí, jež se specializuje na prodej vlastního bazénového příslušenství a vířivek. V roce 2011 došlo ke změně názvu společnosti na ALBIXON a.s. Roku 2015 bylo na český i zahraniční trh uvedeno zastřešení teras SKYTRIUM. Od roku 2016 společnost nabízí novou generaci bazénů ALBISTONE G2. Od roku 2019 nabízí společnost i nový typ bazénů QBIG BENEFIT (jediných na trhu), které jsou mimořádně úsporné, hlavně co se týče vody. Bazény se téměř nevypouští a díky novým technologiím se i lépe udržují. \n\nSpolečnost se zaměřuje na výrobu, montáž a údržbu bazénů a zastřešení. Mezi poskytované služby patří i servis realizovaný prostřednictvím servisních středisek. Společnost má také vlastní úsek vývoje, který se soustředí na tvorbu a implementaci nových technologií. Dále nabízí povrchové úpravy a lakování přičemž disponuje linkou, která zajišťuje dekorativní lakování 3D vzorů. \n\nSpolečnost byla v roce 2013 partnerem české hokejové reprezentace v rámci série Euro Hockey Tour. V roce 2014 předala dvě zastřešené střídačky České olympijské nadaci a tyto střídačky byly poté umístěny v Olympijském parku v Praze na Letné, který se vázal k ZOH v Soči. V roce 2014 se společnost také podílela na otevření 63. babyboxu v České republice, který vznikl v Havířově. V roce 2016 se rovněž stala hlavním partnerem organizace \"Dejme dětem šanci\" a v roce 2017 podporovala team Buggyra na rallye Dakar. \n\nNa začátku roku 2014 byl do společnosti doručen balík, který obsahoval bombu. Její výbuch zabil manažera společnosti. Společnost v reakci na to vypsala odměnu za pomoc při dopadení pachatele.\n\n"}
{"id": "1271200", "url": "https://cs.wikipedia.org/wiki?curid=1271200", "title": "Systematic Chaos", "text": "Systematic Chaos\n\nSystematic Chaos je deváté studiové album americké progresivní metalové kapely Dream Theater. Bylo vydáno 4. června 2007 ve Spojeném království a 5. června 2007 ve Spojených státech, prostřednictvím Roadrunner Records, která byla prodána do svého předchozího labelu Atlantic Records, jehož prostřednictvím skupina vydala jejich předchozí studiové album Octavarium (2005). Album bylo nahráno od září 2006 do února 2007 na Avatar Studios v New Yorku, po první přestávce kapely z letního turné po deseti letech.\n\nPrvní nahraná skladba je dvacet pět minut dlouhý epos \"\"In the Presence of Enemies\" \", kterou popsal Petrucci jako \"typický představitel skládání Dream Theater\". Popsal skádání jako \"velmi progresivní a velmi dlouhé\"; Také poznamenal, že to udalo správný tón pro psaní a nahrávání zbytek alba. Je to druhá nejdelší skladba vůbec po \"Six Degrees of Inner Turbulence\", i když byla rozdělena do dvou částí, protože se hodila pro otevírání i uzavírání za alba. Podle Portnoye, skupina cítila, že by byla příliš dlouhá jako první skladba na albu, ale nechtěli uzavřít album s dlouhou skladbu, protože tak uzavírali čtyřiadvacet minut titulní skladbou na svém posledním albu Octavarium (2005). Během živého vystoupení skladbu hráli v kuse. Během nahrávání měla píseň pracovní název \"The Pumpkin King\" a v bookletu alba, je píseň uvedena podtitulem \"The Heretic and the Dark Master\".\n\nPíseň vypráví o člověku, který je navštívem v noci vampirem. Zatímco muž si myslí, že je odnášen kolem sebe vidí \"divy\" a neuvědomuje, že po celou dobu, že je čím dál jeho krev nasávána. Animované hudební video \"\"Forsaken\"\", produkoval a režíroval Gonzo Yasufumi Soejima, vydáno 26. ledna 2008. Při výrobě alba, pracovní název pro tuto píseň byla \"Jet Lag\", a byla to šestá skladba na záznamu.\n\n\"\"Constant Motion\"\" byl vydán jako první singl z alba dne 27. dubna 2007. Byl také k dispozici volně ke stažení. Tato píseň byla také k dispozici ke stažení na hudební videohře Rock Band. Píseň je považována za jedenu z nejtěžších pro hru na obě kytary i bicí. Jeho pracovní název byl \"Korma Chameleon\", a puvodně to byla druhá skladba.\n\nPortnoy napsal text jako metaforou pro jeho obsedantně-kompulzivní poruchou. Se vším, co dělá pro Dream Theater, stejně jako jeho osobní život, vždy žongluje s mnoha různými projeky či odpovědnosti za kapelu najednou. Takže text je reprezentace to, co se děje v jeho hlavě.\n\nPíseň byla rovněž doprovázena hudebním videem, prvním za více než deset let. Videoklip měl premiéru 13. července 2007, a byl vydán volně ke stažení ve dvou různých formátech a to po omezenou dobu.\n\nPetrucci napsal text k \"\"The Dark Eternal Night\"\" o faraonu, který se vrátil po dlouhé letargii jako monstrum, které straší město. Text je silně ovlivněn povídkou Nyarlathotep od amerického horor-fi spisovatele H. P. Lovecraft, kde dokonce cituje řadu specifických frází z tohoto příběhu. Píseň obsahuje improvizované sólo, které hrál Rudess zatímco byly nahrávány bicí; členům kapely se to líbilo tak, že sólo nechali v konečném záznamu. V říjnu 2010 ve vydání Total Guitar Magazine, kde jeho čtenáři hlasovali o nejlepší riff, \"The Dark Eternal Night\" skončil jako čtvrtý největší riff dekády. Během natáčení písně, byl její název \"N.A.D.S.\" ( \"North American Dream Squad\"), a byla to pátá píseň.\n\nPortnoy napsal \"\"Repentance\"\" jako čtvrtou část svého Twelve-step Suite, sbírka písní z různých alb Dream Theater, které popisují léčení anonymních alkoholiků. Tuto ságu uzavírá v řadě desáté studiové album Black Clouds & Silver Linings písní \"The Shattered Fortress \". Píseň popisuje kroky osm a devět procesu, které se zabývají sestavením seznamu osob, kterým člověk uškodil, a pokud je to možné, tak přijmout nápravu mezi nimi. Portnoy pozval přátele a kolegy hudebníky Mikael Åkerfeldt, Jon Anderson, David Ellefson, Daniel Gildenlöw, Steve Hogarth, Chris Jericho, Neal Morse, Joe Satriani, Corey Taylor, Steve Vai a Steven Wilson nahrát mluvené slovo jejich vlastní omluvy, lítosti a smutku, které slyšíme v celé skladbě. Portnoy věnoval \"Repentance\", \"Billu W. a všem jeho přátelům\". Během nahrávání byl pracovní název \"Fisheye \" a byla to sedmá a finální píseň.\n\n\"\"Prophets of War\"\" napsal James Labrie a text volně vychází z knihy Josepha C. Wilsona \"The Politics of Truth\". Text hovoří o možných postranních úmyslů za války v Iráku. Název skladby je hříčka, kde \"proroci\" (Prophets) války, mohli být rovněž i \"zisk\" (Profit) z války. Titul skladby byl během nahrávání \"Carpet Babies \" a byla to třetí skladba.\n\nI když skladba má téměř 15 minut, je to druhá nejdelší skladba alba. Petrucci zde vypráví o člověku, který zemře při záchraně ženy před utopením. Nicméně, žena, která se zachrání je plná \"lítosti\", dokud nebude schopna se znovu setkat s jejím zachráncem. Původní název byl \"Schindler's Lisp \" a byla to čtvrtá skladba.\n\nHudbu složila kapela DreamTheater.\n\n\n\n\n\n\n"}
{"id": "1271202", "url": "https://cs.wikipedia.org/wiki?curid=1271202", "title": "Španělská revoluce", "text": "Španělská revoluce\n\nŠpanělská revoluce byla anarchistická sociální revoluce, která proběhla ve Španělsku během španělské občanské války. Trvala různě od dvou do tří let, a probíhala hlavně v Katalánsku, Aragonii, Andalusii a v některých částech Levante. Hospodářství v těchto oblastech bylo po kontrolou samotných pracujících. Továrny byly řízeny dělnickými výbory, půda, a dokonce i hotely, restaurace či kadeřnictví byly znárodněny a řízeny lidmi, kteří tam pracovali. Americký anarchista Sam Dolgoff uvedl, že na revoluci se podílelo přes 10 milionů lidí.\n"}
{"id": "1271208", "url": "https://cs.wikipedia.org/wiki?curid=1271208", "title": "Flores (Azory)", "text": "Flores (Azory)\n\nFlores je nejzápadněji položeným obydleným ostrovem v Azorském souostroví v Atlantském oceánu a zároveň i nejzápadnějším obydleným územím Portugalska. Hlavním městem ostrova je Santa Cruz das Flores se zhruba 1600 obyvateli, což je téměř polovina všech lidí, žijících na ostrově. Během sta let, od roku 1900 do roku 2001, poklesl počet obyvatel ostrova z původních 8 127 na polovinu. Podle statistických údajů v roce 2006 žilo na Floresu 4 059 osob, což představovalo 1,67% veškeré populace Azorských ostrovů.\n\nV roce 2009 byl ostrov Flores zapsán na seznam biosférických rezervací UNESCO.\n\nPobřeží ostrova Flores je obklopeno četnými útesy a menšími ostrůvky, jako jsou Ilheo d´Alvaro Rodrigues, Ilheo da Gadelha nebo Ilheo do Monchique, přičemž posledně jmenovaný je uváděn jako nejzápadnější území Portugalska. Ilheo do Monchique, který leží v dohledu od Fajã Grande, nejzápadněji položené vesnice v Portugalsku a zároveň i v Evropě, však není obydlený - ve skutečnosti se jedná jen o strmý, 34 metrů vysoký čedičový útes. Vnitrozemí ostrova je členité, s vysokými vrcholy a hlubokými údolími, jezery, řekami, vodopády a termálními prameny. Nejvyšším vrcholem ostrova je bývalý vulkán Morro Alto (914 m n. m.), průměrná nadmořská výška ostrova je 600 - 700 metrů.\n\nNecelých 20 km směrem na sever je od Floresu vzdálen ostrov Corvo, nejmenší a zároveň nejseverněji položený ostrov Azorského souostroví. Na rozdíl od východní části souostroví ostrovy Flores a Corvo leží na severoamerické litosférické desce.\n\nNejbližší obydlenou pevninou na západě je od Floresu téměř 2000 km vzdálený kanadský ostrov Newfoundland při východním pobřeží severoamerického kontinentu.\n\nNejstarší historie vzniku ostrova spadá do období pleistocénu a je spojena s podmořskou sopečnou aktivitou. Geologickou skladbu ostrova Flores tvoří horniny vulkanického původu, zejména různé druhy čediče, tefrit a trachyt. Po určitém období klidu zde docházelo k dalším sopečným erupcím v holocénu. Poslední vulkanické aktivity na ostrově probíhaly v období kolem let 1200 - 1000 př. n. l.\n\nOstrov Flores náleží do mírného podnebního pásu se znaky středozemního klimatu.\n\nNa pobřeží i ve vnitrozemí ostrova je několik zvláště chráněných území. V centrální části Floresu se nachází přírodní rezervace \"Reserva Natural do Morro Alto e Pico da Sé\" a o něco jižněji rezervace \"Reserva Natural das Caldeiras Funda e Rasa\". Celková plocha chráněných území na ostrově zahrnuje na souši 3 394 ha a 1 042 ha okolního moře.\n\nUvádí se, že objeviteli ostrovů Flores a Corvo byli Diogo de Teive a jeho syn João, kteří je navštívili v roce 1452. Další období průzkumu ostrova Flores v druhé polovině 15. století je spojeno se jménem vlámského šlechtice a obchodníka Wilhelma van der Haegena, známého též pod portugalským jménem Guilherme da Silveira, který bývá označován za \"kolonizátora Azorských ostrovů\".\n\nOstrov byl původně pojmenován \"São Tomás\" podle Tomáše Becketa z Canterbury či \"São Iria\" podle křesťanské mučednice svaté Ireny Portugalské, zvané též \"Iria z Tomaru\" (portugalsky \"Iria de Tomar\"). Později se pro ostrov vžilo pojmenování \"Flores\" (výsl. \"Floriš\", v českém překladu \"Květy\"). Podnětem k tomu byly bohaté porosty kvetoucích rostlin na ostrově, zejména hortenzií, jejichž semena sem byla pravděpodobně zavlečena migrujícím ptactvem až z oblasti Floridy. Flóra ostrova si dones zachovala mimořádnou rozmanitost.\n\nOstrov Flores si po staletí zachovával určitou izolovanost, narušovanou jen občasnou návštěvou obchodních lodí, zejména z azorských ostrovů Terceiry a Faialu. Předmětem obchodování býval velrybí tuk, med, cedrové dřevo, máslo, citróny, pomeranče a uzené maso, později též keramika z místních dílen.\n\nSvé izolovanosti se Flores postupně zbavil až ve 20. století. Jako první k tomu přispělo zavedení telegrafního a později (od roku 1925) též telefonního spojení. K rozvoji lodní dopravy přispělo lepší vybavení přístavů. V letech 1962 - 1966 byla na Floresu vybudován francouzská vojenská základna pro sledování balistických raket, což mělo též určitý pozitivní vliv na ekonomiku ostrova. Po uzavření základny v roce 1994 se hlavním těžištěm místní ekonomiky stal rozvoj turizmu.\n\n"}
{"id": "1271211", "url": "https://cs.wikipedia.org/wiki?curid=1271211", "title": "Juki onna", "text": "Juki onna\n\nJuki onna (), znamená v překladu z japonštiny sněžná žena. Je to ledový duch nebo jókai vyskytující se v japonské mytologii. Jak už bývá u démonů elementů zvykem, ráda se soustředí na poutníky, které ve vánicích svádí z cesty. Občas přitvrdí a svým ledovým dechem je zmrazí. \n\nJuki onna vypadá jako vysoká, krásná žena s dlouhými černými vlasy a nelidsky bílou, až skoro průhlednou pokožku, díky které může splynout se sněhobílým pozadím. V obličeji dominují modré rty a oči vzbuzující ve smrtelnících strach. Nosí kimono, ale často se popisuje i jako úplně nahá. Pomalu se vznáší nad zemí pokrytou sněhem, nezanechávajíc žádné stopy (některé historky říkají, že nemá nohy, což je pro mnoho japonských duchů typické). Může se i přeměnit na oblak mlhy nebo na sníh. Její chování a vzhled se mění podle různých příběhů a legend.\n\nŽe však není tak zcela bez citu, o tom vypráví jedna japonská pověst:\n\nPřed dávnými časy žil na severu dřevorubec Mosaku se svým učedníkem Minokičim. Žil, jak jen nejlépe uměl a tvrdě pracoval, díky tomu se měli poměrně dobře. V jeden zimní den – a zimy jsou na severu opravdu pořádné, se obloha zatáhla těžkými mraky a netrvalo dlouho a přišla vánice. Proto se Mosaku se svým učedníkem skryli ve srubu, kde se snažili před sněhovou bouří ukrýt. Sněžné bouře byly v této oblasti dost často, ale většinou netrvaly moc dlouho – jen tahle ne a ne přestat. Oba dřevorubci dlouho čekali, až je přemohl spánek. V noci sníh uhasil oheň v chatě a oběma dřevorubcům byla zima. Proto se Minokiči zvedl, že znovu zatopí. Najednou se rozletěly dveře a dovnitř zavanul studený severák. V chatě se objevila žena v bílém kimonu. Byla to ta nejnádhernější žena, jakou kdy muž této planety viděl. Žena přistoupila k Mosakuovi a dýchla na něj. Minokiči se ve strachu chtěl skrýt a bál se, že ho žena také zmrazí svým dechem. Juki onna se ale slitovala a nechala ho žít. Odešla, se slovy:\n\n\"\"Neměj strach. Dnes v noci tě nechám být. Jsi příliš mladý na to, abys zemřel. Ale pamatuj: Nikdy a nikomu nesmíš povědět, cos viděl.\"\"\n\nRáno nalezl tělo Mosakua zmrzlé až na kost. Vánice byla pryč a Minokiči si myslel, že se mu to jen zdálo. Mlčel celý rok.\n\nPřišla další zima a ticho večera vyrušilo zaklepání na dveře. Před srubem stála malá dívenka. Chtěla se skrýt před vánicí. Dívka byla krásná a proto ji Minokiči dovolil u něj přespat. Celou noc si povídali a zjistili, že si velmi rozumí. Za čas se konala honosná svatba. Byli spolu velmi šťastní a narodili se jim dvě děti. Přišla další zima a byla velmi, velmi chladná. Když si spolu takhle povídali u krbu, zjistil Minokiči, že mu jeho manželka připomíná někoho známého. A najednou mu to došlo –jeho žena vypadá přesně jako Juki onna. Chvíli se  o tom bavili a Minokiči zjistil, že jeho žena vlastně je sněžná žena. Jen si toho za celé ty roky šťastného manželství nevšiml. Kvůli tomu, že Minokiči porušil svůj slib, jeho žena Juki onna musela odejít a Minokiči ji už nikdy více nespatřil.\n\n"}
{"id": "1271235", "url": "https://cs.wikipedia.org/wiki?curid=1271235", "title": "Sella Nevea", "text": "Sella Nevea\n\nSella Nevea (furlandsky \"Nevee\", slovinsky \"Na Žlebeh\", německy \"Neveasattel\") je silniční sedlo v nadmořské výšce 1190 m v italské části pohoří Julské Alpy nedaleko trojmezí státních hranic Slovinska, Rakouska a Itálie. Odděluje dominantní vrcholy Monte Canin a Jôf di Montasio.\n\nSedlem prochází horská silnice spojující města Tarvisio a Chiusaforte. Doprava po silnici je bezplatná. Sedlo je otevřené celoročně s výjimkou velkých sněhových kalamit, kdy průjezdnost zajišťují sněhové frézy. Na sedle je bezplatné parkoviště. Jezdí sem autobus z Tarvisia, linka je v provozu během zimní lyžařské a letní turistické sezóny.\n\nNázev v překladu Sněžné sedlo získala lokalita díky neobvykle velkým sněhovým přídělům. Důvodem je ostrý horský předěl mezi teplým a vlhkým Jaderským mořem od Benátek k Terstu na jedné straně a chladnými Alpami na straně druhé. V okolí sedla se vysráží vzdušná vlhkost a z oblak se sype velké množství sněhu.\n\nNa sedle a v jeho těsném okolí stojí hotely a turistické rezidence. Pro pěší turisty, lyžaře a skialpinisty slouží jako opěrný bod chata Rifugio Celso Gilberti. Pěší výstup na chatu trvá 2 hodiny. Jezdí k ní také kabinová lanovka přímo ze sedla.\n\nSkiareál Sella Nevea se rozkládá v nadmořské výšce od 1103 do 2133 metrů. K dispozici je 11 kilometrů upravených sjezdovek, množství freeridových terénů a také několik skialpinistických tras. Sjezdovky obsluhuje údolní kabinková lanovka Canin, vrcholová kabinová lanovká Prevala, krátká dvousedačka Gilberti u stejnojmenné chaty, talířový vlek a pojízdný koberec na cvičné louce v sedle. Zrušeny byly vleky a k nim příslušné sjezdovky Poviz a Slalom. Propojení na slovinskou stranu přes sedlo Prevala do skiareálu Bovec v současné době neexistuje, neboť slovinská lanovka nebyla po havárii opravena. Sezóna 2017-2018 lanovka byla funkční, tak že spojení zase existuje.\n\nSkialpinisté mají zakázaný vstup na sjezdovky. Buď tedy vyjedou do hor lanovkou, nebo pro výstup využijí značenou skitouringovou trasu od dolní stanice lanovky západně od sjezdovek, která vyúsťuje u chaty Rifugio Celso Gilberti.\n\nV horském osídlení okolo Sella Nevea se mluví německy, slovinsky a furlandsky. Většina štítů a horských sedel má název slovinský. Údolí, jezera, potoky a obce mají názvy spíše německé.\n\nSedlo bývalo jediným rozumným pěším přechodem z alpských Korutan do jaderských Benátek a Terstu. Zároveň se v údolí pod ním těžilo železo a další kovy. Před 1. světovou válkou byla přes sedlo vybudována silnice stejně jako na vedlejší sedlo Predil a zároveň několik rakouských pevností a vojenských stanovišť. Po prohrané válce Rakousko toto území ztratilo. Italové, kteří přišli po Rakušanech, vybudovali další opevnění a také prohráli, tentokrát ve 2. světové válce. Nepřišli však o území a během Studené války vybudovali systém moderních bunkrů a pevností. Ty do žádných bojů nezasáhly. Zříceniny vojenských staveb i opuštěné doly jsou dnes turistickou atrakcí.\n\nSedlo a okolní hory před 1. světovou válkou popisuje horolezecký objevitel Julských Alp Julius Kugy v klasické knize Ze života horolezce, kterou napsal roku 1917.\n\n"}
{"id": "1271245", "url": "https://cs.wikipedia.org/wiki?curid=1271245", "title": "Výchova nadaných dětí", "text": "Výchova nadaných dětí\n\nVýchova nadaných dětí vyžaduje specifický pedagogický přístup.\n\nJednoznačná definice toho, kdo je nadaný žák, neexistuje. Vedle intelektu jsou důležité také tvořivost, produktivita myšlení či motivace a snaha dosáhnout výjimečných výsledků. Sleduje se především nadání rozumové (intelektové), ačkoliv existují i jiné typy nadání – například umělecké nebo pohybové.\n\nK realizaci nadání je podle publikace \"Krok za krokem s nadaným žákem\" třeba těchto pěti atributů:\n\n\nZákladní principy, jejichž využití je vhodné při práci s nadaným žákem v běžné školní třídě, jsou principy individualizace a současné diferenciace vyučovacího procesu. „Diferenciací se rozumí členění žáků podle vstupních znalostí, schopností a dispozic s cílem vytvořit pro ně optimální vzdělávací podmínky, přiměřené jejich předpokladům.“ Vhodné je zařazovat skupinovou výuku, neboť při ní mají žáci možnost, za předpokladu vhodného vytvoření skupin, poměřit své schopnosti s výkonově srovnatelnými vrstevníky.\n\nZásady práce s nadaným žákem jsou:\n"}
{"id": "1271251", "url": "https://cs.wikipedia.org/wiki?curid=1271251", "title": "Josef Bělica", "text": "Josef Bělica\n\nJosef Bělica (* 16. července 1978 Havířov) je český politik a podnikatel, od října 2017 poslanec Poslanecké sněmovny PČR, od roku 2016 zastupitel Moravskoslezského kraje, od roku 2018 primátor města Havířov (předtím v letech 2014 až 2018 postupně radní a náměstek primátorky), v letech 2017 až 2019 člen předsednictva hnutí ANO 2011.\n\nVystudoval Fakultu strojní Vysoké školy báňské – Technické univerzity Ostrava (v roce 2001 získal titul Bc.) a (v roce 2019 získal titul Ing.) a Fakultu tělesné výchovy a sportu Univerzity Karlovy v Praze.\n\nDeset let byl reprezentantem v karate v těžké váze. Živí se jako podnikatel, od roku 2008/2009 je jednatelem a společníkem ve firmě \"ComDis\", která obchoduje s příslušenstvím pro notebooky, tablety a PC (v letech 2002 až 2016 byl výkonným ředitelem firmy). Působí také ve společnosti \"Fall consulting\".\n\nJosef Bělica je ženatý, s manželkou Janou má tři děti. Žije v Havířově, konkrétně v části Šumbark.\n\nOd roku 2013 je členem hnutí ANO 2011, předtím nebyl členem žádné strany. Roku 2015 byl zvolen předsedou krajské organizace v Moravskoslezském kraji. Na konci února 2017 se stal na IV. sněmu hnutí ANO 2011 členem předsednictva hnutí. Na dalším sněmu v únoru 2019 však již funkci neobhajoval.\n\nV komunálních volbách v roce 2014 byl z pozice lídra kandidátky hnutí ANO 2011 zvolen zastupitelem města Havířova. V listopadu 2014 se stal radním města, z této funkce byl však po rozpadu koalice v červnu 2016 odvolán. Do rady města se opět vrátil v prosinci 2016, kdy vznikla nová koalice a on byl zvolen náměstkem primátorky pro ekonomiku a správu majetku.\n\nV krajských volbách v roce 2016 byl za hnutí ANO 2011 zvolen zastupitelem Moravskoslezského kraje. Působí jako předseda výboru pro tělovýchovu a sport a předseda politického klubu zastupitelů za ANO 2011. Ve volbách do Poslanecké sněmovny PČR v roce 2017 byl zvolen za hnutí ANO 2011 poslancem v Moravskoslezském kraji.\n\nV komunálních volbách v roce 2018 byl lídrem kandidátky hnutí ANO 2011, mandát zastupitele města obhájil. Koalici vytvořily vítězné hnutí ANO 2011, třetí ČSSD, čtvrté Hnutí pro Havířov a páté uskupení \"\"Společně pro Havířov - Koalice KDU-ČSL a STAN\"\" a Bělica se dne 5. listopadu 2018 stal novým primátorem města Havířov.\n"}
{"id": "1271264", "url": "https://cs.wikipedia.org/wiki?curid=1271264", "title": "Kostel Panny Marie Pomocnice křesťanů (Olomouc-Hodolany)", "text": "Kostel Panny Marie Pomocnice křesťanů (Olomouc-Hodolany)\n\nKostel Panny Marie Pomocnice křesťanů v Olomouci je římskokatolický kostel nacházející se v Jiráskově ulici v městské části Hodolany.\n\nStavbu kostela zahájil roku 1894 na svých pozemcích slepý občan tehdy samostatné obce Hodolany František Pospíšil. Stavbu nedokončil, především kvůli neochotě obce na ni přispět větší finanční částkou, přesto ji ale i s pozemky obci daroval. Kostel byl nakonec dostavěn až roku 1907, kdy se v něm také sloužila první mše.\n"}
{"id": "1271265", "url": "https://cs.wikipedia.org/wiki?curid=1271265", "title": "Akoya", "text": "Akoya\n\nAkoya (, \"Akoya-gai\", vědecky: \"Pinctada fucata martensii\") patří k nejznámějším druhům perel.\n\nAkoya perly jsou téměř dokonale kulaté a mají krásný zářivý lesk. Vyskytují se v Japonsku a byly to právě perly Akoya, které byly použity pro první kultivaci umělých perel kulatého tvaru. Termín perly Akoya byl v průmyslu přijat pro označení perel, které se nyní pěstují i v Číně, Jižní Koreji, Vietnamu a v Austrálii. Označení Japonské perly Akoya je používáno pro perly pěstované v Japonsku. Velikost: 2 – 11 mm, nejčastěji 6 – 8 mm.\n\nAkoya perlotvorky, ať už japonské, čínské nebo australské, mají stejné vlastnosti. Tyto perlotvorky uměle produkují menší perly než jiní mořští měkkýši. V teplejších měsících je depozice perleti rychlejší, zatímco v chladnějších měsících, zejména v Japonsku, je metabolismus měkkýšů pomalejší a depozice se výrazně zpomalí.\n\n"}
{"id": "1271266", "url": "https://cs.wikipedia.org/wiki?curid=1271266", "title": "Kostel svatého Urbana (Olomouc)", "text": "Kostel svatého Urbana (Olomouc)\n\nKostel svatého Urbana v Olomouci je římskokatolický chrám nacházející se na návsi Svobody v městské části Holice.\n\nDnešní budova kostela svatého Urbana byla postavena v letech 1886–1888. Nahradila tak starší kostel vzniklý přestavbou kaple svatého Urbana z roku 1610. Náklady na stavbu a vybavení dosáhly 62 902 zlatých, přičemž 25 373 zlatých činily dary dobrodinců.\n"}
{"id": "1271267", "url": "https://cs.wikipedia.org/wiki?curid=1271267", "title": "Dům U černého orla (Olomouc)", "text": "Dům U černého orla (Olomouc)\n\nDům U černého orla je domovní znamení hostince v Olomouci na Dolní Hejčínské 21. Zůstal jen reliéf sedícího černého orla ve štukovém orámování. Orel drží ve spárech popisné číslo v oválném štítku. Hostinec nesl dlouho jméno podle tohoto domovního znamení, na začátku 20. století se jmenoval podle majitele Jaroslava Hudce. Nakonec zůstalo jen domovní znamení a hostinec byl zrušen.\n\n„U černého orla“ bylo také původní označení Krajinské lékárny na olomouckém Horním náměstí.\n"}
{"id": "1271268", "url": "https://cs.wikipedia.org/wiki?curid=1271268", "title": "Kostel svatého Filipa a Jakuba (Olomouc)", "text": "Kostel svatého Filipa a Jakuba (Olomouc)\n\nKostel svatého Filipa a Jakuba v Olomouci je římskokatolický chrám nacházející se v Dolní novosadské ulici v městské části Nové Sady.\n\nPůvodně samostatná obec Nové Sady byla před obléháním Olomouce Prusy roku 1758 srovnána se zemí, aby se pruská vojska neměla kde skrývat. Po válce byla obec obnovena ve větší vzdálenosti od města a současně bylo rozhodnuto o stavbě nového kostela.\n\nStavba byla zahájena roku 1768. Roku 1770 byla v ještě nedostavěném chrámu sloužena první mše a kostel byl zasvěcen Filipu a Jakubovi. K zastřešení budovy došlo roku 1773 a o dva roky později sem byl dosazen první kněz, Josef Thom.\n"}
{"id": "1271269", "url": "https://cs.wikipedia.org/wiki?curid=1271269", "title": "Dům U dvou pistolí", "text": "Dům U dvou pistolí\n\nDům U dvou pistolí stál v Olomouci, v ulici Barvířská 10, číslo popisné 401. Dům vlastnil před rokem 1852 puškař Jan Mlynář, který se také zřejmě zasloužil o jeho pojmenování, neboť stavba nesla právě toto domovní znamení. Roku 1878 se majitelkou stala Josefa Ruebnerová, která zde vedla hostinec U dvou pistolí. Domovní znamení, které bylo pravděpodobně namalováno na plechu, bylo ztraceno při stavebních úpravách na přelomu 19. a 20. století. V roce 1975 byl kvůli přestavbě tento dům zbourán. V těchto místech byl v letech 1976–1978 v rámci záchranného archeologického výzkumu nalezen džbánek brakteátů.\n"}
{"id": "1271271", "url": "https://cs.wikipedia.org/wiki?curid=1271271", "title": "Dům U Goliáše (Olomouc)", "text": "Dům U Goliáše (Olomouc)\n\nDům U Goliáše se v Olomouci nacházel na Horním náměstí 27. Nejstarší zmínky pochází z 30. let 16. století. Jedna z majitelek domu byla obviněna z čarodějnictví. Proces vedl nechvalně známý Jindřich Boblig z Edlštatu.\n\nV časech olomoucké pevnosti zde žil její tehdejší velitel generál Hyacint svobodný pán von Bretton. Jeho náhrobek je možné vidět v kostele sv. Mořice. Dům byl v roce 1912 zbořen a na jeho místě byla postavena nová secesní budova. Dnes je zde pošta.\n\nOdehrály se zde tři zločiny, v letech 1730, 1811 a 1824.\n"}
{"id": "1271273", "url": "https://cs.wikipedia.org/wiki?curid=1271273", "title": "U dřevěného zvonu", "text": "U dřevěného zvonu\n\nDům U dřevěného zvonu se nacházel na ulici Wolkerova 6, č. p. 74, v olomoucké městské části Nová Ulice. Domovní znamení v podobě 30 centimetrového dřevěného zvonu bylo zavěšeno ve zvoničce umístěné v průčelí stavby, která byla původně hostincem. Po rekonstrukci přízemní budovy přibylo nově vystavěné patro restaurace a znamení bylo zavěšeno pod malou stříšku. Od roku 1957 je znamení uloženo v depozitáři Vlastivědného muzea a na místě někdejšího hostince stojí budova KHS.\n"}
{"id": "1271278", "url": "https://cs.wikipedia.org/wiki?curid=1271278", "title": "Dům U zlaté hrušky (Olomouc)", "text": "Dům U zlaté hrušky (Olomouc)\n\nDům U zlaté hrušky v Olomouci se nacházel v Riegrově ulici 14, č.p. 377. Původně byl znám jako hostinec, posléze jako hotel. V sále hotelu se konala různá představení, např. varietní představení s kinematografem v roce 1896. Po požáru v roce 1906 byl hotel přejmenován na hotel Post a později na hotel Morava.\n"}
{"id": "1271279", "url": "https://cs.wikipedia.org/wiki?curid=1271279", "title": "U zlaté koule", "text": "U zlaté koule\n\nBudova domu U zlaté koule se nachází na ulici třída Míru, čp. 168 ve čtvrti Nová Ulice v Olomouci. Stavba, jež byla na tomto místě vybudovávána již na konci 19. století, sloužila od počátků jako restaurační zařízení. Proslulý hostinec s letitou tradicí získal svůj název dle plechové zlacené koule zavěšené na kovové konzoli umístěné nad vchodovými dvěřmi. Dlouhá léta patřil k vyhledávaným výletním lokalitám a mezi místními se rozšířila zkrácená varianta názvu U koule.\n"}
{"id": "1271285", "url": "https://cs.wikipedia.org/wiki?curid=1271285", "title": "Mistrovství světa v akrobatickém lyžování", "text": "Mistrovství světa v akrobatickém lyžování\n\nMistrovství světa v akrobatickém lyžování je vrcholná akce v akrobatickém lyžování pořádaná jednou za dva roky pod hlavičkou Mezinárodní lyžařské federace (FIS). První ročník se konal v roce 1986, další roku 1989 a poté každý lichý rok. Soutěž zahrnuje akrobatické skoky, jízdu v boulích, akrobacii (big air, half pipe, slopestyle) a skikros. Od roku 2015 je světový šampionát v akrobatickém lyžování pořádán společně s mistrovstvím světa ve snowboardingu.\n\n<nowiki>*</nowiki> Společné šampionáty s mistrovstvím světa ve snowboardingu.\n"}
{"id": "1271287", "url": "https://cs.wikipedia.org/wiki?curid=1271287", "title": "Pierre Vaultier", "text": "Pierre Vaultier\n\nPierre Vaultier (* 24. června 1987 Briançon) je francouzský snowboardista, olympijský vítěz ve snowboardcrossu z her 2014 v Soči. Za olympijské prvenství mu byl udělen Řád čestné legie. Je členem klubu Defense EMHM Serre-Chevalier, studuje geografii na Univerzitě Josepha Fouriera v Grenoble. Jeho manželkou je estonská snowboardistka Kadri Pihla, mají dceru Kimi. Ve své kariéře vyhrál 18 závodů Světového poháru, čtyřikrát získal malý křišťálový glóbus pro nejlepšího snowboardcrossaře sezóny a v roce 2010 byl druhý v celkové klasifikaci SP. Je také čtyřnásobným mistrem Francie a vítězem extrémního závodu Derby de La Meije z roku 2011.\n\n\n\n\n\n\n"}
{"id": "1271289", "url": "https://cs.wikipedia.org/wiki?curid=1271289", "title": "Návrat Leváka Boba", "text": "Návrat Leváka Boba\n\nNávrat Leváka Boba (\"Sideshow Bob Roberts\") je 108. díl amerického animovaného seriálu Simpsonovi.\n\nVe Springfieldu se blíží volby. Republikánská strana chce nasadit proti starostovi demokratické strany Joeovi Quimbymu kandidáta Leváka Boba, který dostává ve vězení milost. Oba kandidáti začínají vyčerpávací kampaň, ale jen Bob dokáže přilákat větší davy lidí. Kandidáti se střetnou v debatě, kde Bob uspěje, protože si Quimby vzal špatné prášky. Volby vyhraje Bob se 100 % hlasů. Nový starosta dá Simpsonovým ultimátum 72 hodin na vystěhování se z domu, který má být zbořen na úkor Matlockovy dálnice. Líza se rozhodne s tím něco dělat, a tak kontroluje volební výsledky, které se zdají být v pořádku. Waylon Smithers jí poradí, že volby byly zfalšované, protože Leváka Boba volili i mrtví lidé a zvířata. Levák Bob je předveden před soud, kde na něj Líza a Bart tlačí, načež se Levák Bob sám přizná, že sám zfalšoval volební výsledky. Soud ho proto poslal do vězení s minimální ostrahou. Dům Simpsonů nebyl zničen.\n"}
{"id": "1271295", "url": "https://cs.wikipedia.org/wiki?curid=1271295", "title": "Dům U černého kozla (Olomouc)", "text": "Dům U černého kozla (Olomouc)\n\nDům U Černého kozla v Olomouci se jmenuje podle bývalého domovního znamení. Tato budova se nachází v dnešní ulici 28. října na adrese č. 5, čp. 462. Krejčovský cech měl dům v držení do začátku 17. století. Jan Wadderbon ze Skotska se narodil v Dundee, ale přestěhoval se na Moravu do Olomouce. V roce 1650 se dům jmenoval U černého kozla, ale dům nedlouho předtím koupila jeho vdova Anežka.\n"}
{"id": "1271296", "url": "https://cs.wikipedia.org/wiki?curid=1271296", "title": "Index listové plochy", "text": "Index listové plochy\n\nIndex listové plochy (LAI – Leaf Area Index) lze definovat jako listovou plochu vyskytující se nad určitou jednotkou povrchu půdy. tedy LAI = listová plocha / půdorysná plocha, m/m\n\nLAI je důležitým parametrem sloužícím k určování mnoha biologických a fyzikálních procesů spojených s vegetací jako je například fotosyntéza, respirace, transpirace, evapotranspirace, tok uhlíku, intercepce srážek a jejich depozice. LAI je vyžadován jako vstup do mnoha ekologických a klimatických modelů.\nPrůměrný dlouhodobý LAI ve světě\nPodle listové plochy dělíme LAI na\n\n\nPřímé – založené převážně na destrukci rostliny, spočívající v odstranění listů z rostliny. Zahrnují více parametrů jako i tvar, úhel nasazení, rozměry nebo pozici jednotlivého orgánu v prostoru. Kvůli náročnosti měření se vybírají alespoň tři vzorové soubory stromů či orgánů stromu, z každé sociální úrovně tj. podúrovňové, úrovňové a nadúrovňové. Přímé metody jsou velice přesné. Jsou vhodné spíše pro listnaté stromy a keře. Pro jehličnany jsou tyto metody velmi pracné a časově náročné. Opakovaná destrukce vybraných vzorníků nebo části porostu je nemožná a nelze sledovat vývoj stanovených parametrů na identickém biologickém materiálu.\n\nPolopřímé – liší se od přímých menší náročností, avšak vyžadují také fyzický kontakt s listovím a kmeny nebo korunou stromů. Mezi nejznámější polopřímé metody se řadí alometrické vztahy. Pomocí těchto vztahů lze ze základních dendrometrických parametrů stromů porostu jako je výčetní tloušťka kmene nebo výška stromu stanovit listovou plochu stromu a následně LAI celého porostu.\nMetoda hemisférického fotografován pomocí \"rybího oka\"\n\nNepřímé – jsou založeny na styku a interakci sluneční radiace se strukturou korunové vrstvy, a jeden parametr (například: procházející množství sluneční radiace korunovou vrstvou, množství odražené sluneční radiace ve vybraných částech spektra aj.) tak může být použit k odhadu druhého\n\n\nTyto metody patří mezi nejefektivnější, nejvhodnější pro sledování dynamiky vývoje LAI.\n\nExistuje několik možností výpočtu hodnot LAI, záleží na zvolení úhlu záběru stromové klenby. Nejčastěji používané úhly jsou 45°, 60°, 75°. LAI s menším úhlem zabírá menší část oblohy, tzn. nesnímá širší okolí. Hodnoty LAI 10 větší než 1 označují hustší porosty, hodnoty menší než 1 značí řídké porosty. Porosty s vyšším indexem olistěné jsou především jehličnaté lesy. Nižší hodnoty mívají řidší porosty, například listnaté stromy, nejnižší pak zemědělské plodiny a poničené lesy.\n\n\n\n"}
{"id": "1271297", "url": "https://cs.wikipedia.org/wiki?curid=1271297", "title": "ISO/IEC 7810", "text": "ISO/IEC 7810\n\nISO/IEC 7810, resp. ČSN ISO/IEC 7810 \"Identifikační karty — Fyzikální charakteristiky,\" je mezinárodní norma, která definuje fyzikální charakteristiky identifikačních karet, rozměry, odolnosti atp.\n\n\nZkušební metody na odolnost proti teplu a další metody jsou přesunuty do ČSN ISO/IEC 10373. \n\nZměna AMD1 zahrnuje požadavky na odolnost proti\n\nZměna AMD2 upřesňuje požadavky na Optickou hustotu (opacitu) a na schopnost blokovat infračervené záření.\n\nNorma definuje 4 rozměry karet: ID-1, ID-2, ID-3 a ID-000.\nKarty všech rozměrů mají tloušťku 0,76 mm.\n\nFormát ID-1 o rozměrech 85.60 × 53.98 mm se zaoblenými rohy, o poloměru 2.88–3.48 mm. Běžně se používá pro bankovní karty (Čipová karta, Kreditní karta, Platební karta, Debetní karta atp.). Dnes se formát ID-1 v mnoha zemích rovněž používá pro řidičské průkazy, osobní identifikační karty, karty v hromadné dopravě atp. \n\nFormát ID-2 specifikuje rozměry 105 × 74 mm, což je rovněž formát A7. Používá se např. pro víza, některé (starší) identifikační doklady, řidičské průkazy atp. Trend v rozměru takových karet je formát ID-1. \n\nFormát ID-3 specifikuje rozměry 125 × 88 mm, což je rovněž formát B7. Používá se běžně pro cestovní pasy.\n\nID-000 specifikuje rozměry 25 mm × 15 mm. Jeden roh je lehce seříznut (3 mm). Tento formát byl zaveden evropskou normou ENV 13751 a používá se mj. jako \"miniSIM\" formát v některých typech mobilních telefonů.\n\nKarta o rozměrech ID-000 může být zahrnuta v kartě o rozměrech ID-1. Obvod menší karty je částečně „vyříznut“ a lze tuto menší kartu snadno oddělit od větší karty. Karta ID-1 obsahující kartu ID-000 se někdy označuje ID-1/000.\n\n\n"}
{"id": "1271301", "url": "https://cs.wikipedia.org/wiki?curid=1271301", "title": "Upper memory area", "text": "Upper memory area\n\nUpper memory area (UMA) je v informatice označení pro část operační paměti počítače IBM PC kompatibilní pracujících v reálném režimu procesoru Intel 8086. Nachází se mezi adresami 640 KiB a 1 MiB a byla vyhrazena pro speciální účely.\n\nPrvní počítače IBM PC kompatibilní používaly mikroprocesor Intel 8086, který mohl ve svém reálném režimu přímo adresovat nejvýše 1 MiB operační paměti. Firma IBM, která konstrukci IBM PC navrhla, vyhradila adresy od nuly do 640 KiB pro operační paměť RAM (tj. pro běh aplikací) a zbylých 384 KiB adres do 1 MiB (tj. od adresy 0xA0000 do 0xFFFFF) ponechala pro speciální účely.\n\nV UMA paměti byl umístěn BIOS, nacházela se zde paměť umístěná na přídavných kartách (např. grafická karta, zvuková karta atd.) a paměťově mapované I/O:\n\n\n"}
{"id": "1271303", "url": "https://cs.wikipedia.org/wiki?curid=1271303", "title": "Kammel", "text": "Kammel\n\nPříjmení Kammel nosí více významných osobností:\n\n"}
{"id": "1271304", "url": "https://cs.wikipedia.org/wiki?curid=1271304", "title": "Balzer", "text": "Balzer\n\nPříjmení Balzer nebo Baltzer nosí více významných osobností:\n\n"}
{"id": "1271305", "url": "https://cs.wikipedia.org/wiki?curid=1271305", "title": "Kasper (příjmení)", "text": "Kasper (příjmení)\n\nPříjmení Kasper nosí více významných osobností:\n\n\n\n"}
{"id": "1271306", "url": "https://cs.wikipedia.org/wiki?curid=1271306", "title": "Klicpera (příjmení)", "text": "Klicpera (příjmení)\n\nPříjmení Klicpera nosí více významných osobností:\n\n"}
{"id": "1271308", "url": "https://cs.wikipedia.org/wiki?curid=1271308", "title": "Matzner", "text": "Matzner\n\nPříjmení Matzner nosí více významných osobností:\n\n"}
{"id": "1271309", "url": "https://cs.wikipedia.org/wiki?curid=1271309", "title": "Melka (příjmení)", "text": "Melka (příjmení)\n\nPříjmení Melka nosí více významných osobností:\n\n"}
{"id": "1271313", "url": "https://cs.wikipedia.org/wiki?curid=1271313", "title": "Odehnal", "text": "Odehnal\n\nPříjmení Odehnal nosí více významných osobností:\n\n"}
{"id": "1271317", "url": "https://cs.wikipedia.org/wiki?curid=1271317", "title": "Petzold", "text": "Petzold\n\nPříjmení Petzold nosí více významných osobností:\n\n"}
{"id": "1271323", "url": "https://cs.wikipedia.org/wiki?curid=1271323", "title": "Pečerský", "text": "Pečerský\n\nPříjmení Pečerský nosí více významných osobností:\n\n"}
{"id": "1271324", "url": "https://cs.wikipedia.org/wiki?curid=1271324", "title": "Pešl", "text": "Pešl\n\nPříjmení Pešl nosí více významných osobností:\n\n"}
{"id": "1271326", "url": "https://cs.wikipedia.org/wiki?curid=1271326", "title": "Podzimek", "text": "Podzimek\n\nPříjmení Podzimek nosí více významných osobností:\n\n"}
{"id": "1271329", "url": "https://cs.wikipedia.org/wiki?curid=1271329", "title": "Polišenský", "text": "Polišenský\n\nPříjmení Polišenský nosí více významných osobností:\n\n"}
{"id": "1271330", "url": "https://cs.wikipedia.org/wiki?curid=1271330", "title": "Šosovné", "text": "Šosovné\n\nŠosovné nebo také šos (z něm. \"Schoss\") bývala zvláštní daň, která byla placena ve prospěch určitého města. Odtud pak označení „šosovní“ pro subjekty, které tomuto poplatku podléhaly – např. \"šosovní ves\" nebo \"šosovní dvůr\". Nešlo ale o vztah klasicky poddanský, pouze pro ně existovala povinnost každoročně platit danému městu předem určenou částku.\n\nKromě českého právního prostředí se šosovné platilo také v Polsku, kde se vedle plateb městu objevilo i královské šosovné, které naopak platily obce panovníkovi. Poprvé na konci 14. století ještě dobrovolně, později šlo už o povinnou daň. Také určení její výše se změnilo z původní dohody mezi králem a královským nebo poddanským městem na rozhodnutí zemského sněmu. Naproti tomu se postupně prosadilo (poprvé roku 1492 jako privilegium pro Krakov), že město musí platit šosovné jen v případě, když zároveň šlechta bude hradit svou daň z lánů.\n"}
{"id": "1271334", "url": "https://cs.wikipedia.org/wiki?curid=1271334", "title": "Popp", "text": "Popp\n\nPříjmení Popp nosí více významných osobností:\n\n"}
{"id": "1271337", "url": "https://cs.wikipedia.org/wiki?curid=1271337", "title": "Kočkodan Rolowayův", "text": "Kočkodan Rolowayův\n\nKočkodan Rolowayův (\"Cercopithecus roloway\") je opice z čeledi kočkodanovití (Cercopithecidae) a rodu \"Cercopithecus\" někdy uváděna jako poddruh kočkodana Dianina (\"Cercopithecus diana\"). Vyskytuje se v Ghaně a na Pobřeží slonoviny. Kočkodan Rolowayův patří mezi největší druhy z celého rodu \"Cercopithecus\", ale přesné míry nebyly nikdy určeny, protože u všech měřených jedinců nebylo určeno pohlaví ani stáří. Žije v tlupách obvykle o 15 až 20 zvířatech a živí se hlavně ovocem. Mezinárodní svaz ochrany přírody jej považuje za ohrožený druh nebezpečí představuje lov a ztráta přirozeného prostředí. V České republice chováni nejsou. Jako jediná Zoo v Evropě je chová Zoo Bojnice na Slovensku.\n\nKočkodan Rolowayův patří do čeledi kočkodanovití (Cercopithecidae) a rodu kočkodan (\"Cercopithecus\"). Je to monotypický taxon příbuzný s kočkodanem Dianiným (\"Cercopithecus diana\") a často byl společně s poddruhem \"Cercopithecus diana diana\" i považován jako poddruh kočkodana Dianina, tedy \"Cercopithecus diana roloway\". Osamostatněn na druh byl roku 2005 profesorem biologické antropologie Colinem Grovesem, přesto tato systematika není vždy uznávána.\n\nKočkodana Rolowayova popsal v roce 1774 německý lékař a přírodovědec Johann Christian Daniel von Schreber. Odborným jménem je \"Cercopithecus roloway\", vědeckými synonymy pro druh jsou \"Cercopithecus palatinus\" a Schreberem určená synonyma \"Cercopithecus diana roloway\" a \"Simia roloway\", českým synonymem pak kočkodan Dianin Rolowayův. Druh má 58 chromozomů.\n\nKočkodan Rolowayův je zvíře afrotropické (etiopské) oblasti, obývá západní Afriku. Původní areál výskytu se táhl na severu a východě Pobřeží slonoviny východně od řeky Sassandra až k řece Pra v Ghaně, záznamy o tomto druhu východně od přehradní nádrže Volta v Togu nebyly prokázány. Z většiny původního rozsahu již byl druh vyhuben.\n\nJe to stromový druh žijící v lesích, může obývat stálezelené i poloopadavé primární nebo sekundární lesní porosty, lze jej najít také v porostech mangrovníků druhů \"Pandanus candelabrum\" a \"Cyrtosperma senegalense\", kde opice žijí ve větších skupinách, protože jim tyto oblasti vzdálené od lidské populace poskytují ochranu a potravu včetně vody. Orientují se z vrcholků stromů.\nKočkodan Rolowayův patří mezi největší druhy z celého rodu \"Cercopithecus\", ale přesné míry nebyly nikdy určeny, protože u všech měřených jedinců nebylo určeno pohlaví ani stáří; u kočkodana Dianina, jemuž se tento druh velmi podobá, činí délka těla samce 52,5 až 61,5 cm a délka těla samice 44 až 45 cm. Kočkodan Rolowayův vykazuje pohlavní dimorfismus, samci jsou větší než samice a mají také mohutnější špičáky a větší lebky. Tělo opice působí elegantním dojmem, končetiny a ocas, který je delší než tělo, jsou dlouhé. Palec je protistojný a na všech prstech rostou nehty. Lebka je zploštělá, s nosními dírkami, které jsou od sebe mírně rozestoupeny. Celkový zubní vzorec činí I 2/2 1/1, P 2/2, M 3/3 = 32, druh má lícní sáčky.\n\nZbarvení je tmavošedé, na konci zad karmínové, břicho a končetiny jsou zabarveny černě, krk a hrudník bílé. Na černém obličeji roste 8 až 10 cm dlouhý plnovous. Mláďata se zbarvením podobají dospělcům.\n\nKočkodan Rolowayův žije ve skupinách složených ze 6 až 22 zvířat, běžná je tvořena 15 až 20 jedinci. V tlupě je obyčejně jeden samec, zbytek tvoří samice a mláďata. Jedná skupina si zabírá území o rozloze 189 ha, které si značí táhlým voláním. V případě nebezpečí ze strany predátorů, například levharta skvrnitého (\"Panthera pardus\") a možná i orla korunkatého (\"Stephanoaetus coronatus\"), vydávají kočkodani varovné volání. Druh se živí rozmanitou potravou. Potravu jim poskytuje přes 130 druhů rostlin včetně epifytických, největší část stravy tvoří dužnina ovoce (společně se semeny tvoří hlavní část jídelníčku v období sucha), dále také členovci a listy Jejich jídelníček je podobný jako u kočkodana bělonosého (\"Cercopithecus nictitans\"), který může tak být konkurenčním druhem. V období dešťů byli také kočkodani pozorováni, jak se krmí v blízkosti guéréz límcových (\"Colobus vellerosus\").\n\nO rozmnožování druhu nebylo zjištěno dostatečné množství informací, nicméně je možné, že je podobně jako kočkodan Dianin polygamní. Rozmnožovat se mohou celoročně, páření kočkodanů Rolowayových byla zaznamenávána především mezi únorem a červencem a mláďata se v Národním parku Bia rodila od konce listopadu do začátku prosince a v březnu. Mladí jedinci jsou obyčejně neprůbojní, asertivní se stávají až ve vyšším věku. Délka dožití ve volné přírodě není známa, v zajetí se jeden kočkodan Rolowayův dožil 31 let.\n\nMangabej Rolowayův je jeden ze tří nejvíce ohrožených primátů ve svém areálu výskytu a jeho populace v celém areálu výskytu klesá. Byl vyhuben i téměř ze všech chráněných oblastí a lesních rezervací. Nebezpečí představuje jak ničení přirozeného prostředí, lesy ustupují zemědělským půdám nebo jsou káceny pro těžbu dřeva, v oblasti rovněž vznikají plantáže palm olejných (\"Elaeis guineensis\"). Rozvinutý je též lov pro maso (takzvaný \"bushmeat\") a kůže. Kvůli svému hlasitému volání se stávají zranitelné vůči lovcům.\n\nMezinárodní svaz ochrany přírody jej považuje za ohrožený druh (EN), zapsán je na první přílohu Úmluvy o mezinárodním obchodu s ohroženými druhy volně žijících živočichů a rostlin.\n\n"}
{"id": "1271345", "url": "https://cs.wikipedia.org/wiki?curid=1271345", "title": "Světová literatura", "text": "Světová literatura\n\nSvětová literatura (podtitul \"Revue zahraničních literatur\") byl český literární časopis, který vydávalo od roku 1956 Státní nakladatelství krásné literatury, hudby a umění, od roku 1966 přejmenované na Odeon. \n\nČasopis, který vycházel šestkrát do roka v rozsahu okolo 256 stran, publikoval v českých překladech ukázky z díla básníků a prozaiků z celého světa, doprovázené životopisnými studiemi a rozbory, postupně se začaly objevovat rozsáhlejší polemické studie, eseje a tematická pásma představující nové trendy ve světovém umění. Důraz byl kladen také na výtvarný doprovod, přinášející tvorbu významných světových tvůrců. Světová literatura poskytovala českým čtenářům orientaci o kulturním dění ve světě, především v zemích za tzv. železnou oponou, a sehrála tak významnou roli v uvolňování společenských poměrů, vedoucím až k pražskému jaru 1968. Antonín Jaroslav Liehm tento přínos v anketě časopisu \"Souvislosti\" charakterizoval: \"„Až se jednou u nás budou smět psát dějiny československého socialismu a role kultury v nich, nebudou historikové moci obejít Světovou literaturu. Nejen pro její přínos výlučně literární. V její historii je totiž vepsána, číslo od čísla, i historie společnosti těch let. Narodila se jako dítě první tzv. oblevy a krok za krokem pomáhala rozšiřovat prostor pro myšlení a nakonec i pro jednání.“\" Náklad prvního čísla Světové literatury činil 4 000 výtisků, vzhledem ke značnému čtenářskému zájmu se stále zvyšoval, až na konci šedesátých let dosáhl 26 000. K desátému výročí vydávání časopisu vyšla ročenka v knižním formátu a v nákladu deseti tisíc výtisků, přinášející výběr textů z dosavadních čísel SL. \n\nNa počátku normalizace došlo k výměně redakce a ke změně orientace časopisu na socialistický realismus v souladu s dobovou kulturní politikou. Světová literatura využila uvolnění cenzury ve druhé polovině osmdesátých let, časopis však již nezískal přízeň nových čtenářů, po pádu komunistického režimu navíc ztratil exkluzivitu v přístupu k novým zahraničním knihám. Po zániku nakladatelství Odeon v roce 1994 se Světová literatura potýkala s nedostatkem financí, byla nucena snížit počet stran i periodicitu a v roce 1996 vyšlo poslední číslo. \n\n\nRedaktory Světové literatury byli Josef Škvorecký, Eva Kondrysová, Ladislav Fikar, Ludmila Dušková nebo Markéta Hejkalová, publikovali zde přední překladatelé Jan Zábrana, Petr Pujman, Martin C. Putna, Lumír Čivrný, Patrik Ouředník, Antonín Přidal, Václav Jamek a další.\n\nČasopis \"Host\" začal od roku 2001 vydávat přílohu Světová literatura, navazující svým zaměřením na Světovou literaturu. Od roku 2005 vychází samostatné periodikum \"Plav\", které se k inspiraci někdejší „Světovkou“ hlásí podtitulem \"Měsíčník pro světovou literaturu\". Redaktor Jan Smolka vysvětlil používání nového názvu: \"„V Brazílii nepotkáte fotbalistu, který by nosil na zádech číslo 10. Desítka bylo číslo, které nosil Pelé. V NHL žádný hokejista neoblékne dres s Gretzkyho číslem 99. Ta čísla jsou značka a poznávací znamení. Bylo by tedy od nás nanejvýš troufalé zvolit si do začátku název stejný, jako měla „ta“ Světová literatura. Podobně troufalé, jako kdyby někdo chtěl otevřít Aventinum nebo Osvobozené divadlo. Pojmenovali jsme náš časopis tedy PLAV a světová literatura je „jenom“ v podtitulu. Cíl je ovšem stejný: informovat širokou veřejnost o všem, co se objevuje nového ve světové literatuře a jejích českých překladech.“\"\n\n"}
{"id": "1271347", "url": "https://cs.wikipedia.org/wiki?curid=1271347", "title": "Lindisfarnský evangeliář", "text": "Lindisfarnský evangeliář\n\nLindisfarnský evangeliář (Londýn, Britská knihovna, \"Cotton MS Nero D.IV\") je iluminovaný rukopis evangelia vytvořený kolem roku 700 v pobřežním klášteře Lindisfarne v Northumberlandu, která je nyní k vidění v Britské knihovně v Londýně. Rukopis je jedním z nejkrásnějších děl v unikátním stylu Hiberno-Saského nebo Insulárního umění, kombinující středomořské, anglo-Saské a keltské prvky.\n\nEvangeliář je považován za dílo mnicha jménem Eadfrith, který se stal biskupem v Lindisfarne roku 698 a zemřel v roce 721. Aktuálně se uvádí datum kolem roku 715, s tím, že byl vyroben na počest sv. Cuthberta. Nicméně, je také možné, že Eadfrith jej vyrobil před rokem 698 k uctění elevace relikvií Cuthberta v tomto roce, přičemž při stejné příležitosti mohl být vyroben také Evangeliář sv. Cuthberta. Evangeliář je bohatě ilustrován v ostrovním (insulárním) stylu a byl původně vázán v kožené zdobené vazbě pokryté drahokamy a drahými kovy, který vyrobil Billfrith, poustevník z 8. století. Během vikingských nájezdů na Lindisfarne se tato zdobená vazba ztratila, nová byla provedena v roce 1852. Text je psán v insulárním písmu, zároveň jde o nejlépe zdokumentovaný a nejkompletnější ostrovní rukopis z tohoto období.\n\nV 10. století byl vytvořen staroanglický překlad Evangelií, glosy byly slovo po slově vloženy mezi řádky latinského textu Aldredem, proboštem Chester-le-Street. Jde o nejstarší dochovaný překlad evangelií do anglického jazyka. Evangeliář mohl být přemístěn z Durhamské katedrály během rušení klášterů, které nařídil Jindřich VIII. a byl získán na počátku 17. století sirem Robertem Cottonem od Roberta Bowyera, úředníka parlamentu. Cottonovu knihovnu získalo Britské muzeum v 18. století, pak se dostala do Britské knihovny v Londýně když byla oddělena od Britského muzea.\n\nLindisfarne, také známý jako „Svatý ostrov“, se nachází na pobřeží Northumberlandu v severní Anglii. Kolem roku 635, irský misionář Aidan založil klášter Lindisfarne na „malém výčnělku půdy“ na Lindisfarne. Král Northumbrie, Oswald, poslal Aidana z Iony kázat a křtít pohanské Anglo-Sasy, následující tak konverzi Northumbrijské monarchie na křesťanství roku 627. V době smrti Aidana roku 651 je křesťanská víra v oblasti již dobře zavedena.\n\nV desátém století – asi 250 let po vzniku knihy – přidal Aldred, kněz z kláštera v Chester-le-Street, staroanglický překlad mezi řádky latinského textu. V jeho tiráži také zaznamenal jména čtyř mužů, kteří vytvořili Lindisfarnský evangeliář. Eadfrith, biskup lindisfarnský, byl označen za pisatele rukopisu; Ethelwald, biskup lindisfarnských ostrovanů byl označen za vazače; Billfrith, poustevník, byl označen za autora ornamentů; a konečně Aldred sám sebe připsal jako autora, který glosoval evangelia v anglo-saském jazyce (Stará angličtina).\n\nNěkteří odborníci namítali, že Eadfrith a Ethelwald nevytvořili rukopis, ale pověřili někoho jiného, aby tak učinil. Nicméně, Janet Backhouse argumentuje proti, s tím že, „není žádný důvod pochybovat o Aldredově prohlášení“, protože „zaznamenal zavedenou tradici“. Eadfrith a Ethelwald byli oba biskupové v klášteře Lindisfarne, kde byl rukopis vyroben. Alan Thacker poznámenal, že Lindisfarnský evangeliář je „nepochybně práce jedné ruky“, a Eadfrith je nadále považován za „písaře a malíře Lindisfarnského evangeliáře“.\n\nPodle Aldredovy tiráže byl Lindisfarnský evangeliář vyroben na počest Boha a svatého Cuthberta, biskupa v klášteře Lindisfarne, který se stával „nejpopulárnějším světcem severní Anglie“. Odborníci si myslí, že rukopis byl napsán někdy mezi smrtí Cuthberta roku 687 a smrtí Eadfrithe roku 721. Existuje značné množství informací o Cuthbertovi díky dvěma zprávám o Cuthbertově životě, které byly napsány krátce po jeho smrti. První napsal anonymní mnich z Lindisfarne, a druhou napsal Bede, slavný mnich, historik a teolog.\n\nCuthbert vstoupil do kláštera Melrose (nyní v Lowlands, tehdy v Northumbrii) v pozdním 7. století. Poté co byl vysvěcen knězem, začal cestovat po celé Northumbrii a „rychle získával pověst pro svatost a pro zázračnou sílu“. Po Synodě ve Whitby roku 664, která postavila hiberno-keltskou církev proti římské církvi ohledně výpočtu data Velikonoc, který byl změněn králem Northumbrie Oswiem ve prospěch římské církve, se mnoho z předních mnichů v Lindisfarne vrátilo do Iony a Irska, čímž zůstalo v Lindisfarne jen několik mnichů přikloněných k římské církvi. Kvůli stále volnější náboženské praxi v Lindisfarne, byl do Lindisfarne poslán Cuthbert jako způsob reformy náboženského společenství. V Lindisfarne se začal Cuthbert klonit k osamělému životnímu stylu, nakonec se přestěhoval na ostrov Inner Farne, kde si postavil poustevnu. Cuthbert souhlasil, aby se stal biskupem na žádost krále Ecgfrithe v roce 684, avšak během pár let se vrátil do své poustevny ve Farne s očekáváním blízké smrti. Cuthbert zemřel 20. března 687 a byl pohřben v Lindisfarne. Jako uctívaný světec jeho hrob přitahoval mnoho poutníků do Lindisfarne.\n\nLindisfarnský evangeliář je křesťanský rukopis obsahující evangelia Matouše, Lukáše, Marka, Jana a život a učení Ježíše Krista. Rukopis byl využíván pro ceremoniální účely k podpoře a oslavě křesťanského náboženství a Božího slova. Protože tělo Cuthberta bylo pohřbeno v Lindisfarne, místo se stalo významným poutním místem v 7. a 8. století a Lindisfarnský evangeliář přispěl ke kultu svatého Cuthberta.\n\nRukopis Lindisfarnského evangeliáře byl vyroben ve skriptoriu kláštera v Lindisfarne. Stránky evangeliáře jsou z pergamenu vyrobeného z telecí kůže. Text rukopisu je napsán „hustým, tmavě hnědým inkoustem, často téměř černým, který obsahuje částice uhlíku ze sazí nebo lampové černě“. Pera použitá pro rukopis mohla být vyřezána brku nebo rákosí, přičemž je možné, že k náčrtu (viditelný v šikmém světle) byl použit ekvivalent moderní tužky. Opulentní šperky, které jsou nyní ztraceny, byly později přidány na vazbu rukopisu někdy v osmém století.\n\nV rukopise byla použita škála různých pigmentů. Barvy jsou vytvořeny z živočišných, rostlinných a minerálních zdrojů. Zatímco některé barvy byly získány z místních zdrojů, jiné byly importovány z oblasti Středomoří, a vzácné pigmenty, jako lapis lazuli mohou pocházet z Himalájí. Zlato je použito jen na pár malých detailech. Médium použité k vázání barev je převážně vaječný bílek, není vyloučen rybí klih na několika místech. Backhouse zdůrazňuje, že „všechny Eadfrithovy barvy jsou aplikovány s velkou zručností a přesností, avšak nevíme přesně jaké nástroje k tomu použil“.\n\nListy rukopisu byly uspořádány do vazby po osmi. Jakmile byly tyto listy složeny dohromady, nejvyšší číslovaná strana byla pečlivě označena propíchnutím perem nebo nožem. Otvory byly propíchnuty skrze celý soubor osmi listů, následně byly jednotlivé stránky rozvrženy pro psaní pomocí ostré a suché špičky.\n\nLindisfarnský evangeliář je dokonale navržen, a jak Backhouse poukazuje, pergamen by byl příliš drahý pro pokusnou kresbu, a tak předběžné návrhy mohly být provedeny na voskové tabulce (vydlabané dřevo nebo kost s vrstvou vosku). Voskové tabulky mohly poskytnout levný způsob jak vytvořit první návrh. Jakmile byly skici převedeny na rukopis, vosk byl přetaven a nový design nebo tvar mohl být vyryt.\n\nKvůli vikingským nájezdům klášterní komunita opustila Lindisfarne kolem roku 875, přičemž si s sebou vzala tělo sv. Cuthberta, relikvie a knihy včetně Lindisfarnského evangeliáře a Evangeliáře sv. Cuthberta. Má se za to, že asi po sedmi letech se lindisfarnská komunita usadila v převorství Chester-le-Street v Durhamu kde zůstala do roku 995 (zde Aldred provedl svůj meziřádkový překlad). Po tom co Jindřich VIII. nařídil rozpuštění klášterů roku 1539, rukopis byl oddělen od převorství. V počátcích 17. století byl evangeliář vlastněn sirem Robertem Cottonem (1571–1631) a roku 1753 se stal součástí prvotních sbírek Britského muzea.\n\nLindisfarnský evangeliář je v nebývale dobrém stavu a text je kompletní a nepoškozený. Avšak originální bohatá vazba byla zničena. V březnu 1852 byla zadána výroba nové vazby biskupem Edwardem Maltby, kterou provedli zlatníci \"Smith, Nicholson and Co.\" se záměrem přetvořit motivy Eadfrithovy práce.\n\nV knize \"The Illuminated Manuscript\" uvádí Backhouse, že: „Lindisfarnský evangeliář je jedno z prvních a největších děl středověké, evropské knižní malby”. Lindisfarnský evangeliář je označován jako Insulární nebo Hiberno-Saské umění, tedy pojem odkazující na manuskripty vytvořené na britských ostrovech mezi lety 500 a 900.\n\nJako součást anglo-saského umění, rukopis odhaluje oblibu hádanek a překvapení ztvárněnou vzory a pletenci na pečlivě navržených stránkách. Mnoho ze vzorů použitých pro Lindisfarnský evangeliář má původ daleko před křesťanským obdobím. V evangeliáři je silná přítomnost keltských, germánských a irských uměleckých stylů. Spirálový styl a pletence patrné ve tvarosloví zdobených stránek jsou ovlivněny keltským uměním.\n\nJedním z nejvíce charakteristických stylů v rukopisu je zoomorfní styl (přejat z germánského umění), který je přítomen skrze rozsáhlé použití propletených zvířecích a ptačích vzorů v celé knize. Ptáci, kteří se objevují v rukopise mohou být Eadfrithovým vlastním pozorováním volně žijících živočichů v Lindisfarne. Geometrický vzhled motivů je také germánský vliv, objevuje se v celém rukopisu.\n\nTakzvané „carpet pages“ (kobercovité stránky, stránky vyplněné dekorem) ilustrují Eadfrithovo užití geometrického ornamentu. Dalším pozoruhodným prvkem evangeliáře jsou malé tečky červeného suříku, který tvoří pozadí, okraje a vzory, nikdy se však neobjevuje na \"carpet pages\". Červené tečky se objevují v raných irských rukopisech, což dokazuje jejich vliv na vzhled Lindisfarnského evangeliáře. Thacker poukazuje na to, že Eadfrith dobře znal a byl ovlivněn ostatními uměleckými styly, čímž mohl mít “eklektický vkus”. I přes to, že jsou v evangeliáři pohanské umělecké vlivy, vzory byly použity k vytvoření náboženských motivů a myšlenek.\n\nEadfrith byl velmi zkušený kaligraf a použil v rukopise insulární majuskuli.\n\nLindisfarnský evangeliář není jediným příkladem “isolovaného génia... v jinak temné době”. Ve stejné době a oblasti byly vytvořeny podobně kvalitní evangeliáře jako tento. Evangeliář sv. Chada (Lichfield Cathedral, Chapter Library) užívá podobného stylu jako Lindisfarnský evangeliář, přičemž se také spekuluje, že autor se snažil napodobit práci Eadfrithovu. Přeživší stránky z Evangeliáře sv. Chada také obsahují „cross-carpet page“ (kobercovitá stránka ve tvaru kříže) a zvířecí a ptačí pletence, avšak návrh není tak perfektní a je uvolněnější a těžší než práce Eadfrithova. Vzhled Lindisfarnského evangeliáře byl také srovnáván s broží z Tara (National Museum of Ireland, Dublin), která obsahuje zvířecí pletence, zakřivené vzory a okraje z ptačího pletence, avšak původ brože není znám. Durhamský evangeliář (Durham Cathedral Library) byl nejspíše vytvořen těsně před Lindisfarnským evangeliářem, a zatímco oba obsahují ptačí pletence, v něm ptáci postrádají přirozenost a realismus oproti ptákům v Lindisfarnském evangeliáři. Kniha z Durrow (Trinity College, Dublin) je také považována za starší insulární rukopis, jelikož její styl je jednodušší a méně vyvinutý než v evangeliáři z Lindisfarne. Kniha z Kellsu (Trinity College, Dublin, MS A. I.6 (58)) užívá dekorativních vzorů, které jsou podobné ostatním dílům této doby, avšak její vytvoření je kladeno mnohem později po evangeliáři z Lindisfarne.\n\nLindisfarnský evangeliář je rukopis, který obsahuje evangelia čtyř evangelistů Marka, Jana, Lukáše a Matouše. Evangelia začínají s carpet page v podobě kříže a incipit uvádějící dopis svatého Jeronýma a papeže Damase I. Dále rukopis obsahuje šestnáct stran s arkádovými kanonickými tabulkami, ve kterých jsou stanoveny paralelní pasáže všech evangelií. Před evangelii jsou strany s portréty evangelistů. Rukopis obsahuje také incipit k Vánočnímu vyprávění Matouše.\n\nBede vysvětluje, jak je každý ze čtyř evangelistů reprezentován vlastním symbolem: Matouš je muž představující lidského Krista, Marek je lev, který symbolizuje triumf Kristova vzkříšení, Lukáš je tele symbolizující oběť Ukřižování, a Jan je orel symbolizující Kristův druhý příchod. Obecný termín pro symboly čtyř evangelistů je tetramorf. Každý ze čtyř evangelistů je doprovázen jejich symbolem v jejich miniaturách. Miniaturní portréty zobrazují Matouše, Marka a Lukáše při psaní, zatímco Jan se dívá přímo před sebe na čtenáře a drží svitek (frontálně). Evangelisté také představují dvojí přirozenost Krista. Marek a Jan jsou zobrazeni jako mladí muži symbolizující božskou podstatu Krista a Matouš a Lukáš jsou vyobrazeni staří a vousatí, představující Kristovu smrtelnost.\n\nTakto bohatě zdobený rukopis odhaluje, že Lindisfarnský evangeliář měl nejen praktické ceremoniální použití, ale také sloužil k symbolizování Božího Slova při misionářských výpravách. Backhouse poukazuje na to, že církev si nebyla vědoma jak hluboký dojem mohla mít kniha jako tento evangeliář na jiné kongregace. Úvodní slova evangelia (incipit) jsou bohatě zdobená, zobrazena v římských kapitálkách, řeckých a germánských písmech, které jsou vyplněny pletenci ptáků a zvířat, představující nádheru Božího stvoření.\n\nCarpet pages (kobercovité stránky) jsou ovlivněny ranými koptskými rukopisy v jejich podobnosti s Islámskými modlitebními koberečky, které byly pravděpodobně známy v této době také v Northumbrii. Podobným způsobem jak kobereček pomáhá věřícímu se připravit k modlitbě, kobercovité stránky mohly představovat přípravu čtenáře před poselstvím Evangelia. Každá kobercovitá stránka obsahuje jiný obraz kříže (tzv. cross-carpet page), zdůrazňující význam křesťanské víry a ekumenického vztahu mezi církvemi. Ornamentální stránky obsahují motivy známé z kovářské a zlatnické práce, které mísí spolu ptačí a zvířecí prvky.\n\nExistuje kampaň, která usiluje o přemístění evangeliáře do severovýchodní Anglie. Mezi podporovatele patří Durhamský biskup, Simon Donald (tvůrce komixu Viz) a Northumbrian Association. Přemístění je důrazně odpíráno Britskou knihovnou. Bylo navrženo také několik dalších míst včetně Durhamské katedrály, samotného Lindisfarne nebo jedno z muzeí v Newcastle upon Tyne či Sunderland. V roce 1971 profesorka Suzanne Kaufman z Rockford, Illinois, prezentovala kléru v Lindisfarne faksimili evangeliáře. Jiná moderní faksimile je nyní v Durhamské katedrále vystavována veřejnosti.\n\nOd července do září roku 2013 byl Lindisfarnský evangeliář vystaven v Palace Green Library v Durhamu. Výstavu navštívilo téměř 100000 návštěvníků. Součástí výstavy rukopisu byly také předměty z Depotu ze Staffordshire, dílo \"Life of Cuthbert \"od Yates Thompson 26, a také zlatá přeska pásku z Taplow. Zařazen byl také velmi příbuzný Evangeliář sv Cuthberta, který byl zakoupen Britskou knihovnou v roce 2012. \n\n\n\n"}
{"id": "1271351", "url": "https://cs.wikipedia.org/wiki?curid=1271351", "title": "Leopold Babenberský (1216)", "text": "Leopold Babenberský (1216)\n\nLeopold Babenberský (březen 1207 – 15. srpna 1216) byl prvorozeným synem rakouského a štýrského vévody Leopolda VI. a jeho manželky Theodory.\n\nV devíti letech, přesněji 15. srpna 1216, spadl v Klosterneuburgu, kde vévodská rodina sídlila, v zahradě z ovocného stromu a zabil se anebo zemřel na následky zranění způsobených pádem. Pohřben byl v Klosterneuburgu. Po jeho smrti přesídlil vévodský dvůr z Klosterneuburgu do Vídně, následníkem se stal jeho mladší bratr Jindřich, po jeho smrti pak nejmladší bratr Fridrich. \n"}
{"id": "1271353", "url": "https://cs.wikipedia.org/wiki?curid=1271353", "title": "Jason Kouchak", "text": "Jason Kouchak\n\nJason Kouchak (* 1967, Lyon) je francouzský klavírista, skladatel a písničkář. Profesně působí a charitativně se angažuje ve Velké Británii, Francii, Japonsku, Singapuru a Hongkongu.\n\nNarodil se v Lyonu ve Francii. Studoval na britské internátní škole Westminster School a hudební vzdělání získal na Royal College of Music a Univerzitě v Edinburghu. Je potomkem ruského námořního velitele Alexandra Kolčaka.\n\nNatočil pět hudebních alb, přičemž dvě z nich vznikly v Abbey Road Studios. Se svými vlastními hudebními skladbami účinkoval v britské televizi BBC a na obrazovkách japonské televize NHK. Jako klasický klavírista absolvoval turné po celém světě, včetně koncertů v Hong Kongu, Singapuru a Japonsku.\n\nDále vystupoval v londýnské Royal Festival Hall, pařížské Salle Pleyel nebo v petrohradském Mariinsky Theatre. Kromě toho vystupoval i s vlastními recitály v rámci mezinárodního festivalu Edinburgh International Festival. Na gala koncertu u příležitosti šedesátých narozenin Juliana Lloyda Webbera v Chelsea Arts Club přednesl skladbu \"The Moon represents my Heart\" upravenou mimo jiné pro Juliana Lloyda Webbera a Jiaxin Cheng. V roce 2010 pak vystoupil na koncertě k 200. výročí narození Frederyka Chopina v londýnské koncertní síni Guildhall se zpěvačkou a herečkou Elaine Paige. Také zpíval v kabaretních představeních v londýnském klubu Café de Paris a v Café Royal.\n\nV roce 2012 účinkoval s Tomem Stoppardem na literárním festivalu Galle Literary Festival a v tom samém roce otevíral svým klavírním recitálem londýnský šachový turnaj London Chess Classic. Brzy nato se stal hudebním ředitelem Festivalu francouzského filmu Spojeného království v Londýně a Edinburghu a koncertoval na britské ambasádě v Paříži k Chopinově výročí narození.\n\nV roce 1990 vystoupil jako host na oslavě 60. narozenin princezny Margarety v hotelu Ritz a v tom samém roce se pak objevil jako klavírista na premiéře filmu režiséra Zaffirelliho Hamlet. V roce 1998 přednesl své podání písně \"Sakura\" pro císaře Akihito v londýnském muzeu Victoria and Albert Museum. S touto písní vystoupil již předtím na dobročinné akci na podporu obětem zemětřesení v Kóbe v roce 1995. Sakura byla posléze nahrána společně s Julianem Lloyd Weberem na Kouchakovo album Cello Moods a uvedena olympijským krasobruslařem Yukou Sato roku 1999. V roce 2011 vystoupil s ruskou skladbou \"\"Dark Is the Night\"\".\n\nV březnu 2015 přednesl Šeherezádu na oficiálním zahajovacím ceremoniálu Festivalu literatury Emirates Airline Festival of Literature a složil festivalovou znělku na rok 2016.\n\nV roce 2010 pomohl společně s šachistou Stuartem Conquestem podpořit vznik dvou obrovských šachovnic pro děti v londýnském Holandu Parku a v parku the Meadows v Edinburgu. Posléze také podpořil projekt šachovnice s motivy pohádky Alenka v říši divů. Pro britskou šachovou charitativní organizaci CSC pak složil znělku \"Moving Forward\". V roce 2011 založil dětský sbor Tsubasa, který zahajoval festival Matsuri a který v roce 2012 koncertoval k 60. výročí vlády královny Alžběty na Trafalgarském náměstí s písní Jupiter z Suity planet od Gustava Holsta. V roce 2016 se hrály jeho skladby, oslavující ženy jako šachové královny, v londýnském Britském muzeu a v New Yorku.\n\n"}
{"id": "1271361", "url": "https://cs.wikipedia.org/wiki?curid=1271361", "title": "Kurent (mytologie)", "text": "Kurent (mytologie)\n\nKurent je postava ze slovinských pověstí. Příběhy o něm byly poprvé publikovány spisovatelem Janezem Trdinou v roce 1858, který jej považoval za božstvo, jako záznam lidových vyprávění z Kraňska. Autenticita těchto pověstí je někdy zpochybňována.\n\nPrvní příběh o Kurentovi byl publikován Janezem Trdinou v roce 1858 jako \"Povijest o Kurentu\" v časopise Neven, kde již dříve publikoval příběh \"O božském kohoutu\", který vypráví o potopě světa. Obě pověsti údajně pocházejí z kraňského Mengeše. Následuje znění jedné verze této pověsti v překladu Karla Jaromíra Erbena:\n\nKurent se objevuje i v dalších příbězích jako je \"Kurent a člověk\" nebo \"Kurent proměněn ve volka\".\n\nTrdina považoval Kurenta za obdobu římského Bakcha, jakožto boha vína a potěšení. Za obdobu Bakcha jej považoval také Ivan Grafenauer, který jej navíc charakterizoval jako zlovolné lunární božstvo a srovnal s udmurtským Keremetem. Davorin Trstenjak jej srovnal s hinduistickým Šivou a Matevž Ravnikar-Poženčan s řeckým Priapem. France Bezlaj odvodil jeho jméno s kořenem \"kur\" „tvořit, vypracovávat“. Lze je tak spojit se slovinským \"kura\" „kuře“ které může odkazovat na kohouta spojeného s nebeským bohem pověstí o Kurentovi. Monika Kropej upozorňuje že během masopustu jsou ve Slovinsku postavy kurentů doprovázeny \"pikeci\" „kuřaty“ a spojuje tento zvyk s mytickými postavami korybantů kteří doprovázeli bohyni Kybelé, a považuje Kurenta za boha plodnosti a sexuální nevázanosti.\n\n"}
{"id": "1271368", "url": "https://cs.wikipedia.org/wiki?curid=1271368", "title": "Svatá Marina", "text": "Svatá Marina\n\nSvatá Marina někdy nazývána svatá Marina z Bithýnie, byla křesťanská panna a mniška žijící v přestrojení za muže na území dnešního Libanonu. Je uctívána v katolické, pravoslavné i koptské tradici. Životopisné údaje jsou velmi neurčité, mohla žít v 5. nebo také v 6. století. Její ostatky se od 13. století nacházejí v benátském kostele Santa Maria Farmosa. Od roku 1810 je sv. Marina spolupatronkou města Benátky. V římskokatolickém liturgickém kalendáři slaví svátek 18. června.\n\nPodle legendy se svým otcem Eugeniem vstoupila do kláštera v údolí Kadíša a přijala jméno Marinus. Vynikala svým asketickým životem a horlivými modlitbami. Jednou ji opat spolu s dalšími mnichy poslal vyřídit obchodní záležitost a na své cestě přenocovali v hostinci. Tou dobou tam pobýval voják, který počal dítě s dcerou hostinského a své otcovství svalil na bratra Marina. Když se opat ptal, zda je Marina skutečně otcem, padla na kolena a začala vyznávat svou hříšnost (bez bližší specifikace). Na to se opat rozhněval a vyhodil ji z kláštera. Když se dítě narodilo, matka ho přinesla Marině. Marina stále zůstávala v přestrojení a po deset let se starala o svého svěřence. Poté byla spolu s ním přijata zpět do kláštera. Údajně po svém návratu musela vykonávat ty nejtěžší práce. Kolem čtyřicátého roku života podlehla nemoci. Když těsně před pohřbem bratři přišli na to, že je žena, oznámili to hostinskému a její jméno bylo očištěno. Během pohřebního obřadu se prý mnichovi slepému na jedno oko navrátil zrak.\n\n"}
{"id": "1271370", "url": "https://cs.wikipedia.org/wiki?curid=1271370", "title": "Klášter bosých karmelitánů (Malá Strana)", "text": "Klášter bosých karmelitánů (Malá Strana)\n\nKlášter bosých karmelitánů (zvaný též \"klášter Pražského Jezulátka\") v Karmelitské ulici v dolní části Seminářské zahrady na Malé Straně v Praze 1 stojí při kostele Panny Marie Vítězné a svatého Antonína Paduánského (také Pražského Jezulátka).\n\nBosí karmelitáni do zdejšího již existujícího kláštera přišli roku 1624 a u kostela na jižní straně vybudovali rozsáhlý komplex kláštera (dnes sídlo Ministerstva školství, mládeže a tělovýchovy. Klášter je úzce spjat se vzácnou soškou Pražského Jezulátka. Sošku Ježíše – dítěte věnovala malostranském klášteru v roce 1628 Polyxena z Lobkovic, rozená z Pernštejna, která ji dostala svatebním darem od své matky, Marie Manrique de Lara y Mendoza. Mezi mnichy byla soška velmi oblíbená. Umístili ji nejprve v klášterní kapli, kde se od Ježíška měli mladí řeholníci učit ctnostem a později bylo Jezulátko přemístěno do interiéru kostela Panny Marie Vítězné, kde mu byl vybudován samostatný oltář v barokním slohu.\n\nRoku 1784 byl v rámci církevních reforem císaře Josefa II. klášter zrušen a kostel Panny Marie chátral. Stejně tak oltář a uctívání Jezulátka téměř zaniklo, oltář však byl v roce 1879 opraven.\n\nBosí karmelitáni se do malostranského kláštera u Jezulátka vrátili v roce 1993. Zdejší mniši sošku opatrují dodnes.\n\n"}
{"id": "1271371", "url": "https://cs.wikipedia.org/wiki?curid=1271371", "title": "Build (software)", "text": "Build (software)\n\nBuild (česky \"sestavení\") je v informatice ta část procesu vývoje software, při které se převádějí programy, dokumentace, případně i některá data ze zdrojového tvaru, který je zpravidla čitelný pro člověka a vhodný pro vytváření a úpravy, do cílového tvaru, který je vhodný pro efektivní zpracování počítačem (programy, knihovny, konfigurační a „pevné“ datové soubory), v případě dokumentace pro kvalitní zobrazení. Součástí buildu může být i instalace vzniklých souborů nebo její příprava či ověření, a vytvoření, případně příprava distribučních médií. Termín „build“ se běžně používá ve dvou významech: jedním je proces konvertování zdrojového kódu do samostatných softwarových artefaktů (tzv. kompilace), druhým je výsledek tohoto procesu. Stejné označení však není běžné u interpretovaných programovacích jazyků jako je Perl, Ruby nebo Python.\n\nProces sestavení počítačového programu je obvykle řízen jiným programem, který celý proces automatizovaně koordinuje. Příkladem takových řídících programů je make, Gradle, Meister od OpenMake Software, Ant, Maven, Rake, SCons, Phing. Řídící program musí typicky zkompilovat více souborů (často i různé typy souborů) ve správném pořadí. Pokud nebyl zdrojový kód dané části programu od posledního překladu změněn, nemusí být nutné tuto část (nebo soubor) znovu kompilovat, což dokáže zejména u velkých projektů proces sestavení výrazně urychlit a chytřejší nástroje tohoto často využívají.\n\n"}
{"id": "1271373", "url": "https://cs.wikipedia.org/wiki?curid=1271373", "title": "Posouzení kódu", "text": "Posouzení kódu\n\nPosouzení kódu () je v informatice proces systematického zkoumání počítačového zdrojového kódu. Jeho účelem je najít programátorské chyby, které autor kódu přehlédl v prvotní vývojové fázi, čímž se zvýší kvalita software. Posouzení mohou být dělána různými způsoby, například párovým programováním, neformální kontrolou nebo formální softwarovou inspekcí (i pomocí automatizovaných nástrojů).\nMnoho vývojových prostředí, například Microsoft Visual Studio, dnes nabízí nástroje, které posouzení kódu usnadňují.\n"}
{"id": "1271381", "url": "https://cs.wikipedia.org/wiki?curid=1271381", "title": "Oliver Hughes", "text": "Oliver Hughes\n\nOliver Charles Hughes (* 27. června 1970 Folkestone, Anglie) je ruský podnikatel britského původu. Studoval na University of Sussex, kterou ukončil v roce 1992. V letech 1998–2007 působil ve společnosti Visa International Service Association. V roce 2007 byl jmenován předsedou představenstva (chief executive officer) akciové společnosti Tinkoff Bank (banka Olega Tiňkova).\n\n"}
{"id": "1271397", "url": "https://cs.wikipedia.org/wiki?curid=1271397", "title": "Francs Peak", "text": "Francs Peak\n\nFrancs Peak je nejvyšší hora pohoří Absaroka Range, které je součástí Středních Skalnatých hor.\nLeží na severozápadě Wyomingu, ve Spojených státech amerických. Hora vystupuje z východně ležící Bighornské pánve a převyšuje všechny ostatní vrcholy pohoří Absaroka Range o více jak 150 metrů.\n"}
{"id": "1271404", "url": "https://cs.wikipedia.org/wiki?curid=1271404", "title": "Prom Queen: The Marc Hall Story", "text": "Prom Queen: The Marc Hall Story\n\nProm Queen: The Marc Hall Story (tj. \"Královna plesu: Příběh Marca Halla\") je kanadský televizní film z roku 2004, který režíroval John L'Ecuyer podle skutečné události. Film popisuje spor studenta s katolickou školou ohledně své sexuální orientace.\n\nMarc Hall bydlí v malém kanadském městečku Inniston a studuje v posledním ročníku zdejší katolické střední školy. Mac je gay, což jeho okolí akceptuje. Problém nastává ve chvíli, kdy chce jít na maturitní ples se svým přítelem Jasonem. Ředitelství školy na to nechce přistoupit s argumentem, že katolická církev nepodporuje homosexualitu. Za Marca se postaví jeho spolužáci i rodiče. Zastání najde i v organizaci bojující za práva homosexuálů, která najme právníka, aby podal na školu žalobu. Maloměsto je náhle v obležení novinářů a televizních reportérů a Jason není ze situace příliš nadšený. Marc je však odhodlaný dotáhnout svůj spor se školou do konce.\n\n\nMarc Hall zažaloval v roce 2012 katolickou školní radu v Durhamu. Nejvyšší soud státu Ontario vynesl dne 10. května 2002 rozsudek, ve kterém konstatoval, že opatření katolické školy představovalo diskriminaci na základě sexuální orientace, když bylo středoškolskému studentovi zamítnuto právo účastnit se školou pořádané akce se svým přítelem. Tento rozsudek rovněž stanovil, že kanadská listina práv a svobod má vyšší právní účinnost než právo školy na vzdělávací systém bez zásahu státu, který ústava přiznává kanadské katolické církvi.\n"}
{"id": "1271406", "url": "https://cs.wikipedia.org/wiki?curid=1271406", "title": "Anthraxové dopisy ve Spojených státech amerických", "text": "Anthraxové dopisy ve Spojených státech amerických\n\nAntraxové útoky probíhaly ve Spojených státech několik týdnů od 18. září 2001, krátce po velkých teroristických útocích z 11. září. Byla při nich odeslána série dopisů, které obsahovaly smrtelně jedovaté spóry anthraxu. Při těchto útocích se antraxem nakazilo celkem 22 lidí, přičemž 5 z nich zemřelo. Po počátečním podezření, že za útokem stáli islámští teroristé, se po letech složitého vyšetřování ukázal jako nejpravděpodobnější pachatel armádní vědec a odborník na biologické zbraně Bruce Edwards Ivins, který nicméně v červenci 2008 spáchal sebevraždu.\n\nAntraxové útoky probíhaly ve dvou vlnách. První série dopisů byla rozeslána 18. září 2001 z pošty v Trentonu v New Jersey. Předpokládá se, že bylo odesláno celkem pět dopisů, čtyři z toho do newyorských redakcí ABC News, CBS News, NBC News a \"New York Postu\" a jeden do novin \"National Enquirer\" v Boca Raton na Floridě. Nalezené však byly pouze dopisy poslané do \"New York Postu\" a NBC News, existence zbývajících tří listů se předpokládá kvůli tomu, že v zbývajících jmenovaných médiích došlo také k nakažení zaměstnanců. Další dva dopisy byly poslány z téže pošty 8. října dvěma senátorům za Demokratickou stranu, Tomovi Daschleovi z Jižní Dakoty a Patricku Leahymu z Vermontu.\n\nPrvní obětí nákazy antraxem se stal 6. října novinář Robert Stevens, dalšími byli dva poštovní zaměstnanci Thomas Morris Jr. a Joseph Curseen, zbylé dvě oběti se nakazili nezjištěným způsobem, šlo o 94letou Ottilii Lundgrenovou a vietnamskou imigrantku Kathy Nguyenovou z New Yorku. Celkem se nakazilo dalších 17 lidí, z nich 6 bylo ve vážném ohrožení života, ze kterého se nakonec úspěšně dostali. \n\nDopisy obsahovaly stručné texty s protiamerickými hláškami a prohlášením „Allāhu Akbar“ (\"Bůh je velký\"), proto se zpočátku předpokládalo, že útoky jsou další vlnou islámského terorismu následující po útocích z 11. září. Jak však ukázalo vyšetřování v následujících měsících, spóry toxického antraxu obsažené v dopisech v práškové krystalické formě bylo možné získat jen z amerických armádních laboratoří. Prvním obviněním v této kauze byl odborník na biologické zbraně doktor Steven Hatfill, který byl však později z těchto obvinění plně očištěn. V roce 2005 se vyšetřování zaměřilo na dalšího armádního odborníka, dr. Bruce Edwardse Ivinse, který pracoval pro vládní biochemickou laboratoř na vojenské základně Fort Detrick v Marylandu. Po tom, co se tuto zprávu dozvěděl, spáchal Irvins 27. července 2008 sebevraždu předávkováním paracetamolem, krátce nato byl navzdory chybějícím přímým důkazům 6. srpna federálním prokurátorem označen jako jediný pachatel útoků z roku 2001. FBI vyšetřování formálně ukončila 19. února 2010 a definitivně v něm označila Irvinse za nejpravděpodobnějšího pachatele.\n\nV únoru 2011 publikovali vědci z americké Národní akademie věd zprávu, ve které podrobily důkladné analýze důkazy předložené FBI. Výsledkem zprávy bylo vážné zpochybnění závěrů FBI, podle kterých se vůbec nepodařilo jednoznačně prokázat, že Irvins byl pachatelem útoků. \n\nTyto a mnohé další nejasnosti v případě včetně chybějícího Irvinsova motivu se staly zdrojem mnoha konspiračních teorií, které obviňují vládní instituce ze spiknutí a podílení se na spáchání antraxových útoků z roku 2001.\n"}
{"id": "1271407", "url": "https://cs.wikipedia.org/wiki?curid=1271407", "title": "Hofmanka (usedlost)", "text": "Hofmanka (usedlost)\n\nHofmanka je zaniklá usedlost v Praze 8 – Libni v místní části Holešovičky. Stála jihozápadně od Pelc-Tyrolky při pobřežní cestě u Vltavy.\n\nPrvní zmínky o usedlosti jsou z poloviny 19. století, kdy ji vlastnila Anna Podhorská. V tu dobu se Hofmanka skládala z obytné a hospodářské budovy. Další majitelé, Anna a Antonín Veselí, zde od roku 1896 provozovali hostinec.\n\nHostinec byl zčásti přízemní a zčásti patrový. Přízemní část zakrývala sedlová střecha, patrová část měla střechu mansardovou se zvoničkou. Fasáda patrové části nesla sluneční hodiny.\n\nRoku 1928 již byla usedlost opuštěná a ve špatném stavu. Zbořena byla roku 1968 spolu s Pelc-Tyrolkou při přípravných pracích před rekonstrukcí Mostu Barikádníků spojených s výstavbou mimoúrovňové křižovatky na jeho severní straně.\n\n\n\n"}
{"id": "1271411", "url": "https://cs.wikipedia.org/wiki?curid=1271411", "title": "Build", "text": "Build\n\nBuild může být:\n\n"}
{"id": "1271414", "url": "https://cs.wikipedia.org/wiki?curid=1271414", "title": "Mount Nebo", "text": "Mount Nebo\n\nMount Nebo je nejvyšší hora pohoří Wasatch Range, které je součástí Středních Skalnatých hor.\nMount Nebo leží v jižní části pohoří, v centrálním Utahu, ve Spojených státech amerických. Hora má tři hlavní vrcholy, nejvyšší z nich leží severně.\nOd poloviny října do července jsou vyšší části hory zasněžené.\n"}
{"id": "1271416", "url": "https://cs.wikipedia.org/wiki?curid=1271416", "title": "Tuchlov", "text": "Tuchlov\n\nTuchlov je lovecký zámek z devatenáctého století, který stojí severozápadně od Pňoviček v okrese Teplice.\n\nZakladatelem Tuchlova byl v roce 1821 hrabě August Ledebour-Wicheln. Spolu se zaniklými letohrádky Belveder, Ladenburg a s okolní krajinou tvořil místo, které často navštěvovali lázeňští hosté z Teplic. Po roce 1918 zámek sloužil jako penzion Českého abstinentního svazu a později v něm vznikl dětský domov. V roce 2005 proběhla rekonstrukce objektu.\n\nHlavní zámecká budova postavená v empírovém slohu má obdélný půdorys a navazují na ni dvě postranní křídla zalomená v pravém úhlu.\n\n\n"}
{"id": "1271417", "url": "https://cs.wikipedia.org/wiki?curid=1271417", "title": "Hearts (album, Lenny)", "text": "Hearts (album, Lenny)\n\nHearts je debutové studiové album zpěvačky Lenny. Vydané bylo 9. září 2016 vydavatelstvím Universal Music Group a obsahuje 13 autorských skladeb, z toho čtyři singly. Krátce po svém uvedení na trh se umístilo na první příčce nejprodávanějších alb v Česku.\n\nAutorkou všech textů je sama Lenny, vyjma písně „Lover“, kterou složila se svou spolužačkou z Anglie, Italkou Federicou Giallombardo, hudba vznikala většinou napůl s Ondřejem Fiedlerem, který celé album produkoval, v koprodukci s Borisem Weberem. Jediná skladba, kde je výhradním autorem zpěvačka, je „My Love“. Album vyšlo v digitální podobě, na CD a vinylové desce.\n\nAlbum si u hudebních kritiků získala velmi pozitivní ohlasy. Lukáš Boček ve své recenzi pro Aktuálně.cz albu vytkl poslední skladbu „Hladina“, která jako „nápodoba zahraničních vzorů, které momentálně s oblibou spojují rap a výrazný popový refrén, mezi ostatními písničkami trochu nechtěně trčí“, přičemž dodal, že „Hearts má až na zmiňovanou poslední výjimku všechny atributy kvalitní desky. Je pestrá, nechybí jí nadhled, nebojí se posluchače bavit.“ Jaroslav Špulák pro Novinky.cz pochválil, že už se Lenny tolik nesnaží zdůraznit svůj chraplák a vyzdvihl návyky, které si osvojila v Anglii: „Patrné je to například ve zvuku desky, který nevykazuje prvky rádiové podbízivosti. Je v podstatě dost nezávislý, přitom členitý, a to i s ohledem na prvky, které se v něm objevují jen párkrát. Každý přitom má opodstatnění a se skladbami souzní.“ Josef Martínek pro iREPORT.cz zdůraznil zejména rozmanitost žánrů, které celé album provází. Musicserver.cz album ohodnotil jako nejlepší domácí desku roku 2016.\n\nKrátce po svém svém vydání se umístilo na první příčce nejprodávanějších alb v Česku, kde se udrželo dva týdny. V roce 2016 bylo album nominováno na Cenu Apollo a cenu Anděl, z čehož cenu Anděl v kategorii Album roku vyhrálo.\n\nV rámci klubového turné \"Hearts Tour 2016\", které se konala od 30. září do 30. října, se Lenny představila celkem v osmi českých městech, Liberci, Ostravě, Brně, Olomouci, Plzni, Pardubicích, Českých Budějovicích a Praze. Lenny doprovázeli producent Ondřej Fiedler (kytara a baskytara) a Adam Vychodil (bubeník), jako předskokan vystupoval Jakub Ondra. Hlavním cílem turné, jak sama zpěvačka uvedla, byla podpora alba.\n\nKvůli úspěchu předchozího turné, zpěvačka v prosinci 2016 oznámila jeho pokračování. To, jako \"Hearts Tour 2017\", zahájila 3. března a zakončila 25. března. Ve stejném složení jako v roce 2016 vystoupila v Karlových Varech, Brně, Hranici, Zlíně, Velkém Meziříčí, Kladně, Pardubicích, Liberci, Klatovech a Táboře. Předskokana opět dělal Jakub Ondra a v Brně se 8. března jako speciální host představil Paulie Garand, se kterým Lenny nazpívala duet „Hladina“.\n\n"}
{"id": "1271442", "url": "https://cs.wikipedia.org/wiki?curid=1271442", "title": "Klokánek Gilbertův", "text": "Klokánek Gilbertův\n\nKlokánek Gilbertův (\"Potorous gilbertii\") je nejvzácnější vačnatec na světě a jeden z nejvíce ohrožených savců Austrálie. Je to drobné, skákající zvíře žijící v podrostu jako divoký králík, je však o poznání menší.\n\nPředkové těchto zvířat jsou známi z fosilních australských vykopávek ze středního miocénu (z doby asi před 16 miliony let). Pro vědu byli objeveni v roce 1840 a po čtyřiceti létech se stali na více než 100 let, i přes cílené vyhledávání, nezvěstnými. Byli považováni za další oběť nepříznivých změn v přírodě Austrálie, které následovaly po evropské kolonizaci. Teprve v roce 1994 byli znovu nalezeni na jihozápadě Západní Austrálii, kde žijí v nevelké oblasti vřesovišť v přírodní rezervaci Two Peoples Bay u mořské zátoky Margaret River nedaleko města Albany.\n\nTento klokánek s měkkou, hustou, šedohnědou srstí váží 0,9 kg (samice) až 1,1 kg (samec), tělo s hlavou má dlouhé asi 27 cm a krátce osrstěný ocas 21 cm. Když stojí vypadá shrbeně a jeho oči směřují šikmo vzhůru. Štíhlý čenich na dlouhé hlavě je mírně zahnutý a směřuje dolů, kulaté uši má zcela ukryté v srsti. Na předních tlapkách má zakřivené drápy, které mu slouží k hrabání a dokáže jimi obratně lapat živou potravu. Zadní nohy, napevno připojené k pánvi, má dlouhé a silné, jako u typického klokana. Při pomalém pohybu klade přední tlapky na zem, při rychlém skáče jen po zadních. Má dobrý čich, který umožňuje nacházet potravu v zemi. Složitý žaludek efektivně extrahuje živiny z nevydatné stravy. Samice má zepředu otevírající se vak.\n\nŽiví se téměř z 90 % podzemními houbami, tj. houbami vytvářející plodnice pod povrchem půdy (v Evropě to jsou např. lanýži). Zbytek stravy tvoří mladé rostliny, semena, drobné plody a v malém množství i hmyz. Houby nacházejí v  zemí čichem, vyhrabávají je předními nohama z hloubky až 10 cm a konzumují jejich plodnice. Po strávení hub vyjdou nepoškozené spory společně s trusem a jsou rozptýleny po okolí, pokud se dostanou ke kořenům symbiotických rostlin vyrostou z nich nové houby.\n\nJsou to převážně noční zvířata, samci den přespávají v jednoduchém dolíku v křoví, samice si staví hnízda trvanlivější. Žijí v malých, od sebe oddělených skupinách od tří do osmi jedinců, nedospělí a někdy i samci přecházejí do cizích skupin. V rámci skupiny mají samci území velká 15 až 25 ha, zatím co samice s nedospělci jen okolo 6 ha. Okrsky zvířat stejného pohlaví se nepřekrývají, samičí se však rozkládají na územích samců. Spory o teritoria propukají jen mezi samci a to v době, kdy se tam nachází říjná samice.\n\nKlokánci Gilbertovi jsou polygamní. Výskyt mláďat ve vaku samic je pozorován v průběhu celého roku, z toho plyne, že jsou schopné se pářit průběžně. Po 38 dnech březosti se rodí jedno málo vyvinuté mládě, bývá velké jen 7 mm a 10 minut mu trvá cesta do matčina vaku, kde se přisaje k mléčné žláze. Mléko dostává až čtyři měsíce, po třech měsících již nakrátko z vaku vylézá. Matka potomka ochraňuje a pomáhá mu hledat potravu i v době, kdy již nosí ve vaku další. Samci se podílejí pouze na plození nové generace.\n\nSamice se mohou pářit krátce po porodu a následně pozastavit vývoj oplodněného vajíčka až na dobu čtyř měsíců, nebo do úmrtí mláděte ve vaku. U samice chované v zajetí bylo po uhynutí potomka nošeného ve vaku pozorováno narození nového mláděte, aniž samice přišla do styku se samcem. Samice se začínají rozmnožovat v devíti až dvanácti měsících. Vzhledem ke své malé velikosti jsou poměrně dlouhověkými zvířaty, ve volné přírodě žijí asi 7 a v zajetí 12 let.\n\nVe své domovině je ohrožován hlavně z Evropy dovezenými dravci, liškami a zdivočelými kočkami, na které není připraven a neumí se jim ubránit. Velmi mu škodí také lidmi nebo bleskem způsobované požáry, není zvyklý migrovat a před ohněm obvykle nedokáže uniknout a po něm se nemá kde skrýt a nakrmit.\n\nSkutečné stavy zvířat jsou jen odhadované, v roce 2012 jich bylo asi 100, v následujících létech se tento počet v důsledků požárů snížil na téměř polovinu. Odborníky je považováno 500 jedinců za minimální množství nutné k zajištění dostatečné genetické variability.\n\nPřirozeně se vyskytují pouze na jediném místě, v rezervaci Two Peoples Bay a proto byly vytvořeny dvě malé druhotné populace. Jedna v nedalekém národním parku Waychinicup, kde bylo 280 ha oploceno na ochranu před liškami a kočkami a druhá na ostrově Bald Island. Po dobu 15 let bylo několik zvířat pokusně chovano v zajetí, pro nevalné výsledky při rozmnožování však byl chov zrušen. Poslední výzkumy naznačují, že celkové stavy se soustavně snižují a proto je klokánek Gilbertův podle IUCN i nadále považován za kriticky ohrožený druh (CR).\n\n"}
{"id": "1271445", "url": "https://cs.wikipedia.org/wiki?curid=1271445", "title": "Rhein Fire", "text": "Rhein Fire\n\nRhein Fire byl profesionální tým amerického fotbalu, který vznikl v roce 1995 v německém městě Düsseldorf jako jeden z nových týmů World League of American Football, která byla později přejmenovaná na NFL Europe. Klub Rhein Fire fungoval v letech 1995–2007. V roce 1998 a 2000 vyhrál World Bowl. Roku 2002 se také dostal do World Bowlu, ve byl však poražen týmem Berlin Thunder 20:26.\n"}
{"id": "1271449", "url": "https://cs.wikipedia.org/wiki?curid=1271449", "title": "Zalistování", "text": "Zalistování\n\nZalistování je výraz, který je v obchodní praxi používán pro zařazení produktů do nabízeného portfolia prodávajícího. Nejčastěji se tyto termíny používají na řetězcových obchodech u velkých korporací a nebo SMS nákupů u nákupních distributorů. Dodavatel splní obchodní podmínky a následně dojde k zalistování produktů.\n"}
{"id": "1271451", "url": "https://cs.wikipedia.org/wiki?curid=1271451", "title": "Czech Travel Press", "text": "Czech Travel Press\n\nCzech Travel Press - Česká asociace novinářů a publicistů cestovního ruchu je profesní sdružení profesionálních novinářů, televizních a rozhlasových reportérů, fotoreportérů, filmařů a publicistů, kteří se zabývají převážně problematikou cestovního ruchu. \n\nKořeny asociace sahají do roku 1965. V tu dobu byl založen Klub FIJET Československého svazu novinářů, který ihned vstoupil do mezinárodní organizace FIJET (Mezinárodní federace novinářů a spisovatelů cestovního ruchu - Federation Internationale des Journalistes et Écrivains du Tourisme) se sídlem v Paříži. Klub FIJET přešel v roce 1990 do nově vzniklého Syndikátu novinářů. V roce 2000 se klub osamostatnil a přejmenoval na Českou asociaci novinářů a publicistů cestovního ruchu ATchJET (Association Tchéque des Journalistes et Écrivains du Tourisme). \n\nV roce 2016 asociace vystoupila z mezinárodní organizace FIJET, začala používat angličtinu místo francouzštiny, přešla na formu spolku a dodala do svého názvu Czech Travel Press. Předsedkyní je Marie Kysilková (2017).\n\nJako profesní organizace zastupuje Czech Travel Press zájmy svých členů při jednání s nejrůznějšími organizacemi působícími v cestovním ruchu, propaguje novinářskou profesi se zřetelem na turistiku a cestování, ke vzdělávání svých členů klub přispívá organizací odborných seminářů a setkání s významnými osobnostmi oboru. Každoročně organizuje Novinářskou soutěž o nejzajímavější články a odbornou anketu průvodcovské literatury 2x7 publikací a map.\n\nČleny Czech Travel Press jsou například rozhlasová redaktorka Marie Kysilková, dále volný novinář Miroslav Navara, mediální manažer Jiří Zoufal, fotograf Jovan Dezort, žurnalista Jakub Turek, vydavatel Jiří Pilnáček, novinář Roland Horčic.\n"}
{"id": "1271452", "url": "https://cs.wikipedia.org/wiki?curid=1271452", "title": "Seznam vrcholů na Šumavě podle prominence", "text": "Seznam vrcholů na Šumavě podle prominence\n\nSeznam vrcholů na Šumavě podle prominence obsahuje všechny hory v české části Šumavy s prominencí (relativní výškou) nad 100 metrů, bez ohledu na nadmořskou výšku.\n\nTakových hor je celkem 42. Z tohoto počtu je 36 ultratisícovek (=hor s prominencí ≥ 100 metrů a nadmořskou výškou ≥ 1000 m) a 6 ultrakopců (=hor nebo kopců s prominencí ≥ 100 metrů a nadmořskou výškou < 1000 m).\n\nNejprominentnější je Plechý (prominence 508 metrů), který je zároveň nejvyšší (1378 m n. m.), nejdominantnější (poměr prominence a výšky má 37%) i nejizolovanější (41 km). Druhý nejprominentnější je Knížecí stolec (434 metrů), třetí je Boubín (368 metrů).\n\nV německé a rakouské části Šumavy se nachází další hory s prominencí nad 100 metrů. Především nejvyšší hora celé Šumavy Velký Javor (1031 m) a dále například Roklan (496 m), Schwarzriegel (389 m), Sternstein (334 m), Grosser Riedelstein (290 m), Luzný (190 m) nebo Falkenstein (110 m).\n\n"}
{"id": "1271453", "url": "https://cs.wikipedia.org/wiki?curid=1271453", "title": "Petar Kirov", "text": "Petar Kirov\n\nPetar Kirov ( * 17. září 1942 Kalčevo, Bulharsko) je bývalý bulharský zápasník, reprezentant v zápase řecko-římském. Dvakrát vybojoval zlatou medaili na olympijských hrách, třikrát na mistrovství světa a čtyřikrát na mistrovství Evropy.\n\n"}
{"id": "1271454", "url": "https://cs.wikipedia.org/wiki?curid=1271454", "title": "Kateřina Razýmová", "text": "Kateřina Razýmová\n\nKateřina Razýmová (roz. Beroušková, * 10. září 1991 Domažlice) je česká reprezentantka v běhu na lyžích. Zúčastnila se dvakrát mistrovství světa v klasickém lyžování (2017, 2019) a jednou olympiády (2018).\n\nPochází z Postřekova. K lyžování ji již v dětství přivedli rodiče, s nimiž jezdila do Capartic a na Čerchov. V běhu na lyžích však závodila jen na amatérské úrovni. Více se nejprve věnovala fotbalu a od patnácti let přešla k atletice v oddíle Mílaři Domažlice pod vedením trenéra Jiřího Královce. Soustředila se hlavně na běh na 1500 m a 3000 m a běh do vrchu. V té době byl běh na lyžích součástí její zimní přípravy. V dorostenecké a juniorské kategorii získala několik mistrovských titulů (Mistrovství ČR v běhu do vrchu 2007 a 2008) a na juniorském MS a juniorském ME v běhu do vrchu se několikrát umístila v první desítce.\n\nAž ve dvaceti letech, kdy začala v Plzni studovat Ekonomickou fakultu Západočeské univerzity, se ve Sport Clubu Plzeň s trenérem Vladislavem Razýmem ml. plně zaměřila na běžecké lyžování. V prosinci 2012 v Horních Mísečkách poprvé startovala ve Slavic Cupu, o rok později v lednu 2014 si odbyla premiéru i ve Světovém poháru v Novém Městě na Moravě. V následující sezóně získala své první medaile na Mistrovství ČR v běhu na lyžích − byla bronzová v závodě na 10 km volnou technikou i ve sprintu klasicky. Svými výkony si zajistila nominaci XXVII. Zimní univerziádu na Slovensku. V konkurenci studentů z celého světa dosáhla 22. místa ve sprintu volně, 28. místa na 5 km klasicky, 20. místo na 15 km volně a 5. místa ve štafetě 3x5 km. Hned po návratu z univerziády získala dvakrát stříbro na Akademickém mistrovství ČR v běhu na lyžích 2015 v Novém Městě na Moravě, kde v závodech na 5 km volně i 10 km klasicky nestačila pouze na svojí kolegyni ze světové univerziády Sandru Schützovou. Po sezóně jí byla nabídnuta reprezentační smlouva, kterou však odmítla.\n\nV sezóně 2015/16 se stala dvojnásobnou českou šampionkou mezi ženami, když v Novém Městě na Moravě vyhrála jak závod na 5 km klasicky, tak běh na 10 km volně. Vzápětí si v Novém Městě připsala další start ve Světovém poháru v běhu na lyžích – v běhu na 10 km volně doběhla na 50. místě a byla rovněž členkou české štafety (s Andreou Klementovou, Sandrou Schützovou a Petrou Novákovou), která doběhla na 10. místě. Do Nového Města se do třetice vrátila na Akademické mistrovství ČR v běhu na lyžích 2016, kde jasně ovládla oba individuální závody 5 km klasicky i 10 km volně a přidala stříbro v závodě smíšených štafet.\n\nSezónu 2016/17 již absolvovala jako členka české reprezentace.\nDostala šanci startovat na prestižním etapovém závodě Tour de Ski. Absolvovala první 4 etapy ve Val Müstair a v Oberstdorfu, po nichž celá česká reprezentace na Tour skončila. Beroušková se postupně zlepšovala a ve 4. etapě, která se jela jako stíhací závod na 10 km volně, dosáhla 43. místem svého nejlepšího výsledku v dosavadních startech ve Světovém poháru. Na lednovém republikovém šampionátu v Novém Městě na Moravě obhájila dvě zlaté medaile z předchozího roku – ovládla běh na 5 km klasicky s intervalovým startem i běh na 5 km volně s hromadným startem, ve sprintu obsadila 4. místo. Těmito výkony si zajistila nominaci na únorové mistrovství světa ve finském Lahti. V Lahti byla nejlepší Češkou (třikrát pronikla do elitní třicítky).\n\nPřed sezónou 2017/18 odmítla podmínky svazu pro další působení v reprezentaci − musela by přestoupit do Dukly Liberec a změnit trenéra. Nadále zůstala ve Sport Clubu Plzeň pod trenérem Vladislavem Razýmem mladším a s podporou Plzeňského kraje a několika individuálních sponzorů usilovala o nominaci na olympiádu. Tím, že opustila reprezentaci nemohla startovat v úvodních sedmi závodech Světového poháru a musela se nejprve kvalifikovat v závodech Kontinentálního poháru ve francouzském Prémanonu. Tento cíl splnila a 16. a 17. prosince startovala ve dvou závodech Světového poháru v Toblachu, kde měla šanci nominovat se na Tour de Ski. Tour de Ski 2017/18 se skutečně zúčastnila a získala zde své první body do Světového poháru, neboť závěrečný stíhací závod po sjezdovce na Alpe Cermis zajela ve 24. nejrychlejším čase. Na základě toho byla také nominována na zimní olympijské hry v jihokorejském Pchjongčchangu. V lednu ve Světovém poháru v Planici na desítce klasicky se umístila na 25. místě. Na olympiádě absolvovala všechny čtyři individuální i oba týmové závody. Nejlepšího umístění dosáhla v běhu na 30 km klasicky (23. místo) a překvapivě také ve sprintu (26. místo).\n\nNa začátku sezóny 2019/20 si připsala životní úspěch, když ve finské Ruce v běhu na 10 km klasicky doběhla na 5. místě, čímž o 13 míst zlepšila své dosavadní maximum z Lahti.\n"}
{"id": "1271455", "url": "https://cs.wikipedia.org/wiki?curid=1271455", "title": "Hlavný hrebeň Mlynára", "text": "Hlavný hrebeň Mlynára\n\nHlavný hrebeň Mlynára ( , , ) je boční hřeben ve slovenské části Vysokých Tater. Od severní rozsochy Rysů se odděluje poblíž Vyšné Kamzíčie štrbiny a směřuje k severovýchodu (později se stáčí k severu), kde klesá do Bielovodské doliny. Hřeben odděluje Žabí Bielovodskou dolinu na západě a Bielovodskou dolinu, Ťažkou dolinu a Spádovou dolinku na východě a jihovýchodě.\n\nV celém hřebeni nejsou v současné době žádné značené trasy, takže oblast je dle pravidel TANAPu pro turisty nepřístupná.\n\n\n"}
{"id": "1271460", "url": "https://cs.wikipedia.org/wiki?curid=1271460", "title": "Kostel svatého Václava (Domanín)", "text": "Kostel svatého Václava (Domanín)\n\nKostel svatého Václava je římskokatolický chrám v obci Domanín v okrese Hodonín. Je farním kostelem farnosti Domanín. \n\nKostel byl vystavěn v letech 1786–1788 nákladem Náboženského fondu. V roce 1932 byl východním směrem rozšířen a byla postavena hudební kruchta. \n\nJednolodní stavba, ke které přiléhá na severní straně čtyřboká sakristie. Loď má obdélníkový půdorys, na obou stranách se k ní přimykají čtyřboké kaple. Nad západním průčelím lodi se zvedá hranolová zvonice. Fasády člení vpadlé výplně prolomené okny se segmentovým záklenkem. Kněžiště i loď jsou zaklenuty valenou klenbou, sakristie a boční kaple jsou plochostropé. V západní části je hudební kruchta s rovným podhledem, nesená sloupy.\n\nMramorový oltář s oltářním obrazem od Ignáce Raaba pochází z roku 1933. Na obraze je zachycena sv. Ludmila s knězem Kaichem, jak vyučují sv. Václava. Ve dvou bočních kaplích, které vznikly při přestavbě, jsou umístěny další čtyři Raabovy obrazy s výjevy ze života sv. Bernarda. Tyto obrazy patrně pocházejí z Velehradského kláštera. Menší obraz Vincence z Pauly je od stejného autora. Dva boční oltáře jsou zasvěceny Panně Marii a Božskému Srdci Páně. Sochy sv. Cyrila a Metoděje za hlavním oltářem a kazatelna s reliéfy evangelistů pochází z roku 1899. \n\nVe věži jsou zavěšeny tři zvony. Umíráček o váze 45 kg z roku 1794 byl ještě v letech 1808 a 1893 přelit. Je na něm vyobrazen sv. Josef. Další dva bronzové zvony z roku 1973 odlila firma Dytrychova v Brodku u Přerova. Zvon sv. Václav s nápisem \"\"S námi truchli, jásej, zpívej, volej nás k Bohu a věčné spáse\"\" váží 491 kg. Na zvonu Panny Marie o váze 300 kg je nápis: \"\"Vypros pokoj duším, rodinám a celé naší farnosti\"\".\n"}
{"id": "1271464", "url": "https://cs.wikipedia.org/wiki?curid=1271464", "title": "Kostel svatého Vavřince (Krasonice)", "text": "Kostel svatého Vavřince (Krasonice)\n\nKostel svatého Vavřince se nachází v centru obce Krasonice. Kostel je farním kostelem římskokatolické farnosti Krasonice. Jde o pozdně barokní jednolodní stavbu s pravoúhlým závěrem, součástí kostela je čtyřboká věž se zaobleným nárožím při čelní straně kostela. Kostel je zastřešen mansardovou střechou, věž nese helmu. Kostel je chráněn jako kulturní památka České republiky.\n\nKostel je poprvé písemně zmíněn v roce 1311, v roce 1622 došlo k novému zasvěcení kostela po době, kdy nepatřil katolické církvi. Po vrácení kostela katolické církvi došlo i k výstavbě farní budovy, ta byla postavena v roce 1634, roku 1764 pak byla přestavěna do barokní podoby. Budova fary je také chráněna jako kulturní památka České republiky. Kostel byl později přestavěn z původní gotické podoby, kdy největší změny vzhledu kostela proběhly v roce 1771, kdy získal dnešní barokní podobu.\n\nV roce 1811 byl zrušen hřbitov, který byl dříve umístěn v okolí kostela, v tu dobu také byly přeneseny sochy svatého Floriana, svatého Šebestiána, svatého Rocha a svatého Vendelína z původního hřbitova na nový hřbitov. Později, mezi lety 1894 a 1901 byl kostel rekonstruován. V roce 1908 byl do kostela instalován nový hlavní oltář z mramorového kamene a nad něj byl umístěn obraz od Jana Floriana. V kostele jsou dále také dva boční oltáře, první je zasvěcen Panně Marii, druhý pak je Božím hrobem. V kostele jsou celkem tři zvony, kdy nejstarší je z roku 1525, další dva z let 1614 a 1762. V roce 2009 byl kostel rekonstruován, došlo k výmalbě interiérů.\n\n\n"}
{"id": "1271466", "url": "https://cs.wikipedia.org/wiki?curid=1271466", "title": "Trithrinax", "text": "Trithrinax\n\nTrithrinax je nevelký rod palem, zahrnující 4 druhy rozšířené v jižní polovině Jižní Ameriky. Jsou to středně vysoké palmy s dlanitými listy a přímými kmeny pokrytými vláknitými a ostnitými listovými pochvami. Květenství jsou bílá a poměrně krátká, plody jsou bílé a kulovité.\nJsou to palmy poměrně mnohostranného lokálního významu. Jsou také pěstovány jako okrasné rostliny a lze se s nimi setkat i v jižní Evropě.\n\nZástupci rodu \"Trithrinax\" jsou jsou středně velké, jednodomé, ostnité palmy dorůstající výšky max. 15 metrů. Kmen je solitérní nebo vícečetný, přímý, pokrytý vytrvalými listovými pochvami, ve stáří někdy olysávající. Listy jsou dlanité, induplikátní, po odumření vytrvávající na rostlině. Čepele jsou vějířovité až téměř okrouhlé, dlanité nebo jen velmi krátce dlanitozpeřené, členěné na četné, jednoduše přeložené úkrojky. Okraj řapíku je rovný, ostrý, bez ostnů. Listové pochvy jsou trubkovité, proměňující se ve vláknitou a často i poněkud dřevnatou změť, horní vlákna se přeměňují v tuhé ostny. \"Hastula\" je přítomna na líci i na rubu listové čepele.\nKvětenství jsou jednotlivá, robustní a relativně krátká, krémově bílá, zahnutá, větvená do 3. řádu, krátce stopkatá, vyrůstající mezi bázemi listů. Květy jsou v rámci květenství jednotlivé, krátce stopkaté. Kalich i koruna jsou trojčetné. Tyčinek je 6, mají volné nitky a jsou asi 2x delší než koruna. Gyneceum je složeno ze 3 volných plodolistů obsahujících po 1 vajíčku. Čnělka je krátká až dlouhá, přímá nebo prohnutá. Plody jsou bílé, hladké, kulovité, jednosemenné, s jizvou po čnělce na vrcholu. Mezokarp je dužnatý, endokarp tenký a papírovitý. Semena jsou kulovitá.\n\nRod \"Trithrinax\" zahrnuje 3 nebo 4 druhy. Je rozšířen v jižní polovině Jižní Ameriky. Největší počet druhů roste v Brazílii. Největší areál má druh \"T. schizophylla\", rozšířený v západní Brazílii, Paraguayi, severní Argentině a jihovýchodní Bolívii. Druh \"T. campestris\" roste v severní Argentině a přilehlé oblasti Uruguaye. Zbývající 2 druhy jsou endemity jižní Brazílie.\n\nZástupci rodu rostou v subtropických oblastech Jižní Ameriky. \"T. schizophylla\" roste v písčitých mokřinách a podél vodních toků, ostatní druhy se vyskytují v suchých lesích i na otevřených stanovištích na horských svazích. Vyskytují se zejména na vápenatých nebo zasolených půdách a nezřídka vytvářejí husté skupiny.\n\nRod \"Coccothrinax\" je je v rámci systému palem řazen do podčeledi \"Coryphoideae\" a tribu \"Cryosophileae\". Příbuzenské vztahy k ostatním zástupcům tohoto tribu nejsou dosud dořešeny. Jihobrazilský druh \"T. acanthocoma\" je v revizi rodu \"Trithrinax\", vydané roku 2013, uváděn jen jako varieta druhu \"T. brasiliensis\".\n\nPlody těchto palem slouží domorodcům v Jižní Americe jako potrava a ze semen se získává olej. Z plodů se také lokálně vyrábějí alkoholické nápoje. Kmeny jsou zdrojem stavebního dřeva a listy slouží jako střešní krytina.\nZástupci tohoto rodu jsou velmi odolné palmy, snášející sucho, chlad a silně zásadité i zasolené půdy. Vyžadují plné slunce a sušší, velmi dobře propustnou půdu. Ceněným okrasným druhem je zejména\n\"T. campestris\". Je to velmi odolná palma, snášející bez poškození mrazy až -12 °C. Rovněž \"T. acanthocoma\" snáší mráz až -6 °C. \n\n"}
{"id": "1271468", "url": "https://cs.wikipedia.org/wiki?curid=1271468", "title": "Trinax", "text": "Trinax\n\nTrinax (\"Thrinax\") je nevelký rod palem, zahrnující 3 druhy. Je rozšířen v Karibiku a přilehlých pobřežích Severní a Střední Ameriky. Jsou to malé až středně vysoké palmy s dlanitými, dlouze řapíkatými listy a přímým solitérním kmen.\nTrinaxy jsou celkem zřídka pěstovány jako okrasné palmy a mají rozličné místní využití. Rostou velmi pomalu.\n\nTrinaxy jsou malé až středně vysoké, solitérní, jednodomé palmy dorůstající výšky do 10 metrů. Kmen je přímý, hladký nebo s vláknitým povrchem, na bázi obvykle s lemem kořenů. Listy jsou dlanité, induplikátní, s čepelí zpravidla členěnou na nepravidelné, vícekrát složené segmenty. Řapík je dlouhý a tenký, s ostrým okrajem, bez ostnů. \"Hastula\" na líci listové čepele je většinou výrazná, na rubu je méně vyvinutá nebo chybí.\nKvětenství jsou štíhlá, vzpřímená nebo sehnutá, větvená do 2. řádu a vyrůstající mezi bázemi listů. Květy jsou zřetelně stopkaté. Okvětí je miskovité, zakončené 6 laloky nebo zuby. Tyčinek je obvykle 6 až 12, mají tenké nitky a jsou volné nebo na bázi krátce srostlé. Gyneceum je tvořeno jediným plodolistem obsahujícím 1 vajíčko. Plody jsou drobné, bílé, hladké, na vrcholu se zbytky vytrvalé čnělky. Mezokarp je tenký, moučnatý, endokarp velmi tenký a papírovitý. Semena jsou smáčkle kulovitá.\n\nRod trinax zahrnuje 3 druhy a vyskytuje se výhradně v tropické Americe. Největší areál má druh \"T. radiata\", rozšířený na ostrovech Karibiku a na přilehlých pobřežích (Florida, jižní Mexiko a Střední Amerika od Belize po Nikaraguu). Roste na mořských pobřežích v dosahu slaných mořských větrů. Zbývající 2 druhy jsou endemity Jamajky. \"T. parviflora\" roste v suchých stálezelených lesích, \" T. excelsa\" v horském tropickém deštném lese v nadmořských výškách až do 1200 metrů.\nZástupci rodu rostou pouze na zásaditých půdách a píscích, na vápencových, hadcových a ultrabazických výchozech nebo na pobřeží na korálových píscích. V oblastech bez dostatku vápníku se nevyskytují.\n\nRod \"Thrinax\" je je v rámci systému palem řazen do podčeledi \"Coryphoideae\" a tribu \"Cryosophileae\".\nPodle výsledků molekulárních studií je blízce příbuzný s rody \"Schippia\" a \"Cryosophila\". V minulosti bylo rozlišováno více druhů, v monografii z roku 1975 byl jejich počet zredukován na 4. Druh \"Thrinax morrissii\" byl navíc v roce 2008 přeřazen do nového monotypického rodu \"Leucothrinax\", neboť se ukázal být součástí jiné vývojové větve a je blíže příbuzný s rody \"Hemithrinax\", \"Coccothrinax\" a \"Zombia\".\n\nListy trinaxů jsou místně využívány jako střešní krytina, vlákna slouží k pletení košů. Růstové vrcholy některých druhů jsou jedlé (palmové zelí). Je možno je pěstovat jako okrasné palmy a jsou vhodné pro zásadité a nebo zasolené půdy. Jejich nevýhodou je velmi pomalý růst. Jsou pěstovány zřídka. Vyžadují dostatek slunce a dobře propustnou půdu. Velmi pěkným druhem je jamajský \"T. excelsa\". Druh \"T. radiata\" je možno pěstovat i v teplých oblastech mírného pásu, nesnáší však zamokřené půdy.\n\n"}
{"id": "1271473", "url": "https://cs.wikipedia.org/wiki?curid=1271473", "title": "Corvo (Azory)", "text": "Corvo (Azory)\n\nCorvo (portugalsky \"Ilha do Corvo\", v překladu \"Havraní ostrov\") je nejmenší a nejseverněji položený ostrov v západní části Azorského souostroví v Atlantském oceánu. Corvo je zároveň nejsevernějším ostrovem celé Makaronézie. Jedinou obcí na ostrově je Vila do Corvo, kde žije veškerá místní populace a kde je přístav a menší letiště. Vila do Corvo má městský status a je nejmenším městem Portugalska a zároveň i nejmenším \"ostrovním hlavním městem\" v Evropě. Na konci 19. století žilo na ostrově více než 1000 obyvatel. Později během 20. století se populace snižovala, mimo jiné i v důsledku emigrace obyvatel ostrova do Kanady a USA.\n\nVětší část území je chráněna jako přírodní park a je zařazena do soustavy Natura 2000. Ostrov Corvo byl v roce 2007 zapsán na seznam biosférických rezervací UNESCO.\n\nCorvo, stejně jako nedaleký větší ostrov Flores, na rozdíl od východní části Azorského souostroví leží na severoamerické litosférické desce západně od Středoatlantského hřbetu, tvořícího uprostřed Atlantského oceánu hranici tektonických desek. Nejbližší pevninou směrem na západ je od Corva téměř 2000 km vzdálený kanadský ostrov Newfoundland.\n\nOstrov je sopečného původu, v jeho středu se nachází velká kaldera (\"Caldeirão\") a průměru zhruba dvou kilometrů. Její obvod měří cca 6,5 km a výškový rozdíl mezi horním okrajem a dnem kaldery činí až 300 metrů. Na dně kaldery je jezero s menšími ostrůvky.\n\nNejvyšším vrcholem ostrova je 718 metrů vysoký vrchol Morro dos Homens (v překladu doslova \"Kopec lidí\"). Ze svahů kolem kaldery stékají do moře i do vnitřního jezera četné říčky a potoky.\n\nGeologickou skladbu někdejšího stratovulkánu tvoří sopečné horniny, především čedič. Kromě něj se zde vyskytuje též tefrit a trachyt.\n\nV tzv. Medicejském atlasu ze 14. století je zmiňován ostrov jako \"Insula Corvi Marini\" (t. j. \"ostrov Mořských havranů\", přičemž pojmenování zřejmě vzniklo z portugalského označení kormoránů jako \"corvo marinho\"). Západoazorské ostrovy Flores a Corvo poprvé prozkoumal během své výpravy v roce 1452 portugalský námořní kapitán Diogo de Teive. První pokusy o trvalé osídlení ostrova byly neúspěšné. Vzhledem k zájmu portugalského panovnického domu o ovládnutí nových kolonií a o získávání profitu z nich ve formě daní nechal portugalský správce Západoazorských ostrovů Gonçalo de Sousa v roce 1548 na Corvo dovézt otroky z kapverdského ostrova Santo Antăo. Tito otroci a jejich potomci zde vytvořili první stálou populaci, zabývající se zemědělstvím. Později se počet obyvatel ostrova Corvo rozšířil o další osadníky, kteří sem přišli ze sousedního ostrova Flores, dále z Terceiry, Madeiry a ze severního Portugalska.\n\n"}
{"id": "1271474", "url": "https://cs.wikipedia.org/wiki?curid=1271474", "title": "Antonín Vosátka", "text": "Antonín Vosátka\n\nAntonín Vosátka (14. května 1884, Petrovice II - 22. května 1958) byl český fotbalista, záložník. Za Slavii chytal i jeho bratr Karel Vosátka.\n\nHrál v předligové éře za SK Slavia Praha. Za Slavii nastoupil v 7 utkáních a dal 3 góly. Za českou reprezentaci nastoupil 7. 4. 1907 v utkání s Uherskem.\n\n\n"}
{"id": "1271479", "url": "https://cs.wikipedia.org/wiki?curid=1271479", "title": "Šilboch", "text": "Šilboch\n\nŠilboch (\"Schildwache, Čertova skála, Na stráži, Ztracená varta\") je zaniklý zámeček na místě starší usedlosti v Praze 8-Libni na rohu ulic Na Vartě a Na Stráži, jihovýchodně od křižovatky Vychovatelna.\n\nNa hranici Střížkova s Libní stála vysoká skalka s usedlostí nazývaná Čertův vršek. Údajně se zde zámecký pán upsal čertu a poté skončil v pekle. Na této skalce si nechal František Ferdinand Hilbert v polovině 18. století vystavět zámeček. Jednopatrová stavba měla čtvercový půdorys, na každé straně v přízemí i v patře po třech oknech, jehlancovou střechu s malou věžičkou na severovýchodě a na jihozápadní straně terasu.\n\nRoku 1757 vtrhli Prusové do Prahy a na tomto místě v Libni postavili vartu. Po prohrané bitvě u Kolína 18. června téhož roku se rychle stáhli a vojáka zde zapomněli. Toho se údajně ujala místní dívka, která si jej vzala za muže. Začalo se zde říkat Na ztracené vartě, Na stráži a poté zkomolením německého \"\" (stráž) – Šilboch. Před zámečkem stávala plechová socha pruského vojáka v plné zbroji a ta údajně dala podnět ke vzniku této pověsti. Po zániku zámečku se socha dostala do městského muzea.\n\nNa počátku 19. století byl zámeček v majetku intendanta a režiséra Stavovského divadla Jana Karla Liebicha (1773-1822). V té době se zde pořádaly velkolepé večírky pro přední šlechtice, bohaté měšťany, umělce a učence. Za svého pražského pobytu sem chodil také Carl Maria von Weber, který pro karneval pořádaný na Šilbochu v únoru 1816 napsal valčík.\n\nNa Štědrý den roku 1812 připravil Liebich pro své hosty překvapení - ozdobený vánoční stromek (jedličku). Zdobit stromky o Vánocích si přivezl z rodného Německa, v Čechách se tato tradice ujala o několik let později.\n\nV polovině 19. století byl zámeček stavebně upraven k provozování hostince Na stráži. Roku 1896 jsou ještě zapsáni jako majitelé Julie a Albert Weissovi, o čtyři roky později byly budovy a skalka rozbořeny.\n\nPo zámečku a pověsti jsou pojmenovány místní ulice a prostranství Čertův Vršek, Na Vartě, Na Stráži, Pod Čertovou skalou a náměstí Na stráži.\n\n\n\n"}
{"id": "1271480", "url": "https://cs.wikipedia.org/wiki?curid=1271480", "title": "Kóičiró Hirajama", "text": "Kóičiró Hirajama\n\nKóičiró Hirajama ( ; * 9. září 1946 Kagošima, Japonsko) je bývalý japonský zápasník, reprezentant v zápase řecko-římském. Stříbrný a bronzový medailista z olympijských a vítěz Asijských her.\n\nHirajama vybojoval v kategorii do 52 kg stříbrnou medaili na olympijských hrách v Mnichově v roce 1972 a o čtyři roky později na hrách v Montréalu ve stejné kategorii bronzovou medaili. V roce 1973 vybojoval šesté a v roce 1975 čtvrté místo na mistrovství světa. V roce 1974 zvítězil na Asijských hrách.\n\n"}
{"id": "1271484", "url": "https://cs.wikipedia.org/wiki?curid=1271484", "title": "Osman Nuri Hadžić", "text": "Osman Nuri Hadžić\n\nOsman Nuri Hadžić (28. června 1869 Mostar, osmanská říše – 23. prosince 1937, ve skutečnosti o den dříve, Bělehrad, Království Jugoslávie) byl bosenskohercegovský spisovatel, pedagog a úředník bosňáckého původu. Přídomek Nuri začal používat až v pozdějším věku. Literární díla, která vznikla ve spolupráci s Ivanem Milićevićem (Azizem), podepisoval kolektivním pseudonymem Osman-Aziz.\n\nV rodném Mostaru vystudoval mekteb, ruždii a medresu, všechny tři stupně muslimských škol. Roku 1893 absolvoval Šarí‘atskou soudní školu v Sarajevu a nato se zapsal na studium práv na Univerzitě v Záhřebu. Kvůli účasti na manifestaci pálení uherské vlajky 1895, a to u příležitosti návštěvy císaře Františka Josefa I. v Záhřebu, byl odsouzen na pět měsíců (podle jiných zdrojů na tři měsíce) vězení a dále nucen pokračovat ve vzdělávání ve Vídni. V této době byl horlivým přívržencem myšlenek Ante Starčeviće, zakladatele moderního chorvatského nacionalismu. Po jednom roce v Rakousech se vrátil do Záhřebu a zde roku 1899 promoval.\n\nPo návratu do vlasti pracoval v okružním soudu v Sarajevu (od 1900 jako prozatímním auskultant), nato roku 1901 získal místo v Zemské vládě v Sarajevu. Nejprve působil ve správním oddělení Zemské vlády, pak byl přidělen k okresnímu úřadu v Sarajevu. Vedle toho od 18. září 1905 do 5. května 1912 honorárně vyučoval v Šarí‘atské soudní škole, konkrétně dějiny islámu a světské právo. V tomto vzdělávacím zařízení od 9. srpna 1912 do 30. dubna 1914 rovněž vykonával post ředitele. Za jeho působení došlo k uvolnění pravidel chování a oblékání frekventantů školy. Za první světové války působil jako chotárský (okresní) náčelník v Bosenské Dubici a Banja Luce.\n\nPo skončení první světové války vyjádřil loajalitu novému Království Srbů, Chorvatů a Slovinců, založenému 1. prosince 1918, načež brzy získal vysoké úřednické místo v Ministerstvu vnitra v Bělehradě. Roku 1924 byl penzionován. V únoru 1929, krátce po zavedení královské diktatury, se stal členem Státní rady, nejvyššího správního soudu v Jugoslávii. \n\nV meziválečné době Hadžić podporoval modernizační kurz tureckého státníka Mustafy Kemala Atatürka, jehož výsledky chtěl aplikovat i mezi muslimy na Balkáně. Coby propagátor vzdělávání se rozhodl s celou rodinou přestěhovat do Bělehradu, kde jeho manželka i dcery odložily tradiční muslimský oděv. Dcery se zároveň studovat vyšších a vysokých školách, což je řadí mezi první vysokoškolsky vzdělané muslimy v Bosně a Hercegovině.\n\nDo světa literatury vstoupil sbírkou aforismů v týdeníku \"Crvena Hrvatska\" (1892) a povídkami a eseji v záhřebských pravašských listech \"Prosvjeta\" (Osvěta) a \"Dom i sviet\" (Domov a svět). Se svým přítelem Ivanem Milićevićem vytvořil literární dvojici Osman-Aziz, která otiskla prózy \"Bez nade\" (Bez naděje, Záhřeb 1895), \"Na pragu novoga doba\" (Na prahu nové doby, Záhřeb 1896) a \"Bez svrhe\" (Bez účelu, Zagreb 1897). Samostatně přispíval do listů \"Vijenac\", \"Nada\" a \"Behar\". Často se účastnil polemik na stránkách novin, v nichž obhajoval kulturní a náboženskou osvětu mezi bosenskohercegovskými muslimy. V tomto duchu pak sepsal pojednání \"Islam i kultura\" (Islám a kultura, Záhřeb 1894) a \"Muslimansko pitanje u Bosni i Hercegovini\" (Muslimská otázka v Bosně a Hercegovině, Záhřeb 1902).\n\nOsman si vzal za ženu Almasu Sokolović, s níž přivedl na svět čtyři dcery, Bahriju (1904–1993, manželem stomatolog Alojzije Kuralt), sopranistku, Nadžidu (1906–2001, manželem profesionální voják a pilot Jerolim Novak), soudkyni, levicovou aktivistku a předsedkyni Antifašistické fronty žen Bosny a Hercegoviny (mezi lety 1948 a 1952 pobývala v internační táboře na ostrově Goli otok, některé zdroje uvádějí osm či devět let), Zinetu, soudní úřednici, a Rabiju, absolventku filozofie na Sorbonně a pedagožku.\n\nPublicistika\n"}
{"id": "1271485", "url": "https://cs.wikipedia.org/wiki?curid=1271485", "title": "Eduard Swiech", "text": "Eduard Swiech\n\nEduard Swiech (* 1944) je bývalý český fotbalista, obránce.\n\nV československé lize hrál v sezóně 1965/66 za Baník Ostrava. Nastoupil v 11 ligových utkáních a dal 2 góly. V nižších soutěžích hrál i za Ostroj Opava.\n\n\n"}
{"id": "1271488", "url": "https://cs.wikipedia.org/wiki?curid=1271488", "title": "Georgi Markov (zápasník)", "text": "Georgi Markov (zápasník)\n\nGeorgi Markov ( * 5. dubna 1946 Gorno Vršilo, Bulharsko) je bývalý bulharský zápasník, reprezentant v zápase řecko-římském a trenér. Držitel zlaté medaile z olympijských her, mistrovství světa a mistrovství Evropy.\n\nV roce 1984 se jako trenér bulharské reprezentace zúčastnil mistrovství Evropy ve švédském Jönköpingu. Zde odzbrojil útočníka, který se pokoušel proniknout do haly se zbraní schovanou pod tác s kyticí. Za tento čin byl vyznamenán Světovou zápasnickou asociací a UNESCO.\n\nJe profesorem na univerzitě v Plovdivu, autor metodiky vedení pro studenty obou stylů zápasu. V roce 2010 byl za mimořádný přínos k rozvoji tělesné výchovy a sportu oceněn řádem Stara planina I. stupně.\n\n9. listopadu 2011 se stal předsedou městské rady v Septemvri. Bylo mu uděleno čestné občanství v Sofii, Pazardžiku a Septemvri.\n\n"}
{"id": "1271492", "url": "https://cs.wikipedia.org/wiki?curid=1271492", "title": "Matyáš Hutský", "text": "Matyáš Hutský\n\nMatyáš Hutský, také Matěj Hutský (1546 Křivoklátsko – 1599 Praha), byl český iluminátor a malíř miniatur. Maloval i obrazy větších rozměrů, které se však nedochovaly. Byl dvorním malířem arcivévody Ferdinanda II. Tyrolského.\n\nNarodil se v rodině mlynáře, jehož mlýn stával na Rakovnickém potoce poblíž jeho soutoku s Berounkou. V těch místech stávala huť na tavení kovů, jež v roce 1551 shořela, zatímco renesanční mlýn zůstal zachován. V té době na hradě Křivoklátu sídlil arcivévoda Ferdinand II. Tyrolský (1529–1595), který byl od roku 1548 královským místodržícím v Čechách a který v roce 1563 vyslal Hutského do Tyrol na učení k malíři Francescu Terziovi (1523?–1591).\n\nS arcivévodovým souhlasem se vrátil v roce 1568 do Prahy, ale arcivévodu zde již nezastihl, neboť ten v roce 1567 Čechy opustil a své sbírky převezl na zámek Ambras u Innsbrucku. Hutský v Praze začal pracovat jako miniaturista a v roce 1572 byl přijat i do pražského malířského cechu. V témže roce se oženil a v roce 1580 získal i právo pražského měšťana. Již jako představený malířského cechu (1594–1596) se zasloužil o vydání Rudolfova \"Privilegia\", které povýšilo malířství na umění a současně rozšiřovalo výsady malířského bratrstva. V roce 1599 v Praze zemřel. Byl pohřben do rodinné hrobky v dnes již neexistujícím pražském kostele sv. Štěpána ve zdi.\n\nV průběhu 16. století pracoval jak pro katolíky, tak i pro utrakvisty. Za jeho první miniatury lze považovat tři výjevy ze svatováclavské legendy, které jsou součástí kodexu vytvořeného v roce 1571 na žádost českých stavů a zhotoveného v dílně Matouše Ornyse z Lindperka (1531–1600). Kodex byl darem pro císaře Maxmiliána II. Habsburského. Náměty pro tři miniatury čerpal z cyklu fresek Mistra Litoměřického oltáře ve Svatováclavské kapli Svatovítské katedrály v Praze. Dále je mu připisováno několik desítek iluminací, které se nacházejí v liturgických knihách (graduálech) ze 70. let 16. století. Z nich je nejdůležitější dvoudílný Graduál týnského kůru zvaný Křížovnický (Národní knihovna, Praha), jehož většinu miniatur namaloval v letech 1575–1592. Předchází jim jeho iluminace v Graduálu Sixta z Ottersdorfu (1573). Asi o dva roky později vyzdobil Graduál Magdaleny od Zlaté hvězdy a Graduál literátského bratrstva sv. Havla na Starém Městě pražském. Oba jsou datováné rokem 1576.\n\nMezi léty 1580 až 1583 vznikl dvoudílný tzv. Lomnický graduál s jeho iluminacemi. Vyzdobil 1. díl graduálu, jehož autorem byl Jan Kantor, zv. Starý (1531/32?–1582), pražský měšťan a majitel písařské dílny. Graduál vznikl na objednávku Elišky z Martinic, vdovy po Václavovi z Valdštejna, a literárního bratrstva při kůru kostela sv. Mikuláše v Lomnici nad Popelkou.\nV červenci 1585 se znovu připomněl svému mecenáši arcivévodovi Ferdinandovi II. Tyrolskému. Zaslal mu nevelký kodex tvořený 33 listy pergamenu (22,6 x 15,8 cm), který napsal a miniaturami vyzdobil jako dar do arcivévodovy knihovny na zámku Ambras. Kodex je na druhém listu nadepsán jako \"Icones Historici Vitam, et Martyrium Sancti Venceslai, Principis Boemieae, designantes\" (Historické obrazy života a umučení svatého Václava, knížete českého). Nadpis se vztahuje ke 24 miniaturám zobrazujícím výjevy ze života a umučení sv. Václava, z nichž každou doprovází latinský výklad vyobrazení. Ve výkladu vycházel z legend a dobových kronik, především z kroniky olomouckého biskupa Jana Dubraviuse \"Historiae regni Boiemiae\" (1552). Přes řadu historických nepřesností se mu podařilo zdůraznit především nadnárodní význam sv. Václava.\n\nMiniatury námětově čerpají z cyklu fresek ve Svatováclavské kapli Svatovítské katedrály v Praze, který byl dokončen před rokem 1509. Za autora většiny fresek je považován neznámý malíř nazývaný podle mu připisovanému křídlovému oltáři určenému pro kapitulní kostel v Litoměřicích jako \"Mistr Litoměřického oltáře\". Sekvence miniatur v kodexu však neodpovídá ani pořadí, ani velikosti fresek ve Svatováclavské kapli. Navíc jednotlivé miniatury vykazují drobné odchylky od freskového originálu. Příkladem může být 23. miniatura zobrazující „Zavraždění sv. Václava bratrem Boleslavem“, kde postava jednoho z přihlížejících vrahů má na hlavě turban, snad jako reflexi dobového ohrožení Evropy Turky. Tatáž postava pak má na štítě vyobrazenou postavu Venuše zdůrazňující jeho pohanství. Hutského kodex se stal předlohou pro asi nejkrásnější iluminovaný rukopis z konce 16. století nazvaný \"Život a utrpení svatého Václava\" (Rakouská národní knihovna, Vídeň). Tento rukopis byl nepochybně určen do sbírek císaře Rudolfa II. Habsburského. Iluminace z Hutského kodexu posloužily i jako předloha pro neúplně dochovaný obrazový cyklus o životě a umučení svatého Václava (zhotovený mezi léty 1590 a 1600).\n\nHutský byl autorem kresebných předloh pro dřevoryty řady tiskáren (včetně ivančicko-kralické tiskárny Jednoty bratrské).\n\nVynález knihtisku předznamenal postupný ústup knižních iluminací a jejich náhradu knižními dřevořezy, později i kolorovanými. Proto se od konce 15. století knižní malba přesunula k výzdobě modlitebních a liturgických knih (graduálů a kancionálů). Vznikající literátská bratrstva potřebovala velké zpěvníky, na což reagovaly některé řemeslné dílny. Pracoval i pro nejznámější iluminátorské dílny Matouše Ornyse z Lindperka a Jana Kantora. Miniatury vzniklé v těchto dílnách se staly vrcholem domácí měšťanské malby v období pozdní renesance v Čechách.\n\n\n\n"}
{"id": "1271501", "url": "https://cs.wikipedia.org/wiki?curid=1271501", "title": "Optaglio", "text": "Optaglio\n\nOptaglio je česká firma zabývající se bezpečnostními hologramy. Patří mezi nejužší světovou špičku v oboru a je světovou jedničkou v elektronové litografii. Její hologramy jsou využívány v 60 zemích celého světa, nejčastěji chrání pasy, osobní průkazy, kolky, ceniny atd.\n\nSpolečnost byla založena v roce 1994 pod názvem Czech Holography, s.r.o. Od roku 1998 se věnuje elektronové litografii pro výrobu hologramů. Postupně dosáhla rozlišení až 2,5 milionu DPI a vyvinula řadu originálních vizuálních efektů, které si nechala patentovat.  \n\nV roce 2000 společnost koupila britská firma Optaglio Ltd., která postupně utlumila aktivity v jiných zemích a přesunula veškerou výrobu a vývoj do České republiky. V roce 2015 bylo otevřeno technologické centrum v Lochovicích u Berouna.\n\nSpolečnost Optaglio získala řadu ocenění. V roce 2008 ji byla udělena Česká hlava, v roce 2015 cena International holograms manufacturer association. V roce 2000 společně s Českou mincovnou vytvořila první holografickou minci v dějinách.\n\nJednou z patentovaných inovací společnosti Optaglio jsou mikrohologramy, miniaturní niklové částice (od 40 mikronů) pravidelného tvaru, na kterých je umístěn hologram. Další patenty společnosti pokrývají specifické technologie umožňující začlenit hologramy do polykarbonátových karet (doklady totožnosti, pasy, řidičské průkazy atd.)\n\n"}
{"id": "1271511", "url": "https://cs.wikipedia.org/wiki?curid=1271511", "title": "16. světové skautské jamboree", "text": "16. světové skautské jamboree\n\n16. světové skautské jamboree se konalo od 30. prosince 1987 do 7. ledna 1988. Bylo to první World Scout Jamboree, které se konalo na jižní polokouli, a první, které přesunulo termín z tradičního srpna na leden, aby se konalo v létě. Jamboree hostila Austrálie v Cataract Scout Park, stanovém městě na 160 hektarech, které skauti speciálně pro tuto příležitost vytvořili v Appinu blízko Sydney v Novém Jižním Walesu. Jamboree se zúčastnilo 14 434 skautů z 84 zemí a dalších asi 13 000 se zúčastnilo „návštěvního dne“. Tématem bylo \"Bringing the World Together\".\n\nBěhem jamboree proběhly novoroční oslavy, a zahajovací ceremoniál, konaný o půlnoci 31. prosince 1987, byl první oficiální událostí oslav 200. let Austrálie.\n\nNejzajímavější událostí byla překážková dráha „Challenge Valley“ a „Great Aussie Surf Carnival“, na který byli skauti dopraveni pomocí více než 50 autobusů na Thirroul Beach.\n\nSe skauty ze Spojeného království přijela i Betty Clay, dcera zakladatele skautingu, a jedenáct členů rodiny Roberta Baden-Powella, devět z nich byli jeho přímými potomky. Navíc přijelo 18 rangers, poprvé se členky Guide Association účastnily Světového Jamboree.\n\n"}
{"id": "1271530", "url": "https://cs.wikipedia.org/wiki?curid=1271530", "title": "Mikrohologram", "text": "Mikrohologram\n\nMikrohologramy jsou velmi malé kovové částice o velikosti od 40 mikrometrů, které mohou při pohledu prostým okem vypadat jako tečky či zrníčka prachu. Při větším rozlišení je patrné, že se jedná o částice pravidelného tvaru (zvoleného zákazníkem), je na nich umístěn hologram a jsou do nich vyleptány alfanumerické znaky.\n\nMikrohologramy se používají na ochranu nejrůznějších dokladů, dokumentů a předmětů proti padělání. S chráněným předmětem mohou být spojeny nejrůznějšími způsoby:\n\nMikrohologramy umožňují několik úrovní inspekce:\nVlastníkem patentu na výrobu mikrohologramů je společnost Optaglio.\n\n"}
{"id": "1271531", "url": "https://cs.wikipedia.org/wiki?curid=1271531", "title": "Ty Cobb", "text": "Ty Cobb\n\nTyrus Raymond Cobb (18. prosince 1886 Narrows – 17. červenec 1961 Atlanta), zvaný Ty Cobb nebo The Georgia Peach, byl americký baseballista, který hrál 24 sezón v Major League Baseball na pozici vnějšího polaře. S klubem Detroit Tigers vyhrál v letech 1907 až 1909 třikrát po sobě American League, získal Major League Baseball Triple Crown 1909 a v roce 1911 byl vyhlášen nejužitečnějším hráčem ligy. Má nejvyšší pálkařský průměr v historii MLB .367, dvanáctkrát byl nejlepším pálkařem ligy (1907–1915 a 1917–1919). V celé kariéře zaznamenal 4191 úspěšných odpalů (tento rekord byl překonán až v roce 1985 a dosud je Cobb nejmladším hráčem, který překonal hranici 4000 odpalů), 117 homerunů a 892 ukradených met. Od roku 1922 působil jako hrající trenér v Detroitu a poté ve Philadelphia Athletics. Kariéru ukončil v září 1928. Díky dobře investovaným výdělkům a výhodné reklamní smlouvě s firmou The Coca-Cola Company patřil k nejbohatším sportovcům své doby.\n\nProslul velmi agresivním stylem hry, k němuž patřily dlouhé a dosti bezohledné skluzy na metu. Také v soukromí byl známý panovačným a násilnickým chováním i četnými rasistickými excesy, i když podle biografie, kterou o Cobbovi napsal Charles Leershen, byla většina těchto historek silně nadsazených.\n\nV roce 1936 byl zvolen do Baseballové síně slávy, získal největší počet hlasů v historii (222 z 226 možných). V anketě o nejlepšího baseballistu všech dob, kterou roku 1998 uspořádal časopis \"Sporting News\", skončil na třetím místě za Babe Ruthem a Willie Maysem.\n\nSkupina Soundgarden napsala píseň „Ty Cobb“, v níž používá jeho jméno jako symbol vulgarity a arogance.\n\n"}
{"id": "1271537", "url": "https://cs.wikipedia.org/wiki?curid=1271537", "title": "15. světové skautské jamboree", "text": "15. světové skautské jamboree\n\n15. světové skautské jamboree se konalo v roce 1983 v Kanadě v parcích Kananaskis Country v Albertě, oblast Provincial Park 4 000 stop v podhůří Skalistých hor, 80 mil západně od Calgary. Tématem bylo \"The Spirit Lives On\". Události se zúčastnilo přes 15 000 skautů z téměř 100 zemí.\n\nTéma jamboree se vztahuje k myšlence, že skauting a jeho duch mezinárodního bratrství, mohl překonat obtíže, jako jsou ty, které způsobily zrušení Jamboree 1979 o 4 roky dříve.\n\nPocit divočiny v táboře byl umocněn návštěvami medvědů a losů, kteří putovali do a z této oblasti.\n\n"}
{"id": "1271545", "url": "https://cs.wikipedia.org/wiki?curid=1271545", "title": "Csaba Hegedűs", "text": "Csaba Hegedűs\n\nCsaba Hegedűs (* 5. dubna 1946 Sárvár, Maďarsko) je bývalý maďarský zápasník, reprezentant v zápase řecko-římském, trenér a sportovní funkcionář. Držitel zlaté medaile z olympijských her, z mistrovství světa a dvou z mistrovství Evropy.\n\nSe zápasem začínal v klubu Szombathelyi AKÖV v roce 1957. V roce 1967 přešel do Budapesti Vasas SC, kde působil do roku 1978. V letech 1971, 1972, 1976 a 1978 vybojoval maďarský mistrovský titul, v roce 1971 v obou stylech, další již jen v klasickém stylu.\n\nV roce 1968 se stal členem maďarského reprezentačního týmu. V roce 1971 se poprvé představil na mezinárodní scéně. Jednoznačným způsobem vybojoval titul mistra světa, když všech osm zápasů ukončil před časovým limitem. V roce 1972 vybojoval zlatou medaili na olympijských hrách v Mnichově.\nV roce 1973 utrpěl vážná zranění při dopravní nehodě, kterou jako jediný přežil. Již v roce 1975 se vrátil na zápasnickou žíňenku a vybojoval čtvrté místo ve Světovém poháru. Na olympijských hrách v Montréalu v roce 1976 vypadl ve druhém kole poté co s Američanem Chandlerem a Čechoslovákem Janotou prohrál na body. V témže roce vybojoval titul mistra Evropy. V roce 1977 startoval v kategorii do 90 kg, na mistrovství světa vybojoval čtvrté místo a na mistrovství Evropy zlatou medaili. V roce 1978 skončil na mistrovství světa 9. a na mistrovství Evropy 8. V následujícím roce ukončil aktivní sportovní kariéru.\n\nV roce 1974 získal trenérskou licenci. V letech 1980 až 1989 byl reprezentačním trenérem maďarských klasiků. V roce 1989 byl zvolen místopředsedou Maďarské federace zápasu, od roku 1992 do roku 2015 pak zastával funkci předsedy.\n\nHegedűs je vystudovaný právník. Doktorát získal na univerzitě Loránda Eötvöse v roce 1979. Zápasu se věnoval také jeho bratr Miklós.\n\n"}
{"id": "1271549", "url": "https://cs.wikipedia.org/wiki?curid=1271549", "title": "Agrárna strana vidieka", "text": "Agrárna strana vidieka\n\nAgrárna strana vidieka, česky \"Agrární strana venkova\", zkratka ASV, byla slovenská agrární proevropská mimoparlamentní politická strana. V roce 2017 se přejmenovala na Doma dobre, jejím předsedou se stal Vladimír Chovan, bývalý ministr zemědělství za HZDS.\n\nStav k 23. únoru 2008:\n\n\nAgrární strana venkova byla na ministerstvu vnitra zaregistrována 14. listopadu 2003.\n\n"}
{"id": "1271552", "url": "https://cs.wikipedia.org/wiki?curid=1271552", "title": "15. světové skautské jamboree (zrušené)", "text": "15. světové skautské jamboree (zrušené)\n\n15. světové skautské jamboree bylo plánováno na 15.–23. července 1979 a mělo se konat v Níšápúru v Íránu, ale bylo zrušeno kvůli Íránské revoluci.\n\n15. světové skautské jamboree se mělo konat ve skautském parku Omara Chajjáma, který ležel blízko afghánských a turkmenských hranic a měl rozlohu 10 km². Již v létě 1977 se jako příprava na stejném místě konalo 2. asijsko-tichomořské jamboree. Nicméně rozvrat způsobený islámskou revolucí způsobil, že 15. světové jamboree bylo na konci roku 1978 zrušeno. Místo toho Světová organizace skautského hnutí (WOSM) vyhlásila „World Jamboree Year“ \"(Rok světového jamboree)\" a uspořádalo při této příležitosti několik táborů v Austrálii, Kanadě, Švédsku, Švýcarsku a USA.\n\nNásledující jamboree, které se konalo v Kanadě v roce 1983, bylo pojmenováno \"The Spirit Lives On\" na důkaz toho, že duch mezinárodního bratrství skautů překonal překážku zrušeného jamboree.\n\n"}
{"id": "1271554", "url": "https://cs.wikipedia.org/wiki?curid=1271554", "title": "Peak.cz", "text": "Peak.cz\n\nPeak.cz je ekonomický online magazín mapující události světové i české ekonomiky a byznysu. Čtenáři zde naleznou především analýzy, komentáře nebo rozhovory. \n\nHlavními oblastmi, na které se magazín zaměřuje, jsou ekonomika, finance, investování, energetika, autoprůmysl, politika, nemovitosti, technologie, telekomunikace a lifestyle. \n\nV dubnu roku 2017 redakce připravila první číslo pravidelného newsletteru Peak Week, který každý pátek shrnuje nejzajímavější událost ze světa byznysu za uplynulý týden. \n\nOd roku 2018 začal Peak.cz s produkcí vlastního video obsahu, který vychází na stránkách magazínu a je současně zařazen do dvou pořadů v online platformě Televize Seznam. \n\nV roce 2019 přibyla nová rubrika, ve které významné události hodnotí vybraní odborníci na danou problematiku. \n\nMěsíční čtenost magazínu se pohybuje okolo 150 000 uživatelů. \n\nŠéfredaktorem Peak.cz je Libor Akrman, který do Peak.cz přešel z tabletového magazínu Dotyk Byznys. Předtím více než deset let působil ve vydavatelství Economia, kde pracoval jako šéfeditor serveru iHNed.cz, šéfredaktor portálu pro malé a střední firmy ProByznys.info a editor Hospodářských novin. \n\nZástupkyní šéfredaktora je Veronika Kudrnová, která před nástupem do Peak.cz několik let pracovala na pozici byznys redaktorky ve vydavatelství Economia. Přispívala na portál ProByznys.info a dva roky působila jako hlavní autor přílohy Podnikání Hospodářských novin. \n\nMezi další autory magazínu patří vybraní analytici, externí ekonomové, odborníci či akademici i lidé přímo z byznysu. \n\nVydavatelem Peak.cz je společnost Peak News Media s.r.o.. Všechny články magazínu jsou ke čtení zdarma.\n\n\n"}
{"id": "1271560", "url": "https://cs.wikipedia.org/wiki?curid=1271560", "title": "Twelve-step Suite", "text": "Twelve-step Suite\n\nThe Twelve-step Suite (také známý jako T\"welve-step Saga\" nebo \"Alcoholics Anonymous Suite\"), je sbírka pěti písní americké progresivní metalové kapely Dream Theater. Všech pět skladeb bylo vydáno na pěti různých studiových alb od Six Degrees of Inner Turbulence(2002) až po Black Clouds & Silver Linings (2010). Někdy se k nim počítá i píseň Mirror z alba Awake (1994) která pojednává o stejném tématu a části textu jsou použity i v této sbírce.\n\nTexty všech písní napsal bubeník Mike Portnoy a zabývají se jeho zkušeností s alkoholisem a následném léčení. Každá píseň rozebírá určité části z dvanácti kroků. Tento proces vymyslel doktor Bill W. Písně jsou úmyslně lyricky i hudebně propojené. \n\nNa konci turné Dream Theater na podporu , bývalý bubeník Mike Portnoy uznal, že jeho alkoholismus a narkomanie se vymkli kontrole: \n\n\"Za tolik let ... Nikdy bych neřek, že pití a flámování budou bránit v cestě mého hraní nebo mé práci s kapelou ... Za patnáct let jsem pil každý den. Ale to bylo vždy trochu zodpovědné a bylo to vždy na konci noci ... Jak šel čas, tak jsem si začal dávat pár skleniček před přídavkem - a pak Jose Baraquio (jeho tehdejší technik bicí) mi začal dávat alkohol při klávesovém sólu uprostřed show ... Ke konci jsem pil už v průběhu dne, zatímco hrála předkapela a já jsem se dostal na pódium už napůl opilý. \"\n\nPortnoy si prošel obdobími užívání jiných drog, včetně marihuany, léky na předpis, a kokainu. \"Pil jako duha,\" uvedl James LaBrie jeho pití se stalo zdrojem napětí uvnitř kapely. Portnoy vypil sůj poslední alkoholický nápoj dne 20. dubna 2000 (na jeho třicátýtřetí narozeniny) po závěrečné show \"Scenes from a Memory\" tour . Vyhledal program Anonymních alkoholiků (o kterém říká, že mu \"zachránil život\").\n\nJeho boj s alkoholem bylo tématem písně \"The Mirror\" (1994) z alba Awake. Poté, co přestal pít, Portnoy se rozhodli napsat sérii písní popisujících dvanácti kroků programu. \n\nPortnoy popsal proces psaní skladeb jako \"velmi terapeutické.\" Po dokončení celé ságy v roce 2009, si uvědomil, že si „vykopal vlatní hrob“. „Byl to hezký nápad před sedmi lety. ... Po chvíli se z toho stala povinnost, jako domácí úkol. \" Řekl, že neví, jestli by to znovu udělal, kdyby věděl, jak náročný to bude: \"Myslím, že bych napsal jen jednu píseň, která zahrnovala všech dvanáct kroků.\" \n\nPřed odchodem z Dream Theater v roce 2010, Portnoy měl v plánu hrát dvanáct kroků v celém rozsahu v návaznosti na \"Black Clouds & Silver Linings\" tour. Řekl ale, že by mu to \"zlomilo srdce,\" jestli by Dream Theater zahrál tento set bez něj.\n"}
{"id": "1271568", "url": "https://cs.wikipedia.org/wiki?curid=1271568", "title": "Mšené (zámek)", "text": "Mšené (zámek)\n\nZámek Mšené stojí v obci Mšené-lázně v okrese Litoměřice. Vznikl renesanční přestavbou starší tvrze a dochovaná podoba pochází z novorenesančních úprav na konci dvacátého století. Zámek je chráněn jako kulturní památka.\n\nPřestože první písemná zmínka o Mšeném pochází již z roku 1262, tvrz zde založil některý z pánů z Illburka, jejichž rod vesnici získal na počátku patnáctého století. Je však možné, že Illburkové pouze přestavěli starší tvrz vladyků ze Mšeného. Posledním členem rodu Illburků, který zemřel roku 1538, byl Vilém z Illburka, ale je možné, že již před jeho smrtí Mšené získal Jan Zajíc z Hazmburka. V roce 1543 zdědili jeho majetek synové Václav, Mikuláš, Jiří a Kryštof. Poprvé zmíněnou tvrz se dvorem a dalšími vesnicemi na Budyňsku získal Jiří Zajíc z Hazmburka a panství mu patřilo až do smrti v roce 1580. Jiříkův syn mšenské panství zastavil a v roce 1599 prodal Janu Zbyňkovi Zajíci z Hazmburka a ten nechal tvrz přestavět na renesanční zámek.\n\nZadlužený Jan Zbyněk roku 1607 Mšené prodal za dvacet tisíc kop míšeňských grošů Janu Davidu Boryňovi ze Lhoty. Roku 1613 zdědili panství jeho synové, kteří si majetek v roce 1628 rozdělili a Mšené dostal Jan David Boryně ze Lhoty. Již po dvou letech vesnici koupil za 78 tisíc kop míšeňských grošů Jetřich Malovec z Malovic a na Kundraticích. Po něm majetek přešel na syny Maxmiliána Lva a Bohuslava Blažeje, po jehož smrti Mšené zůstalo vdově Zuzaně Heleně z Golče. Od ní panství roku 1681 koupil Karel Jakerdovský ze Sudlic. Dalšími majiteli byli baron Leopold Sauer (1705–1717), Martinicové a od roku 1765 hrabata Kinští ze Zlonic, kterým zámek zůstal až do roku 1866, kdy jej Oldřich Kinský prodal K. Mautnerovi. Ve druhé polovině devatenáctého století se ve vlastnictví zámku vystřídal ještě bankéř Brandeis, J. Kirpal a František Toman starší, který nechal zámek upravit v novorenesančním slohu.\n\nPodle vyobrazení zámku z devatenáctého století vznikla zámecká budova postupnými přístavbami, z nichž některé měly gotický charakter. Za Zajíců z Hazmburka vzniklo vysoké první patro se dvěma výstupky na krakorcích a Jan Zbyněk Zajíc nejspíše nechal vyzdobit první patro nástěnnými malbami. Kinští nechali roku 1798 přistavět jižní křídlo. V šedesátých letech devatenáctého století bylo zbořeno severní křídlo s nejstaršími stavebními fázemi a ve zbytku byly zřízeny byty. Dochovaná budova má novorenesanční štíty a rizality s letopočtem 1797 na průčelí.\n\n\n"}
{"id": "1271570", "url": "https://cs.wikipedia.org/wiki?curid=1271570", "title": "Ludvík Nábělek", "text": "Ludvík Nábělek\n\nJméno a příjmení Ludvík Nábělek má více známých nositelů: \n"}
{"id": "1271573", "url": "https://cs.wikipedia.org/wiki?curid=1271573", "title": "Ferenc Kiss (zápasník)", "text": "Ferenc Kiss (zápasník)\n\nFerenc Kiss (5. ledna 1942 Nick, Maďarsko - 8. září 2015 Budapešť, Maďarsko) je bývalý maďarský zápasník, reprezentant v zápase řecko-římském. Držitel bronzové medaile z olympijských her, dvou stříbrných medailí z mistrovství světa a dvou zlatých a jedné stříbrné z mistrovství Evropy. Po ukončení aktivní sportovní kariéry se věnoval trenérské práci.\n\n"}
{"id": "1271575", "url": "https://cs.wikipedia.org/wiki?curid=1271575", "title": "Franz von Hauer", "text": "Franz von Hauer\n\nFranz rytíř von Hauer (; 30. ledna 1822 Vídeň – 20. března 1899 Vídeň) byl rakouský geolog a paleontolog.\n\nFranz von Hauer byl synem tajného rady a paleontologa Josepha von Hauera, jeho bratry byli chemik Karl a báňský inženýr Julius. \n\nV letech 1839 až 1843 studoval Franz na Báňské akademii v Banské Štiavnici, od roku 1846 byl asistentem von Wilhelma von Haidingera v Mineralogicko-petrografickém oddělení Přírodovědného muzea ve Vídni. V roce 1856 byl zvolen členem Německé akademie věd Leopoldina.\n\nPoprvé vyčlenil jako litostratigrafickou jednotku adnetské souvrství (1853, pod názvem \"Adnethen-Schichten\"). Pojmenováno je podle obce Adnet.\n\nKromě geologických prací se věnoval zejména hlavonožcům (\"Cephalopoda\") z triasových a jurských formací alpského regionu (1855–1856). Důležitým dílem je „Geologická mapa Rakousko-Uherska“, ve dvanácti listech (1867–1871; 4. vydání 1884, zahrnovalo i území Bosny a Hercegoviny). Mapa byla doplněna sérií krátkých pojednání.\n\nV roce 1865 byl zvolen korespondujícím členem Akademie dei Lincei v Římě. Téhož roku nastoupil po Ferdinandu von Hochstetterovi jako „intendant“ (dnes „generální ředitel“) C.-k. dvorním kabinetu přírodnin ve Vídni. Od roku 1866 byl ředitelem k. k. Geologische Bundesanstalt (dnes Rakouská geologická služba) ve Vídni. Zde tvořil geologické mapy Rakouska a Sedmihradska. V roce 1866 byl zvolen korespondujícím a o rok později 1886 zahraničním členem Bavorské akademie věd. V roce 1881 byl přijat za korespondujícího člena Královská Pruská akademie věd. V roce 1882 jej Geological Society of London vyznamenala Wollastonovou medailí. V roce 1886 začal vydávat \"Annalen des kaiserlich-königlich naturhistorischen Hofmuseums\".\nV roce 1892 byl za zásluhy jmenován doživotním členem Panské sněmovny.\n\nPohřben byl v čestném hrobě (\"Ehrengrab\", ve skupině 0, řada I. hrob č. 25) na Vídeňském centrálním hřbitově. V roce 1917 byla jeho jménem pojmenována \"Franz-Hauer-Gasse\" v Landstraße (3. městský obvod). Jeho jméno nese minerál \"hauerit\" (MnS).\n\n\n\n"}
{"id": "1271579", "url": "https://cs.wikipedia.org/wiki?curid=1271579", "title": "Roman Brichcín", "text": "Roman Brichcín\n\nRoman Brichcín (* 28. říjen 1958 Plzeň) je český výtvarník a malíř. Dnes žije v Českých Budějovicích a spolu se svou manželkou Dagmar tvoří v Hluboké nad Vltavou. \n\nJeho první samostatná výstava se konala v Praze v roce 1988. Dnes jsou jeho díla součástí stálých sbírek Národní galerie v Praze, Alšova jihočeské galerie, většiny českých regionálních galerií tak sbírek v Čechách, Německu a na Slovensku. \n\nMezi nejvýznamnější díla Romana Brichcín patří malby \n\n\n\n\n \n"}
{"id": "1271580", "url": "https://cs.wikipedia.org/wiki?curid=1271580", "title": "Kostel Proměnění Páně (Chlum)", "text": "Kostel Proměnění Páně (Chlum)\n\nKostel Proměnění Páně na hoře Tábor je římskokatolický, orientovaný, filiální kostel v Chlumu, části města Lomnice nad Popelkou. Je od 3. května 1958 chráněn jako kulturní památka České republiky. Z Chlumu vede na severním úbočí cesta, která je u samotného vrcholu lemována kapličkami s křížovou cestou z roku 1898, na konci se studánkou a kapličkou a plastikou Krista uzdravujícího nemocné.\n\nPůvodní název vrchu je Chlum. Od roku 1349 zda stála dřevěná kaple založená Valdštejny. V roce 1527 dal majitel panství Vilém z Valdštejna postavit na místě sešlé kaple dřevěný kostelík. Roku 1704, v době protireformace, nechal na místě kostelíka majitel lomnického panství hrabě Václav z Morzinu s manželkou Evou Konstancií z Morzinu postavit barokní poutní kostel Proměnění Páně. K dopravě stavebního materiálu nebylo prý použito povozů, ale vše potřebné vynosili sami poutníci. Kostel byl opraven roku 1897. Ke kostelu patří i prostý dřevěný krucifix stojící poblíž výletní restaurace a rozhledny. Poslední rozsáhlé opravy kostela proběhly v sedmdesátých a osmdesátých letech 20. století. Kostel byl znovuotevřen 6. srpna 1989, kdy byl i slavnostně posvěcen.\n\nZděná, jednolodní stavba založená na obdélném půdorysu a zakončená při východní straně polygonálně uzavřeným presbytářem s obdélně založenou přízemní sakristií. Loď je zastřešena valbovou klenbou s polygonálním zakončením v závěru nad presbytářem, ve hřebeni je osazen nízký sanktusník s otevřenou lucernou a cibulovou stříškou. Vedle táborského Ježíška (dnes repliky), kterého dle legendy vytvořil a sám vynesl na Tábor arcibiskup Arnošt z Pardubic, je nejcennější památkou barokního interiéru oltářní obraz, jehož autorství je připisováno českému malíři Petru Brandlovi.\n\nPravidelné bohoslužby se v kostele nekonají. Během roku se konají dvě pouti na slavnost Seslání Ducha svatého a druhá v neděli po svátku Proměnění Páně (po 6. srpnu).\n\n"}
{"id": "1271589", "url": "https://cs.wikipedia.org/wiki?curid=1271589", "title": "Hirajama", "text": "Hirajama\n\nJaponské příjmení Hirajama nosí více významných osobností:\n\n"}
{"id": "1271593", "url": "https://cs.wikipedia.org/wiki?curid=1271593", "title": "Białołęka", "text": "Białołęka\n\nBiałołęka je městský obvod ve Varšavě v severní části města. Má rozlohu 74 km² a v roce 2011 měl 92 000 obyvatel. 27. října 2002 byla vyhlášena gminou. Obvod je pojmenován po šlechtici Białołęckim, který jej odkoupil před první světovou válkou.\n"}
{"id": "1271600", "url": "https://cs.wikipedia.org/wiki?curid=1271600", "title": "Gabriel Anton", "text": "Gabriel Anton\n\nGabriel Anton (28. července 1858, Žatec - 3. ledna 1933, Halle) byl česko-rakouský neurolog a psychiatr. Proslul studiem psychiatrických důsledků poškození mozkové kůry a bazálních ganglií.\n\nNarodil se v Žatci. V roce 1882 získal doktorát na lékařské fakultě UK v Praze. V roce 1887 odcestoval do Vídně, aby se stal spolupracovníkem Theodora Meynerta (1833-1892). V roce 1891 se přestěhoval do Innsbrucku, kde působil jako docent psychiatrie a ředitel univerzitní kliniky. Později (1894) získal místo na univerzitě ve Štýrském Hradci, byl zde jmenován řádným profesorem psychiatrie. V roce 1905 přijal pozvání Karla Wernickeho (1848-1905) na univerzitu v Halle. V roce 1911 se stal členem akademie věd Leopoldina. V Halle nakonec i zemřel.\n\nByl průkopníkem neurochirurgie. Ve spolupráci s chirurgy Friedrichem Gustavem von Bramannem (1854-1913) a Viktorem Schmiedenem (1874-1945) navrhl nové postupy pro léčbu hydrocefalu. \n\nSpolu s neurologem Josephem Babinskim (1857-1932) objevil poruchu, která je dnes nazývána Anton-Babinského syndrom. Anton poskytl podrobný popis a vysvětlení zvláštních jevů, které toto onemocnění provázejí – pacientovo neuvědomování si zdravotních potíží (anosognosie), anebo dokonce popírání, že určité orgány jsou součástí pacientova těla (asomatoagnosie). Anton prokázal, že příčinou je poškození mozkových struktur a nejde jen o jev psychologický (popření). \n"}
{"id": "1271602", "url": "https://cs.wikipedia.org/wiki?curid=1271602", "title": "Bielany", "text": "Bielany\n\nBielany jsou městský obvod ve Varšavě v severní části města. Původně to byla část obvodu Żoliborz, samostatným obvodem se staly v roce 1994. Východní hranici tvoří řeka Visla, na západě obvody Wola a Bemowo.\n\nRozloha obvodu je 32,3 km² a žije zde 136 485 obyvatel.\n"}
{"id": "1271605", "url": "https://cs.wikipedia.org/wiki?curid=1271605", "title": "Ochota (Varšava)", "text": "Ochota (Varšava)\n\nOchota je městská čtvrť Varšavy ve střední části města. Má rozlohu 9,7 km² a žije zde 93 192 obyvatel. Název pochází od stejnojmenné hospody postavené v roce 1831.\n\nNejvětší sídliště jsou:\n"}
{"id": "1271607", "url": "https://cs.wikipedia.org/wiki?curid=1271607", "title": "Praga-Południe", "text": "Praga-Południe\n\nPraga Południe (v překladu \"Jižní Praga\") je městský obvod ve Varšavě na pravém (východním) břehu řeky Visly. Je součástí většího regionu Praga, který zahrnuje starší předměstí východně od řeky. \n\nPraga je jedna z nejstarších čtvrtí ve Varšavě, její území bylo k Varšavě připojeno koncem 18. století. V roce 1945 byla rozdělena na části Praga-Północ a Praga-Południe.\n\nMá rozlohu 22,4 km² a v roce 2015 zde žilo 178 tisíc obyvatel – jde o druhý nejlidnatější obvod Varšavy.\n"}
{"id": "1271609", "url": "https://cs.wikipedia.org/wiki?curid=1271609", "title": "Günther Beck von Mannagetta und Lerchenau", "text": "Günther Beck von Mannagetta und Lerchenau\n\nGünther Ritter von Beck Mannagetta und Lerchenau (25. srpna 1856, Bratislava – 23. června 1931, Praha) byl slovensko-rakouský botanik.\nStudoval na univerzitě ve Vídni, kde absolvoval v roce 1878. Poté pracoval jako dobrovolník v \"Botanisches Hofkabinett\" (později Muzeum přírodní historie). Posléze se tam stal vedoucím botanické katedry (1885–1899). V roce 1895 se stal docentem na univerzitě ve Vídni. Od roku 1899 do roku 1921 byl profesorem botaniky na německé části Univerzity Karlovy v Praze. Byl v Praze rovněž vedoucím univerzitní botanické zahrady. V Praze i skonal.\n\nJeho hlavními odbornými zájmy byla geografie a flóra Alp a Balkánu. Provedl výraznou změnu v systematice láčkovek, když podrod \"Eunepenthes\" rozdělil do tří podskupin: \"Retiferae\", \"Pruinosae\" a \"Apruinosae\". Jeho botanická značka je Beck.\n"}
{"id": "1271610", "url": "https://cs.wikipedia.org/wiki?curid=1271610", "title": "Praga-Północ", "text": "Praga-Północ\n\nPraga-Północ (v překladu \"Severní Praga\") je městský obvod ve Varšavě nacházející se v centrální části města. \n\nPraga je jedna z nejstarších čtvrtí ve Varšavě, její území bylo k Varšavě připojeno koncem 18. století. V roce 1945 byla rozdělena na části Praga-Północ a Praga-Południe.\n\nMá rozlohu 11,4 km² a žije zde 93 tisíc obyvatel.\n"}
{"id": "1271615", "url": "https://cs.wikipedia.org/wiki?curid=1271615", "title": "Rembertów", "text": "Rembertów\n\nRembertów je městský obvod ve Varšavě. V letech 1939 až 1957 to bylo samostatné město, které bylo k Varšavě přičleněno jako součást obvodu Praga-Południe. Mezi lety 1994 a 2002 představoval samostatnou oblast \"Warszawa-Rembertów\". V 40. letech zde bylo vězení ve zprávě nacistů a později Sovětů.\n\nMá rozlohu 19,30 km² a v roce 2004 zde žilo 21 893 obyvatel. Je řídce obydlený, více než 30 procent plochy zabírají lesy. Část tvoří přírodní rezervaci Kawęczyn.\n\nMá zde sídlo Akademie národní obrany, která byla založena v roce 1947 jako Akademie hlavního štábu.\n"}
{"id": "1271618", "url": "https://cs.wikipedia.org/wiki?curid=1271618", "title": "Śródmieście (Varšava)", "text": "Śródmieście (Varšava)\n\nŚródmieście (v překladu \"Centrum\") je centrální městský obvod města Varšava. Nejznámější městské části jsou zde Stare Miasto (Staré Město) a Nowe Miasto (Nové Město). Má rozlohu 15,57 km² a žije zde 135 tisíc obyvatel.\n\nSídlí zde mnoho národních a obecních institucí a mnoho obchodních center a středisek vyššího vzdělání, například Varšavská univerzita, Varšavská technická univerzita a divadla. Nachází se zde nejvyšší budova v Polsku, Palác kultury a vědy (234 m), nejužší ulice (5,3 m), nejstarší univerzita (1809), nejstarší veřejný park (1772) , nejstarší světský památník (1644) a nejstarší historická budova (13. století).\n\nNázev obvodu se někdy používá jako synonymum pro stejnojmennou železniční stanici.\n"}
{"id": "1271620", "url": "https://cs.wikipedia.org/wiki?curid=1271620", "title": "Targówek", "text": "Targówek\n\nTargówek je městský obvod ve Varšavě v severní části města. Tvoří ho obytná a průmyslová část. Asi 30 procent rozlohy tvoří městské parky, například Las Bródnowski, Park Bródnowski a Park Wiecha ve východní části města. V letech 1994 až 2002 to byla samostatná obec.\n\nSousedí s obvodem Praga-Północ na západě, Białołęka na severu, Rembertów, městy Ząbki a Marki na východě a obvodem Praga-Południe na jihu . Má rozlohu 24,37 km² a žije zde 124 316 obyvatel (2003).\n"}
{"id": "1271622", "url": "https://cs.wikipedia.org/wiki?curid=1271622", "title": "Ursus (Varšava)", "text": "Ursus (Varšava)\n\nUrsus (lat. \"Medvěd\") je městský obvod ve Varšavě. V letech 1952 až 1977 to bylo samostatné město. Do roku 1954 bylo známé jako \"Czechowice\". Má rozlohu 9,35 km² a žije zde 47 285 obyvatel.\n"}
{"id": "1271624", "url": "https://cs.wikipedia.org/wiki?curid=1271624", "title": "Ursynów", "text": "Ursynów\n\nUrsynów je nejjižnější městský obvod ve Varšavě. S rozlohou 44,6 km² je to třetí největší obvod, jeho plocha tvoří 8,6 % rozlohy celého města. Žije zde 137 000 obyvatel a je to jeden z nejrychleji rostoucích obvodů Varšavy. Téměř 25 procent obyvatelstva má méně než 18 let.\n\nV oblasti Ursynów se nachází největší přírodní rezervace na území Varšavy, Las Kabacki.\n\n"}
{"id": "1271626", "url": "https://cs.wikipedia.org/wiki?curid=1271626", "title": "Wawer", "text": "Wawer\n\nWawer je městský obvod ve Varšavě, nacházející se jihovýchodně od středu města. Na západní hranici teče řeka Visla. Samostatným městským obvodem se Wawer stal 27. října 2002, předtím byl částí obvodu Praga-Południe a ještě předtím byl samostatnou obcí.\n\nMá rozlohu 79,71 km² a žije zde 62 656 obyvatel.\n"}
{"id": "1271631", "url": "https://cs.wikipedia.org/wiki?curid=1271631", "title": "Wesoła", "text": "Wesoła\n\nWesoła je městský obvod ve Varšavě od 27. října 2002. Nachází se v jihozápadní části města. Městské výsady získala 17. prosince 1968. Tehdy město obsahovalo části Wola Grzybowska, Wesoła, Groszówka, Grzybowa, Zielona a Stara Miłosna. Rozvoj lokality probíhal kvůli její poloze a 3 důležitým cestám.\n\nDnes má rozlohu 22,6 km² a žije zde 18 482 obyvatel (2003).\n"}
{"id": "1271641", "url": "https://cs.wikipedia.org/wiki?curid=1271641", "title": "Attalos I.", "text": "Attalos I.\n\nAttalos I. (269 př. n. l. – 197 př. n. l.) nebo také Attalos Sótér (Spasitel) byl vládce maloasijského města Pergamon, příslušník rodu Attalovců. \n\nJeho otec, který se jmenoval také Attalos, vyhrál na olympijských hrách závod tethrippon. Po jeho předčasné smrti adoptoval Attala příbuzný Eumenés I., vládce Pergamu. V roce 241 př. n. l. Eumenes zemřel a Attalos se stal jeho nástupcem. Na počátku jeho vlády země strádala nájezdy Keltů z Galacie, kteří vymáhali výkupné. Okolo roku 230 př. n. l. je Attalova vojska porazila na řece Kaikos – v důsledku tohoto vítězství obdržel titul prvního krále Pergamonu a přízvisko Spasitel. \n\nZa jeho vlády Pergamon bohatl a stal se regionální velmocí, Attalos posiloval jeho prestiž tím, že lákal přední vědce a umělce své doby, jako byl Apollónios z Pergy nebo Epigonos, který vytvořil pro svatyni bohyně Athény bronzovou sochu umírajícího Gala, známou z římských kopií. Pergamon se díky Attalovi stal kulturním a náboženským centrem helénistického světa, král věnoval mnoha řeckým městům votivní dary a založil velkou Pergamskou knihovnu. \n\nPozději Attalos bojoval proti Seleukovské říši i proti Filipovi V. Makedonskému, podařilo se mu výrazně rozšířit území svého státu, na čas ovládl i ostrov Aigina. Konflikt s Makedonií ho přivedl ke spojenectví s Římany, které symbolicky posílil věnováním posvátného kamene, spojeného s kultem Kybelé, jenž byl uložen v chrámu na Palatinu a připisovala se mu zásluha na vítězství v druhé punské válce.\n\nJeho manželka Apollonis pocházela z prosté rodiny z města Kyziku. Šlo v tehdejších vládnoucích vrstvách o výjimečný případ manželství z lásky, které bylo v dobové literatuře dáváno za příklad harmonického vztahu. Měli spolu čtyři syny, nejstarší z nich Eumenés II. se stal roku 197 př. n. l. Attalovým nástupcem.\n\n"}
{"id": "1271645", "url": "https://cs.wikipedia.org/wiki?curid=1271645", "title": "ŠK Vrakuňa Bratislava", "text": "ŠK Vrakuňa Bratislava\n\nŠK Vrakuňa Bratislava (celým názvem: Športový klub Vrakuňa Bratislava) je slovenský fotbalový klub, který sídlí v bratislavské městské části Vrakuňa. Založen byl na konci 30. let 20. století (dle některých zdrojů v roce 1938 nebo 1939) pod názvem ŠK Vrakuňa. Klubové barvy jsou modrá, bílá, červená a žlutá. Od sezóny 2012/13 působí ve čtvrté lize Bratislavského futbalového zväzu.\n\nSvé domácí zápasy odehrává na stadionu ŠK Vrakuňa s kapacitou 1 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1271650", "url": "https://cs.wikipedia.org/wiki?curid=1271650", "title": "Centrum Eden", "text": "Centrum Eden\n\nCentrum Eden - zábavní a poznávací park se nachází v Novém Dvoře v Bystřici nad Pernštejnem, nedaleko bystřického vlakového nádraží. S Bystřicí jej spojuje silnička a ulice \"Nový dvůr\", vedoucí do bystřických Lužánek. Turisty sem přivede i červená turistická značka od Bystřice na Vojetín. Směrem na Bystřici ji lemuje pohádková alej Lužánky zakončená sochou zubra od Michala Olšiaka. V nedaleké blízkosti centra vzniká od roku 2018 park miniatur, který je pro turisty volné přístupný.\n\nVlastní areál centra se skládá z několika hlavních částí – Panský dvůr (bývalý statek Mittrowských) s pivovarem, Horácká vesnice, Ekopavilon a Farma Eden.\n\nPočátky areálu, který dnes nese označení centrum Eden, sahají až do 15. století, kdy zde stál statek. Ten v roce 1495 přenechali Vilém a Vratislav z Pernštejna městu Bystřice. V roce 1731 odkoupil spojený bystřický a dolnorožínecký velkostatek Arnošt Matyáš Mitrovský z Mitrovice a Nemyšle, v jejichž držení zůstal až do 20. století. V roce 1815 zahájil Vilém Mitrovský přestavbu do podoby čtyřkřídlého uzavřeného dvora. Jedno z křídel sloužilo jako zámeček, dvě boční jako stáje a v posledním křídle byly byty šafáře a služebnictva. Pro místo se pak ustálil název \"Nový Dvůr\". V roce 1923 byl Vladimír II. nucen na základě pozemkové reformy velkostatek odprodat. Statek odkoupilo Družstvo pro zušlechťování hospodářských zvířat a plodin, které z něj udělalo vzorový statek. Roku 1949 byl zařazen do Československých státních statků, po revoluci v něm vznikly byty. Od roku 1990 jej jako státní statek využívala tehdejší bystřická zemědělská škola. Od roku 2000 celý areál procházel rekonstrukcí a přestavbou do centra Eden. V září 2012 zahájila činnost farma Eden, od následujícího roku prošly obnovou i další části areálu. Dne 21. března 2015 se pak centrum otevřelo pro veřejnost.\n"}
{"id": "1271661", "url": "https://cs.wikipedia.org/wiki?curid=1271661", "title": "Sreten Lukić", "text": "Sreten Lukić\n\nSreten Lukić (v srbské cyrilici Сретен Лукић 28. března 1955, Višegrad, Jugoslávie) je bývalý generál srbské policie, dnes v penzi.\n\nLukić byl náčelníkem štábu Ministerstva vnitra Srbska během války v Kosovu v letech 1998 až 1999. Mezinárodní trestní tribunál pro bývalou Jugoslávii v Haagu jej odsoudil v roce 2009 za válečné zločiny. \n\nLukić vystudoval \"Střední školu pro vnitřní záležitosti\" v roce 1974. Po zakončení studia začal pracovat v Užici jako inspektor, později náčelník odboru a nakonec jako pomocník náčelníka pro policejní záležitosti. \n\nV letech 1987–1991 byl náčelníkem milice, veřejný pořádek a bezpečnost dopravy v tehdejším Republikovém sekretariátu vnitra Socialistické republiky Srbsko. Na počátku roku 1992 byl Lukić jmenován zástupcem náčelníka policie v Bělehradě. \n\nDne 1. června 1998 byl Lukić jmenován náčelníkem štábu Ministerstva vnitra Srbska na území Kosova, kde získal hodnost \ngenerálmajora. V květnu 1999 se stal generálplukovníkem. Kromě toho byl také v čele Správy pro pohraniční záležitosti.\n\nLukić pracoval v bezpečnostních složkách až do března 2004, kdy jej vyhodil Vojislav Koštunica. \n\nV roce 2003 vypsal na Lukiće Mezinárodní trestní tribunál pro bývalou Jugoslávii v Haagu zatykač. Obviněn byl z válečných zločinů na území Kosova během roku 1999. Obžaloba ho dále vinila ze záměru vyhnat albánské obyvatelstvo z Kosova do Albánie. Rovněž jej uznal vinným za zločiny spáchané v Peći, Dečanech, Đakovici, Prizrenu, Orahovaci, Suvé Rece, Srbici, Kosovské Mitrovici, Vučitrnu, Prištině, Gnjilanu, Uroševaci a Kačaniku. \n\nSrbsko a Černá Hora Lukiće vydaly v roce 2005. Odsouzen byl v roce 2009 na 22 let vězení; v roce 2014 mu byl trest snížen na 20 let. \n"}
{"id": "1271664", "url": "https://cs.wikipedia.org/wiki?curid=1271664", "title": "Wilanów", "text": "Wilanów\n\nWilanów je městská čtvrť ve Varšavě v Polsku. Nachází se zde Wilanowský palác, tzv. Polský Versailles a druhé sídlo polských králů.\n\nRozloha Wilanówa činí 36,73 km² a v roce 2015 zde žilo 32 000 obyvatel.\n"}
{"id": "1271665", "url": "https://cs.wikipedia.org/wiki?curid=1271665", "title": "Pakrac", "text": "Pakrac\n\nPakrac (v srbské cyrilici Пакрац) je město v Chorvatsku v Požežsko-slavonské župě. Protéká ním řeka Pakra. V roce 2001 zde žilo 8 855 obyvatel. Obyvatelstvo města je historicky národnostně smíšené. Kromě Srbů a Chorvatů se zde v roce 1991 přihlásilo 2 % obyvatel také k české národnosti. Kromě toho v Pakraci historicky žila také italská menšina.\n\nPrvní písemná zmínka o Pakraci pochází z roku 1229. V roce 1256 se zde nacházela mincovna. Město se rozvíjelo v 17. století, kdy zde byl zbudován kostel \"Nanebevzetí panny Marie\". V závěru 19. století se značně zvýšil počet obyvatel Pakrace. V roce 1875 zde byla zbudována synagoga. Roku 1906 získalo město i připojení na elektrickou síť.\n\nVelká část kulturního dědictví města byla zničena během první a druhé světové války. V roce 1960 byly zbořeny poslední pozůstatky zřícenin pakrackého hradu. Město bylo také jedním z dějišť Chorvatské války za nezávislost. V březnu 1991 zde došlo k prvním přestřelkám mezi chorvatským a srbským obyvatelstvem. I místní Češi se zapojili do bojů na straně chorvatského obyvatelstva.\n"}
{"id": "1271668", "url": "https://cs.wikipedia.org/wiki?curid=1271668", "title": "Włochy", "text": "Włochy\n\nWłochy jsou městský obvod ve Varšavě, který se nachází v jihozápadní části města. Sousedí s obvody Bemowo a Wola na severu, Ochota a Mokotów na východě, Ursus a Ursynów na jihu.\n\nSlovo \"Włochy\" v polštině je plurál a znamená \"Itálie\". Obvod má rozlohu 28,63 km² a žije zde 36 276 obyvatel (2003).\n"}
{"id": "1271669", "url": "https://cs.wikipedia.org/wiki?curid=1271669", "title": "Wola", "text": "Wola\n\nWola je městský obvod v západní části Varšavy, původně vesnice Wielka Wola, připojena k Varšavě byla v roce 1916. Průmyslová zóna se svými tradicemi sahá do počátku 19. století, pomalu se mění na obchodní a obytnou čtvrť. Je zde několik muzeí a druhá nejvyšší budova ve Varšavě, Warsaw Trade Tower.\n\nRozloha činí 19,26 km² a k roku 2015 zde žilo 138 000 obyvatel.\n\nBěhem Varšavského povstání v srpnu 1944 zde německé jednotky zmasakrovaly několik desítek tisíc lidí.\n"}
{"id": "1271671", "url": "https://cs.wikipedia.org/wiki?curid=1271671", "title": "Żoliborz", "text": "Żoliborz\n\nŻoliborz je městský obvod ve Varšavě v severní části města. Nachází se přímo severně od centra města, na levém břehu řeky Visla. Má rozlohu 8,5 km² a asi 50 tisíc obyvatel. Je to jeden z nejmenších varšavských obvodů.\n"}
{"id": "1271673", "url": "https://cs.wikipedia.org/wiki?curid=1271673", "title": "Ząbki", "text": "Ząbki\n\nZąbki je město v Polsku v Mazovské vojvodství v okrese Wołomin ve stejnojmenné gmině.\n\nNachází se 8 kilometrů od Varšavy. Status města získalo v roce 1967. Starostou je Robert Perkowski. Žije zde 31 884 obyvatel (2013).\n"}
{"id": "1271677", "url": "https://cs.wikipedia.org/wiki?curid=1271677", "title": "Póvoa de Varzim", "text": "Póvoa de Varzim\n\nPóvoa de Varzim je město ve stejnojmenném okrese, v portugalském regionu Norte.\n\nMěsto se rozvíjelo díky obchodu a rybářství, v 18. století bylo druhým nejvýznamnějším rybářským přístavem státu. Posledních cca 100 let se díky svým plážím stalo jedním z hlavních turistických cílů oblasti. Póvoa de Varzim má významný textilní a zemědělský průmysl. Město disponuje bohatou mořskou kuchyní a zachovává staré zvyky, jako například systém psaní \"siglas Poveira\" či techniku \"masseira\".\n\n"}
{"id": "1271678", "url": "https://cs.wikipedia.org/wiki?curid=1271678", "title": "Frézie", "text": "Frézie\n\nFrézie (\"Freesia\") je trvalá hlíznatá rostlina pocházející z jižní Afriky. Patří mezi vonící květiny vhodné k řezu.\n\nBarevné spektrum květin zahrnuje tóny od bílé přes žlutou, oranžovou, červenou až po fialovou. Mezi plnokvětými fréziemi se objevují barvy žluté, bílé, červené, růžové a nachové. Listy jsou zelené, ploché a špičaté.\n\nFrézie je vhodná k řezu i do květináčů. Velmi často jsou frézie používanými květinami ve svatebních kyticích. Aby frézie dlouho vydržely, je třeba jim odříznout 3 cm stonku a ponechat je chvíli zabalené ve váze. Frézie se dají kombinovat např. s tulipány (lat. Tulipa)\n\nFrézie vyžadují světlé stanoviště. V létě je vhodné za slunného počasí rostliny přistínit. Pěstují se ve sklenících, ale je možné vysadit je na záhony nebo je pěstovat v bytě. V době vegetačního klidu vyžadují chlad. Hlízy se sázejí tak, aby nad nimi byly asi 3 cm zeminy. Dorůstají až do výšky 50 cm. Výsadba frézií se provádí na jaře. Hlízy je nutné na podzim ze země vyrýt. Je potřebná pravidelná zálivka, nejlépe odstátou dešťovou vodou, přímo ke kořínkům. Silnější zálivka je vhodná v době růstu. Frézie nesnášejí přemokření, mají rády vyšší vzdušnou vlhkost – přibližně kolem 70 %.\n\nFrézie do květináče se vysazují v lednu nebo únoru, aby časně vykvetly. Je vhodné frézie umístit do zimní zahrady nebo skleníku, jakmile nasadí poupata, pak je teprve přenést domů, do teplého bytu.\n\nPro kvetení frézií je vhodné v době skladování udržovat teplotu okolo 25 °C, alespoň 3 měsíce.\n\nFrézie se přihnojují jedenkrát za 2 týdny tekutými hnojivy. Vhodné je hnojivo na pokojové rostliny.\n\nFrézie se dělí množením hlíz, nebo oddenky. Hlízy se vysazují na předem upravené místo s nižším obsahem solí v půdě, na niž jsou frézie citlivé.\n\n \n"}
{"id": "1271679", "url": "https://cs.wikipedia.org/wiki?curid=1271679", "title": "Mária Mačošková", "text": "Mária Mačošková\n\nMária Mačošková (* 30. březen 1940, Potôčky) je zpěvačka lidových písní.\n\nPodle portálu \"osobnosti.sk\" patří k nejvýznamnějším osobnostem kulturního života Rusínů na Slovensku. V letech 1956-1995 zpívala v Poddukelský uměleckém lidovém souboru. \n\n\n\n\n"}
{"id": "1271687", "url": "https://cs.wikipedia.org/wiki?curid=1271687", "title": "Got Me Started Tour", "text": "Got Me Started Tour\n\nGot Me Started Tour je první sólové koncertní turné zpěvačky a herečky TINI, Martina Stoessel (známá pro její roli ve \"Violetta)\". Celkově se jedná o její třetí turné. Turné začalo 18. března, 2017 v Madridu, Španělsko.\n\nMartina Stoessel potvrdila, že bude vystupovat s písněmi z jejího sólového CD Tini, z filmu a s několika písněmi ze seriálu Violetta.\n\n1. února 2017, Hollywood Records informoval, že koncerty ve Francii (Lille, Strasbourg, Montpellier, Lyon) byly zrušeny. Datum koncertu v Paříži, který se měl uskutečnit 30. dubna, byl přesunut na 23. dubna.\n\nVe Stuttgartu, Vídni, Kolínu nad Rýnem, Hamburku, Oberhausenu a ve Frankfurtu proběhly dva koncerty v jeden den.\n\nDruhá část turné začalo 30. června 2017 v Buenos Aires, Argentina v Teatro Gran Rex.\n\nTurné skončilo 21. října 2017 v Córdoba, Argentina v Plaza de la Música.\n"}
{"id": "1271691", "url": "https://cs.wikipedia.org/wiki?curid=1271691", "title": "Cloud Peak", "text": "Cloud Peak\n\nCloud Peak je nejvyšší hora pohoří Bighorn Mountains, které je součástí Středních Skalnatých hor.\nHora leží v centrální části pohoří, na severu Wyomingu. Má dominantní postavení ve svém okolí, je viditelná z velké dálky (z Wyomingu i Montany). Má druhou nejvyšší prominenci z vrcholů ležících ve Wyomingu, po nejvyšší hoře Gannet Peaku.\nNa severovýchodním svahu hory se nachází ledovec. V letních měsících je Cloud Peak oblíbeným turistickým cílem.\n"}
{"id": "1271692", "url": "https://cs.wikipedia.org/wiki?curid=1271692", "title": "Tini: Violettina proměna", "text": "Tini: Violettina proměna\n\nTini: Violettina proměna (originální název Tini: El Gran Cambio de Violetta) je španělsko–italský film vytvořený Ramónem Salazar Hoogers. Dá se říct, že je volným pokračováním seriálu \"Violetta.\" Martina Stoessel, Jorge Blanco, Mercedes Lambre, Clara Alonso a Diego Ramos opakovat jejich role ze seriálu. Ve filmu hrají Martina Stoessel, Jorge Blanco, Mercedes Lambre, Clara Alonso, Diego Ramos, Adrián Salzedo, Sofia Carson a Ángela Molina. Ve Španělsku měl premiéru 6. května 2016 a 12. května 2016 v Itálii. V Česku film měl premiéru 9. března 2017 na televizní stanici HBO.\n\nV příběhu odrážejícím skutečný život dospívající hvězdy musí Martina Stoessel (\"Tini\") nechat svět Violetty za zády. Po návratu z celosvětového turné na ni čekají nenadálé zprávy. Violetta se rázem ocitne na křižovatce a je nucena zpochybnit úplně všechno. Ve snaze následovat intuici a vydat se vlastní cestou přijme spontánní pozvání na výlet přes půlku světa, aby našla odpovědi na své otázky. Během jednoho nekonečného léta v nádherném italském pobřežním městě překypujícím kreativitou podstoupí cestu sebepoznání, která v ní rozdmýchá jiskru uměleckého, hudebního i osobního uvědomění. Když se její minulost, přítomnost i budoucnost střetnou, Violetta objeví své skutečné já a promění se v Tini, ženu a umělkyni, jíž se měla stát.\n\n29. dubna 2016 bylo zveřejněno debutové album \"Tini\" zpěvačky Martina Stoessel, na kterém jsou písně z filmu.\n"}
{"id": "1271693", "url": "https://cs.wikipedia.org/wiki?curid=1271693", "title": "Míla Doleželová", "text": "Míla Doleželová\n\nMíla Doleželová, \"vlastním jménem\" Bohumila Doleželová (12. listopadu 1922 Prostějov – 30. prosince 1993 Telč), byla akademická malířka, jejímž hlavním tématem byli cikáni, jejich emocionální život a s nimi spojená témata. Žila a zemřela na Vysočině, kde po ní zůstalo monumentální dílo sestávající jednak z fresek (lékárna v Jihlavě…), jednak z nesčetného množství (asi 600) olejomaleb a grafik. Známé jsou i její ilustrace k \"Příběhům dávné Indie\" a k cikánským pohádkám, které vyšly pod názvem \"Zpívající housle\".\n\nNarodila 12. listopadu 1922 v Prostějově. Ve 14 letech odešla do učení na dámskou kloboučnici. Poté pracovala v Prostějově a v Plzni, kde u své tety přežila válku. V roce 1945 začala navštěvovat Státní grafickou školu v Praze, té však po roce studia zanechala. V roce 1946 byla přijata do druhého ročníku AVU (ateliér V. Pukla), ke studiu jí byl udělen dispens, který jí z důvodu vysokého nadání povoloval studium navzdory tomu, že neměla maturitu. Studia dokončila v roce 1950 a následující čtyři roky působila na AVU jako odborná asistentka. Od roku 1954 se věnovala především olejomalbě, roku 1957 pak podnikla na východním Slovensku etnografické bádání o životě Romů.\n\nZ AVU na vlastní žádost odešla a od roku 1957 s Jiřím Marešem, svým pozdějším manželem (vdala se za něj v roce 1958), a maminkou žila v bývalé cihelně u obce Jihlávka. V roce 1961 se všichni přestěhovali do malé vesničky Klatovec nedaleko Javořice, v centrální části Vysočiny. V tomto období se celá rodina potýkala s velkými materiálními problémy. V domě nebyla zavedena ani voda, ani elektřina, Doleželová se však v samotě Vysočiny našla, z tohoto období pochází největší množství olejomaleb a kreseb. V té době také měla první výstavy, v Klatovci oba malíře (Doleželovou i jejího manžela Mareše) navštěvovala řada umělců. V 50. a 60. letech se ústředním tématem tvorby stali Romové. V roce 1967 byla přijata do Sdružení výtvarných umělců Vysočiny. Zlom nastal po její souborné výstavě v Galerii Vysočiny v Jihlavě (1966), kam zavítal i mexický obchodník s obrazy, prakticky celou výstavu skoupil, v roce 1967 prodala též 25 obrazů do Ameriky. Následovalo pozvání na výstavu v Miami na Floridě (1967), v Chicagu (1969) i Mexiku (1971).\n\nV roce 1972 koupila s manželem dům v Telči (na domě je dnes umístěna pamětní deska), v té době u Doleželové nastal obrat k náboženským tématům, v roce 1978 získala zakázku na obrazový cyklus Křížové cesty pro slavonický kostel, soubor však nakonec nebyl osazen a dnes je v soukromé sbírce. Poslední etapa malířčina života byla poznamenána jednak umrtím jejích blízkých, dále však i skutečností, že pro praktický život neměla nadání, problematické pro ní bylo i objednat si dovoz obědů z telčské restaurace. Ve svém domě v Telči tvořila až do své smrti, poslední léta však trávila v naprostém osamění. V roce 1978 jí zemřela matka, která s oběma malíři do té doby žila, v lednu 1984 zemřel její o mnoho let mladší manžel Jiří Mareš (ve věku 52 let). Ztráta manžela Doleželovou zasáhla velmi silně, na několik měsíců přestala tvořit a uzavřela se před lidmi. Zemřela sama 30. prosince 1993.\n\nV díle se Doleželová inspirovala byzantskými ikonami a orientálním uměním (odtud přezdívka: Malířka velkých očí). Hlavními tématy jsou cikáni: u nichž nacházela zdroj prostého a čistého života, po smrti jejich blízkých do popředí vystoupily náboženské motivy: především novozákonní. Pozůstalost autorky čítá téměř 2000 prací (kresby, malby, fresky, knižní ilustrace). \n\n\n\n\nNárodní galerie neměla zájem o její souborné dílo, nepřevzalo je ani brněnské Muzeum romské kultury, takže celé své i manželovo dílo odkázala Doleželová dominikánům. Ti splnili její přání a v jihlavském dominikánském klášteře byla po tři roky stálá galerie jejích obrazů. Část z nich pak propadla jako zástava při rekonstrukci kláštera na hotel, dominikáni totiž nebyli schopni uhradit přestavbu ze svých prostředků, proto tedy část postoupili tehdejší firmě Průmyslové stavby, dnešní stavební společnosti PSJ. Zbylá část díla je vystavena v dominikánském klášteře v Jablonném v Podještědí. Největším majitelem díla Míly Doležalové zůstává firma PSJ, a.s., jmenovitě pak její nadace Jindřicha a Ičky Waldesových, jíž je firma zřizovatelem.\n\n"}
{"id": "1271694", "url": "https://cs.wikipedia.org/wiki?curid=1271694", "title": "Ocasatka americká", "text": "Ocasatka americká\n\nOcasatka americká (\"Ascaphus truei\") je drobná, vývojově primitivní žába uzpůsobená k životu v rychlých horských vodách. Samec má kopulační orgán podobný krátkému ocasu, za jehož pomoci při rozmnožování dopraví spermie do pochvy samice, kde později dojde k vnitřnímu oplodnění vajíček. Protože tento orgán je u žab neobvyklý, pochází odtud české pojmenování rodu „Ocasatka“, ( ocasatá žába).\n\nŽáby se vyskytují na severozápadě Spojených států amerických ve státech Kalifornie, Oregon, Washington, Idaho, Montana a na jihozápadě Kanady v Britské Kolumbii. Obývají čisté, nehluboké a rychlé horské potoky a řeky s průměrným sklonem do 4 % a s hrubým, kamenitým dnem, které protékají staršími jehličnatými lesy, které žábám poskytují potřebné mikroklima i potravu. Žijí v široké škále nadmořské výšky, od pobřeží po vysoké hory (do 2500 m n. m.), tolerují ale pouze úzké rozhraní teploty a v letních měsících nesmí být voda teplejší než 21 °C. Mají nízkou odolnost vůči suchému prostředí.\n\nMasožravý noční obojživelník, který je přes den skrytý na mokrých či vlhkých místech pod kameny a v noci se vydává na lov vodních i suchozemských živočichů. Po vydatných deštích často lapá bezobratlé mimo vodu v lesích i na přilehlých otevřených prostranstvích. V době sucha zůstává v těsné blízkosti řeky a loví podél říčních břehů. Zimní období přežívá skrytě ve vodě pod kameny.\n\nOcasatka americká je poměrně malá, štíhlá žába s drsnou pokožkou. Od špičky čenichu bývá dlouhá 3,5 až 5 cm, samec je vždy menší. Zbarvená je nenápadně, na horní, tmavší straně je od světle hnědé až po čokoládově hnědou (obvykle je podobná substrátu, na kterém dlouhodobě žije), na spodní straně je bledší, mezi čenichem a nápadnýma, velkýma očima má světlejší klín. Hlavu má poměrně velkou, zploštělou a širší než delší, od očí se k čenichu zužuje. Mezi štíhlými prsty má nevelké plovací blány, špičky prstů jsou pro usnadnění pohybu v prudkém toku po kamenitém dně zrohovatělé a dva vnější prsty na zadních nohou má zploštělé. Nemá vyvinutý jazyk, hrdelní vokální vak, kosti ucha ani ušní bubínek, postrádá schopnost akusticky komunikovat. Samec má na vnitřní straně stehen přídržné výrůstky, kterými si při páření přidržuje samici a v místě ocasu má speciální orgán pro kopulaci, což je v podstatě prodloužená kloaka.\n\nPo námluvách, při kterých hluché a němé žáby využívají vizuálních a hmatových podnětů, dochází v podzimním období k páření. Probíhá ve vodě, kde samec obejme samici v pánevní oblasti a zavede vztyčený „ocas“ do kloaky samice, kam přesune své spermie; páření trvá od 24 do 30 hodin. Tento způsob umožňuje oplodnění vajíček i v prudce tekoucí vodě. Samice si spermie ukládá do vejcovodů, kde přečkávají až do června či července následného roku, kdy je nejnižší vodní hladina a tehdy samice vyprodukuje vajíčka a oplodní je. Dvojitý řetězec 4 mm velkých vajíček, o počtu 44 až 85 kusů, nalepí pod velké říční kameny. Žába je věrná svému stanovišti a obvykle klade vajíčka v místech, kde se sama narodila, nemigruje ani při hledání potravy dále než 10 m po nebo proti proudu.\n\nAsi po čtyřech až šesti týdnech se z vajíček vylíhnou pulci s velkým žloutkovým vakem, jsou velcí asi 1 cm, téměř průhlední a do proměny v dospělce musí dorůst do velikosti 3 cm. V teplejších vodách toho dosáhnou za jeden až dva roky, ve výše položených oblastech za dva až tři a v horských za tři neb čtyři roky. Vlastní přerod pulce v žábu, od předních končetin k ocasu, trvá asi měsíc.\n\nPulci mají stlačenou břišní část a bočně stlačený ocas. Ten je ohraničen hřbetní ploutví, na jejím konci mají černobílou skvrnu. Pulci se živí rozsivkami, spájivkami nebo řasami plavajícími ve vodě nebo je seškrabují s kamenů a později také drobnými živočichy, do silného proudu se často nevydávají. K udržení se na místě v tekoucí vodě se přisávají diskovitými ústy k valounům nebo jinému podkladu, který je momentálně k dispozici, včetně lidského těla. Velké záplavy mnohdy odplaví celou pulčí populaci.\n\nSamice se rozmnožuje jednou za dva roky, samec každoročně. Pohlavní dospělosti dosahují asi za osm až devět let od vylíhnutí z vajíčka.\n\nMezi hlavní nepřátele patří užovka, pstruh, vranka, střechatka, mlokan (\"Dicamptodon\"), skorec (\"Cinclus\") a mnozí větší suchozemští obratlovci. Na obranu před nimi se žáby přes den ukrývají pod kameny, nebo v případě nebezpečí složí údy pod tělo a nechají se odnést vodou. Za dobrých podmínek se mohou dožít až 14 let.\n\nNejvíce jsou ocasatky americké ohrožovány kácením lesů v blízkosti řek a potoků, ve kterých žijí. Po vymýcených starých, hustých lesích zůstávají suché pláně nebo nově vysazené lesní plochy, které ale nezajišťují potřebné mikroklima a nežijí v nich drobní živočichové skýtající obživu.\n\n\n"}
{"id": "1271695", "url": "https://cs.wikipedia.org/wiki?curid=1271695", "title": "Veliký Jargal", "text": "Veliký Jargal\n\nVeliký Jargal (1826, \"Bug-Jargal\") je romantický historický román francouzského prozaika, dramatika a básníka Victora Huga. První variantou románu byla povídka, kterou Hugo napsal roku 1818 (tedy ve svých v šestnácti letech) a kterou vydal v časopise bratrů Hugových \"Le Conservateur littéraire\" roku 1820. Později Hugo povídku přepracoval v román, který vyšel knižně roku 1826. Rozdíl mezi oběma verzemi je značný. Povídka je pouze stručným vojáckým příběhem bez skutečné umělecké a ideové hloubky. Teprve románové zpracování s propracovanými postavami dodalo příběhu opravdovou uměleckou hodnotu.\n\nV románu Hugo zachycuje krvavou vzpouru černých otroků roku 1791 na Haiti (tehdy Santo Domingo) a vypravuje příběh smyšleného černošského vůdce povstání Velikého Jargala, kterého Hugo obdařil rysy a vlastnostmi nejvýznamnějšího z černošských haitských vojevůdců Françoise Toussainta.\nAčkoliv jde o rané Hugovo dílo, již v sobě nese typické rysy pozdějších zralých autorových románů. Jde o téma společenského vyloučení, o způsob zobrazení ženské hrdinky jako dokonalé ženy a také o vyobrazení lidského monstra Habibraha, krutého otroka a šaška svého pána, který je k nenávisti vůči světu dohnán opovržením okolí kvůli svému odpudivému vzhledu.\n\nPříběh románu je podán ve formě vyprávění mladého francouzského kapitána Leopolda d'Auverneyho, synovce haitského aristokrata s mnoha černými otroky. D'Auverney je zasnoubený s mladou francouzskou dívkou Marií. Tu miluje také otrok Pierrot, který však chápe, že jeho láska je pro rasové a kulturní bariéry mezi nimi marná. Pierrot zachrání Marii před krokodýlem, ale v zápětí má být popraven za protesty proti krutému zacházení s otroky. D'Auverney se ho ujme a s Marií mu zachrání život, když Marie požádá o Pierrota jako o svatební dar. D'Auverney se s Pierrotem spřátelí a Pierrot milence varuje, aby odešli do haitského města Cap a tam se co nejdříve vzali. Protože jim ale neuvede žádný důvod, neuposlechnou ho.\n\nDen před svatbou d'Auverneyho s Marií vypukne černošské povstání. D'Auverney je zajat, jeho strýc je Habibrahem zavražděn a Marie je Pierrotem unesena. D'Auverney se stává svědkem zbytečného zabíjení a vražd, a i on má být zabit, když ho Biasu, nechvalně známý velitel skupiny černochů, u které je d'Auverney držen, daruje Habibrahovi, který je posedlý vražednou pomstou. Objeví se však Pierrot a díky němu je d'Auverney překvapivě osvobozen. Pierrot vysvětlí d'Auverneymu, že Marii neunesl, ale naopak ji zachránil před jistou smrtí z rukou vraždících povstalců. Přátelé se usmíří a d'Auverney zjistí, že jeho přítel je ve skutečnosti Veliký Jargal (černošský princ), člověk vedoucí celé povstání. Habibrah se nedokáže s d'Auverneyho osvobozením smířit a při snaze strhnout jej do propasti, se zřítí do ní sám.\n\nD'Auverney se také dozví, že Pierrot byl Francouzi vzat do zajetí s dalšími rukojmími. Pierrot má být zastřelen, pokud bude d'Auverney zavražděn. Pierrotovi se podaří Francouze přesvědčit, aby jej pustili d'Auverneyho zachránit s tím, že pokud se nevrátí, budou namísto něho zastřelení zbývající rukojmí. Pierrot odvede d'Auverneyho k Marii a pak se vrátí do tábora Francouzů, kde je popraven, protože Francouzi jsou přesvědčeni o d'Auverneyho smrti.\n\nTím vyprávění d'Auverneyho končí, ale následuje epilog, v němž se dozvíme, že d'Auverney přišel během povstání o celou svou rodinu včetně Marie, která zahynula při požáru Capu. Samotný d'Auverney pak padne v bitvě.\n\n"}
{"id": "1271698", "url": "https://cs.wikipedia.org/wiki?curid=1271698", "title": "Håvard Holmefjord Lorentzen", "text": "Håvard Holmefjord Lorentzen\n\nHåvard Holmefjord Lorentzen (* 2. října 1992 Bergen) je norský rychlobruslař.\n\nOd roku 2008 závodil ve Světovém poháru juniorů, na světových juniorských šampionátech získal v letech 2010, 2011 a 2012 čtyři cenné kovy, včetně zlata ze závodu na 1000 m. Do seriálu Světového poháru nastoupil v roce 2010, roku 2012 debutoval na seniorském Mistrovství světa ve sprintu. Startoval na Zimních olympijských hrách 2014 (500 m – 32. místo, 1000 m – 11. místo, 1500 m – 16. místo, stíhací závod družstev – 5. místo). Nejlepších výsledků zatím dosáhl v sezóně 2016/2017, kdy byl pátý na sprinterském Mistrovství Evropy, na MS na jednotlivých tratích se umístil na páté příčce v závodě na 1000 m a na šesté příčce na poloviční distanci a na MS ve sprintu vybojoval stříbrnou medaili. Zúčastnil se Zimních olympijských her 2018, kde v závodě na 500 m získal zlatou medaili a na dvojnásobné distanci vybojoval stříbro. Na následném Mistrovství světa ve sprintu zvítězil. V sezóně 2017/2018 zvítězil ve Světovém poháru v celkovém hodnocení Grand World Cupu a v celkové klasifikaci týmového sprintu a závodů na 500 m. Na sprinterském ME 2019 získal stříbrnou medaili. Z Mistrovství světa na jednotlivých tratích 2019 si přivezl stříbro ze závodu na 500 m. Na ME 2020 získal stříbrnou medaili v týmovém sprintu a bronz v téže disciplíně vybojoval na Mistrovství světa na jednotlivých tratích 2020.\n\nV roce 2018 získal cenu Oscara Mathisena.\n\n"}
{"id": "1271704", "url": "https://cs.wikipedia.org/wiki?curid=1271704", "title": "Martin Hersman", "text": "Martin Hersman\n\nMartinus Anthonius Johannes Maria „Martin“ Hersman (* 26. února 1974 Sassenheim) je bývalý nizozemský rychlobruslař.\n\nRoku 1993 startoval na juniorském světovém šampionátu, o rok později dosáhl na Zimních olympijských hrách osmého místa na trati 1500 m. Od sezóny 1994/1995 startoval ve Světovém poháru. Roku 1996 získal bronzové medaile ve víceboji na Mistrovství Evropy a v závodě na 1500 m na premiérovém Mistrovství světa na jednotlivých tratích 1996. Na MS 1997 vybojoval bronz na kilometrové distanci. Zúčastnil se ZOH 1998, kde byl na „patnáctistovce“ šestý a v závodě na 1000 m dvanáctý. Svoji sportovní kariéru ukončil po sezóně 2002/2003.\n"}
{"id": "1271709", "url": "https://cs.wikipedia.org/wiki?curid=1271709", "title": "Rolovací garážová vrata", "text": "Rolovací garážová vrata\n\nRolovací garážová vrata jsou jedním z typů garážových vrat určených pro rodinné i průmyslové objekty. Rolovací garážová vrata jsou charakteristická lamelami, které se pohybují na vodících lištách. Lamely jsou pomocí elektrického pohonu namotávány na hřídel v boxu. Díky tomu nezabírají vrata v garáži příliš místa. Samotné lamely jsou vyráběné z hliníku nebo oceli a dokonce mohou být i z akrylátového skla a průhledné, čímž je zajištěn přístup slunečního světla do garáže.\n\nJednotlivé lamely jsou navzájem propojeny zámky, které jsou však choulostivé na náraz (např. automobilem), ale v případě poškození se dají lamely jednoduše vyměnit kus za kus.\n\nRolovací garážová vrata se dají běžně dálkově ovládat, ale mohou se otevírat a zavírat také ručně. Kromě toho lze signál k otevírání a zavírání vrat sladit s dalšími prvky, například osvětlení nebo vjezdová brána.\n\nRolovací vrata se sice vyznačují nižší pořizovací cenou, než např. vrata sekční, avšak díky přítomnosti motoru patří obecně k dražším typům dveří. Dále jsou skladnější, neboť není potřeba závěsného zařízení, čímž zůstává prostor pod stropem garáže volný. Vrata vynikají jednoduchou funkčnosti, bezporuchovostí a ani nevyžadují přílišnou údržbu. Díky použití materiálů, jako je hliník, totiž nekorodují. Vrata se vyrábějí na míru, a tak není nutné dělat speciální stavební úpravy garáže.\n\nNa druhou stranu do tohoto typu vrat nelze zabudovat dveře ani okna. U rolovacích vrat je navíc omezená šířka vrat kvůli možnému prohýbání lamel díky větru apod. K další nevýhodě patří skutečnost, že pokud jsou lamely znečištěné, může dojít k jejich poškrábání při používání. Je potřeba si také uvědomit, že tento typ díky své konstrukci může špatně těsnit, čímž vznikají tepelné ztráty.\nVrata bývají sice zabezpečena protipádovou brzdou i proti nadzvednutím zloději, avšak proti násilnému vloupání jsou díky slabé síle materiálu téměř bezbranné.\n"}
{"id": "1271710", "url": "https://cs.wikipedia.org/wiki?curid=1271710", "title": "Čegal Song-jol", "text": "Čegal Song-jol\n\nČegal Song-jol ( , anglický přepis: \"Jaegal Sung-yeol\"; * 24. března 1970 Uidžongbu) je bývalý jihokorejský rychlobruslař.\n\nV roce 1988 poprvé startoval na Mistrovství světa juniorů, od roku 1989 nastupoval v závodech Světového poháru. Na Zimních olympijských hrách 1992 dosáhl 12. místa v závodě na 500 m a 27. místa na dvojnásobné distanci. Zúčastnil se i ZOH 1994 (500 m – 30. místo, 1000 m – 39. místo). Největších úspěchů dosáhl v sezóně 1995/1996, kdy na MS na jednotlivých tratích získal na distanci 1000 m bronzovou medaili a na poloviční trati byl pátý. Rovněž skončil čtvrtý na Mistrovství světa ve sprintu 1996 a o rok později, na sprinterském šampionátu 1997, byl pátý. Startoval také na ZOH 1998 (500 m – 17. místo, 1000 m – 30. místo). Poslední závody absolvoval na konci roku 1999.\n"}
{"id": "1271712", "url": "https://cs.wikipedia.org/wiki?curid=1271712", "title": "Antonín Kučera (pedagog)", "text": "Antonín Kučera (pedagog)\n\nAntonín Kučera (* 14. února 1971 v Znojmě) je český informatik, profesor Fakulty informatiky Masarykovy univerzity v Brně. Zabývá se algoritmickými aspekty stochastických her a aplikacemi teorie her ve formální verifikaci a umělé inteligenci.\n\n\n"}
{"id": "1271713", "url": "https://cs.wikipedia.org/wiki?curid=1271713", "title": "Liborius", "text": "Liborius\n\nSvatý Libor (Liborius, Libor Lemanský, † 397, Le Mans) byl biskup ve francouzské diecézi Le Mans, krátce po své smrti uctívaný jako světec. Podle legendy byl při jeho smrti sv. Martin z Tours. Jeho ostatky nechal Ludvík I. Pobožný přenést v roce 836 do diecéze padernbornské, založené v roce 799. Podle legendy byl při přenesení jeho relikvií jejich průvodcem páv (odtud jeden z jeho atributů).\n\nJeho svátek byl dříve slaven 23. července (možný den úmrtí), v potridentské reformě kalendáře nebyl zařazen mezi slavené svátky, do římského kalendáře se dostal až v roce 1702. V dnešním Římském martyrologiu je uváděn k datu 9. dubna. V Paderbornu je slaven ještě den přenesení jeho relikvií, 28. dubna, nebo příchod relikvií do Paderbornu dne 28. května.\nProtože zemřel v náručí sv. Martina, je uctíván jako patron dobré smrti. Je také uctíván jako jeden z patronů porozumění mezi národy (\"patron na mostě\"), protože již při přenesení relikvií došlo k vytvoření partnerství mezi městy Le Mans a Paderborn (nejstarší partnerská města Evropy). Je vzýván při problémech se žlučovými kameny (odtud jeho atribut tří kamenů na bibli), proti ledvinové kolice a horečce.\n\n"}
{"id": "1271714", "url": "https://cs.wikipedia.org/wiki?curid=1271714", "title": "Kostel Narození svatého Jana Křtitele (Dražovice)", "text": "Kostel Narození svatého Jana Křtitele (Dražovice)\n\nKostel Narození svatého Jana Křtitele je římskokatolický chrám v obci Dražovice v okrese Vyškov. Jde o farní kostel Dražovice.\n\nPůvodní farní kostel (zřejmě ze 14. století) stál na návrší za vesnicí. V roce 1645 ho zpustošila švédská vojska. byl sice opravován, ale roku 1729 byl v obci postaven nový barokní kostel. Stavbu financoval tehdejší patron farnosti olomoucký biskup Wolfgang Hanibal kardinál Schrattenbach. I tento kostel však během následujících desetiletí zchátral a nestačil pro velký počet věřících. V letech 1888-1889 byl proto na jeho místě postaven současný kostel, který vysvětil 25. srpna 1889 brněnský biskup František Saleský Bauer. V roce 1968 byla k kostelu přistavěna sakristie se vchodem do kostela.\n\nJde o jednolodní klasicky orientovaný typ kostela s navazujícím presbytářem. Ten je uvnitř oddělen vítězným obloukem. Na západní straně je stavba zakončena hlavním vchodem a věží s jehlancovitou osmibokou helmicí, bání a křížem. Na severní straně chrámové lodi je předsunutý zazděný boční vchod. Celý komplex kostela se hřbitovem je obehnán zídkou se třemi vchody. Ke kostelu ze západní strany od silnice vede schodiště. Fasádu kostela tvoří bílé a žluté plochy se soklem pískovcové barvy. \n\nInteriér kostela je jednoduchý. Strop kostela je rovný, rozdělený na kazetová pole, střídavě zdobená. Dlažba v chrámové lodi je ze světlého vápence, v presbytáři je dlažba mramorová. Hlavní mramorový oltář v presbytáři je první dílo Jana Tomoly z Brna z roku 1889. Oltářní mensa je nesena čtyřmi sloupy s hlavicemi, mezi nimiž jsou tři plochy zdobené ornamenty s motivy nástrojů umučení Spasitele. Před hlavním oltářem stojí pokoncilní oltář čelem k lidu, dílo Jana Kratochvila z Brna z roku 1995. Tmavá mramorová mensa leží na dvou sloupcích a středním kameni s motivem rovnoramenného kříže.\n"}
{"id": "1271717", "url": "https://cs.wikipedia.org/wiki?curid=1271717", "title": "Kostel svatého Libora (Jesenec)", "text": "Kostel svatého Libora (Jesenec)\n\nKostel svatého Libora v Jesenci je významnou barokní památkou na střední Moravě, který je chráněn jako kulturní památka České republiky. Je farním kostelem římskokatolické farnosti Jesenec.\n\nV roce 1673 založila Zuzana Kateřina Liborie ze Zástřizl (1637 - 9. dubna 1691) v Jesenci votivní kapli zasvěcenou svému osobnímu patronovi sv. Liborovi, jako poděkování za zázřačné uzdravení vodou z místní studánky. V roce 1690 předala panství Jesenec premonstrátskému klášteru v Zábrdovicích, aby z jeho výnosu mohla být budována hned dvě poutní místa: kostel v Jesenci a mariánský kostel ve Křtinách. Premontrátský opat Engelbert Hájek dal vybudovat snad na místě původní tvrze v roce 1710 řádovou rezidenci (dnešní zámek) a zároveň vystavět na místě kaple nový kostel, posvěcený v roce 1711. Tradované připsání autorství architektonickému projektu Janu Blažeji Santinimu-Aichelovi bylo přesvědčivě popřeno Mojmírem Horynou a Jiřím Kroupou. Kostel se stal poutním místem, kde kázal mj. i slavný barokní kazatel Bohumír Josef Hynek Bilovský. Po zrušení zábrdovického kláštera v roce 1784 se panství stalo součástí náboženského fondu, u kostela byla zřízena kuracie a v roce 1843 fara.\nKostel je oválná jednolodní stavba bez věží, spojená stavebně s budouvou zámku, Horyna a Kroupa ji připisují některému z následovníků Giovanniho Pietra Tencally. V interiéru se nacházejí cenné stropní fresky a obrazy Karla Františka Josefa Haringera a Antona Schoonjanse.\n\n\n"}
{"id": "1271720", "url": "https://cs.wikipedia.org/wiki?curid=1271720", "title": "Malý nezávislý pivovar", "text": "Malý nezávislý pivovar\n\nMalý nezávislý pivovar (často též minipivovar) je v Česku dle § 82 Zákona o spotřebních daních č. 353/2003 Sb. takový pivovar, jehož výstav včetně piva vyrobeného v licenci, není větší než 200 000 hl, a zároveň splňuje další podmínky.\n\nMinipivovary sdružuje Českomoravský svaz minipivovarů, který rozlišuje své členy na:\n\n\n\n"}
{"id": "1271722", "url": "https://cs.wikipedia.org/wiki?curid=1271722", "title": "Kombinovaná zbraň", "text": "Kombinovaná zbraň\n\nKombinovaná zbraň je palná zbraň s hlavní (nebo hlavněmi) pro střelbu kulovými náboji nebo kulovými střelami, případně speciálními náboji nebo střelami pro kulovou zbraň a s hlavní (nebo hlavněmi) pro střelbu brokovými náboji, případně speciálními náboji pro brokovou zbraň. Kombinované zbraně se také označují jako kulobrokové. Kombinované zbraně bývají obvykle lovecké.\nZákladním dělením pro palné lovecké zbraně dneška je rozdělení podle vývrtu hlavně. Zbraň s hladkým vývrtem hlavně se nazývá brokovnice. Zbraň s drážkovaným vývrtem hlavně je kulovnice. Zákon o zbraních odlišuje kulovnici ráže .22LR. Tato zbraň se nazývá malorážka. Kulovnice i brokovnice jsou vyráběny ve vícehlavňových variantách. Kombinovaná zbraň má, jak její název napovídá, hlavně kombinující obě výše uvedené skupiny.\n\nObrázek hlavňových svazků ukazuje obvyklé kombinace hlavní a závazné české názvosloví pro tyto zbraně. Ve starších pramenech se vyskytují i rozdílné názvy a to především pro kozlice. \nNa obrázku jsou v prvních dvou řádcích tabulky i hlavňové svazky víceraných brokovnic a kulovnic včetně názvů. Toto nejsou kombinované zbraně, ale z tabulky je patrná souvislost v používané terminologii u kulovnic a brokovnic s více hlavněmi s terminologií používanou pro kombinované zbraně.\n\nVzájemná poloha hlavní u několika z uvedených druhů kombinovaných zbraní má i jiné než zobrazené varianty. \n\nPříklady:\n\nKombinované zbraně se obvykle vyrábí v provedení s lůžkovým uzávěrem. Spouště bývají doplněny voličem, který volí kterou hlaveň chce střelec použít. Existují i varianty se dvěma spouštěmi. U trojhlavňových a čtyřhlavňových zbraní potom volič přepne jednu nebo obě spouště na další hlaveň.\nCurator's Corner: Combination Guns \n"}
{"id": "1271723", "url": "https://cs.wikipedia.org/wiki?curid=1271723", "title": "Římskokatolická farnost Jesenec", "text": "Římskokatolická farnost Jesenec\n\nŘímskokatolická farnost Jesenec je územní společenství římských katolíků s farním kostelem sv. Libora v děkanátu Konice.\nDo farnosti náleží území těchto obcí:\n\n"}
{"id": "1271731", "url": "https://cs.wikipedia.org/wiki?curid=1271731", "title": "Chef's Table", "text": "Chef's Table\n\nChef's Table je americký dokumentární webový seriál o kuchařích z produkce společnosti Netflix. Každá epizoda se zaměřuje na jednoho šéfkuchaře, který pracuje v jedné nebo více restauracích v různých zemích. Tvůrce David Gelb považuje dokumentární sérii za pokračování své práce započaté dokumentárním filmem Jiroovy vysněné sushi. \n\n\n\n\n\nSpin-off s názvem \"Chef's Table: France\" byl uveden v září 2016 se čtyřmi díly z Francie. \n\n"}
{"id": "1271732", "url": "https://cs.wikipedia.org/wiki?curid=1271732", "title": "Punktace (rozcestník)", "text": "Punktace (rozcestník)\n\nPunktace může být:\n"}
{"id": "1271733", "url": "https://cs.wikipedia.org/wiki?curid=1271733", "title": "Švýcárna", "text": "Švýcárna\n\nŠvýcárna je název více budov: \n"}
{"id": "1271734", "url": "https://cs.wikipedia.org/wiki?curid=1271734", "title": "Jiří Hůla (fotbalista)", "text": "Jiří Hůla (fotbalista)\n\nJiří Hůla (* 22. listopadu 1944 Kladno) je bývalý český fotbalový obránce a trenér.\n\nV československé lize hrál za SONP Kladno. Dal 2 ligové góly. Za Kladno hrál s výjimkou vojny od roku 1963 do roku 1976, později zde byl trenérem (1983–1996).\n\n"}
{"id": "1271736", "url": "https://cs.wikipedia.org/wiki?curid=1271736", "title": "Black Clouds &amp; Silver Linings", "text": "Black Clouds &amp; Silver Linings\n\nBlack Clouds & Silver Linings je desáté studiové album americké progresivní metalové kapely Dream Theater, vydané 23. června 2009 prostřednictvím Roadrunner Records. Je to poslední album s bubeníkem a zakládajícím členem Mikem Portnoyem před svým odchodem dne 8. září 2010. Album bylo nahráno v období od října 2008 do března 2009 v Avatar Studios v New Yorku. Bylo produkováno Johnem Petrucci a Portnoyem.\n\nTexty albu byly napsány Johnem Petrucci a Mikem Portnoyem, a všechny kromě jedné se týkají osobních zkušeností o znepokojivých nebo těžkých chvílích svého života. John Petrucci napsal texty ke čtyřem skladbám. \"A Nightmare to Remember \" je inspirována autonehodou z dětství; \"The Count of Tuscany \" je o skutečném setkání, které měl v Toskánsku; a \"Wither \" je o procesu které procháczí při psaní písní. Píseň \"A Rite of Passage“ se zabívá zednářstvím; byl vydán i video singl, vyšel 8. května 2009. \"The Best of Times\" napsal Mike Portnoy o svém otci, který zemřel na rakovinu. \"Jen jsem chtěl napsat něco, co bylo poctou našeho společného života\" řekl Portnoy, který hrál píseň pro jeho otce před jeho smrtí. \"The Shattered Fortress \" je pátá a závěrečná část Twelve-step Suite. \n\n\"Wither \" byl vydán jako singl dne 15. září 2009. Kromě albové verze skladby, singl obsahoval alternativní verzi hronou pouze klavír a zpěv, demo verzi se zpěvem Johna Petrucci a demo verzi \"\"The Best of Times\"\" kterou zpívá Mike Portnoy. K písni byl vydán i video klip 18. listopadu 2009.\n\nSpeciální edice alba obsahuje 3 CD. Na druhém CD byli všechny skladby alba v instumentání verzi a 3 CD obsahuje 6 převzatých cover verzí s názvem \"Uncovered 2008/2009\"\n\nHudbu složili John Petrucci, Mike Portnoy, John Myung a Jordan Rudess, pokud není uvedeno jinak.\n"}
{"id": "1271738", "url": "https://cs.wikipedia.org/wiki?curid=1271738", "title": "Jiří Matoušek", "text": "Jiří Matoušek\n\nJiří Matoušek (10. března 1963 – 9. března 2015) byl český matematik a informatik, který se věnoval problémům v diskrétní matematice, teoretické informatice, optimalizaci a topologii. Byl jedním z nejcitovanějších českých matematiků a informatiků.\n\nByl žákem matematika Miroslava Katětova. Od roku 1986 až do své smrti učil na Matematicko-fyzikální fakultě Univerzity Karlovy, jakožto člen Katedry aplikované matematiky. V roce 2000 se zde stal profesorem. Byl rovněž profesorem na Eidgenössische Technische Hochschule Zürich. V roce 1996 získal cenu Evropské matematické společnosti. Byl členem Učené společnosti České republiky a Academie Europaea. Byl signatářem výzvy The Cost of Knowledge, která protestovala proti byznysovým praktikám v odborných časopisech a vyzývala k otevřenému přístupu k vědeckým informacím.\n"}
{"id": "1271761", "url": "https://cs.wikipedia.org/wiki?curid=1271761", "title": "Vízová politika KLDR", "text": "Vízová politika KLDR\n\nNávštěvníci Severní Koreje musí získat vízum na jednom ze severokorejských zastupitelských úřadů, ledaže by pocházeli ze zemí s bezvízovým stykem.\n\nJsou vedena jednání o zrušení vízové povinnosti pro držitele běžných cestovních pasů vydaných v Rusku.\n\nObčané následujících zemí mohou navštívit Severní Koreu s běžným pasem bez víza na dobu až 1 měsíc (30 dní):\n\n\nVšichni návštěvníci, kteří cestují jako turisté, musí mít povolení od severokorejské cestovní agentury.\n\nNavíc držitelé diplomatických nebo služebních pasů vydaných následujícími zeměmi mohou navštívit Severní Koreu bez víza:\n"}
{"id": "1271764", "url": "https://cs.wikipedia.org/wiki?curid=1271764", "title": "Strueth", "text": "Strueth\n\nStrueth je francouzská obec v departementu Haut-Rhin v regionu Grand Est. V roce 2014 zde žilo 345 obyvatel.\n\nObec leží u hranic departementu Haut-Rhin s departementem Territoire de Belfort, tedy i u hranic regionu Grand Est s regionem Burgundsko-Franche-Comté.\n\nSousední obce jsou: Hindlingen, Mertzen, Saint-Ulrich a Suarce (Territoire de Belfort).\n\n\"Počet obyvatel\"\n\n"}
{"id": "1271767", "url": "https://cs.wikipedia.org/wiki?curid=1271767", "title": "Mradice (zámek)", "text": "Mradice (zámek)\n\nMradice jsou zámek ve stejnojmenné vesnici asi 3,5 kilometru jihozápadně od Postoloprt v okrese Louny. Postaven byl v novogotickém slohu v roce 1802. Z celého areálu se dochovala pouze hlavní zámecká budova a část parku, protože hospodářské objekty (stáje, stodola a sýpka) byly zbořeny v osmdesátých letech dvacátého století. Od roku 1958 je zámek chráněn jako kulturní památka ČR.\n\n\n"}
{"id": "1271782", "url": "https://cs.wikipedia.org/wiki?curid=1271782", "title": "Ignaz Berndaner", "text": "Ignaz Berndaner\n\nIgnaz Berndaner (* 4. července 1954, Garmisch-Partenkirchen, Německo) je bývalý německý lední hokejista hrající na pozici obránce.\n\nReprezentoval Německo na dvou zimních olympijských hrách (1976, 1984). V roce 1976 na olympiádě v Innsbrucku získal bronzovou olympijskou medaili. Devětkrát též reprezentoval Německo na Mistrovství světa v ledním hokeji, z toho dvakrát ve skupině B. Zúčastnil se také Kanadského poháru 1984.\n\n"}
{"id": "1271783", "url": "https://cs.wikipedia.org/wiki?curid=1271783", "title": "Pekařka (usedlost v Libni)", "text": "Pekařka (usedlost v Libni)\n\nPekařka je zaniklá usedlost v Praze 8-Libni, která stála severně od ulice Prosecká a jihozápadně od přírodní památky Prosecké skály.\n\nVinice Pekařka se rozkládala severně od ulice Prosecká nad Kundratkou. Podle nedaleké usedlosti Červená Báň se jí také říkalo vinice Nad Bání. Později byla při ní založena hospodářská usedlost.\n\nZačátkem 19. století postavila rodina Dědinova v těsném sousedství malý dům nazývaný podle majitelů Dědinka. Pekařku pak Václav Dědina přikoupil před rokem 1840 a obě usedlosti i s pozemky byly společně označovány jako Dědinka. Koncem 19. století se vinice s usedlostí jmenovala Voctářka podle libeňského starosty Josefa Voctáře. Za jeho vlastnictví zde bývala cihelna. 1. listopadu 1904 koupil usedlost Bohumír Bečka, bratr smíchovského podnikatele Josefa Bečky a stavitele a pozdějšího ministra financí Bohdana Bečky. Ten mu roku 1906 vyprojektoval novou šestnáctikomorovou kruhovou pec typu Hoffmann. Pec měla rozměry 33,5 x 12,3 metru, tovární komín při ní byl vysoký 24 metrů. Na strojovou výrobu dal cihelnu přestavět o čtyři roky později, firma J. Novotný z Vysočan pro ni dodala strojové zažízení včetně kolového mlýna na výrobu 12 tisíc cihel za každých devět hodin. Sušárna cihel doplnila areál roku 1924 a téhož roku byla v rokli zřízena střelnice. Zdejší výrobky prodávala \"Prodejní kancelář cihel\" se sídlem ve Spálené č.p. 2. Stěnové hliniště mělo délku 60 metrů a výšku 16 až 20 metrů. Roční výroba činila 2,5 milionu cihel. Roku 1934 byla výroba ukončena a pouze v pískovně se dál těžilo. V kruhové peci se skladovaly staré kosti.\n\nHospodářská usedlost existovala ještě roku 1938, poté zanikla. Zůstala po ní pouze zpustlá zahrada a jméno studánky nad ní.\n\n\n\n"}
{"id": "1271791", "url": "https://cs.wikipedia.org/wiki?curid=1271791", "title": "Katedra historie Filozofické fakulty Univerzity Palackého", "text": "Katedra historie Filozofické fakulty Univerzity Palackého\n\nKatedra historie Filozofické fakulty Univerzity Palackého je jednou z nejstarších kateder na Univerzitě Palackého v Olomouci. Vznikla v roce 1946. \n\nV současné době nabízí studium na úrovni bakalářské, magisterské a doktorské. Kromě historie lze na katedře studovat i archivnictví, archeologii a mezinárodní obor euroculture.\n\nPři Katedře historie působí specializovaná pracoviště Kabinet regionálních dějin, Centrum pro československá exilová studia, Centrum urbánních dějin a Centrum dějin křesťanské politiky.\n\nPracovníci katedry (stav 2017):\n\n"}
{"id": "1271793", "url": "https://cs.wikipedia.org/wiki?curid=1271793", "title": "Kostel svatého Jana Křtitele (Rtyně v Podkrkonoší)", "text": "Kostel svatého Jana Křtitele (Rtyně v Podkrkonoší)\n\nKostel svatého Jana Křtitele, je římskokatolický orientovaný farní kostel ve Rtyni v Podkrkonoší, který je farním kostelem místní farnosti. Součástí památkově chráněného areálu venkovského kostela je samostatně stojící polygonální dřevěná zvonice. Areál se rozkládá na návrší nad náměstím a je dominantou města.\n\nPůvodní dřevěný gotický kostel byl založen na počátku 14. století některým z pánů na Vízmburku. Roku 1350 je uváděn jako plebánie, v roce 1367 patří pod boušínskou faru. Roku 1421 byl dřevěný kostelík vypálen Slezany. Po skončení husitských válek byl opraven znovu jako dřevěný. V roce 1624 byl kostel filiálním k  Náchodu. Roku 1679, kdy hrozil zřícením, byl zásluhou patronky Náchoda kněžny Marie Benigny Piccolomini nahrazen stávající barokní stavbou. Od roku 1709 byl kostel filiální k Červenému Kostelci. V roce 1768 byl kostel opraven a byl přistavěn chór s varhanami. V roce 1786 byl zřízena lokálie, farní se stal kostel roku 1854. Do nynější podoby byl kostel rozšířen v první polovině 19. století. Generální oprava kostela byla realizována v letech 1974-1975 a další opravy v letech 1999-2002.\n\nJednolodní stavba s pravoúhle zakončeným presbytářem, s jižní a severní sakristií a vstupní předsíní na západní straně. Presbytář a sakristie jsou sklenuty valenou klenbou, loď je plochostropá, kruchta dřevěná.\n\nHlavní oltář pochází ze druhé poloviny 17. století, obnoven byl roku 1908. Oltářní obraz patrona kostela od Gustava Vacka pochází z roku 1864. Raně barokní dřevěná polychromovaná kazatelna je z konce 17. století. Pod kazatelnou stojí renesanční cínová křtitelnice. Na stěnách lodi je moderní křížová cesta z lipového dřeva od Jiřího Prouzy z let 1981–1982. Uprostřed lodi je zavěšen velký skleněný lustr.\n\nNa hřbitově za kostelem je polygonální dřevěná zvonice z let 1592-1594. Uvnitř zvonice jsou 3 zvony, nejstarší umíráček je z roku 1471. Na konstrukci zvonice nebyl použit jediný kovový hřeb. Před vchodem na hřbitov je umístěna kopie sochy krále Davida podle originálu z roku 1730 z dílny Matyáše Bernarda Brauna, který je umístěn v lapidáriu v Jaroměři.\n\nBohoslužby se konají o nedělích od 8.30, ve středy od 18.00 a v pátky od 18.00.\n\n"}
{"id": "1271798", "url": "https://cs.wikipedia.org/wiki?curid=1271798", "title": "Zápalník", "text": "Zápalník\n\nZápalník je součástka bicího ústrojí ručních palných zbraní. Při výstřelu úderník narazí na zápalník a ten přenese úder na zápalku náboje. \n\nMísto, kterým zápalník udeří do zápalky náboje se nazývá hrot zápalníku. Musí jít o malou plochu, ale zároveň hrot zápalníku nesmí zápalku prorazit. Úkolem hrotu je promáčnout dno zápalky ke kovadlince tak, aby došlo k zažehnutí. Pro náboje se středovým zápalem se obvykle používá půlkulatý hrot. Příkladem výjimky jsou pistole Glock. Pro náboj s okrajovým zápalem, například .22 Long Rifle se používá většinou hrot pravoúhlý. \n\nVzdálenost o kterou se hrot zápalníku vysune je důležitý údaj související s konstrukcí nábojů a zápalek. Následující tabulka ukazuje doporučené hodnoty pro lovecké zbraně podle předpisů v Rakousku. \nU některých konstrukcí zbraní bývá zápalník spojen s úderníkem. V tomto případě jde o úderník s integrovaným zápalníkem (nebo jen úderník se zápalníkem). Tento princip je použit například u pistolí Glock. Používání pojmu úderník se zápalníkem nebývá v některých pramenech důsledné. Někteří autoři používají jen pojem zápalník a v jiných zdrojích je použit pro stejnou součástku pojem úderník. Zápalník jako samostatná součástka je použit například v pistoli CZ 75, nebo u útočné pušky Samopal vzor 58.\n\nHrot zápalníku zanechává při úderu na dno zápalky (respektive dno nábojnice u střeliva s okrajovým zápalem) stopu, podle které může být prováděna idetifikace zbraně ve které byla použita zkoumaná nábojnice. V principu jde o porovnání otisků mikro-nerovností vzniklých na povrchu hrotu zápalníku při výrobě. \n\nÚderník\n"}
{"id": "1271808", "url": "https://cs.wikipedia.org/wiki?curid=1271808", "title": "Okna (zámek)", "text": "Okna (zámek)\n\nOkna jsou přestavěný zámek ve stejnojmenné vesnici u Polep v okrese Litoměřice. Postaven byl na místě gotické tvrze v letech 1712–1717. Na konci osmnáctého století byl rozdělen na dvě samostatné části postupně upravované k hospodářským účelům.\n\nPrvním panským sídlem v Oknech byla tvrz poprvé zmiňovaná v roce 1390. Vesnice byla rozdělena mezi Michalce z Nučnic, jeho bratry a litoměřického měšťana Lavolu. Dalšími známými majiteli byli na počátku patnáctého století bratři Pešík, Martinec a Bohuslav z Minic. Posledním příslušníkem jejich rodu v Oknech byl Kryštof z Minic, jehož vdova Anna zde žila v roce 1454, ale již o rok později tvrz patřila husitskému hejtmanovi Václavu Cardovi z Petrovic, který Okna připojil k úštěckému panství, a zdejší tvrz zpustla.\n\nPo roce 1625 vesnici se zchátralou tvrzí, pivovarem a mlýnem získali litoměřičtí jezuité. Na počátku osmnáctého století přenesli správu panství z Oken do Litoměřic, a nechali přestavět tvrz na barokní zámek. Stavbu v letech 1712–1717 řídil nejspíše stavitel Octavio Broggio. Během raabizace po zrušení jezuitského řádu v roce 1773 byl zámek rozdělen mezi dvě usedlosti a adaptován k hospodářským účelům. Později v něm byla zřízena sušárna chmele.\n\nPozdější úpravy smazaly původní vzhled zámku. V přízemí se dochovala část stropu s barokními štuky a před vjezdem se ve druhé polovině dvacátého století nacházela část ostění gotického portálu vybouraného při stavbě sušárny chmele.\n\n\n"}
{"id": "1271817", "url": "https://cs.wikipedia.org/wiki?curid=1271817", "title": "Abierto Mexicano Telcel 2017", "text": "Abierto Mexicano Telcel 2017\n\nAbierto Mexicano Telcel 2017 presentado por HSBC byl společný tenisový turnaj mužského okruhu ATP World Tour a ženského okruhu WTA Tour, hraný v areálu Mundo Imperial Acapulco Princess na dvorcích s tvrdým povrchem. Probíhal mezi 27. únorem až 4. březnem 2017 v mexickém Acapulcu jako 24. ročník mužské poloviny a 17. ročník ženské části turnaje.\n\nMužský turnaj se řadil do kategorie ATP World Tour 500 a jeho dotace činila 1 469 745 amerických dolarů. Ženská polovina hraná s rozpočtem 250 000 dolarů byla součástí kategorie WTA International Tournaments.\n\nNejvýše nasazenými hráči v singlových soutěžích se stali druhý tenista světa Novak Djoković ze Srbska a dvacátá devátá hráčka žebříčku Mirjana Lučićová Baroniová z Chorvatska. Jako poslední přímí účastnici do dvouher nastoupili 67. izraelský hráč žebříčku Dudi Sela a 100. italská žena klasifikace Francesca Schiavoneová.\n\nPrvní titul z kategorie ATP 500, a třináctý celkově, získal 29letý Američan Sam Querrey, jenž ve finále ukončil acapulskou 14zápasovou neporazitelnost světové šestky Rafaela Nadala. Vítězkou ženské dvouhry se stala 27letá Ukrajinka Lesja Curenková, jež na okruhu WTA Tour vyhrála i třetí finálový duel. První trofej v probíhající sezóně si z mužské čtyřhry odvezla britsko-brazilská dvojice Jamie Murray a Bruno Soares. Druhý společný titul v ženském deblu získal chorvatsko-australský pár Darija Juraková a Anastasia Rodionovová.\n\nNásledující hráčí obdrželi divokou kartu do hlavní soutěže:\n\nNásledující hráč obdržel do hlavní soutěže zvláštní výjimku:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující hráčky obdržely divokou kartu do hlavní soutěže:\n\nNásledující hráčky se probojavaly do hlavní soutěže z kvalifikace:\n\n\n\nNásledující pár obdržel divokou kartu do hlavní soutěže:\n\n\n\n\n\n"}
{"id": "1271827", "url": "https://cs.wikipedia.org/wiki?curid=1271827", "title": "FK Dúbravka", "text": "FK Dúbravka\n\nFK Dúbravka (celým názvem: Futbalový klub Dúbravka) je slovenský fotbalový klub, který sídlí v bratislavské městské části Dúbravka. Založen byl v roce 1949. Klubové barvy jsou modrá a červená. Od sezóny 2015/16 působí v páté lize Oblastného futbalového zväzu Bratislava-mesto (5. nejvyšší soutěž).\n\nSvé domácí zápasy odehrává na stadionu FK Dúbravka.\n\nZdroj: \n\n\n\nZdroj: \n\n\n\nZdroj: \n\n"}
{"id": "1271832", "url": "https://cs.wikipedia.org/wiki?curid=1271832", "title": "Saint-Ulrich", "text": "Saint-Ulrich\n\nSaint-Ulrich je francouzská obec v departementu Haut-Rhin v regionu Grand Est. V roce 2014 zde žilo 309 obyvatel.\n\nObec leží u hranic departementu Haut-Rhin s departementem Territoire de Belfort, tedy i u hranic regionu Grand Est s regionem Burgundsko-Franche-Comté.\n\nSousední obce jsou: Altenach, Ballersdorf, Fulleren, Mertzen, Strueth a Suarce (Territoire de Belfort).\n\n\"Počet obyvatel\"\n\n"}
{"id": "1271834", "url": "https://cs.wikipedia.org/wiki?curid=1271834", "title": "Abú Umar aš-Šíšání", "text": "Abú Umar aš-Šíšání\n\nTarchan Batirašvili (gruzínsky: , 11. února 1986, Birkiani, Gruzínská SSR - 10. července 2016), více známý pod jeho partyzánským jménem Abú Umar aš-Šišan nebo Omar aš-Šišan (arabsky: أبو عمر الشيشاني, což znamená \"Omar čečenský\") byl etnický Čečenec, veterán z rusko-gruzínské války a jedním z vůdců islámského státu v Iráku a Levantě. Jednotky pod jeho velením se zúčastnily útoků na syrské vojenské základny v okolí města Aleppa. Byl považován za jednoho z nejvlivnějších vůdců syrských opozičních sil.\n\nNarodil se v roce 1986 v obci Birkiana jako syn křesťanského otce Tejmuraze Batirašviliho. V mládí pracoval jako pastýř. Po absolvování střední školy v roce 2007 byl povolán do gruzínské armády a zúčastnil konfliktu v Jižní Osetii. Podle slov jeho otce chtěl udělat vojenskou kariéru, ale byla mu diagnostikována tuberkulóza a byl propuštěn z armády ze zdravotních důvodů.\nNa podzim roku 2010 byl odsouzen na tři roky vězení na základě obvinění z nelegálního držení zbraní. V roce 2012, po předčasném propuštění z vězení, žil v Turecku, později v Jemenu, Egyptě a nakonec odešel do Sýrie. Důvod odchodu byla těžká finanční situace. Podle jeho otce: \"Teď říká, že tam šel (do Sýrie) kvůli své víře, ale vím, že to udělal proto, že jsme byli chudí\".\nByl zabit v červenci 2016 v důsledku amerického leteckého útoku.\n"}
{"id": "1271837", "url": "https://cs.wikipedia.org/wiki?curid=1271837", "title": "Jiří Němeček (fotbalový brankář, 1948)", "text": "Jiří Němeček (fotbalový brankář, 1948)\n\nJiří Němeček (* 26. června 1948) je bývalý český fotbalový brankář.\n\nV československé lize chytal za SONP Kladno. Nastoupil ve 3 ligových utkáních.\n\n"}
{"id": "1271838", "url": "https://cs.wikipedia.org/wiki?curid=1271838", "title": "I Munjol", "text": "I Munjol\n\nI Munjol (hangul 이문열, transkripce I Mun-jǒl, Yi Mun-yol, * 18. května 1948, Soul) je jihokorejský spisovatel.\n\nNarodil se krátce před vypuknutím korejské války. Jeho otec, jenž studoval v Japonsku a byl stoupencem komunistického režimu, v roce 1951 opustil rodinu a přeběhl do Severní Koreje. Jeho rodina byla politicky stigmatizována a žila pod neustálým policejním dohledem. V roce 1968 složil úspěšně přijímací zkoušku na Soulskou státní univerzitu a do roku 1970 zde studoval koreanistiku. Posléze avšak univerzitu opustil.\n\n\n\n"}
{"id": "1271862", "url": "https://cs.wikipedia.org/wiki?curid=1271862", "title": "Seznam karmelitánských klášterů", "text": "Seznam karmelitánských klášterů\n\nToto je nekompletní seznam karmelitánských klášterů.\n"}
{"id": "1271869", "url": "https://cs.wikipedia.org/wiki?curid=1271869", "title": "Kim Jongha", "text": "Kim Jongha\n\nKim Jongha (hangul 김영하, transkripce Kim Young-ha, Kim Yeong-ha, Kim Jŏng-ha, * 11. listopadu 1968, Kangwon) je jihokorejský spisovatel.\n\nKim Jongha se narodil v jihokorejské provincii Kangwon. Z důvodu otravy oxidem uhličitým utrpěl ztrátu paměti a nepamatuje si svých prvních deset let života. Na univerzitě studoval ekonomiku podniku. Během univerzitních studií se avšak věnoval více tradiční korejské hudbě nežli svému oboru; aktivně se také angažoval v tehdejším studentském hnutí.\n\nJeho literární prvotinou je román \"Mám právo se zničit\", o němž se posléze s obavami domníval, že by mohl mít na společnost stejně negativní vliv jako Goethův román \"Utrpení mladého Werthera\".\n\n\n\n"}
{"id": "1271871", "url": "https://cs.wikipedia.org/wiki?curid=1271871", "title": "Žudr", "text": "Žudr\n\nŽudr je masivní rizalit vystupující před průčelí domů v tradičním lidovém stavitelství v oblasti Hané. Střecha žudru, který obvykle přiléhal k bočně orientované usedlosti, bývala nejčastěji valbová avšak dochovaly se i žudry zakryté sedlovými střechami. Žudry na Hané byly nejčastěji budovány jako otevřené místnosti s klenbou a širokými okenními oblouky. Přízemí žudru sloužilo jako vchod do domu či jako předsíň, v patře žudru pak bývala situována sýpka či komora. V průčelí žudru bývala umístěna soška světce chránícího dům. \n\nŽudry jako charakteristické prvky hanáckých domů byly jejich součástí až do konce 19. století, kdy s přestavbou většiny statků nebyly žudry u těchto stavení zachovávány. Dochovaly se tak již pouze na několika místech. Kromě Hané je možné podobný stavební prvek vypozorovat také v oblasti Dolního Rakouska či Burgenlandu. V oblasti Malé Hané bývá horní část žudru, využívaná jako roubená sýpka s malými okny, označována jako \"žondr\". \n\n"}
{"id": "1271886", "url": "https://cs.wikipedia.org/wiki?curid=1271886", "title": "TJ Jarovce Bratislava", "text": "TJ Jarovce Bratislava\n\nTJ Jarovce Bratislava (celým názvem: Telovýchovná jednota Jarovce Bratislava) je slovenský fotbalový klub, který sídlí v bratislavské městské části Jarovce. Založen byl v roce 1949 pod názvem DŠO Sokol Jarovce. Klubové barvy jsou bílá a zelená. Od sezóny 2014/15 působí v páté lize Oblastného futbalového zväzu Bratislava-mesto.\n\nSvé domácí zápasy odehrává v areálu TJ Jarovce.\n\nZdroj: \n\n\n\nZdroj: \n\n\n\nZdroj: \n\n"}
{"id": "1271906", "url": "https://cs.wikipedia.org/wiki?curid=1271906", "title": "Stefan Grabiński", "text": "Stefan Grabiński\n\nStefan Grabiński (26. února 1887, Kamionka Strumiłowa – 12. listopadu 1936, Lvov) byl polský spisovatel fantastické literatury a hororů. Bývá nazýván \"polským Edgarem Allanem Poeem\". V Česku zůstával do prvního českého vydání v roce 2012 nepovšimnut.\n\nNarodil se v Haliči, jeho otec Dionysius Grabiński byl soudcem, matka Eugenia z Czubków byla učitelkou hudby. Spolu s ním vyrůstaly tři sestry. Rodina žila v Samboru, kde začal studovat místní gymnázium. Po smrti otce se rodina přestěhovala do Lvova a tam v roce 1905 středoškolská studia ukončil. Polskou literaturu a klasickou filologii vystudoval na Fakultě filologie na univerzitě ve Lvově v letech 1905—1911. \n\nPo studiích působil jako polský učitel na středních školách ve Lvově. V letech 1914-1915 pobýval v Rakousku, v roce 1927 navštivil Itálii a Rumunsko. V letech 1917-1921 byl učitelem v Przemyslu.\n\nV letech 1917—1921 byl ženat s učitelkou hudby Kazimierou Korwin-Gąsiorowskou, se kterou měl dvě dcery.\n\nV roce 1909 vydal pod pseudonymem \"Stefan Żalny\" literární prvotinu - sbírku novel \"Z wyjątków. W pomrokach wiary.\", která nebyla úspěšná. Až v roce 1918 kritika příznivě přijala jeho druhou sbírku \"Na wzgórzu róż\". Literární úspěch ho potkal až v roce 1919, kdy vyšla jeho sbírka povídek ze železničního prostředí \"Demon ruchu\".\n\nV roce 1931 odešel z důvodu pokročilé tuberkulózy do důchodu a léčil se v obci Brzuchowice nedaleko Lvova. Tam se o něj starala matka, jeho děti se ho z obavy před nákazou stranily. Jeho zdravotní stav mu už neumožňoval psát.\nZemřel v chudobě, zapomenutý a opuštěný téměř všemi přáteli. Byl pohřben ve Lvově.\n\nNa jeho dílo měla od studentských let vliv dědičná tuberkulóza a vroucí religiozita. Výraznou inspirací byla pro Grabinského díla E. A. Poea, R.L. Stevensona, Gustava Meyrinka či H.G. Wellse. Naopak, jak uvedl ve svém díle \"Wyznanie\" (Vyznání, 1926,) E. T .A. Hoffmanna odmítal jako \"nudného, rozvleklého a chaotického německého romantika\". S podobně zaměřeným dílem H. P. Lovecrafta se nejspíš neseznámil.\n\n\n\n\nPro českou veřejnost byl Grabiński po celé 20. století neznámý autor. \n\nV dětství se zranil na ruce, kterou lékaři doporučovali amputovat. Léčiteli z jeho okolí se podařilo ruku zachránit a vyléčený Stefan pak pokládal své uzdravení za výsledek působení tajemných jevů a nejspíš proto byl fascinován posmrtným životem.\n\n"}
{"id": "1271907", "url": "https://cs.wikipedia.org/wiki?curid=1271907", "title": "Via Amerina", "text": "Via Amerina\n\nVia Amerina byla římskou cestou vedoucí z Říma do Ameria a Perugie. Byla zbudována v letech 241-240 př. Kr. jako odbočka silnice Via Cassia. Od té se odkláněla ve městě Baccane a mířila k severu přes Civita Castellana, Falerii, Todi a Perugii a poté se napojovala zpět na Via Cassia v Clusiu.\n"}
{"id": "1271912", "url": "https://cs.wikipedia.org/wiki?curid=1271912", "title": "Ernest Cline", "text": "Ernest Cline\n\nErnest Christy Cline (* 29. března 1972) je americký spisovatel, scenárista a performer slam-poetry. Je znám především díky svým románům Ready Player One a Armada a také spolupracoval na scénáři pro nadcházející filmovou adaptaci svého díla Ready Player One, které se ujal Steven Spielberg.\n\nCline se narodil ve městě Ashland v Ohiu, je synem Faye Imogene (Williams) a Ernesta Christy Cline. Jeho mladší bratr Eric je majorem námořní pěchoty Spojených států, která se specializuje jako technik EOD (armádní pyrotechnická jednotka). Je ženatý s básnířkou a spisovatelkou literatury faktu Cristin O'Keefe Aptowicz, se kterou se setkal na National Poetry Slam v roce 1998. Jeho celkově nejoblíbenější videohrou je Black Tiger, která se hluboce promítá do zápletky románu Ready Player One.\n\nOd roku 1997 do roku 2001 Cline svou práci představil na několika výstupech na Austin slam poetry. Stal se Austin Poetry Slam Champ v letech 1998 a 2001 a soutěžil v Austin Poetry Slam Teams na Austin National Poetry Slam v roce 1998 a na Seattle National Poetry Slam v roce 2001. Mezi jeho nejznámější kousky patří \"Dance, Monkeys, dance\", \"Nerd Porn Auteur\" a \"When I Was a Kid.\" Cline následně přepracoval \"Dance, Monkeys, Dance\" na vzdělávací film, který se později stal virálním a nyní je přeložen do 29 různých jazyků.\n\nV roce 2001 Cline publikoval sbírku svých slamových vystoupení – Jak je důležité míti Filipa, a vydal album „The Geek Wants Out“, obojí prodával prostřednictvím svých webových stránek. Na podzim 2013 Write Bloody Publishing publikovalo nové vydání Jak je důležité míti Filipa v novém přebalu ilustrovaném Garym Musgravem a novými vnitřními ilustracemi, které vytvořil Len Peralta.\n\nV roce 1996 Cline napsal pokračování (Buckaroo Banzai Against the World Crime League) k filmu W. D. Richtera z roku 1984 The Adventures of Buckaroo Banzai Across the 8th Dimension) a zpřístupnil jej na internetu. V roce 1998 byl o Clinův scénář Fanboys velký zájem v Austinu v Texasu, včetně zmínky na internetových stránkách Harryho Knowlese „Ain’t it cool News“. Na konci roku 2005 koupila Weinstein Company jeho scénář Fanboys, kde později obsadili Sam Huntington, Chris Marquette, Dan Fogler, Jay Baruchel a Kristen Bell jako hlavní postavy. Fanboys měl premiéru 6. února 2009.\n\nTaké v létě roku 2008 Lakeshore Entertainment oznámili produkci Clinova scénáře Thundercade. Thundercade popisuje příběh třicetiletého muže závislého na videohrách, který se dozví, že nějaký mladý hráč porazil jeho rekord, který on dobyl kdysi, když byl teenager. Pak cestuje se svými přáteli na největší světové herní mistrovství, Thundercade, s cílem obnovit svou zašlou slávu.\n\nCline se také podílí na napsání scénáře pro filmové adaptace jeho dvou románů, Ready Player One a Armada.\n\nV červnu 2010 Cline dal svůj první román Ready Player One do aukce u Crown Publishing Group (divize společnosti Random House). Filmová práva k románu byla prodána následující den společnosti Warner Bros a Cline měl spolupracovat na napsání scénáře. O deset měsíců později, s vydáním hardbacku, který se shoduje s vydáním paperbacku, Cline odhalil na svém blogu, že jak brožovaná, tak vázaná vydání Ready Player One obsahují komplikovaně skrytý easter egg. Toto odhalení spustilo vlnu testování videoher, podobně jako v ději románu. Cline také sdělil, že hlavní cenou v soutěži bude DeLorean z roku 1981. Cena byla udělena v roce 2012. Brožovaný výtisk se v současné době publikuje v 17. vydání. Jeho druhou knihou je Armada vydaná 14. července 2015 u Crown Publishing Group. Dne 7. prosince 2015 Cline oznámil prodej filmových práv k Armada studiu Universal Pictures za sedmimístnou částku. Třetí román byl oznámen v srpnu 2015.\n\n"}
{"id": "1271915", "url": "https://cs.wikipedia.org/wiki?curid=1271915", "title": "Entrepôt", "text": "Entrepôt\n\nEntrepôt [fr. výslovnost a (n) trpo, angl. výslovnost ontrpou] je slovo, které ve francouzštině znamená:\nSlovo vzniklo ve francouzštině v 17. století (etymologie: ze slovesa entreposer = (v tehdejší francouzštině :) \"vsunout časový interval\", přičemž zakončení slova bylo později přizpůsobeno staršímu slovu depo = depozit, sklad). Slovo přešlo v 18. století i do angličtiny (v 19. století se v podobném významu používalo běžně i v němčině, češtině apod.), kde znamená totéž jak je uvedeno výše pro francouzštinu, ale především znamená významy 2. a 4. a kromě toho může dnes znamenat i všeobecně obchodní centrum. \n\nEntrepôty byly podstatné v středověku a na začátku novověku, když kvetla kolonizace Ameriky, Asie Evropou. Nejrozšířenější byly v 19. století. Výhoda takových míst/skladů byla skutečnost, že nebylo třeba přepravovat zboží najednou celou (dlouhou a riskantní) trasou od výrobce až do cíle, ale (vzhledem k tomu, že v entrepôtech odpadlo clo) bylo možné trasu rozdělit na menší úseky, přičemž každý (kromě posledního) končil v některém entrepôtě na trase. V entrepôtě zboží převzal s cenovou přirážku další obchodník-přepravce a dopravil ho do dalšího entrepôtu atd. Cenové přirážky vytvářely zisk pro entrepôty a přepravce-obchodníky. Mezi známé entrepôty patří Amsterdam, Boma, Macao, New Orleans nebo Colón\n\n\n"}
{"id": "1271918", "url": "https://cs.wikipedia.org/wiki?curid=1271918", "title": "Seznam dílů seriálu Ajťáci", "text": "Seznam dílů seriálu Ajťáci\n\nToto je seznam dílů seriálu \"Ajťáci\". Britský televizní sitcom \"The IT Crowd\", v Česku uváděný jako \"Ajťáci\" (Česká televize) nebo \"Partička IT\" (zprvu HBO), vytvořil Graham Linehan a stanice Channel 4 jej jako šestidílnou minisérii vysílala poprvé 3. února 2006. Později přibyly další tři šestidílné řady a celý seriál byl završen speciálem s dvojnásobnou stopáží, odvysílaným 27. září 2013. V původním znění s českými titulky seriál uvedla Česká televize, český dabing pořídila kabelová televize HBO.\n\n<onlyinclude></onlyinclude>\n\n"}
{"id": "1271936", "url": "https://cs.wikipedia.org/wiki?curid=1271936", "title": "Ruskin Bond", "text": "Ruskin Bond\n\nRuskin Bond (* 19. května 1934 Kasauli, Himáčalpradéš) je indický spisovatel, který v roce 1992 získal cenu \"Sahitya Academy Award\" za knihu \"Our Trees Still Grow in Dehra\" psanou v angličtině. Dalším oceněním získaným v roce 1999 bylo \"Padma Shri\" a v roce 2014 \"Padma Bhushan\". Je uznávaný Indickou Radou pro dětské vzdělávání za jeho tvorbu dětské literatury. Se svou adoptivní rodinou žije v indickem Landouru.\n\nVětšina jeho děl je ovlivněna životem v horských stanicích na úpatí Himálají, kde strávil své dětství. Svůj první román \"The Room On The Roof\", napsal ve svých 17. letech a publikoval jej, když mu bylo 21 let. Román částečně vychází ze zkušeností jeho přátel i vlastních zkušeností prožité v malém pronajatém pokoji v Déhrádúnu. Svá dřívější díla psal, aniž by byla určena konkrétním čtenářům. Na přání vydavatele později své psaní usměrnil, a jeho první kniha \"The Angry River\" v 70. letech a následně i druhá kniha \"The Blue Umbrella\" byla určena dětem. K tvorbě pro děti prohlásil \"\"Měl jsem docela osamělé dětství a to mi pomáhá pochopit děti lépe.\"\" Jeho práce odráží vlastní zkušenosti z angloindického prostředí a také měnící se politické, sociální a kulturní aspekty v Indii. Prohlásil, že zatímco jeho autobiografické dílo \"Rain in the Mountains\", bylo o jeho letech strávených v Mussoorii, v díle \"Scenes from a Writer’s Life\" popisuje svých prvních 21 let. Toto dílo pojednává o jeho cestě do Anglie, jeho snaze najít vydavatele pro svou první knihu \"The Room on the Roof\" a jeho touze, vrátit se zpět do Indie. \"To také vypovídá hodně o mých rodičích,\" řekl Bond a dodal „\"Kniha končí vydáním mého prvního románu a rozhodnutím učinit psaní svou obživou, což v podstatě popisuje, jak jsem se stal spisovatelem.\"\n\nBollywoodský film \"Junoon\" z roku 1978 je založen na jeho historické novele \"A Flight of Pigeons\". Film produkoval Shashi Kapoor a režisérem byl Shyam Benegala. Některé příběhy byly začleněny do indických školních osnov, včetně \"The Night Train at Deoli, Time Stops at Shamli and Our Trees Still Grow in Dehra\". V roce 2005 bollywoodský režisér Vishal Bhardwaj natočil film založený na jeho populárním románu pro děti, \"The Blue Umbrella\". Film vyhrál národní cenu za nejlepší dětský film.\n\n\n\n"}
{"id": "1271939", "url": "https://cs.wikipedia.org/wiki?curid=1271939", "title": "Zaoblouková pánev", "text": "Zaoblouková pánev\n\nZaoblouková pánev ( nebo \"retro-arc basin\") je mořské sedimentační prostředí související s ostrovními oblouky a subdukčními zónami.\n\nZaobloukové pánve vznikají na konvergentních okrajích tektonických desek. V současnosti se nachází většina takových pánví v západní části Tichého oceánu. Většina z nich vznikla v důsledku tenzních sil při subdukci oceánské kůry. Zaobloukové pánve sice původně nebyly koncepcí deskové tektoniky přímo předpokládány, ale plně zapadají do moderních koncepcí vysvětlujících chladnutí Země.\n\nPoté co byla teorie deskové tektoniky uznána odbornou geologickou veřejností, se předpokládalo, že konvergentní okraje desek jsou zónami stlačování – komprese. Nad subdukčními zónami se žádné zaobloukové pánve nepředpokládaly. Hypotéza, že na některých konvergentních okrajích desek dochází k rozpínání kůry poprvé předestřel Dan Karig, postgraduální student Scrippsova oceánografického institutu v La Jolla v Kalifornii začátkem 70. let 20. století, po několika mořsko-geologických expedicích do oblasti západního Pacifiku.\n\nZaobloukové pánve jsou nejčastěji několik stovek až tisíc kilometrů dlouhé a poměrně úzké, mají maximálně šířku několik stovek kilometrů. Jejich omezená šířka je pravděpodobně důsledkem závislosti magmatické aktivity fluid a konvexí v zemském plášti, které se koncentrují v blízkosti subdukční zóny. Míra roztahování kůry se může měnit od velmi pomalé (Marianský příkop, několik cm ročně), po velmi rychlou (pánev Lau, 15 cm za rok). Na jejich dně dochází k výlevům bazaltu podobným výlevům na středooceánských hřbetech. Hlavní rozdíl je v tom, že bazalty zaobloukových pánví jsou často velmi bohaté na vodu, jejíž obsah dosahuje 1 – 1,5 hmotnostních procent HO, zatímco theoleitické bazalty středooceánských hřbetů jsou velmi suché, většinou obsahují méně než 0,3 hmotnostních procent HO. Vysoký obsah vody v bazaltu zaobloukových pánví je pravděpodobně způsoben únikem vody ze subdukované desky do nadložních hornin plášťového klínu.\n\nZaoblúkové pánve se odlišují od středooceánských hřbetů zejména typickou asymetrií rychlosti rozpínání oceánského dna, ta však může mít významně rozdílný charakter i u jednotlivých pánví. Například ve střední části Marianského příkopu je rychlost rozpínání 2 až 3krát větší než na jeho západním okraji, zatímco v jeho jižní části, kde pozice středu rozpínání přiléhajícího k vulkanickému oblouku naznačuje, že celková akrece kůry je zde téměř stoprocentně asymetrická. Přesně opačná situace je na severní straně, kde je asymetrie také vyvinuta. Jiné zaobloukové pánve, jako například Lau, prošly rozsáhlými riftovými skoky a šířením ze vzdálenějších do oblastí bližších oblouků. Současné rozpínání je však poměrně symetrické, pouze s malými riftovými skoky. Důvod asymetrického rozpínání dna zaobloukových pánví není stále přesně objasněn. Předpokládá se, že asymetrii rozpínání podél osy oblouku vyvolává rozdílný teplotní tok a hydratační gradient, plášťový klín a specifický vývoj od riftingu k rozpínání.\n\nVznik zaobloukových pánví je spojen s předpokládaným procesem ústupu subdukční zóny proti smyslu pohybu subdukující desky (). To má za následek roztažení a ztenčení zemské kůry v prostoru budoucí zaobloukové pánve. Sedimentace zde může probíhat na oceánském typu kůry, kdy převažují hlubinné pelagické sedimenty, ze strany vulkanického oblouku jsou obvykle přinášeny turbidity vulkanoklastického materiálu. Ty dotvářejí její asymetrický charakter, protože jsou často převažujícími sedimenty. Pánve na kontinentálním typu kůry mohou být naplněny klastickým materiálem, ale i šelfovými uhličitany.\n\nAktivní zaobloukové pánve se nacházejí v Marianském souostroví, Kermadecko-tongské subdukční zóně, poblíž ostrova Manus (Papua-Nová Guinea), severně od Fidži. Ve Středomoří jsou to například Tyrhénské a Egejské moře. Většina zaobloukových pánví se nachází v západním Pacifiku. Ne všechny jsou spojeny se subdukčními zónami, v oblasti středních And jsou spojeny s předobloukovou kompresí. Existují také zaniklé pánve, které nebyly zničeny orogenezí, jako například pánev Parece Vela-Shikoku, Japonské moře a Kurilská pánev. Předpokládá se, že zaobloukovou pánví byl i Meliatsko-halštatský oceán v Západních Karpatech.\n"}
{"id": "1271941", "url": "https://cs.wikipedia.org/wiki?curid=1271941", "title": "Belleville (Ontario)", "text": "Belleville (Ontario)\n\nBelleville je kanadské město v provincii Ontario. Bylo pojmenováno v roce 1816 podle Lady Arabelly Gore na paměť její návštěvy s Francisem Gorem jeho ženou. Nachází se v ústí řeky Moiry do zálivu Quinte jezera Ontaria. Je sídlem Hastings County, i když je na něm nezávislé a je také centrem regionu Bay of Quinte.\n\nV roce 2011 v něm žilo 49 454 obyvatel.\n"}
{"id": "1271958", "url": "https://cs.wikipedia.org/wiki?curid=1271958", "title": "Vložná hlaveň", "text": "Vložná hlaveň\n\nVložná hlaveň je hlaveň menší ráže vkládaná do vývrtu hlavně větší ráže. Zákon o zbraních zařazuje vložnou hlaveň a vložnou nábojovou komoru mezi hlavní části zbraně. To znamená, že jejich vlastnění je podmíněno zbrojním průkazem, nebo zbrojní licencí. Vložná hlaveň i vložná nábojová komora mají svůj vlastní průkaz zbraně. \n\nVložná nábojová komora je komora vkládaná do nábojové komory pro náboj větší ráže. Střela odpálená ve vložné nábojové komoře prochází po opuštění vložné nábojové komory původní hlavní zbraně. \n\nPrvním důsledkem použití vložných hlavní je zvýšení váhy zbraně a mění se i její těžiště. \n\nPři použití vložné hlavně (nábojové komory) je využíván spoušťový a bicí mechanismus zbraně, do které byl vložný prvek použit. Vytahovač nábojů i zásobovací ústrojí původní zbraně jsou kontruované na jinou ráži a výkon náboje. Proto použití vložné hlavně často vede k tomu, že zbraň se stává jednorannou. \n\nPro pistoli CZ 75 vyrábí česká zbrojovka adaptér Kadet. Tento adaptér není z pohledu zákonné definice vložnou hlavní. Naopak adaptér pro CZ 83 z ráže 9mm .22 LR je vytvořen jako vložná hlaveň, protože pistole CZ 83 má hlaveň pevně připojenou k rámu. Pro použití ráže .22 LR je také použít jiný závěr s jiným vytahovačem, slabší pružinou a také jiné zásobníky. Samonabíjecí funkce pistole je tak zachována i s vložnou hlavní. Pro útočnou pušku M16 je vyráběna vložná nábojová komora. Její použití vyžaduje výměnu závorníku, přičemž hlaveň je zachována. Pro střelivo menší ráže jsou dodávány speciální zásobníky.\n\nPoužití vložných hlavní a vložných nábojových komor není tak časté. Terminologie v angličtině není tedy ustálena. Pro vložnou hlaveň a vložnou nábojovou komoru používá více označení:\n\nJedna z možností použití vložné hlavně (případně vložné nábojové komory) je cvičení se zbraní. Takto lze cvičit některé návyky manipulace se zbraní s menšími náklady na střelivo.\n\nV určitém případně lze použít vložnou hlaveň jako náhradu kombinované zbraně k lovu přímo, nebo ji použít k dostřelu zvěře. Je při tom vždy nutno respektovat zákon o myslivosti. Zákon o myslivosti v hlavě páté v části nazvané „Zakázané způsoby lovu“ omezuje způsoby lovu například tím, že je dána minimální délka hlavně, minimální energie nábojů a jiná omezení. V některých zemích EU je povolena dostřelná rána krátkou zbraní a pro tyto země by mohlo mít použití vložné nábojové komory smysl. \nKromě zákona o myslivosti existují i relevantní omezení v zákonu o střelných zbraních. Tento zákon například požaduje deklarovat účel držení a nošení zbraní. \n"}
{"id": "1271966", "url": "https://cs.wikipedia.org/wiki?curid=1271966", "title": "Kontext (informatika)", "text": "Kontext (informatika)\n\nV informatice je kontext minimální množství dat, které úloha (kterou může být buďto proces nebo vlákno) musí uložit, aby mohla být bezpečně přerušena a později mohla pokračovat ve stejném bodě, jako byla přerušena. \n\nData patřící ke kontextu úlohy mohou být uložena v registrech procesoru, paměti RAM používané úlohou nebo v kontrolních registrech používaných některými operačními systémy ke spravování úlohy. \n\nÚložný prostor na disku (tedy soubory používané úlohou) za data patřící ke kontextu úlohy nejsou považovány v okamžiku změny kontextu. \n"}
{"id": "1271972", "url": "https://cs.wikipedia.org/wiki?curid=1271972", "title": "Albion Online", "text": "Albion Online\n\nAlbion Online je středověká fantasy MMORPG vyvinutá společností Sandbox Interactive, herním studiem se sídlem v Berlíně. Finální verze hry byla vydána 17. července 2017. Původně měl být ve hře free to play model, nakonec byl však ze hry koncem roku 2015 odstraněn.V této době je hra zase Free to play, hráči si zde však mohou zakoupit premiový účet.\n\n"}
{"id": "1271974", "url": "https://cs.wikipedia.org/wiki?curid=1271974", "title": "Acidantera dvoubarvá", "text": "Acidantera dvoubarvá\n\nAcidantera dvoubarvá (\"Gladiolus murielae\", syn. \"Acidanthera murielae\") je jednoděložná rostlina z čeledi kosatcovité, která pochází z jižní Etiopie. Je to víceletá hlíznatá rostlina. \n\nZásobním orgánem je víceletá cibulovitá hlíza dosahující maximálního obvodu 10 až 12 cm. Hlízy nejsou zimovzdorné. Rostlina je vysoká 80 až 100 cm a svými listy připomíná mečík (\"Gladiolus\"). Květy jsou bílé s tmavě červenohnědou skvrnou uvnitř kalichu. Květní lístky tvoří téměř pravidelnou hvězdici. Květy rozkvétají postupně po dobu 10- 14 dní. Kvete od srpna do října v závislosti na velikosti hlíz, skladovací teplotě a termínu výsadby. Pozdě vysazené rostliny často zamrzají v době kvetení. \"G. murielae\" má intenzivní vanilkovou vůni.\n\nVysazuje se od poloviny dubna na slunné stanoviště do hloubky 6-8 cm na vzdálenost 15-20 cm. Rostliny lze předpěstovat v hlubších květináčích. Vyžaduje dobře připravenou půdu. Nesnáší těžké a zamokřené půdy. Po zmrznutí nadzemní části je nutno hlízy vyjmout z půdy, rychle usušit, očistit a uskladnit při teplotě 15- 20 °C. Hnojí se podobně jako mečíky. Rostliny ani hlízy nevyžadují ošetření chemickými přípravky. Množí se dělením hlíz a semenem.\n\nVhodná k řezu. Ideální do menších skupin na záhonech.\n\n \n"}
{"id": "1271975", "url": "https://cs.wikipedia.org/wiki?curid=1271975", "title": "Malaysian Open 2017", "text": "Malaysian Open 2017\n\nAlya WTA Malaysian Open 2017 byl tenisový turnaj pořádaný jako součást ženského okruhu WTA Tour, který se odehrával v klubu TPC Kuala Lumpur na otevřených dvorcích s tvrdým povrchem DecoTurf. Probíhal mezi 27. únorem až 5. březnem 2017 v malajsijském hlavním městě Kuala Lumpur jako osmý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala ukrajinská světová desítka Elina Svitolinová, která před utkáním dnruhého kola ze soutěže odstoupila pro poranění levé dolní končetiny. Jako poslední přímá účastnice do dvouhry nastoupila 135. srbská hráčka žebříčku Aleksandra Krunićová.\n\nPremiérový singlový titul na okruhu WTA Tour vybojovala 20letá australská kvalifikantka Ashleigh Bartyová, která se v následném vydání žebříčku WTA poprvé v kariéře posunula do elitní světové stovky. V deblové soutěži triumfovala také Bartyová s krajankou Casey Dellacquovou, což pro vícenásobné finalistky grandslamu znamenalo zisk třetí společné trofeje.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n"}
{"id": "1271976", "url": "https://cs.wikipedia.org/wiki?curid=1271976", "title": "Václav Ventura", "text": "Václav Ventura\n\nVáclav Ventura (* 12. října 1951) je český řeckokatolický duchovní a vysokoškolský pedagog, někdejší první vedoucí Centra dějin české teologie při Katolické teologické fakultě Univerzity Karlovy v Praze. Zabývá se patrologií a monastickou teologií.\n\nPo maturitě pracoval jako zdravotní zřízenec. V letech 1970-1982 studoval postupně teologii na Cyrilometodějské bohoslovecké fakultě v Litoměřicích a na Komenského evangelické bohoslovecké fakultě v Praze, kde v roce 1982 složil státní závěrečné zkoušky. V této době byl také vysvěcen na řeckokatolického kněze ve společenství skryté církve Koinótés. V téže době redigoval (tehdy ještě ilegální) časopis Teologické texty.\n\nPo roce 1990 začal vyučovat na Univerzitě Karlově a také byl zařazen do kléru Apoštolského exarchátu řeckokatolické církve v České republice. Začal učit lékařskou etiku v Ústavu pro humanitní studia v lékařství při 1. LF UK. V roce 2001 se habilitoval na Cyrilometodějské teologické fakultě Univerzity Palackého v Olomouci. V témže roce začal přednášet patrologii a dějiny teologie na Katolické teologické fakultě Univerzity Karlovy v Praze. Stal se rovněž oblátem benediktinského opatství Panny Marie, sv. Jeronýma a slovanských patronů v Emauzích (OblSB).\n\n\n"}
{"id": "1271977", "url": "https://cs.wikipedia.org/wiki?curid=1271977", "title": "Postavme školu v Africe", "text": "Postavme školu v Africe\n\nPostavme školu v Africe je projekt Člověka v tísni který ve spolupráci s Junákem pořádá sbírku a benefiční akce. Cílem projektu je podpora vzdělávání v Etiopii. Získané finance jsou využívány na stavbu škol a jejich výbavení. V letech 2005 až 2016 bylo v rámci projektu postaveno 18 škol. \n\noficiální web\n"}
{"id": "1271981", "url": "https://cs.wikipedia.org/wiki?curid=1271981", "title": "Czech Sport Aircraft", "text": "Czech Sport Aircraft\n\nCzech Sport Aircraft, a.s. (zkratka CSA) je český výrobce malých sportovních letadel se sídlem v Kunovicích. Vyvíjí a vyrábí ultralehká letadla spadající do kategorie všeobecného letectví. Výrobu provádí v areálu zaniklého závodu Let Kunovice. V roce 2016 měla 80 zaměstnanců. Jediným akcionářem této společnosti je slovenská firma Assets Management. Jejím generálním ředitelem je Martin Jurík.\n\nJejím nejpopulárnějším typem je dvoumístný rekreační a výcvikový letoun SportCruiser, který se prodává hlavně na americkém trhu. Pro trh evropský je pak určen letoun PS-28 Cruiser. Celkem již bylo vyrobeno více než 600 těchto letounů.\n\nAkciová společnost Czech Sport Aircraft byla založena v roce 2008. V dubnu téhož roku odkoupila zkrachovalou kunovickou firmu Czech Aircraft Works včetně výroby dvoumístného letadla SportCruiser. Czech Sport Aircraft byla začátkem roku 2009 v insolvenčním řízení. Společnost následně provedla rozsáhlou restrukturalizaci podniku a rozšíření výrobních kapacit a zahájila činnosti vedoucí k získání certifikací pro výrobu a vývoj letadel podle norem evropské agentury EASA. \n\nV roce 2013 firma Czech Sport Aircraft vykázala tržby 85 milionů korun, z toho ze zahraničí přes 80 milionů, a čistý zisk dosáhl téměř 11 milionů. \n\nSpolečnost byla v roce 2015 druhá největší společnost na americkém trhu v kategorii výroby malých sportovních letadel, vyrobila celkem 31 letadel. Ve stejném roce společnost získala největší objednávku v historii, americká firma si objednala 16 letounů SportCruiser, jejichž souhrnná cena přesahovala 60 milionů Kč.\n\nCSA má v průběhu roku 2017 dokončit prodejní a servisní středisko pro americký trh. To se bude nacházet ve Floridském městě Sebastian. Postaví zde hangár o rozloze 1500 m², firma by zde měla zaměstnat 70 až 100 lidí. Tento záměr je realizovaný s partnerskou firmou Cruiser Aircraft. \n\n\n\n\n"}
{"id": "1271984", "url": "https://cs.wikipedia.org/wiki?curid=1271984", "title": "Big Punisher", "text": "Big Punisher\n\nChristopher Lee Rios také Big Pun (zkratka pro Big Punisher) (10. listopadu 1971 Bronx, New York – 7. února 2000 White Plains, New York) byl americký rapper. Poprvé se objevil na písních z alba Fat Joa \"Jealous One's Envy\". Zemřel v roce 2000 na infarkt.\n\nStudiová alba:\n\n"}
{"id": "1271985", "url": "https://cs.wikipedia.org/wiki?curid=1271985", "title": "Michal Müller", "text": "Michal Müller\n\nMichal Müller (* 20. června 1956, Praha) je český podnikatel, hudební skladatel a muzikolog. \n\nJe autorem četných skladeb komorních, symfonických, vokálních a také skladeb pro sólové nástroje, které jsou hrány na koncertních pódiích i festivalech v různých zemích. Ceněna jsou i jeho díla scénická (zejména jeho balety a komorní balety). Michal Müller je jedním z průkopníků sofistikované prostorové hudby po roce 1990 v Česku. V současnosti je stále více vyhledávaným autorem významných interpretů. Umělecky vychází z hlubokých znalostí soudobých hudebních technik, které díky svému muzikologickému vzdělání účelně kombinuje technikami historickými. Celý život si chrání své soukromí a tak většina jeho děl, včetně odborných a literárních vychází pod pseudonymy.\n\nMichal Müller se narodil 20. června 1956 v Praze. Od tří let se Michal Müller začal věnovat cizím jazykům, ale nejoblíbenější hračkou se mu stal klavír, na který se snažil zachycovat vše, co okolo sebe slyšel. Rodiče zjistili, že zvuky interpretuje s bezchybnou jistotou, proto jej dali brzy do učení k prof. Elišce Kleinové. V roce 1971 nastoupil do přípravky a od roku 1972 na konzervatoř, kde studoval violu u prof. Josefa Koďouska a J. Ruise a od roku 1975 skladbu u prof. Jiřího Válka, Oldřicha Semeráka a J. Felda. První ocenění ve skladatelských soutěžích získal již v roce 1976 a jeho absolventský kvintet pro harfu a smyčcový kvartet (nahrávka Českého rozhlasu z roku 1985) se stal předmětem četných rozborů a analýz i v zahraničí. Po úspěšném ukončení Pražské konzervatoře, nastoupil Michal Müller na hudební vědu na filosofické fakultě Karlovy univerzity a hudební teorii na HAMU. Doktorát získal v roce 1989. Své odborné hudební vzdělání prohluboval dalším systematickým soukromým studiem u renomovaných pedagogů. Po absolutoriu skladby a hudební vědy působil v redakci DILIA a v Supraphonu. Řadu let působil pedagogicky. V roce 1986 se stal krajským inspektorem kultury a posléze členem kulturní komise hl. m. Prahy. Od roku 1981 byl stálým přispěvatelem různých periodik a vytvořil množství hudebních recenzí a kritik, studií, aj. Od roku 1984 organizačně působí zejména v kultuře, umění, ale také v oblastech bojových sportů. Byl členem i předsedou několika kulturních komisí, vedoucím lektorského sboru a v roce 1990 byl pověřen vedením katedry hudby Akademie Jana Amose Komenského. V květnu 1990 byl jmenován předsedou Asociace tělesné a duševní kultury (organizace sdružující významné odborníky z různých oblastí) a v červnu 1990 se stal ústředním ředitelem ATDK. Po transformaci ATDK vytvořil z této organizace silný řetězec působící v řadě oblastí (vedle vydavatelství, nakladatelství, reklamní agentury, aj. jsou zde i uznávané realitní kanceláře. Na konci své aktivní sportovní kariéry byl předsedou Jamabushi, organizace sdružující trenéry a mistry různých bojových umění. V roce 2012 po vzoru svých předků obnovil konání „Salonů“, společenských akcí, kde se prezentují a schází významné osobnosti z různých oborů. \n\nKromě hudby, byla Müllerovou celoživotní láskou asijská kultura a bojové umění. Mnoho let intenzivně studoval fyziologii, psychologii, akustiku a muzikoterapii. Logicky tak vznikla promyšlená syntéza poznatků těchto oborů i v jeho vlastní umělecké tvorbě. Od roku 1984 organizačně působí zejména v kultuře, umění, ale také v oblastech bojových sportů. Byl členem i předsedou několika kulturních komisí, vedoucím lektorského sboru a v roce 1990 byl pověřen vedením katedry hudby UJAK. V květnu 1990 byl jmenován předsedou Asociace tělesné a duševní kultury (organizace sdružující významné odborníky z různých oblastí) a v červnu 1990 se stal ústředním ředitelem ATDK, která byla nejprve pouze podpůrnou organizací, ovšem po rozpadu Asociace a transformaci ATDK vytvořil z této organizace silný řetězec působící v řadě oblastí (vedle vydavatelství, nakladatelství, reklamní agentury, aj. jsou zde i uznávané realitní kanceláře). Na konci své aktivní sportovní kariéry byl předsedou Jamabushi, organizace sdružující trenéry a mistry různých bojových umění. V roce 2012 po vzoru svých předků obnovil konání společenských akcí, kde se schází významné osobnosti z různých oborů.\n\nCelý život si chrání své soukromí a tak většina jeho děl, včetně odborných a literárních vychází pod pseudonymy. \nMichal Müller je autorem četných skladeb komorních, symfonických, vokálních a  skladeb pro sólové nástroje, které jsou hrány na koncertních pódiích i festivalech v různých zemích světa. Ceněny jsou i jeho díla scénická (zejména jeho balety a komorní balety, uváděné na mezinárodních festivalech baletu a pantomimy) nebo scénická syntéza (například pořad Doteky z roku 1986, který získal různá ocenění a zazněl na přehlídkách nejúspěšnějších pořadů a po dobu několika let patřil mezi nejvíce reprízované scénické pořady). Je jedním z průkopníků sofistikované prostorové hudby po roce 1990 v Česku. Umělecky vychází z hlubokých znalostí soudobých hudebních technik, které díky svému muzikologickému vzdělání účelně kombinuje s technikami historickými. Jeho kompozice na posluchače působí komplexně a to především důsledným a aktivním využíváním prostředků a možností psychologie, akustiky a muzikoterapie. Proto na vnímavější posluchače skladby působí dlouho po odeznění vlastního provedení.\n\nPřehled vybraných skladeb, kde je oficiálně uvedeno jméno Michala Müllera:\n"}
{"id": "1272000", "url": "https://cs.wikipedia.org/wiki?curid=1272000", "title": "Josef Tieftrunk", "text": "Josef Tieftrunk\n\nJosef Tieftrunk (23. listopadu 1814 Bělá pod Bezdězem – 29. srpna 1889 Praha) byl český lékař.\n\nByl znám jako osobní lékař císaře Ferdinanda I. Dobrotivého ve výslužbě. Byl mecenášem umění a českým vlastencem. Ačkoliv zemřel v Praze, byl pohřben do pozdně empírové zděné hrobky na hřbitově u kostela Povýšení sv. Kříže v Bělé pod Bezdězem, jeho byl také dobrodincem.\n\n\n"}
{"id": "1272002", "url": "https://cs.wikipedia.org/wiki?curid=1272002", "title": "Brasil Open 2017", "text": "Brasil Open 2017\n\nBrasil Open 2017 byl tenisový turnaj pořádaný jako součást mužského okruhu ATP World Tour, který se odehrával v areálu Esporte Clube Pinheiros na otevřených antukových dvorcích. Probíhal mezi 27. únorem až 5. březnem 2017 v brazilském městě São Paulo jako sedmnáctý ročník turnaje.\n\nTurnaj s rozpočtem 520 285 dolarů patřil do kategorie ATP World Tour 250. Nejvýše nasazeným v singlové soutěži se stal dvacátý čtvrtý tenista světa Pablo Carreño Busta ze Španělska. Posledním přímým účastníkem v hlavní singlové soutěži se stal 106. španělský hráč žebříčku Íñigo Cervantes.\n\nUrugayec Pablo Cuevas se šestým singlovým titulem na okruhu ATP Tour stal druhým trojnásobným vítězem Brasil Open a prvním, jenž tento výkon dokázal bez přerušení. Deblovou trofej si odvezl brazilský pár Rogério Dutra da Silva a André Sá, který získal premiérovou společnou trofej.\n\nNásledující hráči obdrželi divokou kartu do hlavní soutěže:\n\nNásledující hráč obdržel do hlavní soutěže zvláštní výjimku:\n\nNásledující hráči postoupili z kvalifikace:\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n"}
{"id": "1272004", "url": "https://cs.wikipedia.org/wiki?curid=1272004", "title": "Klášter irských františkánů", "text": "Klášter irských františkánů\n\nNěkdejší klášter irských františkánů – hybernů existoval při bývalém kostele Neposkvrněného početí Panny Marie, dnes dům U Hybernů. Jeho raně barokní budova, v empíru přestavěná na celnici, se nachází v jižní části Náměstí republiky proti Obecnímu domu, u bývalého kostela na nároží Hybernské ulice na Novém Městě, Praze 1.\n\nNa místě kláštera irských františkánů původně existoval konvent milánských benediktinů ambroziánského ritu založený roku 1355 císařem Karlem IV. klášter s gotickým kostelem sv. Ambrože.\n\nV době husitských válek klášter utrpěl značné škody a později byl v menším rozsahu obnoven králem Jiřím z Poděbrad.\n\nPovolení založit klášter roku 1629 získali od císaře Ferdinanda II. irští františkáni, kteří pak vykupovali domy na místě budoucího kláštera. Ten byl vybudován jako novostavba v letech 1641–1654. Od roku 1653 začali s novostavbou barokního kostela Neposkvrněného početí Panny Marie podle plánu architekta Carla Luraga. Hyberni na klášterní zahradě údajně jako první v Čechách na počátku 18. století pěstovali brambory .\n\nV roce 1786 byl klášter zrušen v rámci církevních reforem císaře Josefa II. V roce 1806 došlo k odsvěcení kostela a následně byl klášter (1808–1811) i kostel (do 1813) přestavěn na celní úřad, podle kterého se dosud nazývá přilehlá ulice V Celnici. Přestavba silně zasáhla do vnější i vnitří podoby obou staveb. Zatímco samotný klášter byl opatřen nepříliš výraznými pravidelně členěnými fasádami, budova kostela je hmotná empírová budova s poměrně strohými rysy a charakteristickým mohutným průčelím s masivními dórskými sloupy. \n\nBudova někdejšího kostela Panny Marie je dnes známa jako dům U Hybernů a slouží jako výstavní síň a divadlo Hybernia. Rozlehlou budovu bývalého kláštera v roce 2015 prodal v aukci český stát utajenému investorovi, kterým je podle pozdějšího zjištění společnost slovenského podnikatele Milana Fiľa, kterému patří i firma provozující divadlo Hybernia.\n\nKlášterní knihovna obsahovala mimo jiné část šternberské knižní sbírky (zejména díky odkazu bratrů Ignáce Karla a Václava Vojtěcha ze Šternberka), které se později staly součástí sbírky v Národní knihovny, kam přešly po zrušení kláštera.\n\nHrabě Václav Vojtěch ze Šternberka, který podporoval umění a věnoval se vědecké práci, knihovně věnoval další cennou literaturu, usiloval o zachování dostupnosti knihovny pro veřejné účely. Provoz měli zajišťovat hyberni splečně s jeho dcerou Marie Terezie Paarová. Plán však nebyl realizován a 12. června 1724 se hybernové dohodli s pražskou univerzitou, že polovina inventáře náleží univerzitě, zejména pak knihy s právnickou a lékařskou tematikou, čímž se šternberská knihovna stala základem obnovené knihovny Univerzity Karlovy. \n\n\n"}
{"id": "1272011", "url": "https://cs.wikipedia.org/wiki?curid=1272011", "title": "Svatý Tomáš (Panenské ostrovy)", "text": "Svatý Tomáš (Panenské ostrovy)\n\nSvatý Tomáš ( \"\") je jedním z ostrovů Panenských ostrovů. Rozkládá se v západní části souostroví, od pobřeží Portorika je vzdálen přibližně 70 km. Nejvyšším bodem ostrova je Crown Mountain (473 m n. m.). Ostrov na délku měří 20 km, na šířku 4 km a jeho rozloha je 80,7 km².\n\nJe součástí Amerických Panenských ostrovů, jejichž hlavní město Charlotte Amalie se na něm nachází. Dle sčítání obyvatelstva z roku 2010 zdejší populace čítala 51 634 osob, což představuje 48,5% veškerého obyvatelstva tohoto nezačleněného území Spojených států amerických. V minulosti byl společně s blízkými ostrovy Saint Croix a Saint John součástí Dánské Západní Indie.\n"}
{"id": "1272015", "url": "https://cs.wikipedia.org/wiki?curid=1272015", "title": "Hlubokomořský příkop", "text": "Hlubokomořský příkop\n\nHlubokomořský příkop je dlouhá a zároveň úzká topografická deprese na mořském dně. Příkopy jsou nejhlubšími místy na Zemi. Je to topografický projev subdukčních zón.\n\nAnglický termín \"trench\" (trenč) používaný pro pojmenování hlubinných příkopů, použil poprvé James Johnstone v roce 1923. Termín pro pojmenování dlouhých prohlubní v zemské kůře měl být obdobou anglického pojmu označujícím zákopy, známé hlavně po první světové válce.\n\nHlubokomořské oceánské příkopy vznikají při střetu dvou litosférických desek, konkrétně při podsouvání jedné desky pod druhou. Paralelně s nimi se vyskytují vulkanické ostrovní oblouky (příp. řetězy vulkanických pohoří) ve vzdálenosti asi 200 kilometrů od příkopu. Příkopy obvykle poklesávají 3 až 4 km pod oceánské dno. Nejhlubší místo je prohlubeň Challenger v Marianském příkopu — 10 911 metrů pod hladinou moře.\n\nHlubokomořské příkopy se nejčastěji vyskytují na okrajích Tichého oceánu, ale lze je pozorovat i na východě Indického oceánu, Atlantiku, ve Středozemním moři a jinde. V Pacifiku lemují pobřeží Jižní Ameriky, severozápadu USA a Kanady, Aljašky, Aleut, Kurilských ostrovů, Japonska, Filipín, Mariánských ostrovů, Šalomounových ostrovů a Nového Zélandu, čímž vytvářejí zhruba kruhový útvar, nazývaný Ohnivý kruh.\n\nV Atlantiku je známý Portorický příkop nacházející se podél Malých Antil, který odděluje Atlantik od Karibského moře. Ve Středozemním moři je to Kalábrijský příkop, který se rozprostírá při pobřeží jižní Itálie a Sicílie.\n\nPříkopy ohraničují jedny z nejdůležitějších geologických fenoménů na Zemi – kolize litosférických desek. Vytvářejí se v konvergentních typech okrajů, při poklesu oceánské litosféry pod druhou desku. Pokud je tato také oceánská, průvodním jevem je vznik ostrovního oblouku (pokud je poklesávající deska dostatečně stará, její transport od místa vzniku – riftové zóny trval dlouho, nazývá se také primitivní oblouk). Pokud je druhá deska kontinentální, vytváří se na ní řetěz sopečných pohoří.\n\nHlubokomořský příkop má sklon okolo 5 ° směrem do otevřeného oceánu a kolem 10 až 16 ° směrem ke kontinentu. Úhel poklesu není stejný, zatímco při začátku je to přibližně 5 °, v místech, které jsou již ponořeny pod druhou desku je to už 10–16 °. V případě, že se setkají dvě desky, tvořené pouze pevninskou kůrou, také nastává pokles jedné z desek, ale vzniklý příkop se může rychle vyplnit sedimenty.\n\nOkolí příkopů je místem výskytu častých zemětřesení a sopečné činnosti. Většina zemětřesení má epicentrum hluboko (kolem 400 až 700 km pod povrchem). Magma, produkované subdukčními procesy, je vápenato-alkalické, jím tvořené horniny jsou nejčastěji andezity a ryolity, v případě primitivních oblouků spíše bazalty.\n\nV přední části příkopu se nachází akreční prizma – komplex sedimentů, nahrnutý na sebe, podobně jako když buldozer před sebou tlačí hlínu. Nejsvrchnější vrstvy jsou nejmladší, zatímco nejspodnější vrstvy jsou nejstarší. Tak jak se k sobě jednotlivé desky přibližují, narůstá i tloušťka akrečního klínu.\n\nPokud jsou dva kontinenty od sebe vzdáleny a oceán je dostatečně široký, přísun sedimentů do příkopů je malý a jejich hloubka je větší. Postupným přibližováním kontinentů se v příkopech hromadí usazený materiál a tyto jsou stále mělčí. Sedimenty jsou dopravovány turbiditními proudy a jinými gravitačními toky z mělkých do hlubokých zón podmořskými kaňony.\n\n"}
{"id": "1272017", "url": "https://cs.wikipedia.org/wiki?curid=1272017", "title": "DiRT Rally", "text": "DiRT Rally\n\nDiRT Rally je závodní videohra vyvinutá a vydaná společností Codemasters pro Microsoft Windows. Steam Early Access verze hry byla vydána 27. dubna 2015, plná verze vyšla 7. prosince 2015. Verze hry pro PlayStation 4, Xbox One a fyzické PC DVD byly vydány 5. dubna 2016. Pro Linux hra vyšla 2. března 2017. Hra je zaměřena na realistické pojetí závodů rally.\n"}
{"id": "1272018", "url": "https://cs.wikipedia.org/wiki?curid=1272018", "title": "Scottish Claymores", "text": "Scottish Claymores\n\nScottish Claymores byl profesionální tým amerického fotbalu, který vznikl v roce 1995, jako jeden z nových týmů do evropské NFL. Působil v letech 1995-2004 v NFL Europe League, byl rivalem týmu London Monarchs.V roce 1996 vyhráli World Bowl, ve kterém porazili tým Frankfurt Galaxy 32:27. V roce 2004 odehráli poslední sezónu, po níž byli nahrazeni německým týmem Hamburg Sea Devils.\n"}
{"id": "1272019", "url": "https://cs.wikipedia.org/wiki?curid=1272019", "title": "Brasil Open 2017 – mužská dvouhra", "text": "Brasil Open 2017 – mužská dvouhra\n\nMužská dvouhra Brasil Open 2017 probíhala na přelomu února a března 2017. Do singlové soutěže saopaulského tenisového turnaje nastoupilo dvacet osm hráčů. Dvojnásobným obhájcem titulu byl uruguayský tenista Pablo Cuevas. Roli favoritů podle žebříčkového postavení splnili čtyři nejvýše nasazení tenisté, když všichni postoupili do semifinále.\n\nVítězem se stal třetí nasazený Pablo Cuevas, jenž ve finále zdolal španělskou turnajovou dvojku Alberta Ramose-Viñolase po třísetovém průběhu 6–7, 6–4 a 6–4. Finále bylo přerušeno pro déšť za stavu 6–7, 3–3 a 40–40 z pohledu uruguayského hráče. Pondělní dohrávka byla opět pozdržena o šest hodin pro déšť. Cuevas triumfoval využitým čtvrtým mečbolem, když míč do poslední výměny rozehrál podáním spodem.\n\nV probíhající sezóně si tak připsal premiérové turnajové vítězství, které představovalo šestý singlový titul na okruhu ATP Tour. Přerušil tak šňůru 14 turnajových účastí, na nichž ani jednou neuhrál více než jeden vítězný zápas, z toho sedmkrát turnaj opustil již v úvodním kole.\nCuevas tak na antukovém Brasil Open dosáhl 13zápasové neporazitelnosti, díky níž se stal prvním hráčem, který vyhrál tři ročníky v řadě a po Nicolási Almagrovi druhým tenistou s třemi tituly.\n\nČtyři nejvýše nasazení hráči obdrželi volný los do druhého kola.\n"}
{"id": "1272021", "url": "https://cs.wikipedia.org/wiki?curid=1272021", "title": "Abierto Mexicano Telcel 2017 – mužská dvouhra", "text": "Abierto Mexicano Telcel 2017 – mužská dvouhra\n\nMužská dvouhra Abierto Mexicano Telcel 2017 probíhala na přelomu února a března 2017. Do singlové soutěže acapulského tenisového turnaje nastoupilo třicet dva hráčů. Obhájcem titulu byl devátý tenista světa Dominic Thiem z Rakouska, kterého ve čtvrtfinále vyřadil Querrey.\n\nVítězem se stal 29letý Američan Sam Querrey, jenž ve finále zdolal španělskou turnajovou dvojku Rafaela Nadala po dvousetovém průběhu 6–3 a 7–6. V probíhající sezóně si tak připsal premiérové turnajové vítězství, které představovalo třináctý singlový titul na okruhu ATP Tour.\n\nQuerrey vyhrál čtvrté utkání proti soupeřům z elitní světové dvacítky za sebou, v Acapulku vyřadil tři takové tenisty. Připsal si první trofej z kategorie ATP 500 a jako první hráč na mexické události zastavil světovou šestku Nadala, když Španělova předchozí bilance na turnaji činila 14–0 na zápasy a 28–0 na sety. \n"}
{"id": "1272052", "url": "https://cs.wikipedia.org/wiki?curid=1272052", "title": "Presl", "text": "Presl\n\nPříjmení Presl nosí více významných osobností:\n\n"}
{"id": "1272053", "url": "https://cs.wikipedia.org/wiki?curid=1272053", "title": "Abierto Mexicano Telcel 2017 – ženská dvouhra", "text": "Abierto Mexicano Telcel 2017 – ženská dvouhra\n\nŽenská dvouhra Abierto Mexicano Telcel 2017 probíhala na přelomu února a března 2017. Do singlové soutěže acapulského tenisového turnaje nastoupilo třicet dva hráček. Obhájkyní titulu byla americká tenistka Sloane Stephensová, která nestartovala pro rekonvalescenci po operaci levé nohy.\n\nVítězkou se stala 27letá sedmá nasazená Ukrajinka Lesja Curenková, jež ve finále zdolala francouzskou turnajovou dvojku Kristinu Mladenovicovou po dvousetovém průběhu 6–1 a 7–5. V probíhající sezóně si připsala premiérové turnajové vítězství, které představovalo třetí singlový titul na okruhu WTA Tour, když zvítězila i ve svém třetím finálovém duelu kariéry. Po turnaji figurovala na 41. příčce žebříčku WTA, osm míst za kariérním maximem. Proti Mladenovicové navýšila Ukrajinka poměr vzájemných vyhraných a prohraných zápasů na 4–1. \n"}
{"id": "1272056", "url": "https://cs.wikipedia.org/wiki?curid=1272056", "title": "Schovánek", "text": "Schovánek\n\nPříjmení Schovánek nosí více významných osobností:\n\n"}
{"id": "1272057", "url": "https://cs.wikipedia.org/wiki?curid=1272057", "title": "Mount Zirkel", "text": "Mount Zirkel\n\nMount Zirkel je nejvyšší hora pohoří Park Range. Leží na severu Colorada, na hranici okresů Jackson County a Routt County.\nJe součástí jižní části Skalnatých hor. Hora je pojmenovaná po německém geologovi Ferdinandovi Zirkelovi.\n"}
{"id": "1272060", "url": "https://cs.wikipedia.org/wiki?curid=1272060", "title": "Stecker", "text": "Stecker\n\nPříjmení Stecker nosí více významných osobností:\n\n"}
{"id": "1272061", "url": "https://cs.wikipedia.org/wiki?curid=1272061", "title": "Vokoun", "text": "Vokoun\n\nPříjmení Vokoun nosí více významných osobností:\n\n"}
{"id": "1272063", "url": "https://cs.wikipedia.org/wiki?curid=1272063", "title": "Šplíchal", "text": "Šplíchal\n\nPříjmení Šplíchal nosí více významných osobností:\n\n"}
{"id": "1272064", "url": "https://cs.wikipedia.org/wiki?curid=1272064", "title": "Kostel Nejsvětější Trojice (Vysoké Studnice)", "text": "Kostel Nejsvětější Trojice (Vysoké Studnice)\n\nKostel Nejsvětější Trojice se nachází na návrší východně od obce Vysoké Studnice. Kostel je farním kostelem římskokatolické farnosti Vysoké Studnice. Jde o barokní jednolodní stavbu s renesančním jádrem, kostel je stavbou s polygonálním závěrem a s hranolovou věží. Kostel je v rámci areálu spolu se hřbitovem, ohradní zdí a třemi kaplemi chráněn jako kulturní památka České republiky. Kostel je obklopen hřbitovem se třemi kaplemi v ohradní zdi.\n\nKostel byl postaven v roce 1605 a původně byl určen jako protestantská modlitebna, po bitvě na Bílé hoře původní majitelé Grünové ze Stürzenberga přišli o veškerý majetek a kostel tak v roce 1665 byl vysvěcen a od té doby funguje jako katolický kostel. Novou majitelkou panství se stala Blanka Polyxena hraběnka Collalto, kaple pak byla v roce 1718 rekonstruována a přestavěna Janem Kryštofem Říkovským rytířem z Dobrčic, v tu dobu kostel získal barokní podobu. Další rekonstrukce kostela proběhla na počátku 18. století, později došlo několikrát k vykradení kostela a ten také velmi chátral, opraven pak byl až v sedmdesátých letech 20. století a v roce 1995 došlo k rekonstrukci interiéru a následně pak v roce 1998 i k rekonstrukci venkovní fasády. V roce 2014 pak došlo také k rekonstrukci střechy, byla nově natřena. V kostele jsou umístěny tři zvony, nejstarší je z roku 1719.\n\n\n"}
{"id": "1272065", "url": "https://cs.wikipedia.org/wiki?curid=1272065", "title": "Štourač", "text": "Štourač\n\nPříjmení Štourač nosí více významných osobností:\n\n"}
{"id": "1272069", "url": "https://cs.wikipedia.org/wiki?curid=1272069", "title": "Žváček", "text": "Žváček\n\nPříjmení Žváček, přechýleně Žváčková, nosí více významných osobností:\n\n"}
{"id": "1272076", "url": "https://cs.wikipedia.org/wiki?curid=1272076", "title": "Jozef Čapla", "text": "Jozef Čapla\n\nJozef Čapla (* 1. září 1938 Bernolákovo) je bývalý slovenský hokejový obránce, později trenér a manažer.\n\nV letech 1956–1969 hrál československou ligu za HC Slovan Bratislava s výjimkou dvouleté vojenské služby v HC Dukla Jihlava (1957–1959), v dresu Slovanu skončil v nejvyšší soutěži pětkrát druhý a třikrát třetí. Objevil vlastní technologii na ohýbání čepelí hokejek, což umožňovalo při střelbě nadzvednout puk, firma Artis v Horažďovicích pak tyto hole vyráběla pod názvem ALPAČ (Čapla pozpátku).\n\nZa československou hokejovou reprezentaci odehrál 32 zápasů. Startoval na mistrovství světa v ledním hokeji 1965 ve Finsku, kde skončil s československým týmem na druhém místě, připsal si tři branky a dvě asistence.\n\nOd roku 1969 působil v západním Německu, kde v roce 1972 zůstal s rodinou natrvalo a trénoval EV Füssen a EHC Freiburg. Publikoval vzpomínkovou knihu \"Jojo Čapla - Hokejka Alpač, která změnila hokej\".\n\n"}
{"id": "1272077", "url": "https://cs.wikipedia.org/wiki?curid=1272077", "title": "Neal Marshall", "text": "Neal Marshall\n\nNeal Gregory Marshall (* 13. června 1969 Coquitlam, Britská Kolumbie) je bývalý kanadský rychlobruslař.\n\nVe Světovém poháru závodil od roku 1990. Startoval na Zimních olympijských hrách 1992 (1500 m – 35. místo, 5000 m – 5000 m, 10 000 m – 26. místo) a 1994 (1500 m – 7. místo, 5000 m – 17. místo). V sezóně 1994/1995 zvítězil v celkovém hodnocení Světového poháru v závodech na 1500 m. Na Mistrovství světa 1997 vybojoval na trati 1500 m bronzovou medaili. Zúčastnil se také ZOH 1998 (1500 m – 30. místo). Poslední závod absolvoval na jaře 1999.\n"}
{"id": "1272086", "url": "https://cs.wikipedia.org/wiki?curid=1272086", "title": "Mount Powell", "text": "Mount Powell\n\nMount Powell je s nadmořskou výškou 4 135 metrů nejvyšší horou pohoří Gore Range. Leží na severu Colorada, v severní části pohoří, v okresech Eagle County a Summit County.\nJe součástí Jižních Skalnatých hor.\n"}
{"id": "1272090", "url": "https://cs.wikipedia.org/wiki?curid=1272090", "title": "Malaysian Open 2017 – ženská dvouhra", "text": "Malaysian Open 2017 – ženská dvouhra\n\nŽenská dvouhra Malaysian Open 2017 probíhala na přelomu února a března 2017. Do singlové soutěže kualalumpurského tenisového turnaje nastoupilo třicet dva hráček. Obhájkyní titulu byla ukrajinská turnajová jednička Elina Svitolinová, která odstoupila před druhým kolem pro poranění levé dolní končetiny.\n\nVítězkou se stala 20letá australská kvalifikantka Ashleigh Bartyová, jež ve finále zdolala 22letou japonskou hráčku Nao Hibinovou po dvousetovém průběhu 6–3 a 6–2. V probíhající sezóně si připsala premiérové turnajové vítězství, které představovalo první singlový titul na okruhu WTA Tour. Bodový zisk jí zajistil v následném vydání žebříčku WTA debutový posun do elitní světové stovky.\n\nBartyová získala na turnaji „double“, když triumfovala i v deblové soutěži.\n"}
{"id": "1272092", "url": "https://cs.wikipedia.org/wiki?curid=1272092", "title": "Roberto Sighel", "text": "Roberto Sighel\n\nRoberto Sighel (* 17. února 1967 Baselga di Piné) je bývalý italský rychlobruslař.\n\nV roce 1984 poprvé startoval na Mistrovství světa juniorů, od roku 1986 závodil ve Světovém poháru. Startoval na Zimních olympijských hrách 1988 (5000 m – 11. místo, 10 000 m – 7. místo). Svůj první cenný kov, stříbro, vybojoval na vícebojařském světovém šampionátu 1991. Již následující rok se stal mistrem světa ve víceboji. I v dalších letech získával další medaile, jak na světových, tak na kontinentálních šampionátech. Pro poslední stříbro si dobruslil na Mistrovství Evropy 1999. Během své kariéry se rovněž účastnil dalších zimních olympiád – po Calgary 1988 startoval jak v Albertville 1992 (1500 m – 11. místo, 5000 m – 14. místo, 10 000 m – 9. místo), tak v Lillehammeru 1994 (1000 m – 25. místo, 1500 m – 12. místo, 5000 m – 15. místo, 10 000 m – 15. místo), v Naganu 1998 (5000 m – 9. místo, 10 000 m – 9. místo) i v Salt Lake City 2002 (1500 m – 31. místo, 5000 m – 7. místo, 10 000 m – 7. místo). Poslední mezinárodní závody absolvoval na jaře 2002, v dalších dvou letech se ještě zúčastnil italských šampionátů a teprve v roce 2004 ukončil svoji sportovní kariéru. Od roku 2006 se příležitostně objevuje na veteránských závodech.\n\n"}
{"id": "1272093", "url": "https://cs.wikipedia.org/wiki?curid=1272093", "title": "Stadion Nižnij Novgorod", "text": "Stadion Nižnij Novgorod\n\nStadion Nižnij Novgorod () je fotbalový stadion v ruském Nižném Novgorodu. Situován je na místě zvaném Strelka na soutoku řek Volhy a Oky. Odehrávala se zde některá utkání mistrovství světa ve fotbale v roce 2018.\n\nPlánovaná kapacita stadionu činí do 35 tisíc diváků, během konání mistrovství světa byla zvýšena na 43 319 diváků.\n\nPo skončení šampionátu zde sídlí místní fotbalový klub \"Olimpijec\", počítá se také s masovými kulturními akcemi.\n\nPůvodně se měl jmenovat \"Volha Aréna\". K tomuto názvu však panovaly výhrady, neboť Nižnij Novgorod není jediné pořadatelské město na Volze. Nakonec proto dostal prostý název Nižnij Novgorod.\n\nDopravu na stadion zajišťuje především nižněnovgorodské metro, jehož druhá linka byla v červnu 2018 rozšířena o stanici Strelka s východem přímo u stadionu.\n\nCelkové náklady na výstavbu činily 17,018 miliard rublů \n\nO výstavbě nového fotbalového stadionu v Nižném Novgorodu bylo rozhodnuto roku 2011 v souvislosti s volbou Ruska jako pořadatelské země pro MS ve fotbale roku 2018. Původně se mělo stavět na okraji města v části Olgino. Proti tomu však vystoupili místní fotbaloví fanoušci, kteří se dožadovali lépe dostupné lokality. V únoru 2012 byla proto jako místo výstavby vybrána Strelka, místo v blízkosti historického centra, na soutoku řek Volhy a Oky. Samotný stadion bude stát na břehu Volhy mezi obchodním centrem \"Sedmoje něbo\" a chrámem svatého Alexandra Něvského.\nVýstavba měla započít původně v roce 2014, ale došlo ke zdržením v souvislosti s výkupy pozemků. Stavební práce se tak rozeběhly až roku 2015 a a byly dokončeny v roce 2018.\n"}
{"id": "1272096", "url": "https://cs.wikipedia.org/wiki?curid=1272096", "title": "Ralf van der Rijst", "text": "Ralf van der Rijst\n\nRalf van der Rijst (* 16. března 1977 Woerden) je bývalý nizozemský rychlobruslař.\n\nVe Světovém poháru závodil od roku 1999. Roku 2003 poprvé startoval Mistrovství Evropy (5. místo) a o několik týdnů později také na Mistrovství světa, kde dosáhl svého největšího úspěchu v podobě stříbrné medaile ze závodu na 1500 m. Poslední závody absolvoval na konci roku 2006.\n\n"}
{"id": "1272100", "url": "https://cs.wikipedia.org/wiki?curid=1272100", "title": "Trucky na ledě", "text": "Trucky na ledě\n\nTrucky na ledě (v anglickém originále Ice Road Truckers) je kanadsko-americký televizní pořad vyráběný americkou stanicí History a pojednávající nejprve o silniční nákladní dopravě na ledových silnicích v Kanadě a na Aljašce (mj. Dalton Highway), později i obecněji o dopravě na silnicích pokrytých sněhem a ledem. Je vysílán od roku 2007, přičemž vzniklo 11 řad. Každý díl měl zhruba tři čtvrtě hodiny.\n\nPořad zakoupila do vysílání řada stanic po celém světě, mj. slovenská Plus, chorvatská Doma TV a česká Prima Cool.\n\n"}
{"id": "1272102", "url": "https://cs.wikipedia.org/wiki?curid=1272102", "title": "Hrebeň Bielovodských veží", "text": "Hrebeň Bielovodských veží\n\nHrebeň Bielovodských veží ( , , ) je boční hřeben ve slovenské části Vysokých Tater. Od Hlavného hrebeňa Mlynára se odděluje ve Veľkém Mlynárovi a směřuje přímo na východ, kde strmě klesá do Bielovodské doliny.\n\nV celém hřebeni nejsou v současné době žádné značené trasy, takže oblast je dle pravidel TANAPu pro turisty nepřístupná.\n\n\n"}
{"id": "1272104", "url": "https://cs.wikipedia.org/wiki?curid=1272104", "title": "Jeroen Straathof", "text": "Jeroen Straathof\n\nJohannes Nicolaas Maria „Jeroen“ Straathof (* 18. listopadu 1972 Zoeterwoude) je bývalý nizozemský rychlobruslař a dráhový cyklista.\n\nV roce 1992 zvítězil na rychlobruslařském Mistrovství světa juniorů. Ve Světovém poháru závodil od roku 1993. Na Zimních olympijských hrách 1994 byl na trati 1500 m devátý. Největšího úspěchu dosáhl na Mistrovství světa 1996, kde závod na 1500 m vyhrál. Posledních rychlobruslařských závodů se zúčastnil na konci roku 2001.\n\nV polovině 90. let se začal věnovat dráhové cyklistice. Se zrakově postiženým cyklistou Janem Mulderem získal na šampionátech dvě medaile ve stíhacím závodě tandemů a v tuto disciplínu rovněž vyhráli na Letních paralympijských hrách 2000. Straathof poté sport handicapovaných opustil a přešel k běžné dráhové cyklistice. Se svými kolegy z nizozemského týmu skončil pátý ve stíhacím závodu družstev na Letních olympijských hrách 2004. Poté ukončil svoji sportovní kariéru.\n\nStraathof je dosud jediným sportovcem historie, který se zúčastnil letních olympijských her, zimních olympijských her i paralympijských her.\n"}
{"id": "1272105", "url": "https://cs.wikipedia.org/wiki?curid=1272105", "title": "Artesonraju", "text": "Artesonraju\n\nArtesonraju je hora v peruánském pohoří Cordillera Blanca, vysoká 6 025 metrů. Nachází se nedaleko města Caraz v národním parku Huascarán, který je součástí světového dědictví. Má tvar pravidelné pyramidy se sklonem stěn přes 60°, která je celoročně pokryta sněhem a je pokládána za předobraz hory v logu společnosti Paramount Pictures.\n\nHoru poprvé zdolali 19. srpna 1932 Němci Erwin Schneider a Erwin Hein. Na vrchol vedou čtyři cesty, nejnáročnější z nich má stupeň obtížnosti TD. Na svazích hory je časté nebezpečí lavin. \n\n"}
{"id": "1272109", "url": "https://cs.wikipedia.org/wiki?curid=1272109", "title": "Kostel Archanděla Michaela (Hrozová)", "text": "Kostel Archanděla Michaela (Hrozová)\n\nKostel Archanděla Michaela v obci Hrozová (okres Bruntál) je farní původně opevněný kostel přestavěný v roce 1781, který je kulturní památkou České republiky.\n\nPrvní zmínky o obci Hrozová a kostelu pocházejí z roku 1309. Jádro kostela pochází z poslední čtvrtiny 13. století. Kostel byl rozšířen v první polovině 15. století (přistavěna sakristie) a postupně upravován 18. a 19. století. V roce 1758 byla upravena gotická okna na barokní. V roce 2011 proběhla oprava střechy a fasády, uvnitř kostela byl proveden částečný archeologický průzkum. V roce 2011 v prováděných sondách omítky vedle hlavního oltáře byly objeveny fresky z 13. století. V následujících letech byly fresky v kněžišti odkryty a v letech 2014–2015 proběhla jejich restaurátorská konzervace. Patří k nejstarším středověkým nástěnným malbám na území Moravskoslezského kraje.\n\nNa záchraně kostela se podílelo \"Občanské sdružení Královský stolec\".\n\nKolem hřbitova byla postavena kamenná hřbitovní zeď, která byla opravena v roce 2004.\n\nOd roku 1862 farním kostelem. Farní kostel patří pod Děkanát Krnov.\n\nRaně gotická jednolodní orientovaná zděná stavba s polygonálním chórem. Loď zaklenuta třemi poli pruských kleneb na příčných pásech. Nad sakristií se nachází oratoř. Hranolová věž byla přistavěna osově k západnímu průčelí. K bokům věže přisedají přístavky, jižní se schodištěm na kruchtu s varhany. Hlavní vstup je vstupní předsíni v jižním stěně. V nižších patrech věže se nacházejí střílnová okénka. Ve zvonovém patře jsou jsou dva zvony, zvonová okna jsou doplněna kulatým ciferníkem věžních hodin. Věže je zakončená hrotitou střechou se špicí.\n\nHřbitovní zeď je původní obvodová hradba s opěrnými pilíři, je asi 80 cm tlustá a místy vysoká až tři metry. Na jižní straně je piliřovitá vstupní brána.\n\nPůvodní krytina kostela byla břidlice, při opravách v roce 2011 byla střecha pokryta eternitem.\n\nNovorománský hlavní oltář zhotovený v roce 1891 podle návrhu Paula Assmanna z Opavy. Obraz sv. Michaela z roku 1851 namaloval A. Sperlich. Dřevěná trojramenná kruchta na novorománských sloupech byla postavena v roce 1893.\n\nVarhany pravděpodobně z roku 1672 byly nahrazeny novými, které byly zakoupeny v roce 1893 u varhanářské firmy Rieger v Krnově.\n\nObdobí vytvoření fresek se odhaduje do období osmdesátých až devadesátých let 13. století. V rámci projektu \"Fresky v Hrozové – unikát na hranici\" byly v letech 2014–2015 restaurátorsky konzervovány. Při pohledu na kněžiště vlevo od okna se nachází postava sv. Michaela, který je zobrazen jako andělský rytíř v boji s drakem. Na pravé straně se nachází postava panovníka sv. Václava se svatozáří, žezlem a korunou. Na klenbě kněžiště se nachází scéna trůnícího Krista v mandorle, kterou nesou dva andělé. Výjev doplňují symboly čtyř evangelistů býk sv. Lukáše, sv. Petra s tonzurou a klíčem (severní strana), sv. Pavla s obnaženým mečem (jižní strana) a sv. Ondřeje (na západní straně).\n\nPůvodní dva zvony byly už zmiňovány už v polovině 17. století. V roce 1757 byly odlity dva nové zvony ve zvonařské dílně Františka Stankeho (1765–1844) v Opavě. V roce 1806 byl přelit velký zvon u zvonaře Františka Leopolda Stankeho (1800–1873) v Opavě. V roce 1915 byl nejmenší zvon o průměru 30 cm s reliéfem Panny Marie rekvírován (odevzdán pro vlasteneckou sbírku). V roce 1916 byl rekvírován největší zvon o průměru 90 cm a váze 314 kg s reliéfy sv. Petra a Archanděla Michaela. V roce 1923 byly pořízeny tři nové zvony, které ulila zvonařská firma Richarda Herolda v Chomutově. Pravděpodobně v této firmě byl přetaven zbylý zvon o průměru 62 cm z reliéfem sv. Josefa. Největší zvon sv. Michael vážil 384 kg, průměr 85,5 cm nesl nápisy: \"DER R. K. PFARRKIRCHE GESPENDET VON WOHLTÄTERN ZUM ANDENKEN AN DIE GEF. KRIEGER 1914-1918 AUS GRO - SSE UND RAUSEN\". Druhý nápis: \"HL. MICHAEL, BITTE FÜR UNS!\" Prostřední zvom sv. Josef měl průměr 68,5 cm váha 158 kg a nesl nápisy: \"DER R. K. PFARRKIRCHE GESPENDET VON WOHLTÄTERN AUS GROSSE UND RAUSEN\". Druhý nápis: \"HL. JOSEF BITTE FÜR UNS!\" Třetí byl zasvěcen Panně Marii vážil 103 kg, průměr 57 cm a nesl nápisy: na krku ve třech řadách \"DER R. K. PFARRKIRCHE / GESPENDET VON KARL REISCH / AUS GROSSE.\" na protější straně \"HL. MARIA, BITTE FÜR UNS / IN DER STUNDE DES TODES!\" a dole \"MICH GOSS RICHARD HEROLD KOMOTAU 1923\". Celková cena zvonů činila 20 051,16 korun. V roce 1942 byly rekvírovány dva zvony sv. Michael (váha 382 kg) a sv. Josef (váha 155 kg). Zvony odebrala firma německá stavební firma Hanse Görlicha z Nové Vsi u Osoblahy. Rekvírované zvony byly sváženy krajským spolkem Kreishandwerkerschaft, který je po železnici posílal do Německa. V kostelní věži je ještě jeden zvon, který byl ulit v roce 1920 brněnskou zvonařskou firmou Hiller a je zavěšen na místě největšího zvonu. Věžní hodiny, které vyrobila firma Beitel v Moravském Berouně, byly pořízeny v roce 1926. Podle zavěšení zvonu z roku 1920, který je na zvonové stolici zavěšen napevno, svědčí o tom, že sloužil jako hodinový cimbál. Bicí zařízení věžních hodin bylo v minulosti uzpůsobeno k velkému a malému zvonu.\n\n"}
{"id": "1272116", "url": "https://cs.wikipedia.org/wiki?curid=1272116", "title": "Římskokatolická farnost Konice", "text": "Římskokatolická farnost Konice\n\nŘímskokatolická farnost Konice je územní společenství římských katolíků s farním kostelem Narození Panny Marie v děkanátu Konice.\nDo farnosti náleží území těchto obcí a tyto sakrální stavby:\n\nV září 2017 se ve farnosti uskutečnilo biřmování. Svátost křesťanské dospělosti uděloval olomoucký arcibiskup Jan Graubner..\n\nKaždoročně se ve farnosti koná tříkrálová sbírka. V roce 2018 se jenom v Konici vybralo 73 234 korun.\n\n"}
{"id": "1272117", "url": "https://cs.wikipedia.org/wiki?curid=1272117", "title": "Kopaninský potok", "text": "Kopaninský potok\n\nNázev Kopaninský potok má více vodních toků:\n\n"}
{"id": "1272118", "url": "https://cs.wikipedia.org/wiki?curid=1272118", "title": "Dlouhý Grün", "text": "Dlouhý Grün\n\nDlouhý Grün (něm. \"Langgrün\") je dřívější počeštělý název dvou českých obcí:\n\n"}
{"id": "1272129", "url": "https://cs.wikipedia.org/wiki?curid=1272129", "title": "Seznam nejmenších obcí v Česku", "text": "Seznam nejmenších obcí v Česku\n\nTento seznam obsahuje obce na území České republiky s nejmenším územím. Obec tvoří územní celek, který je vymezen hranicí území obce (§ 1 zákona č. 128/2000 Sb., o obcích). \n\nTento seznam zahrnuje všechny obce s územím 1,5 km² nebo menším.\n\n\n"}
{"id": "1272133", "url": "https://cs.wikipedia.org/wiki?curid=1272133", "title": "František Pácal", "text": "František Pácal\n\nFrantišek Pácal, též známý jako Franz Pácal (4. prosince 1865 Litomyšl – 19. října 1938 Praha) byl český operní pěvec s hlasem v tenorovém oboru. Je interpretem prvních českojazyčných nahrávek na gramofonových deskách z roku 1900.\n\nByl synem sládka, ale když se projevily jeho hudební vlohy, dali ho rodiče na hudební studia. Začal navštěvovat Pražskou konzervatoř, kde studoval hru na housle. Po čtyřech letech ale musel studia ukončit, aby se uživil, a stal se tedy členem plukovní kapely.\n\nNakonec se ale rozhodl vydat na jevištní dráhu. V letech 1887 až 1892 působil v orchestru Národního divadla jako houslista. Prošel výukou u několika učitelů zpěvu, např. u Josefa Lva a později u Gustava Waltera a již tehdy nastudoval větší pěvecké role v Národním divadle, např. Jeníka nebo Turiddua.\n\nNásledně odešel do Německa a zpíval ve sborech divadel v Kolíně nad Rýnem a Brémách, kde plnil také menší sólové povinnosti, což platilo i o jeho angažmá ve Štýrském Hradci v letech 1894 až 1895.\n\nV roce 1895 nastoupil do Dvorní opery ve Vídni, kde konečně prorazil. V představení \"Viléma Tella \"zpíval drobnou roli rybáře Ruodiho. Jeho výstup začíná za scénou. Pácal zaujal svým zdánlivě neznámým hlasem, a když se tento stále ještě sborista objevil konečně na scéně, dostal se definitivně do povědomí diváků.\n\nOd té doby dostával již větší role, a to až do roku 1905, kdy Vídeň opustil. Znovu se vrátil do Národního divadla, kde po několika pohostinských vystoupeních získal stálé angažmá, v němž poprvé vystoupil jako Dalibor. Zůstal pak členem Národního divadla do roku 1909, kdy navzdory platné smlouvě soubor opustil. Divadlo u soudu požadovalo dodržení smlouvy, v prosinci 1911 se domohlo odškodnění ve výši 14 tisíc korun.\n\nDále působil v Rize a v letech 1911 až 1913 v Poznani. V roce 1912 byl ředitelem kabaretu U Labutě a hostoval v Divadle na Vinohradech.\n\nMěl silný a dobře školený hlas, za kterým ale zaostávalo jeho šablonovité herectví.\n\nJeho uměleckou dráhu přerušila první světová válka. Během ní byl vedoucím obilního úřadu v Praze a po válce působil jako úředník v Prešově.\n\nNa Slovensko se dostal v roce 1919, kdy narukoval jako dobrovolník do sokolských pluků, které bojovaly proti vojskům maďarských komunistů v maďarsko-československé válce. V srpnu 1919 se účastnil dobytí Petržalky.\n\nKonec života strávil v Nepomuku, zemřel 19. října 1938 v pražské Všeobecné nemocnici. Pohřben byl na vinohradském hřbitově.\n\nNastudoval množství rolí z českého i světového repertoáru. Zpíval například Dalibora, Jeníka v \"Prodané nevěstě\", Otella, Turiddua v \"Sedláku kavalírovi\", Lohengrina, Vaska de Gamu v \"Afričance\" nebo Fausta\".\"\n\nByl prvním českým interpretem, který nahrával na nově vynalezené gramofonové desky. Jeho první nahrávky pocházejí již z roku 1900 a zaznamenané jsou na nosiče samotného vynálezce gramofonu Emile Berlinera.\n\nNa gramofonových nahrávek ze začátku 20. století je zaznamenáno několik málo jeho výstupů, např. v \"Hubičce\" nebo \"Prodané nevěstě\", a také při zpěvu národních písní. Nahrávka písně \"Kdo by tě Mařenko nemiloval?\" nově vyšla v antologii \"The First Opera Recordings 1895-1902 – A Survey\" hudebního vydavatelství Symposium.\n\nByl mimo jiné interpretem jedné z prvních nahrávek písně \"Kde domov můj\", pozdější české hymny, a to již v roce 1901.\n\n\n"}
{"id": "1272136", "url": "https://cs.wikipedia.org/wiki?curid=1272136", "title": "Cryosophila", "text": "Cryosophila\n\nCryosophila je rod palem, zahrnující 10 druhů. Je rozšířen v tropické Americe od Mexika po Kolumbii. Jsou to středně velké palmy s dlanitými listy a solitérním přímým kmenem. Kmen bývá pokrytý charakteristickými dlouhými ostny kořenového původu. Květy jsou drobné a oboupohlavné, plody bílé. Význam je jen lokální a jako okrasné palmy se pěstují poměrně zřídka.\n\nZástupci rodu \"Cryosophila\" jsou středně velké, solitérní, ostnité, jednodomé palmy, dorůstající výšky max. do 15 metrů. Kmen je přímý, štíhlý nebo i tlustší. Bývá řídce nebo hustě pokrytý dlouhými a nezřídka i větvenými ostny kořenového původu. Listy Jsou dlanité, induplikátní, členěné téměř až ke středu na vícekrát přeložené segmenty, které se dále od středu dále dělí na jednoduše přeložené segmenty. Listy jsou rubu bíle plstnaté. Listové pochvy jsou vláknité.\nŘapík je dlouhý, s rovným okrajem bez ostnů. Lícová \"hastula\" je trojúhelníkovitá, rubová úzká nebo chybí.\nKvětenství jsou větvená do 2. řádu, zahnutá až svěšená, vyrůstající mezi bázemi listů.\nKvěty jsou drobné, oboupohlavné. Okvětí je trojčetné, kališní lístky jsou úzce vejčité až trojúhelníkovité, na bázi srostlé, korunní na vrcholu zaokrouhlené a volné, o něco delší než kalich. Tyčinek je 6. Nitky jsou ploché, do poloviny nebo i více srostlé v trubičku. Gyneceum je složeno ze 3 volných plodolistů. Čnělka je protáhlá, vyčnívající z květu.\nPlody jsou bílé, hladké, na vrcholu se zbytky čnělky. Mezokarp je poněkud dužnatý, endokarp blanitý. Semena jsou kulovitá.\n\nRod zahrnuje 10 druhů. Je rozšířen v tropické Americe od severozápadního Mexika přes Střední Ameriku po Kolumbii. Na Karibských ostrovech se nevyskytuje. Většina druhů roste v podrostu tropického deštného lesa v nadmořských výškách do 1200 metrů. Druh \"C. nana\" se vyskytuje v suchých opadavých lesích při tichomořském pobřeží Mexika od jihu státu Sinaloa téměř po hranici s Guatemalou a vystupuje do nadmořských výšek až 1700 metrů. Rovněž druhy \"C. kalbreyeri\" a \"C. stauracantha\" rostou v suchých lesích. Některé druhy rostou na vápenatých půdách, jiné jsou kyselomilné.\n\nRod \"Cryosophila\" je je v rámci systému palem řazen do podčeledi \"Coryphoideae\" a tribu \"Cryosophileae\". Nejblíže příbuzným rodem je podle výsledků molekulárních studií \"Schippia.\n\nNěkteré druhy jsou poměrně zřídka pěstovány jako okrasné palmy. Jsou poměrně nenáročné a přizpůsobivé různým půdním podmínkám. V tropech a teplých oblastech subtropů se pěstuje např. \"C. warscewiczii\", pocházející z Panamy. Mexický suchomilný druh \"C. nana\" byl dříve pěstován v palmáriích. Listy \"C. guagara\" se používají lokálně jako střešní krytina, růstový vrchol \"C. williamsii\" poskytuje palmové zelí.\n\n"}
{"id": "1272138", "url": "https://cs.wikipedia.org/wiki?curid=1272138", "title": "Oldřich Barták", "text": "Oldřich Barták\n\nOldřich Barták (* 22. září 1945) je bývalý český fotbalista, záložník.\n\nV československé lize hrál za SONP Kladno. Nastoupil ve 23 ligových utkáních, v nichž dal 2 góly. Byl odchovancem ABC Braník.\n\n\n"}
{"id": "1272139", "url": "https://cs.wikipedia.org/wiki?curid=1272139", "title": "Johann Christian Mikan", "text": "Johann Christian Mikan\n\nJohann Christian Mikan (5. prosince 1769, Teplice - 24. prosince 1844, Praha) byl česko-rakouský lékař, botanik a entomolog. Byl synem botanika Josefa Bohumíra (Josepha Gottfrieda) Mikana.\n\nByl profesorem všeobecné přírodovědy na pražské univerzitě. V letech 1811–1826 též ředitelem botanické zahrady Karlovy univerzity, do níž uvedl nové druhy rostlin, především tropických, jihoafrických a také alpských. Navýšil počet pěstovaných druhů na tehdy rekordních deset tisíc.\n\nRoku 1811 podnikl výpravu na Maltu, Baleáry a do Španělska, v roce 1817 se pak zúčastnil spolu s Johannem E. Pohlem rakouské vědecké výpravy do Brazílie. Objevil zde několik dosud neznámých druhů rostlin (\"Dichorisandra thyrsiflora\", \"Echites tenuifolius\", \"Oxalis daphniformis\", \"Paspalum suffultum\", \"Passiflora amethystina\" aj.).\n\nK jeho nejdůležitějším odborným pracím patří \"Monographia Bombyliorum Bohemiae\" (1796), \"Entomologische Beobachtungen\", \"Berichtigungen und Entdeckungen\" (1797) a zejména několikasvazkové \"Delectus Florae et Faunae Brasiliensis\" (1820–25).\n\nCarl Ludwig Willdenow v roce 1803 pojmenoval rod \"Mikania Willd\" na počest otce i syna Mikanových. Jeho botanická zkratka je J.C.Mikan.\n\n"}
{"id": "1272145", "url": "https://cs.wikipedia.org/wiki?curid=1272145", "title": "Wilhelm Tomaschek", "text": "Wilhelm Tomaschek\n\nWilhelm Tomaschek (26. května 1841, Olomouc – 9. září 1901, Vídeň) byl česko-rakouský historický geograf a orientalista.\n\nVystudoval učitelství na univerzitě ve Vídni (1860–1864), s aprobací dějepis a zeměpis. Ve Vídni poté působil i jako gymnaziální profesor. Roku 1877 byl jmenován mimořádným profesorem na univerzitě ve Štýrském Hradci. V roce 1881 se stal profesorem řádným. Roku 1886 přestoupil na vídeňskou univerzitu, kde byl jmenován profesorem historické geografie. Byl vůbec prvním profesorem tohoto oboru v celém Rakousko-Uhersku. Byl též výborným orientalistou, ovládal několik asijských jazyků. Roku 1899 se stal členem vídeňské Akademie věd. \n\nV roce 1933 po něm ve Vídni byla pojmenována ulice - \"Tomaschekstraße\".\n\n"}
{"id": "1272150", "url": "https://cs.wikipedia.org/wiki?curid=1272150", "title": "Markvartice (zámek)", "text": "Markvartice (zámek)\n\nMarkvartice (též \"Červený dvůr\") jsou zámek ve stejnojmenné obci v okrese Děčín. Stojí na levém břehu potoka Bystrá v jižní části vesnice. Z původního areálu se dochovala pouze zámecká budova a kamenný most přes potok, které jsou chráněné jako kulturní památka ČR.\n\nMarkvartice byly od patnáctého století rozděleny mezi více majitelů a bývají zde uváděny tři různé tvrze, i když to byly spíše panské domy v hospodářských dvorech, které se od běžných usedlostí lišili větší velikostí. Zámek zde založili nejspíše v roce 1568 Ludvík a Hanuš Schönfeldové, kteří nechali jednu z tvrzí renesančně přestavět.\n\nDalším majitelem části vesnice se zámkem se v letech 1576–1580 stal Litold Kelbl z Geisinku a po něm Volf ze Salhausenu a jeho stejnojmenný syn. Od roku 1618 zámek krátce patřil Janu Bedřichovi z Oppersdorfu, kterému byl za účast na stavovském povstání zkonfiskován. Zabavený majetek koupil v roce 1623 Oto Jindřich z Vartenberka. Oto Jindřich byl známý svou krutostí k poddaným, kteří ho v roce 1625 i s manželkou zabili. Roku 1629 si zámek nechal zapsat do desk zemských Zikmund z Volkenštejna, který ho o dva roky později prodal hraběti Janu Zikmundovi z Thunu. Thunové v roce 1705 připojili Markvartice k benešovskému panství, a zámek od té doby sloužil pouze správě panství. Od roku 1945 ho využívalo místní jednotné zemědělské družstvo.\n\nZámek má podobu prosté jednopatrové budovy s téměř čtvercovým půdorysem. Slohové detaily zanikly při úpravách na konci devatenáctého století. Místnosti v přízemí, z nichž jedna sloužila jako kuchyně, jsou zaklenuté křížovými klenbami s hřebínky a přístupné polokruhovými portálky. V sousedství stávala budova ze sedmnáctého století. Její součástí byl portál na jehož klenáku býval letopočet začínající čísly 16.\n\n\n"}
{"id": "1272151", "url": "https://cs.wikipedia.org/wiki?curid=1272151", "title": "Čang Kchaj-lin", "text": "Čang Kchaj-lin\n\nČang Kchaj-lin, , (* 28. ledna 1990 Wu-chan) je čínská profesionální tenistka. Ve své dosavadní kariéře na okruhu WTA Tour nevyhrála žádný turnaj, ovšem jednu deblovou trofej si připsala v sérii WTA 125s z čínského Ta-lienu. V rámci okruhu ITF získala do března 2017 pět titulů ve dvouhře a patnáct ve čtyřhře.\n\nNa žebříčku WTA byla ve dvouhře nejvýše klasifikována v září 2016 na 103. místě a ve čtyřhře pak v červnu téhož roku na 85. místě. Trénuje ji Peyre Guillaum.\n\nV čínském fedcupovém týmu debutovala v roce 2017 základním blokem 1. skupiny asijsko-oceánské zóny proti Filipínám, v němž vyhrála dvouhru nad Patrimoniovou a v páru s Jang Čao-süan také čtyřhru. Číňanky zvítězily 3:0 na zápasy. Do dubna 2017 v soutěži nastoupila k třem mezistátním utkáním s bilancí 2–1 ve dvouhře a 2–0 ve čtyřhře.\n\nV rámci hlavních soutěží událostí okruhu ITF debutovala v červnu 2008, když na turnaji v japonské Sutamě s dotací 10 tisíc dolarů postoupila z kvalifikace. V úvodním kole podlehla Japonce Kei Sekinové. Premiérový singlový titul v této úrovni tenisu vybojovala na šenčenské události s rozpočtem deset tisíc dolarů. Ve finále přehrála krajanku Tchien Žan po třísetovém průběhu. V květnu 2016 přidala pátou trofej a první z turnaje s maximální dotací sto tisíc dolarů z čínského An-ningu, kde ji ve třetí sadě finálového duelu skrečovala Pcheng Šuaj.\n\nV singlu okruhu WTA Tour debutovala kvalifikačním turnajem říjnového China Open 2010, do něhož obdržela divokou kartu. Na úvod v něm uhrála jen dva gamy na srbskou tenistku Bojanu Jovanovskou. Hlavní soutěž si pak premiérově zahrála na zářijovém Hong Kong Tennis Open 2014, kde prošla kvalifikačním sítem. Na úvod singlové soutěže hladce přehrála Francouzku Pauline Parmentierovou, aby následně skončila na raketě turnajové pětky Čeng Ťie. O týden později se na asijské túře probojovala do prvního kariérního čtvrtfinále, když na kantonském Guangzhou International Women's Open 2014 vyřadila sedmou nasazenou Slovenku Janu Čepelovou i Američanku Alison Riskeovou. Mezi poslední osmičkou podlehla krajance Wang Ja-fan.\n\nPremiérový titul v sérii WTA 125s vybojovala v ženské čtyřhře Dalian Women's Tennis Open 2015 v čínském Ta-lienu, když ve finále s krajankou Čeng Saj-saj porazily tchajwansko-chorvatskou dvojici Čan Ťin-wej a Darija Juraková ve dvou setech.\n\nDebut v nejvyšší grandslamové kategorie zaznamenala v kvalifikaci ženského singlu Australian Open 2015. V úvodním kole však nenašla recept na Ukrajinku Marynu Zanevskou.\n\n"}
{"id": "1272161", "url": "https://cs.wikipedia.org/wiki?curid=1272161", "title": "Trmice (nový zámek)", "text": "Trmice (nový zámek)\n\nNový zámek v Trmicích je novogotický zámek ze druhé poloviny devatenáctého století, který stojí na západním okraji města Trmice v okrese Ústí nad Labem. Zámek je chráněn jako kulturní památka.\n\nStaršími panskými sídly v Trmicích bývala tzv. dolní tvrz, která zanikla pravděpodobně již během třicetileté války, a starý zámek zbořený roku 1956. V letech 1856–1863 si nechali Nosticové postavit nový zámek podle projektu vídeňského architekta Heinricha Ferstela. Ve druhé polovině dvacátého století zámek využívalo okresní muzeum a po něm zde vzniklo kulturní centrum s expozicí regionálního průmyslu a modelové železnice.\n\nJednopatrová až dvoupatrová zámecká budova má složitý půdorys. Hranolová věž s polokruhově zaklenutými okny je na vrcholu zakončená balustrádou. Fasádu člení nárožní lizény, římsy a velká zdvojená okna. Zámek stojí v parku obklopeném meandrem Bíliny. Patří k němu také kruhový bazén a most přes bývalý mlýnský náhon.\n\n\n"}
{"id": "1272163", "url": "https://cs.wikipedia.org/wiki?curid=1272163", "title": "Římskokatolická farnost Radhošť", "text": "Římskokatolická farnost Radhošť\n\nŘímskokatolická farnost Radhošť je územním společenstvím římských katolíků v pardubickém vikariátu královéhradecké diecéze.\n\nPlebánie a kostel v Radhošti jsou poprvé v písemných pramenech doloženy v listině Arnošta z Pardubic jako součást tehdy nově zřízené litomyšlské diecéze. Místní farnost byla později zahrnuta do královéhradecké diecéze. V roce 1920 se Radhošť stala jedním z regionálních ohnisek nově vzniklé Československé církve, jejíž členové si pro své potřeby zabrali místní kostel a faru a místního katolického faráře násilím vystěhovali. K návratu kostela a fary katolíkům došlo až v roce 1922 za asistence četnictva. Začátkem 70. let 20. století již ve farnosti nebyl sídelní kněz, a duchovní správa byla obstarávána z Chocně. V letech 2011-2013 proběhla zásadní rekonstrukce kostela, zvonice a márnice.\nFarnost je administrována ex currendo z Horního Jelení.\n\n"}
{"id": "1272175", "url": "https://cs.wikipedia.org/wiki?curid=1272175", "title": "Ondřej Paulini", "text": "Ondřej Paulini\n\nOndřej Paulini ml. (též \"Andrzej Paulini\", \"Andreas Paulini\"; asi 1765, Nižná Slaná – 29. října 1829, Bílsko) byl evangelický duchovní, působící ve Slezsku a na Moravě.\n\nV letech 1791–1795 studoval filozofii a teologii v Jeně. Po studiích vypomáhal deset let svému otci Ondřeji Paulinimu st. v evangelickém sboru v Bystřici na Těšínsku. Roku 1805 se tam stal pastorem. Od roku 1811 zastával úřad seniora evangelických sborů a dozorce evangelických škol v Rakouském Slezsku; od února 1827 pak úřad moravskoslezského superintendenta evangelické církve augsburského vyznání. V létě 1828 pobýval 5 týdnů v lázních. O rok později zemřel.\n\nJe autorem první polské katechizační příručky pro výuku náboženství ve Slezsku nazvané \"Nauka ewangelii Chrystusowey\" (1818), která byla používána v evangelických školách až do konce 19. století; má racionalistický charakter.\n\nJeho otec Ondřej Paulini st. († 1805), bratr Josef Paulini († 1806) a švagr Jan Kłapsia († 1805) byli rovněž evangelickými duchovními.\n\n"}
{"id": "1272177", "url": "https://cs.wikipedia.org/wiki?curid=1272177", "title": "Mořská geologie", "text": "Mořská geologie\n\nMořská geologie ( nebo \"geological oceanography\") je komplex geologických věd, které se zabývají geologickou stavbou mořského a oceánského dna. Má mnoho společného s fyzickou oceánografii a deskovou tektonikou. Vznik mořské geologie je spojen s plavbami oceánografické lodi HMS Challenger, které se uskutečnily v rámci stejnojmenné expedice v letech 1872 až 1876.\n\nStudium mořské geologie po druhé světové válce podalo významné poznatky o mořském dně, jeho rozpínání a deskové tektonice. Výzkum nejhlubších částí mořského dna podporoval jednak vojenský (ponorky a průzkumná plavidla) jakož i ekonomický sektor (těžební společnosti). Byly tak objeveny oceánské příkopy a mezi nimi i nejhlubší podmořské místo na Zemi – Marianský příkop. Přesto patří mořské dno k nejméně prozkoumaným částem povchu Země.\n\nMořská geologie podala nové informace o pacifickém Ohnivém kruhu, kde se v současnosti zkoumá intenzivní seismická činnost, podmořský vulkanismus a s tím spojená zemětřesení a tsunami. Důležité jsou také výzkumy sedimentace jak v šelfových, tak hlubokomořských oblastech, objev karbonátové kompenzační hloubky (CCD), bílých a černých kuřáků a pod.\n\nObjevy a pokračující studium středooceánských hřbetů a riftových systémů, spojených s podmořským vulkanismem a hydrotermálními pochody nejprve v Rudém moři a později ve východní oblasti Tichého oceánu či uprostřed Atlantského oceánu se ukázaly jako nanejvýš významné a v jejich výzkumu se stále pokračuje.\n\n\n"}
{"id": "1272179", "url": "https://cs.wikipedia.org/wiki?curid=1272179", "title": "Jaroslav Pospíšil (fotbalista)", "text": "Jaroslav Pospíšil (fotbalista)\n\nJaroslav Pospíšil (* 7. října 1947) je bývalý český fotbalový záložník.\n\nV československé lize hrál za SONP Kladno. Nastoupil v 11 ligových utkáních, gól v lize nedal.\n\n"}
{"id": "1272181", "url": "https://cs.wikipedia.org/wiki?curid=1272181", "title": "Anja Edith Ference", "text": "Anja Edith Ference\n\nAnja Edith Ference, M.A., Ph.D. (* 1975) je německá historička, věnující se mj. dějinám česko-německých vztahů.\n\nAnja Edith Ference vystudovala všeobecné dějiny, politologii i bohemistiku/slovakistiku na Univerzitě Martina Luthera Halle-Wittenberg v Halle a na Univerzitě v Lipsku. Poté studovala české dějiny na Filozofické fakultě Univerzity Palackého v Olomouci (Ph.D., 2012). Mezi léty 2005–2011 působila jako odborná asistentka na Katedře německého jazyka Pedagogické fakulty Univerzity Palackého v Olomouci. V současné době pracuje na Ústavu česko-německých areálových studií a germanistiky Filozofické fakulty Jihočeské univerzity v Českých Budějovicích.\n\n"}
{"id": "1272193", "url": "https://cs.wikipedia.org/wiki?curid=1272193", "title": "Brouk a Babka (Liberec)", "text": "Brouk a Babka (Liberec)\n\nObchodní dům Brouk a Babka v Pražské ulici v Liberci je funkcionalistická budova dokončená roku 1936.\nŠestipodlažní stavba s železobetonovou nosnou konstrukcí byla postavena na místě bývalého hostince \"Zur Sandwirt\" podle projektu Jana Gillara. Jedinečným rysem jsou téměř nedotčené interiéry zachované včetně části původního mobiliáře. Obchodní dům je od roku 1958 zapsán v seznamu kulturních památek.\n\n\n"}
{"id": "1272201", "url": "https://cs.wikipedia.org/wiki?curid=1272201", "title": "Talipot", "text": "Talipot\n\nTalipot (\"Corypha\") je nevelký rod palem, zahrnující 5 druhů. Je rozšířen v tropech od Indie po severní Austrálii. Tyto palmy jsou výjimečné tím, že po vykvetení a dozrání plodů odumírají. Talipoty mají masivní přímý kmen, velké dlanitozpeřené listy, drobné oboupohlavné květy v obřím květenství a hnědé, kulovité plody. Druh \"Corypha umbraculifera\" má největší květenství v rostlinné říši. Jsou to palmy velkého kulturního významu a mnohostranného využití. Zásadní význam mají zejména druhy \"Corypha umbraculifera\" a \"C. utan\".\n\nTalipoty jsou solitérní, masivní, jednodomé palmy s přímým kmenem, dorůstající výšky až 30 metrů. Kmen je v mládí pokrytý vytrvalými listovými pochvami, později olysávající. U některých druhů (\"C. utan\") zanechávají opadané listy na kmeni charakteristické, spirálně uspořádané listové jizvy. Listy jsou rozměrné, dlanitozpeřené, s čepelí asi do poloviny členěnou na tuhé segmenty. Řapíky jsou dlouhé a masivní a na okraji mají tuhé černé ostny. Na líci listové čepele je dobře vyvinutá \"hastula\", na rubu je nepravidelná.\n\nTalipot po dosažení zralosti vykvétá a po dozrání plodů celý kmen odumírá. U druhu \"C. umbraculifera\" to nastává po 30 až 70 letech. Květenství se rozvíjejí zprvu jako jediné obří květenství, které se později rozseparuje na větší počet jednotlivých květenství vyčnívajících nad listovou korunu. Jednotlivá květenství jsou větvená až do 4. řádu. Květy jsou drobné, oboupohlavné, v rámci květenství uspořádané do drobných skupin. Spočívají na krátkých stopkách tvořených bází kalicha a češulí. Kalich je na bázi trubkovitý, zakončený 3 nízce trojúhelníkovitými cípy. Korunní lístky mají člunkovitý tvar. Tyčinek je 6, 3 z nich jsou volné a 3 bazálně přirostlé ke koruně. Gyneceum je srostlé ze 3 plodolistů, kulovité, se 3 rýhami. Obsahuje 3 vajíčka.\nPlody jsou kulovité, hladké, obvykle hnědé, jednosemenné. Mezokarp je dužnatý, endokarp tenký a obvykle spojený se semenem. Semena jsou kulovitá a obsahují homogenní endosperm.\n\nRod talipot zahrnuje 5 druhů. Je rozšířen od Indie a Srí Lanky přes Indočínu a jihovýchodní Asii po severní Austrálii. Největší areál má druh \"Corypha utan\", rozšířený od Indie po Austrálii. \"C. umbraculifera\" se vyskytuje v Indii a Indočíně, \"C. lecomtei\" pouze v Indočíně. Druh \"C. taliera\" je považován za v přírodě vyhynulý a je v současnosti znám pouze z kultury. \"C. microclada\" je endemit Filipín a vyskytuje se pouze na ostrově Biliran. Areál rozšíření rodu talipot byl silně ovlivněn dlouhou kulturní historií jejich využití.\nTalipoty obvykle rostou na otevřených stanovištích v tropických nížinách, a to zejména podél záplavových oblastí.\n\nTalipot \"Corypha umbraculifera\" má největší květenství v rostlinné říši. Je to obří vrcholová lata, jejíž výška může přesáhnout 6 metrů. Obsahuje miliony květů. Rovněž listy jsou největšími listy mezi dlanitými palmami, mohou mít průměr až 5 metrů a spočívají na čtyřmetrovém řapíku.\n\nRod \"Corypha\" je je v rámci systému palem řazen do podčeledi \"Coryphoideae\" a samostatného tribu \"Corypheae\". Ucelená revize tohoto rodu dosud chybí. V minulosti byl rozlišován větší počet druhů, současná taxonomie jich uznává pět.\nPodle výsledků molekulárních studií je rod \"Corypha\" sesterskou větví tribu \"Borasseae\".\n\nTalipoty \"C. umbraculifera\" a \"C. utan\" mají velmi mnohostranné využití a dlouhou kulturní historii.\nTvrdé a pevné listy obou druhů jsou v Asii významným zdrojem materiálu na krytí střech. Na Timoru a přilehlých ostrovech má i v současnosti krytinu z řapíků \"C. utan\" více než polovina budov. Listy slouží také k výrobě rohoží, sítí, deštníků, stanů aj. Z dřeně kmene obou druhů se získává ságo, z něhož se připravuje škrob a mouka používaná k pečení chleba.\nSladká šťáva, vytékající z naříznuté báze květenství \"C. utan\", je zpracovávána na cukr nebo kvašena na alkoholické nápoje.\nV minulosti se na listy talipotu psalo jako na papír. Jsou na nich zaznamenány i některé historické buddhistické a hinduistické texty. Tvrdá semena slouží jako náhrada slonoviny.\nMladá semena jsou jedlá a vyrábějí se z nich cukrovinky.\nŠťáva z kořenů \"C. umbraculifera\" je používána k léčení průjmů.\n\nTalipot \"C. umbraculifera\" je v tropech často pěstován jako okrasná palma, vzhledem ke značně velkým rozměrům vhodná pouze pro velké zahrady a parky. Je hodné pěstovat ve skupině více rostlin různého stáří.\n\n"}
{"id": "1272212", "url": "https://cs.wikipedia.org/wiki?curid=1272212", "title": "Sbírka pivovarských mikroorganismů RIBM 655", "text": "Sbírka pivovarských mikroorganismů RIBM 655\n\nSbírka pivovarských kvasinek Výzkumného ústavu pivovarského a sladařského, a.s. (dále VÚPS) vznikla v roce 1946 jako součást sbírky kvasinek a kvasinkovitých mikroorganizmů pod vedením RNDr. Anny Kockové-Kratochvílové, DrSc., od roku 1953 působí samostatně. Kolekce je od roku 1964 členem Federace Českých a slovenských sbírek mikroorganismů a je mezinárodně registrovaná s názvem RIBM (Research Institute of Brewing and Malting) pod číslem 655. Svým zaměřením na produkční kmeny pivovarských kvasinek je ojedinělá v oblasti Střední a Východní Evropy. Roku 1996 se Sbírka pivovarských kvasinek stala (jako jedna z velmi specificky zaměřených a průmyslově využitelných sbírek) součástí „Národního programu ochrany genofondu mikroorganismů a drobných živočichů hospodářského významu a jejich využití v referenční diagnostice“. Program je veden Radou genetických zdrojů mikroorganismů, která sleduje závazné zachování funkční existence sbírek mikroorganismů odpovídajícího charakteru.\n\nSbírka RIBM obsahuje dvě oddělené sbírky, Sbírku pivovarských kvasinek a Sbírku bakterií, divokých a vinařských kvasinek. Sbírka v současné době zahrnuje přes 300 kmenů kvasinek a bakterií. Nejvýznamnější část sbírky tvoří kolekce kulturních pivovarských kvasinek \"Saccharomyces pastorianus\" a \"S.\" \"cerevisiae\", shromažďovaných průběžně od roku 1953 z českých i zahraničních pivovarů. Sbírka divokých a vinařských kvasinek obsahuje kmeny rodů \"Saccharomyces, Torulaspora, Zygosaccharomyces, Dekkera, Williopsis, Pichia, Schizosaccharomyces, Saccharomycodes, Candida a Kloeckera\". Ve Sbírce bakterií jsou uloženy kmeny rodů \"Lactobacillus, Leuconostoc, Pediococcus, Tetragenococcus, Lactococcus\" a striktních anaerobů \"Pectinatus\". \n\nSbírky pivovarských a divokých kvasinek jsou vedeny na sladinových agarech pod zaparafinovanou vatovou zátkou a současně na sladinových agarech převrstvených sterilním parafinovým olejem. Tyto osvědčené způsoby vedení kultur umožňují dodání kmene žadateli rychle a v aktivním stavu na šikmém agaru, případně rozkvašené do 1,5 l mladiny, což usnadňuje převedení produkčního kmene do výroby. Od roku 2006 jsou kmeny pivovarských kvasinek uchovávány v kryozkumavkách s ochranným médiem v tekutém dusíku při teplotě -196 °C. Uložení v tekutém dusíku (kryoprezervace) je považováno za optimální způsob dlouhodobého uchovávání kvasinek v životaschopném stavu. Bakterie mléčného kvašení jsou paralelně uchovávány v polotučném mléce, v kapalném dusíku a v lyofilizovaném stavu. \n\nSbírkové kmeny jsou primárně využívány pro výzkumné projekty řešené VÚPS a dalšími výzkumnými organizacemi. Kmeny jsou dále využívány pro výuku a diplomové a doktorské práce na vysokých školách.\n\nRIBM 655 – SBÍRKA PIVOVARSKÝCH KVASINEK\n\nhttp://www.beerresearch.cz/index.php?option=com_content&view=article&id=47%3Asba-kvasinek&catid=99%3Avyzkum-obecne&Itemid=110&lang=cs\n\nSbírka kvasinek VUPS. RIBM 655 - sbírka pivovarských kvasinek http://primo.uzei.cz:1701/primo_library/libweb/action/dlDisplay.do?vid=uzei&docId=uzp01000083993&fromSitemap=1&afterPDS=true\n\nhttp://www.kvasnyprumysl.cz/artkey/kpr-199701-0002_Sbirka_pivovarskych_kvasinek_VUPS.php?back=%2Fsearch.php%3Fquery%3DSb%25EDrka%2Bpivovarsk%25FDch%2Bmikroorganism%25F9%2B%2Bin%253Aauth%2Bname%2Bkey%2Babstr%26sfrom%3D0%26spage%3D30\n"}
{"id": "1272213", "url": "https://cs.wikipedia.org/wiki?curid=1272213", "title": "Lichtenštejnský seminář", "text": "Lichtenštejnský seminář\n\nLichtenštejnský seminář chlapců zpěváků byl internát pro chlapce, zřízený církví při piaristickém gymnáziu. Byl postaven na místě starých domků v centru Kroměříže. Ulice vedoucí z Velkého náměstí, ve které budova stojí, se původně jmenovala Soukenická, od roku 1693 Rezidenční a v souvislosti se stavbou kostela svatého Jana Křtitele se od roku 1880 jmenuje Jánská. \n\nJe to barokní stavba z konce 17. století připisovaná staviteli kroměřížského zámku Giovanni Pietro Tencallovi. V roce 1693 zakoupil biskup Lichtenštejn stavební parcelu, na níž vystavěl dvoukřídlou a patrovou stavbu s hlavním průčelím orientovaným do Jánské ulice. Tvarosloví fasády semináře navazovalo na tektonické členění piaristického gymnázia a předurčilo i podobu sousedních čtyř kanovnických domů kolegiátní kapituly u svatého Mořice. Lehce půdorysně zalomenému průčelí semináře dominuje portál s erbem biskupa Karla z Lichtenštejna.\n\nPo celá dvě století byli v chlapeckém semináři (lat. Convictum puerorum) z fundace biskupa Karla z Lichtenštejna vydržování chudí gymnazisté z moravského venkova. K piaristickému gymnáziu byl téměř od počátku přidán pěvecký seminář založený 16. srpna 1688. Biskup Lichtenštějn věnoval 15 000 zlatých na založení zpěváckého semináře určeného pro výchovu dvanácti chlapců. Fundatisté byli pak povinni v kostele svatého Mořice na kůru a při pohřbech zpívat. Byla to v podstatě nejstarší hudební škola ve střední Evropě. V létech 1861-1883 vedl seminář P. Lambert Schwarz \"tak chvalně, že krom fundadistů zámožní rodičové jemu študenty své na stravu dávali a na čemž více záleželo, na dobré křesťanské vychování. Počet študnetů byl tím způsobem až na třicet zvýšen\". \n\nPoslední zpěváci-fundatisté chodily do sousedního gymnázia i po jeho zestátnění. Piaristé, kteří pěvecký seminář vedli, odevzdali jej po zestátnění gymnázia do majetku města. Od roku 1879 byl útulkem národních škol (poslední nesla jméno Boženy Němcové) a zpěváci byli přestěhování do piaristického kláštera. \nZpěvácký seminář skončil odchodem regenta P. Lamberta Schwarze (15.1.1811 Drozdov – 26.5.1886 Praha) bratra světícího biskupa pražského Karla Schwarze na odpočinek do Prahy s koncem školního roku 1884. Zbytek zpěváků přešel do arcibiskupského kněžského semináře.\n\nV letech 1983 – 1988 byl dům spolu se čtyřmi sousedícími kanovnickými domy rekonstruován pro účely Základní umělecké školy v Kroměříži navazující na tradice hudební školy Moravanu.\n\nNa nádvoří (společné se sousedními kanovnickými domy) stojí socha Josefa Mánese od Karla Otáhala. Socha z roku 1946 sem byla přesunuta z Milíčová náměstí po zbourání původní budovy ZUŠ. Nádvoří je volně přístupné z Pilařovy ulice, nesoucí jméno historika a piaristy Adolfa Pilaře (1742–1795). Josef Mánes v Kroměříži v době konání Kroměřížského sněmu v letech 1848-1849 maloval řadu portrétů významných účastníků sněmu.\n\n"}
{"id": "1272214", "url": "https://cs.wikipedia.org/wiki?curid=1272214", "title": "Heinrich Grünfeld", "text": "Heinrich Grünfeld\n\nHeinrich Grünfeld (21. dubna 1855, Praha – 26. srpna 1931, Berlín) byl česko-rakousko-německý violoncellista a učitel hudby židovského původu.\nNarodil se v bohaté židovské rodině v Praze, na Novém Městě, a to jako čtvrté z deseti dětí galanteristy Mosese Grunfelda (rodáka z Kolína) a Reginy, rozené Pickové. Jeho starší bratr Alfred byl známým klavíristou a skladatelem. \n\nHeinrich studoval do roku 1873 na Pražské konzervatoři u Františka Hegenbartha. V letech 1873–1875 působil jako sólový violoncellista v Komické opeře ve Vídni. V roce 1876 odešel do Berlína, kde do roku 1877 působil jako sólový violoncellista a v letech 1876–1884 jako pedagog na \"Neuer Akademie der Tonkunst\".\n\nV roce 1878 založil spolu s Xaverem Scharwenkem a Gustavem Hollaenderem tradici abonentních koncertů komorní hudby. Později byli přizváni též Émile Sauret, Max von Pauer a Florián Zajíc. Koncerty se konaly po více než 50 let, vždy v \"Sing-Akademie zu Berlin\".\n\nPodnikl – často se svým bratrem Alfredem – několik koncertních turné po Německu, Rakousko-Uhersku, Rusku, Itálii, Francii a USA. S Moritzem Mayer-Mahrem (klavír) a Alfredem Wittenbergem (housle) založil trio \"Berliner Trio-Vereinigung\". V roce 1904 byl jmenován profesorem. On i jeho bratr Alfred byli svobodnými zednáři.\n\nByl pohřben na hřbitově Wilmersdorf, jeho hrob dnes již neexistuje.\n\n"}
{"id": "1272215", "url": "https://cs.wikipedia.org/wiki?curid=1272215", "title": "Abbotsford", "text": "Abbotsford\n\nAbbotsford může znamenat:\n\n"}
{"id": "1272219", "url": "https://cs.wikipedia.org/wiki?curid=1272219", "title": "PRINCE2", "text": "PRINCE2\n\nPRINCE2 (zkratka vzniklá z PRojects IN Controlled Environments 2nd Version) je metodika pro projektové řízení pocházející původně z Anglie. Její struktura je dána čtyřmi základními elementy: \"principy, témata, procesy a přizpůsobením metodiky prostředí projektu\" \nJde o metodiku původně vytvořenou pro státní správu a zaměřenou na projekty v oblasti informačních technologií. Následně po tom co se osvědčila byla převzata do komerční sféry a rozšířena na projektové řízení obecně. Evropská komise doporučuje PRINCE2 jako jednu z metod projektového řízení pro projekty podporované z prostředků Evropské unie.\n\nMetodika s názvem PRINCE byla vyvinuta na základě starší metodiky PROMPT II. Od roku 1996 byla přejmenována na PRINCE2. Jejím vlastníkem je v současnosti (2017) AXELOS, společný podnik britské vlády (Cabinet Office) a soukromého investora, kterým je společnost Capita. Aktuální verze PRINCE2 je z roku 2017. \nZákladní a oficiální knihou, která popisuje metodiku PRINCE2, je kniha Managing Successful Projects With PRINCE2, dostupná v angličtině a dalších světových jazycích (ne v češtině). V kvalitním českém překladu jsou dostupné tyto knihy o PRINCE2: PRINCE2 Précis a Řízení malých projektů podle PRINCE2.\n\nPRINCE2 je deklarována jako metodika projektového řízení. Jedná se o jeden z globálních certifikačních standardů projektového managementu. V České republice patří spolu s PMI a IPMA k trojici nejvíce rozšířených certifikačích standardů v této oblasti.\n\nRozdíl u metodiky PRINCE2 spočívá i v používané terminologii, která byla volena u PRINCE2 podle prostředí státní správy a v některých pojmech se tedy liší od výšeuvedených standardů.\n\nZákladní úroveň PRINCE2 Foundation platí doživotně, což zatím (2018) žádná z ostatních výše uvedených certifikací nenabízí. Pro vyšší úroveň - Practitioner platí podobné zásady jako pro ostatní certifikace, tedy že certifikaci je nutno po určitém čase obhájit prostřednictvím recertifikace nebo sbíráním bodů osobního rozvoje (CPD points).\n\nMetodika PRINCE2 nabízí (stav 2018) dva certifikáty . Na základní úroveň Foundation navazuje úroveň Practitioner. Samostatně stojí certifikace PRINCE2 Agile. Ta má také dvě úrovně - Foundation a Practitioner. Certifikace PRINCE2 Agile vyžaduje předtím složit certifikační zkoušku PRINCE2 Foundation. \n\nOd 1.1.2018 má od vlastníka PRINCE2 výlučné právo vykonávat certifikační zkoušky PRINCE2 společnost PeopleCert. PeopleCert a jeho prostřednictvím AXELOS má v České republice několik partnerů poskytujících certifikační kurzy PRINCE2 a zabezpečujíci certifikaci. Certifikaci podle staré verze PRINCE2 - 2009 je možné absolvovat v češtině. Certifikace podle nové verze PRINCE2 - 2017 i certifikace PRINCE2 Agile je zatím dostupná jen v angličtině.\n\n"}
{"id": "1272220", "url": "https://cs.wikipedia.org/wiki?curid=1272220", "title": "Instance (informatika)", "text": "Instance (informatika)\n\nInstance je v informatice samostatná existence jakéhokoli objektu – objektu v objektově orientovaných jazycích, okna nebo jiného prvku grafického uživatelského rozhraní, procesu jako instance běžícího programu, virtuálního stroje, apod. Vytváření více instancí určitého objektu nebývá samozřejmé, a dodatečné doplnění této funkcionality může působit různé problémy. U některých objektů je vytváření více instancí nežádoucí; objekt, který může existovat nejvýše v jedné instanci se nazývá singleton.\n\nV objektově orientovaném programování je běžné vytváření více instancí objektů, které v jiných paradigmatech bývají unikátní (globální). Pro vytvoření instance objektu slouží speciální metody, které se nazývají konstruktory, jejichž účelem je provést inicializaci objektu. K odstraňování objektů slouží destruktory. V mnoha objektově orientovaných jazycích je objekt instancí třídy. \n\nV mnoha víceúlohových operačních systémech lze jeden počítačový program spustit vícekrát. Instance běžícího programu zpravidla nazýváme procesy. \n\nVirtualizační prostředí může umožňovat vícenásobné spuštění téhož virtuálního privátního serveru.\n\nV neprogramátorském kontextu je možné si pojem instance představit pomocí přirovnání k reálnému životu. Je možné si představit „psa“ jakožto datový typ popsaného třídou a konkrétní pes na ulici je instancí této třídy. \n\n"}
{"id": "1272226", "url": "https://cs.wikipedia.org/wiki?curid=1272226", "title": "Carl Maria von Bocklet", "text": "Carl Maria von Bocklet\n\nCarl Maria von Bocklet (30. ledna 1801 Praha – 15. července 1881 Vídeň) byl česko-rakouský klavírista, houslista, hudební skladatel a pedagog.\nV rodné Praze studoval skladbu u Bedřicha Diviše Webera. Roku 1821 odešel do Vídně, kde se setkal s Ludwigem van Beethovenem, který ho velmi podpořil. Sblížil se též s Franzem Schubertem, jehož skladby hodně prováděl v premiéře. Pracoval též jako učitel hudby a krátce i jako první houslista v orchestru \"Theater an der Wien\". Více se však nakonec věnoval klavíru. Koncertovat přestal kolem roku 1840. Založil si poté soukromou školu pro čtyřruční klavír, kterou od něj později převzal jeho syn Jindřich. K jeho žákům patřil Eduard Marxsen.\n\nVýjimečně též komponoval. Jeho opus č. 1 byl variací na valčík Antona Diabelliho. To inspirovalo mnohé další hudební skladatele, kteří přidali vlastní variace na Diabelliho valčík, a ty nakonec vyšly v antologii \"Vaterländischer Künstlerverein\". 83 variací dodalo 51 skladatelů.\n\n"}
{"id": "1272239", "url": "https://cs.wikipedia.org/wiki?curid=1272239", "title": "José Marín", "text": "José Marín\n\nJosé Marín (katalánsky Josep Marín i Sospedra) (* 21. ledna 1950 El Prat de Llobregat) je bývalý španělský atlet, mistr Evropy v chůzi na 20 kilometrů z roku 1982.\nV závodě na 20 kilometrů chůze obsadil na mistrovství Evropy v roce 1978 i na olympiádě v Moskvě o dva roky později páté místo. Velkým úspěchem pro něj byl evropský šampionát v Athénách v roce 1982. Zvítězil v chůzi na 20 kilometrů, v závodě na 50 kilometrů chůze vybojoval stříbrnou medaili. Při premiéře mistrovství světa v Helsinkách v roce 1983 skončil třetí na padesátikilometrové trati, v závodě na 20 kilometrů obsadil čtvrté místo. Na olympiádě v Los Angeles v roce 1984 startoval pouze na padesátikilometrové trati, kde skončil šestý. Jeho posledním medailovým úspěchem bylo třetí místo v chůzi na 20 kilometrů na světovém šampionátu v Římě v roce 1987. Startoval také na olympiádě v Soulu (čtvrtý na 20 kilometrů a pátý na 50 kilometrů chůze) a v Barceloně v roce 1992 (devátý na 50 kilometrů chůze).\n\n"}
{"id": "1272240", "url": "https://cs.wikipedia.org/wiki?curid=1272240", "title": "Karavajev", "text": "Karavajev\n\nPříjmení Karavajev (, ) má více nositelů:\n\n\n"}
{"id": "1272241", "url": "https://cs.wikipedia.org/wiki?curid=1272241", "title": "Stephanie Seymourová", "text": "Stephanie Seymourová\n\nStephanie Michelle Seymourová (* 23. července 1968 San Diego) je americká herečka a modelka. Pózovat začala už v dětství, v roce 1983 se stala finalistkou prvního ročníku soutěže Elite Model Look. Patřila k představitelkám „zlaté éry“ modelingu na přelomu osmdesátých a devadesátých let, její snímky se objevily v časopisech \"Sports Illustrated Swimsuit Issue\", \"Vogue\" a \"Playboy\", byla jedním z „andělů“ značky spodního prádla Victoria's Secret, vystupovala také v kampaních firem Valentino, L’Oréal a Gap. Spolupracovala s předními fotografy jako Richard Avedon, Herb Ritts nebo Mario Testino. V letech 1991–1993 byl jejím přítelem zpěvák Axl Rose, Stephanie hrála ve videoklipech jeho skupiny Guns N' Roses Don't Cry, November Rain a Estranged. Objevila se v počítačové hře \"Hell: A Cyberpunk Thriller\", v životopisném filmu Eda Harrise \"Pollock\" ztvárnila roli Helen Frankenthalerové, hrála i v seriálu \"\". Vydala knihu \"Stephanie Seymour's Beauty Secrets for Dummies\". Z prvního manželství s hudebníkem Tommy Andrewsem má syna, otcem dalších tří jejích dětí je podnikatel Peter M. Brant. \n\n"}
{"id": "1272242", "url": "https://cs.wikipedia.org/wiki?curid=1272242", "title": "Monika Oborná", "text": "Monika Oborná\n\nMonika Oborná (* 2. dubna 1989 Třebíč) je česká politička a manažerka, od října 2017 poslankyně Poslanecké sněmovny PČR, v letech 2014 až 2018 zastupitelka města Náměšť nad Oslavou, v letech 2017 až 2019 členka předsednictva hnutí ANO 2011. Od ledna 2018 je krajskou předsedkyní hnutí ANO 2011 v kraji Vysočina.\n\nVystudovala Agronomickou fakultu Mendelovy univerzity v Brně (získala titul Ing.). Od roku 2013 pracovala jako asistentka ministryně pro místní rozvoj ČR Věry Jourové. Působila jako projektová manažerka u společnosti \"AGRO 2000\".\n\nMonika Oborná žije ve městě Náměšť nad Oslavou na Třebíčsku.\n\nV roce 2012 spoluzakládala hnutí ANO 2011, je předsedkyní oblastní organizace v Třebíči a místopředsedkyní Krajské organizace ANO Vysočina. Na konci února 2017 se stala na IV. sněmu hnutí ANO 2011 členkou předsednictva hnutí, funkci zastávala do února 2019.\n\nV komunálních volbách v roce 2014 byla z pozice lídra kandidátky hnutí ANO 2011 zvolena zastupitelkou města Náměšť nad Oslavou. Působila v Komisi pro rozvoj města a životní prostředí. V krajských volbách v roce 2016 kandidovala za hnutí ANO 2011 do Zastupitelstva Kraje Vysočina, ale neuspěla.\n\nVe volbách do Poslanecké sněmovny PČR v roce 2013 kandidovala za hnutí ANO 2011 v Kraji Vysočina, ale taktéž neuspěla. Podařilo se jí to až ve volbách v roce 2017, když získala 2 524 preferenčních hlasů v Kraji Vysočina.\n"}
{"id": "1272251", "url": "https://cs.wikipedia.org/wiki?curid=1272251", "title": "Cornwall (Ontario)", "text": "Cornwall (Ontario)\n\nCornwall je kanadské město v provincii Ontario. Bylo pojmenováno po britském králi Jiřím IV., který měl kromě jiných i titul vévoda z Cornwallu . Nachází se na řece svatého Vavřince v koridoru Québec-Windsor podél dálnice Ontario Highway 401.\n"}
{"id": "1272253", "url": "https://cs.wikipedia.org/wiki?curid=1272253", "title": "Chilliwack (Britská Kolumbie)", "text": "Chilliwack (Britská Kolumbie)\n\nChilliwack je město nacházející se v údolí Fraser v provincii Britská Kolumbie v Kanadě. Administrativně je centrem regionálního okresu Fraser Valley, který sousedí s regionálním okresem Metro Vancouver a je jeho druhým největším městem. V roce 2016 v něm žilo 83 788 obyvatel.\n"}
{"id": "1272254", "url": "https://cs.wikipedia.org/wiki?curid=1272254", "title": "Makrán", "text": "Makrán\n\nMakrán nebo Mekrán je oblast podél Arabského moře, která náleží k íránské provincii Sístán a Balúčistán a k pákistánskému Balúčistánu. Pobřežní pás se táhne v délce téměř tisíc kilometrů od Džasku na západě po Karáčí na východě. Oblast se vyznačuje nedostatkem srážek a polopouštním charakterem, je velmi řídce osídlená, pouze v oázách vznikla města jako Čáhbahár, Turbat, Gvádar nebo Pasní. Hlavními zdroji obživy obyvatel jsou pastevectví a rybolov, v zavlažovaných oblastech podél řek Dašt a Rachšán se pěstuje datlovník pravý a čirok. Směrem do vnitrozemí se prudce zvedají horská pásma rovnoběžná s pobřežím, dosahující nadmořské výšky přes dva tisíce metrů. Hlavní dopravní tepnou je Makran Coastal Highway.\n\nVe starověku byli zdejší obyvatelé nazývaní \"Ichtyophagoi\" (pojídači ryb). Achaimenovská říše zde zřídila satrapii \"Maka\", v helénistickém období byla oblast součástí Gedrósie. Ve středověku zde vládli Saffárovci a Ghaznovská říše, Marco Polo se o regionu zmiňuje jako o indickém království \"Kesmatora\" (podle řeky Kéč a názvu Makrán). Safíovci připojili západní část Makránu k Persii, kdežto na východě vznikly domorodé státy Makrán a Las Bela jako součást Britské Indie, důležitý přístav Gvádar byl enklávou Ománu, která byla k Pákistánu připojena až roku 1958.\n\n"}
{"id": "1272255", "url": "https://cs.wikipedia.org/wiki?curid=1272255", "title": "Kušnír", "text": "Kušnír\n\nPříjmení Kušnír (Kušnírová), Kushnir, Kuschnir nosily osoby:\n\n\n"}
{"id": "1272262", "url": "https://cs.wikipedia.org/wiki?curid=1272262", "title": "FK BCT Bratislava", "text": "FK BCT Bratislava\n\nFK BCT Bratislava (celým názvem: Futbalový klub Bratislavská cvernová továreň Bratislava) byl slovenský fotbalový klub, který sídlil v bratislavské městské části Nové Mesto.\n\nZaložen byl v roce 1922 pod názvem Cérnagyáeri SC. Po celou dobu své existence byl továrním klubem místní továrny na nitě a niťové produkty známé pod lidovým názvem Cvernovka. Zanikl v roce 2014 sloučením 3 novoměstských klubů (ŠK Štart Nepočujúci, FK BCT a ZŠ Kalinčiakova) do nově vytvořeného subjektu NMŠK 1922 Bratislava.\n\nSvé domácí zápasy odehrával na stadionu FK BCT pri Kuchajde.\n\nZdroj: \n\n\n\nZdroj: \n\n\n\nZdroj: \n\n"}
{"id": "1272265", "url": "https://cs.wikipedia.org/wiki?curid=1272265", "title": "Islámské společenství v Bosně a Hercegovině", "text": "Islámské společenství v Bosně a Hercegovině\n\nIslámské společenství v Bosně a Hercegovině (bosensky \"Islamska zajednica u Bosni i Hercegovini\") je muslimská duchovní organizace v Bosně a Hercegovině, která vznikla roku 1882. V čele společenství stojí rada starších (\"Rijaset\"), které předsedá reisu-l-ulema.\n\nIslámské společenství v čele s Radou starších (\"Rijaset\") a reisu-l-ulemou, stařešinu duchovních, je na území Bosny a Hercegoviny rozděleno na osm diecézí (sg. \"muftijstvo\" na čele s muftím) s centry ve městech Sarajevo, Bihać, Travnik, Tuzla, Goražde, Zenica, Mostar a Banja Luka. Zvláštní postavení má vojenské muftijstvo, působící v ozbrojených složkách Bosny a Hercegoviny. Do ingerence společenství spadají i tři zahraniční diecéze (sg. \"mešihat\", doslova úřad či rezidence, na čele s muftím); v Chorvatsku s centrem v Záhřebu (zde se společenství nazývá \"Islamska zajednica u Hrvatskoj\"), ve Slovinsku s centrem v Lublani (zde se společenství nazývá \"Islamska zajednica u Republici Sloveniji\", slovinsky \"Islamska skupnost v Republiki Sloveniji\"), a v Srbsku s centrem v Novém Pazaru (zde se společenství nazývá \"Islamska zajednica u Srbiji\"). Svrchovanost duchovní obce s centrem v Sarajevu do jisté míry uznává i Islámské společenství v Černé Hoře (\"Islamska zajednica u Crnoj Gori\"), které volí pouze mešihat a reisa, a nikoli rijaset a reisu-l-ulemu. Černohorská organizace navíc využívá institucionální, personální a jinou výpomoc Islámského společenství v Bosně a Hercegovině. Naopak zcela nezávislé na bosenskohercegovské organizace je Islámské společenství Srbska (\"Islamska zajednica Srbije\").Příslušníci Islámského společenství zakládají obce věřících (sg. \"džemat\"), které jsou při ustavení tvořeny nejméně dvěma sty domácnostmi. Každý džemat si volí vlastní sněm (\"skupština džemata\") a výbor (\"džematski odbor\"). Nejméně sedm džematů, případně jakýkoli počet džematů v jednom okrese či obci zakládá medžlis s vlastním sněmem (\"skupština medžlisa\") a výkonným výborem (\"izvršni odbor medžlisa\"). Více medžlisů pak tvoří \"muftijstvo\", jež vede muftí jmenovaný reisu-l-ulemou. Stařešinu Islámského společenství jednou za sedm let vybírá sněm (\"Sabor Islamske zajednice\"), složený z 87 delegátů z Bosny a Hercegoviny i zahraničí.\n\nHlavní organizační změny v Islámské společenství (rok přijetí právních či jiných předpisů):\nBosenskohercegovští muslimové se rovněž podíleli na vzniku více duchovních obcí ve střední Evropě. Například Husein Hilmi-efendija Durić (1887–1940) byl vojenským imámem v rakousko-uherské armádě a poté muftím (1934–1936) islámského společenství v Maďarsku (\"Magyar Mohamedán Egyházközséget\"). Salih Hadžiosmanović a Sabit Smajlbegović aktivně pomohli založení české muslimské obce (\"Moslimská náboženská obec\") ve 30. letech 20. století.\n\n\n\nNejvyšší radou Islámského společenství je \"Rijaset\", který v současné době tvoří 8 osob, mezi nimi reisu-l-ulema, zástupce reisu-l-ulemy a 5 ředitelů jednotlivých správních sekcí (pro náboženské záležitosti, vzdělání a vědu, ekonomické a finanční záležitosti, právní a administrativní záležitosti a vnější vztahy a diasporu). Náboženskými otázkami se zabývá Rada muftí (\"Vijeće muftija\"), v níž od dubna 2018 zasedá 15 muftí (9 v Bosně a Hercegovině: banjalucký, bihaćský, goraždanský, mostarský, sarajevský, travnický, tuzlanský, zenický a vojenský + 6 v zahraničí: australský, chorvatský, německý, severoamerický, slovinský a srbský) a reisu-l-ulema a jeho zástupce.\n\n\n\n\n\n\nV 60. letech 19. století bylo z jeho působnosti vyjmuto území kolem Cazinu, které mělo vlastního muftího (60.–80. léta 19. století). Po rakousko-uherském záboru v Cazinu úřadoval Husein-efendija Adilagić Pozderac (zemřel 1883). Až do schválení Statutu roku 1909 úřad zůstal uprázdněn, pak byl zrušen a opět převzat bihaćským muftím.\n\n\n\n\n\n\n\n\n\n\n\n\n\n\n\n\n\n\n\n\nIslámské společenství od roku 1933 vydává informativní věstník, který v průběhu času pozměňoval svůj název:\nJeho redaktory od roku 1933 byli následující:\n\n\n"}
{"id": "1272268", "url": "https://cs.wikipedia.org/wiki?curid=1272268", "title": "Čkalovské schodiště", "text": "Čkalovské schodiště\n\nČkalovské schodiště () je monumentální schodiště v centru Nižného Novgorodu, které spojuje nábřeží Volhy s náměstím Minina a Požarského u Nižněnovgorodského kremlu. Pojmenováno je po sovětském letci Valeriji Čkalovi, jehož pomník stojí u horního konce schodiště. Se svými 560 schody se řadí k nejdelším schodištím v Rusku.\n\nAž do 40. let 20. století se toto místo nazývalo Volžský svah. Bylo velmi oblíbené mezi místními i návštěvníky města, neboť se nacházelo v samém centru města a z vyhlídkové plošiny, která zde byla zřízena, se otevíraly velkolepé výhledy na Volhu.\n\nIdea vystavět v těchto místech schodiště podobné Potěmkinovu schodišti v Oděse se objevila již roku 1939, avšak tyto plány nakonec přerušila válka. Nicméně předseda Gorkovského městského sovětu Alexandr Šulpin se nevzdal a v roce 1943 se vypravil do Moskvy, aby tam představil projekt leningradských architektů A. A. Jakovleva, L. V. Rudněva a V. O. Munce. V Moskvě se mu podařilo prosadit tuto grandiózní stavbu jako připomínku vítězství v bitvě o Stalingrad – schodiště se také mělo jmenovat Stalingradské. Téhož roku byl položen základní kámen.\n\nNa stavebních pracích se nepodíleli jenom místní, ale i velké množství německých válečných zajatců. Slavnostní otevření se odehrálo roku 1949. Celkové náklady činily 7 760 000 rubů, jednalo se tak o jeden z nejdražších stavebních projektů své doby. Iniciátor stavby Alexandr Šulpin byl však krátce po dostavbě obviněn ze zpronevěry veřejných prostředků, zbaven funkce, vyloučen z komunistické strany a uvězněn na dva roky (stalo se tak v rámci celosovětského monstrprocesu, tzv. Leningradského případu). Rehabilitace se mu dostalo až po smrti Stalina.\n\nDnes je schodiště jednou z nejznámějších památek města. Pořádají se zde závody v běhu do schodů, často se zde také fotografují svatby.\n"}
{"id": "1272273", "url": "https://cs.wikipedia.org/wiki?curid=1272273", "title": "Jaworski", "text": "Jaworski\n\nPříjmení Jaworski nosí více významných osobností:\n\n"}
{"id": "1272276", "url": "https://cs.wikipedia.org/wiki?curid=1272276", "title": "Josef Stránský (dirigent)", "text": "Josef Stránský (dirigent)\n\nJosef Stránský (9. září 1872, Humpolec - 6. března 1936, New York) byl český dirigent a hudební skladatel, který působil ve Spojených státech a od roku 1911 do roku 1923 řídil New York Philharmonic.\nJako dirigent působil v Praze a Berlíně, poté v roce 1911 dostal nabídku nahradit Gustava Mahlera v čele Newyorské filharmonie. Soustředil se s ní na díla Ference Liszta či Richarda Strausse. Dirigoval též vůbec první nahrávky orchestru na gramofonové desky, u společnosti Columbia Records. \n\nV roce 1921 došlo ke sloučení filharmonie s Národním symfonickým orchestrem, který vedl Willem Mengelberg. V sezóně 1922-23 proto Stránský řídil první polovinu sezóny a Mengelberg druhou. To však Stránskému nevyhovovalo a filharmonii opustil. Byl jmenován čestným členem spolku \"Phi Mu Alpha Sinfonia\", v letech 1923-1925 byl dirigentem \"New York State Symphony Orchestra\" a poté odešel do ústraní. \n\nNadále se věnoval hlavně obchodování s uměním a sbíráním uměleckých děl jako partner aukční galerie Gimpel & Wildenstein, a to především obrazů Picassových a impresionistických malířů. \n\nJeho ženou byla norská sopranistka Marie Doxrudová.\n\n"}
{"id": "1272277", "url": "https://cs.wikipedia.org/wiki?curid=1272277", "title": "Pavlov (Benešov)", "text": "Pavlov (Benešov)\n\nPavlov je osada, součást obce Benešov v okrese Blansko. Je zde evidováno 44 adres. Osada, která tvoří jednu ze dvou základních sídelních jednotek Benešova, je rozdělena na dvě části s místními názvy Pavlov a Pavlovský Dvůr.\n\nPavlovským Dvorem prochází silnice II/373 vedoucí ze Žďárné přes Suchý a Benešov. Na konci Pavlovského Dvora je silnice přerušena a navazuje na ni silnice III/37356. \n\nNad Pavlovem pramení říčka Bělá, která posléze protéká i přes Pavlovský Dvůr. Zde napájí dva rybníky přímo v osadě a další dva pod ní, v přírodní rezervaci Pavlovské mokřady. V ní se kromě rybníků nachází i četná jezírka vzniklá intenzivní těžbou rašeliny v 60. letech 20. století.\n\nVýchodně od osady se v lese nachází pramen potoka Zábrany, který se později se stává přítokem Hloučely. V blízkosti se též nachází pramen Bukového potoka.\n\nJižně od osady pramení potok Žďárná.\n\nPočet obyvatel je uváděn za Pavlov podle výsledků sčítání lidu včetně místních části, které k nim v konkrétní době patří. Žije zde asi 130 obyvatel.\n\n\nJoseph Alois von Helm (1795–1849), profesor rakouského občanského práva, první děkan právnické fakulty olomoucké univerzity, rektor olomoucké univerzity a představitel Olomouce. \n\n"}
{"id": "1272278", "url": "https://cs.wikipedia.org/wiki?curid=1272278", "title": "Neto", "text": "Neto\n\nPříjmení Neto nosí více významných osobností:\n\n"}
{"id": "1272286", "url": "https://cs.wikipedia.org/wiki?curid=1272286", "title": "Únos (film, 2017)", "text": "Únos (film, 2017)\n\nÚnos je slovenský dramatický film režisérky Mariany Čengel Solčanské natočený v roce 2017. Film se zabývá únosem Michala Kováče mladšího a vraždou Róberta Remiáše.\n\n"}
{"id": "1272290", "url": "https://cs.wikipedia.org/wiki?curid=1272290", "title": "Kimura", "text": "Kimura\n\nPříjmení Kimura nosí více významných osobností:\n\n"}
{"id": "1272296", "url": "https://cs.wikipedia.org/wiki?curid=1272296", "title": "The Lodge", "text": "The Lodge\n\nThe Lodge je britský muzikální seriál stanice Disney Channel. První díl měl ve Spojeném království premiéru 23. září 2016. V České republice měl první díl premiéru 20. března 2017. Seriál je založen na izraelském seriálu \"North Star\".\n\n15letá Skye se s otcem stěhuje z velkoměsta na venkov do Severního Irska, kde začnou spravovat rodinný hotel North Star Lodge. Skye se snaží vybudovat nový život a integrovat do skupinky teenagerů, kteří žijí a pracují v hotelu. Nicméně zjistí, že její otec chce hotel prodat, a tak se ho snaží přemluvit. Hledá tudíž podporu u svých přátel, ale ne každý je jí ochoten pomoct. Průběhu času Skye objeví mnoho tajemství, které ovlivní její budoucí život, ale i šance hotelu.\n\n\n"}
{"id": "1272300", "url": "https://cs.wikipedia.org/wiki?curid=1272300", "title": "Itinerář", "text": "Itinerář\n\nItinerář (lat. \"itinerarium\", z \"iter\", cesta) je plán nebo popis cesty, seznam míst, kterými cesta vedla nebo povede, případně s dalšími informacemi.\n\nV turistice a v cestovním ruchu znamená Itinerář seznam míst, případně také seznam úseků cesty - například chystaného výletu, služební cesty či dovolené. Při složitějších cestách bývá součástí letenek nebo jízdenek jako stručná rekapitulace cesty. Zahrnuje obvykle místa a data odjezdu a příjezdu, dopravní prostředky a dopravce v jednotlivých úsecích cesty, vzdálenosti a předpokládané časy, někdy i místa ubytování a místa která plánujete navštívit. Podrobné itineráře pro různé druhy přepravy nabízejí internetové mapové systémy, jako je Mapy.cz nebo Google Maps.\n\nV pomocných vědách historických může znamenat seznam cest v určitém období a oblasti, popis často užívané cesty (například poutnické), obvykle včetně vzdáleností mezi důležitějšími městy. Historicky významné itineráře tohoto druhu jsou například Peutingerova mapa (\"Tabula Peutingeriana\") nebo Itinerář císaře Antonina (\"Itinerarium Antonini Augusti\"), ale také popisy poutníků a podobně.\n\nV historii může znamenat také podrobnou rekonstrukci toho, kudy a jak se určitá historická osoba v určité době pohybovala, a to včetně odkazů na archivní doklady a zdroje.\n\n"}
{"id": "1272303", "url": "https://cs.wikipedia.org/wiki?curid=1272303", "title": "Edhem Mulabdić", "text": "Edhem Mulabdić\n\nEdhem Mulabdić (25. prosince 1862 Maglaj, osmanská říše – 29. ledna 1954 Sarajevo, Federativní lidová republika Jugoslávie) byl bosenskohercegovský pedagog a spisovatel bosňáckého původu. Své publicistické texty často uveřejňoval pod pseudonymy (Ašik-Garib, Edhem, Ekrem aj.).\n\nNedostatek pramenů nedovoluje stanovit přesný rok Mulabdićova narození; katalogový list Učitelské školy v Sarajevu uvádí rok narození 1862, nicméně sám autor uvažoval o letech 1864 či 1865.\n\nNarodil do materiálně zajištěné rodiny Mulabdićů. Selim, chotárský finanční úředník, a Nura rozená Bektaš přivedli na svět syny Mehmeda, Đulagu a Edhema. Původní rodinné příjmení Kuršumlić podle maglajské mešity Kuršumlija (\"kurşun\" je turecky olovo), kde Edhemův pradědeček a dědeček Mustafa působili jako imámové, nahradilo spojení titulu a jména jeho předka muly Abdiji.\n\nVstup rakousko-uherských vojsk do Bosny a Hercegoviny roku 1878 přivodil rodinnou tragédii; během tuhých bojů a následného chaosu v Maglaji byla zastřelena jeho matka Nura, mladší bratr Đulaga byl raněn a starší bratr Mehmed padl v řadách muslimských povstalců proti habsburské okupaci.\n\nV rodném Maglaji dokončil mekteb a ruždii, nižší muslimské školy. Poté se zaměstnal jako úředník. Roku 1887 se na podnět maglajského učitele Miloše Linty a s finanční pomocí starosty Mustaj-bega Uzeiragiće zapsal do Učitelské školy v Sarajevu, po jejímž dokončení roku 1890 získal místo pomocného učitele v Brčku. Nedlouho poté se zaměstnal jako pedagog světských předmětů Daru-l-mualliminu (1891–1902, s definitivnou od 1893), muslimské učitelské přípravce, a prefekt čekatelského konviktu v rámci Učitelské školy v Sarajevu (1899–1902). Nato působil coby učitel-ekonom v Šarí‘atské soudní škole (1902–1910) a školní inspektor a nakonec ředitel muslimské vyšší dívčí školy v Sarajevu (1915–1924). Roku 1900 v Záhřebu složil učitelskou zkoušku, nezbytnou pro pedagogy v měšťanských školách.\n\nJeště jako frekventant učitelské přípravky se stal odpovědným redaktorem sarajevského listu \"Bošnjak\" (srpen 1892–do konce 1894). Společně s pedagogem Safvet-begem Bašagićem a úředníkem Osmanem Nuri Hadžićem roku 1900 založil list \"Behar\" (Květ, šéfredaktorem 1901–1906), první muslimské kulturní periodikum v Bosně a Hercegovině. S činorodým Bašagićem inicioval i vznik muslimského podpůrného spolku \"Gajret\" (Úsilí), v něm byl místopředsedou (1905–1906) a pokladníkem (1906–1908) a vedle toho krátce i šéfredaktorem stejnojmenného časopisu (1907).\n\nV parlamentních volbách do sněmovny Království Srbů, Chorvatů a Slovinců roku 1923 získal poslanecký mandát pod hlavičkou Jugoslávské muslimské organizace, který si udržel až do zavedení královské diktatury roku 1929. Roku 1923 se téžspolupodílel na založení muslimského podpůrného a kulturního spolku \"Narodna uzdanica\" (Lidová opora), jenž mimo jiné propagoval muslimsko-chorvatskou vzájemnost. V tomto spolku pak mezi lety 1929 a 1945 vykonával post předsedy a krátce i šéfredaktora jeho tiskového orgánu \"Novi behar\" (Nový Květ, 1930). Za druhé světové války jako umírněný kroatofil udržoval styky s vysokými funkcionáři fašistického Nezávislého státu Chorvatsko, nicméně odmítl jakoukoli politickou či úřednickou funkci. Krátce po válce byl přesto komunistickým režimem obviněn z kolaborace s ustašovci a odsouzen k 5 letům vězení, ve vězení nicméně strávil jen 10 měsíců a 23. března 1946 byl předčasně propuštěn.\n\nDo literatury vstoupil jako prozaik, mimoto je autorem prvního a ve své době populárního bosňáckého románu \"Zeleno busenje\" (Zelené trsy, 1898). Jeho tvorba byla ovšem poznamenána schematismem a společenskou angažovaností. Coby zarytý propagátor modernizace hájil vzdělávání muslimské mládeže, dívek nevyjímaje, a kulturní a společenskou europeizaci Bosňáků.\n\n"}
{"id": "1272305", "url": "https://cs.wikipedia.org/wiki?curid=1272305", "title": "Červená Báň", "text": "Červená Báň\n\nČervená Báň (\"Báň\") je zaniklá usedlost v Praze 8-Libni. Nacházela se pod svahem severně od ulice Prosecká poblíž Pekařky.\n\nVinice zde byla doložena již ve středověku, usedlost od 18. století. Roku 1764 byl jejím vlastníkem František Petsch, který měl v majetku také několik dalších libeňských usedlostí, například Pečovou. Ve Stabilním katastru byl jako držitel zapsán Josef Máchal, jeho dědicem pak Antonín Máchal, úředník při c.k. okresním hejtmanství v Karlíně. \n\nUsedlost se skládala z obytné budovy a dalších hospodářských staveb. Roku 1872 byla při ní zřízena cihelna Českou bankou pro stavby a nemovitosti. Jednalo se o velkou dvoukomorovou žárovou pec a při ní dělnický dům s dvanácti byty. Za majitelů Jiřího Meilbecka a Marie rozené Schwarzové zde roku 1883 vznikla kruhová pec podle projektu Ferdinanda Hetteše. Roku 1907 získala cihelnu manželka libeňského podnikatele Barbora (Betta) Čuprová, která zde zavedla moderní strojovou výrobu cihel a starou kruhovou pec roku 1929 podstatně rozšířila. Po roce 1945 byla výroba ukončena, roku 1955 pak odstřeleny pec, komín i původní budova usedlosti. Na jejím místě vznikla ulice Na Báni (Františka Kadlece). Dnes Červenou Báň připomíná stejnojmenná ulice, položená západně od místa usedlosti. Usedlost je ještě zakreslena v mapě z roku 1938, někdy poté zanikla. Část vinice existovala ještě na začátku 20. století na severní straně Prosecké ulice.\n\n\n"}
{"id": "1272312", "url": "https://cs.wikipedia.org/wiki?curid=1272312", "title": "Marja-Liisa Kirvesniemiová", "text": "Marja-Liisa Kirvesniemiová\n\nMarja-Liisa Kirvesniemiová, rozená Hämäläinenová (* 10. září 1955 Simpele) je bývalá finská reprezentantka v běhu na lyžích, která startovala na šesti zimních olympijských hrách.\n\nV roce 1971 získala zlatou medaili na mistrovství světa juniorů v klasickém lyžování v Německu. Prvního velkého úspěchu v seniorské kategorii dosáhla na mistrovství světa v klasickém lyžování 1978 v Lahti, kde byla členkou vítězné domácí štafety. V letech 1983 a 1984 vyhrála celkovou klasifikaci Světového poháru. Vrcholem její kariéry byla olympiáda 1984 v Sarajevu, kde vyhrála všechny tři individuální závody a s finskou štafetou obsadila třetí místo. Na mistrovství světa v klasickém lyžování 1989 opět v Lahti vyhrála štafetu i závod na 10 kilometrů klasickým stylem. Ještě ve 38 letech startovala na olympiádě v Lillehammeru, kde jako první žena nesla finskou vlajku při zahajovacím ceremoniálu a získala bronzové medaile na 5 km a 30 km klasicky.\n\nV letech 1984, 1985 a 1991 byla vyhlášena nejlepší sportovkyní Finska, v roce 1989 obdržela Holmenkollenskou medaili.\n\nTitul mistra světa v běhu na lyžích má také její manžel Harri Kirvesniemi. Její otec Kalevi Hämäläinen vyhrál závod na 50 km na Zimních olympijských hrách 1960.\n\n"}
{"id": "1272317", "url": "https://cs.wikipedia.org/wiki?curid=1272317", "title": "Pomník Maxe van der Stoela", "text": "Pomník Maxe van der Stoela\n\nPomník Maxe van der Stoela je umělecké dílo, které připomíná nizozemského politika Maxe van der Stoela a jeho podporu Chartě 77. Pomník ve tvaru stínu stromu leží v parku Maxe van der Stoela na Praze 6. Jeho autory jsou sochař Dominik Lang a architekt Jakub Červenka. Dílo vzniklo v roce 2017 na popud nizozemského velvyslanectví.\n\n1. března 1977 se díky iniciativě nizozemského novináře Dicka Verkijka sešel ministr zahraničí Nizozemska Max van der Stoel s mluvčím Charty 77 Janem Patočkou. Stal se tak prvním západním politikem, který otevřeně podpořil české disidenty. Schůzka se uskutečnila v pražském hotelu Intercontinental a jednalo se o zásadní diplomatické uznání opozičních snah chartistů. O schůzce referovala západní média včetně Svobodné Evropy a Hlasu Ameriky, určených československým občanům. Jan Patočka byl po schůzce několik dní tvrdě vyslýchán Státní bezpečností, v důsledku čehož 13. března zemřel na následky mozkové mrtvice.\n\nPomník je vytvořen z betonu a má podobu horizontálního stínu jednoho ze stromů v parku. Má symbolizovat „dopad jedné schůzky na dějiny Česka.“\n\nAutor pomníku Dominik Lang své dílo popsal takto: „Je to trvale zachycený stín, který nám připomíná, že kolem nás se běžně děje řada pomíjivých událostí a setkání, které se stanou, a my na ně zapomeneme. Tento konkrétní stín připomíná krátké setkání profesora Patočky s Maxem van der Stoelem.“\n\nPomník byl odhalen 1. března 2017, tedy čtyřicet let po připomínané schůzce, prvním místopředsedou Evropské komise Fransem Timmermansem, českým ministrem zahraničí Lubomírem Zaorálkem, nizozemským velvyslancem Eduardem Hoeksem a starostou Prahy 6 Ondřejem Kolářem. Slavnostního setkání se účastnil i jeden z prvních signatářů Charty 77 Petr Pithart a iniciátor připomínané schůzky Dick Verkijk.\n"}
{"id": "1272321", "url": "https://cs.wikipedia.org/wiki?curid=1272321", "title": "Římskokatolická farnost Sezemice", "text": "Římskokatolická farnost Sezemice\n\nŘímskokatolická farnost Sezemice je územním společenstvím římských katolíků v pardubickém vikariátu královéhradecké diecéze.\n\nSezemický kostel Nejsvětější Trojice je jednou z nejstarších sakrálních staveb na Pardubicku. Vznikl jako konventní kostel kláštera cisterciaček. Klášter zanikl za husitských válek v roce 1421. Přetrvala místní plebánie. Kostel byl v roce 1726 zbarokizován, a v 1784 jej vyzdobil malbami jezuitský malíř Josef Kramolín. V neznámé době (vznik se uvádí někdy v hodně širokém rozpětí, 1553-20. léta 18. století) byla u kostela vystavěna unikátní osmiboká dřevěná zvonice. V roce 1734 byla postavena nová fara v \"kasárenském\" stylu.\n\n\nFarnost má sídelního duchovního správce, který zároveň spravuje ex currendo farnosti Býšť a Dašice.\n\n"}
{"id": "1272322", "url": "https://cs.wikipedia.org/wiki?curid=1272322", "title": "František Sasko-Kobursko-Saalfeldský", "text": "František Sasko-Kobursko-Saalfeldský\n\nFrantišek Sasko-Kobursko-Saalfeldský (15. července 1750, Coburg – 9. prosince 1806, Coburg) byl jedním z vládnoucích durynských vévodů z rodu Wettinů.\n\nFrantišek se narodil jako nejstarší syn Arnošta Fridricha Sasko-Kobursko-Saalfeldského a Žofie Antonie Brunšvicko-Wolfenbüttelské.\n\nZískal vlastní, pečlivé a rozsáhlé vzdělání a stal se milovníkem umění. V roce 1775 zahájil pro vévodství velkou sbírku, která se nakonec rozšířila na 30 000 obrázkových kolekcí mědirytin.\n\nV roce 1793 byl povolán do spojenecké armády, když byla jeho země napadena francouzskou revoluční armádou. Spojenecké síly zahrnovaly Hannoversko, Hessensko a Británii. František bojoval v několika akcích proti Francouzům.\n\nV roce 1800 se stal po otcově smrti Sasko-kobursko-saalfeldským vévodou. Kvůli otcovým dluhům rodina přišla o zámek Rosenau, František ho však v roce 1805 koupil zpět jako letní sídlo vévodské rodiny.\n\n6. srpna 1806 císař František II. po porážce proti Napoleonovi v bitvě u Slavkova zrušil Svatou říši římskou. 9. prosince 1809 vévoda František zemřel. 15. prosince 1806 vstoupilo Sasko-Kobursko-Saalfeld spolu s dalšími Ernestinskými vévodstvími do Rýnského spolku, jak vévoda se svými ministry plánoval.\n\n6. března 1776 se František v Hildburghausenu oženil s Žofií Sasko-Hildburghausenskou, dcerou ernestinského příbuzného, Ernesta Fridricha III. Sasko-Hildburghausenského. Žofie zemřela 28. října 1776, pouhých sedm měsíců po svatbě. Z manželství nevzešli žádní potomci.\n\n13. června 1777 se František v Eersdorfu oženil s Augustou Reuss Ebersdorf. Měli spolu deset dětí, z nichž se sedm dožilo dospělostiː\n\nFrantišek je předkem například britské královny Viktorie, jejího manžela Alberta, mexické císařovny Šarloty, Alžběty II., Filipa Belgického, Simeona II. a dalších.\n"}
{"id": "1272335", "url": "https://cs.wikipedia.org/wiki?curid=1272335", "title": "Striker", "text": "Striker\n\nStriker je kanadská heavymetalová hudební skupina založená v roce 2007 v Edmontonu. Bývá řazena ke klasickému mixu heavy metalu, hard rocku a tzv. ,80's hair metal“.\n\n\n\n\n\n\n\n\n"}
{"id": "1272338", "url": "https://cs.wikipedia.org/wiki?curid=1272338", "title": "Seznam dílů seriálu The Lodge", "text": "Seznam dílů seriálu The Lodge\n\nToto je seznam dílů seriálu \"The Lodge\". Britský muzikální televizní seriál \"The Lodge\" měl premiéru dne 23. září 2016 na stanici Disney Channel.\n\n<onlyinclude>\n</onlyinclude>\n\n"}
{"id": "1272340", "url": "https://cs.wikipedia.org/wiki?curid=1272340", "title": "Nikki Haleyová", "text": "Nikki Haleyová\n\nNimrata „Nikki“ Haleyová, nepřechýleně Nikki Haley, rodným jménem \"Nimrata Randhawa\", (* 20. ledna 1972 Bamberg, Jižní Karolína) je americká republikánská politička a diplomatka, která v letech 2017–2018 zastávala úřad velvyslankyně Spojených států při Organizaci spojených národů, když nominaci prezidenta Trumpa schválil Senát poměrem hlasů 96 : 4.\n\nPolitickou kariéru začínala v letech 2005–2011, kdy byla členkou jihokarolínské Sněmovny reprezentantů. Mezi roky 2011–2017 pak sloužila na postu guvernérky Jižní Karolíny, jakožto první žena v této funkci, a po stranickém kolegovi Bobby Jindalovi, také jako druhý americký guvernér indického původu v historii. Během ledna 2016 se stala pověřenou osobou republikánské strany, která zprostředkovala oficiální odpověď na Zprávu o stavu Unie, přednesenou demokratickým prezidentem Barackem Obamou. \n\nČasopis \"Time\" ji v roce 2016 zařadil na seznam „100 nejvlivnějších lidí“.\n\nNarodila se 20. ledna 1972 jako Nimrata Randhawa v jihokarolínském Bambergu do indické rodiny Sikhů. V rodinném kruhu byla „\"také nazývána jako Nikki, což znamená 'malé dítě\"'.“ Otec Ajit Singh Randhawa, bývalý vyučující na Paňdžábské zemědělské univerzitě, a matka Raj Kaur Randhawa, právnička z dilliské univerzity, emigrovali na americký kontinent z paňdžábského okresu Amritsar ještě před jejím narozením. \n\nRodiče se nejdříve usadili na kanadské Univerzitě Britské Kolumbie, na níž otec obržel stipendijní nabídku. Poté, co v roce 1969 získal doktorát (Ph.D.), se s manželkou přestěhoval do Jižní Karolíny, kde přijal místo profesora na soukromé Voorhees College. Matka dosáhla magisterského titulu v pedagogice. Sedm let vyučovala na bamberských veřejných školách, než v roce 1976 založila obchod s dámskými oděvy Exotica International. Jeho činnost ukončila roku 2008 odchodem do důchodu.\n\nBratry Nikki Haleyové jsou Mitti, vysloužilý příslušník chemické jednotky americké armády, jenž byl nasazen během války v Zálivu, a webdesigner Charan. Sestra Simran, narozená v Singapuru, je rozhlasová moderátorka a absolventka Fashion Institute of Technology.\n\nOd dvanácti let pomáhala v obchodě matky s účetnictvím. Časopis \"The Economist\" ji tak přirovnal k další dceři majitelů obchodu Margaret Thatcherové, a uvedl, že dětská pracovní zkušenost vybavila budoucí političku a diplomatku „\"mimořádnou bdělostí v otázce režijních nákladů a příkrou averzí k nežádoucímu obtěžování vlády\"“.\n\nPo ukončení základní a střední školy Orangeburg Preparatory Schools v roce 1989, vystudovala Clemsonskou univerzitu v bakalářském programu účetnictví (B.Sc.).\n\nProfesní kariéru zahájila ve společnosti na třídění odpadu a recyklaci FCR Corporation, odkud v roce 1994 přešla na pozici finanční ředitelky oděvního obchodu Exotica International, patřícího její matce. Rodinná firma rostla a nabyla mnohamilionové dolarové hodnoty.\n\nV roce 1998 byla jmenována do představenstva obchodní komory jihokarolínského okresu Orangeburg. O pět let později zasedla do téhož orgánu ve městě Lexington. Roku 2003 se také stala pokladníkem Národní asociace majitelek obchodních společností (National Association of Women Business Owners) a o rok později její prezidentkou. Podporovala financování lexingtonské nemocnice v rámci nadace Lexington Medical Foundation, včetně otevření kardiochirurgického centra. K roku 2016 působila ve funkci prezidentky jihokarolínské pobočky Národní asociace majitelek obchodních společností. Přednášela také v Rotary klubu Jižní Karolíny.\n\nV listopadu 2004 byla zvolena do Sněmovny reprezentantů Jižní Karolíny za obvod v lexingtonském okrese. V lednových republikánských primárkách vyzvala úřadujícího poslance Larryho Koona. Koon vyhrál první kolo ziskem 42 % a Haleyová obdržela na druhém místě 40 % hlasů. Oba tak postoupili do druhého kola, v němž jej porazila poměrem 55–45 %. V tradičně republikánském volebním obvodu pak byla ve všeobecných volbách zvolena bez nutnosti utkat se s protikandidáty. Stala se tak historicky prvním indicko-americkým členem zákonodárného sboru Jižní Karolíny.\n\nV prvním funkčním období 2005–2007 se stala vůdkyní nově zvolených zastupitelů a jediným republikánských nováčkem v ustavených klubech legislativních orgánů celé země na pozici whipa, tj. jednoho z vůdců klubu, jehož důležitou rolí je dohled na hlasovací disciplínu jeho členů. Ve sněmovně se stala členkou výboru práce, obchodu a průmyslu, stejně jako výboru pro zdravotnické, vojenské, veřejné a komunální záležitosti.\n\nV roce 2012 obhájila křeslo opět bez výzvy ze strany dalších soupeřů. Mandát do třetího období obdržela v listopadu 2008 zdoláním demokratického nominanta Edgara Gomeze poměrem hlasů 83–17 %.\n\nDne 14. května 2009 oznámila záměr ucházet se o republikánskou nominaci na úřad guvernérky Jižní Karolíny v listopadových volbách 2010. K tomuto kroku jí nabádal úřadující guvernér domovského státu Mark Sanford. Bývalý massachusettský guvernér Mitt Romney se postavil za její kandidaturu 11. listopadu 2009 a rovněž jihokarolínská první dáma Jenny Sanfordová ji k tomuto kroku vyzvala. V předvolebních průzkumech byla na chvostu republikánských uchazečů, než její kampaň přijela tři týdny před primárkami osobně podpořit bývalá aljašská guvernérka a republikánská viceprezidentská kandidátka Sarah Palinová. Primárky se uskutečnily 8. června 2010 a Haleyová v nich vyhrála ziskem 49 % hlasů, což těsně znamenalo nutnost vypsání druhého kola 22. června. V něm již hladce zvítězila.\n\nZa 116. guvernérku státu pak byla zvolena 2. listopadu 2010, když zvládla souboj s demokratickým nominantem Vincentem Sheheenem poměrem 51 % ku 47 %. Je považována za třetího nebělošského guvernéra z jižních států Unie, po virginském Douglasu Wilderovi a louisianském Bobbym Jindalovi.\n\nVítězství také znamenalo, že do guvernérského křesla poprvé v amerických dějinách usedl Sikh.\n\nV červenci 2013 dostala pokutu 3 500 dolarů, a obdržela „veřejné napomenutí“, od státní etické komise za neposkytnutí osmi adres jejích dárců v guvernérské kampani 2010. V srpnu téhož roku podepsala příkaz k extradici Dustena Browna, pro jeho vydání do Jižní Karolíny k soudnímu případu Adoptivní pár vs. děvčátko (Adoptive Couple v. Baby Girl). \n\nDo června 2015 podporovala vyvěšení Konfederační vlajky na pozemku zákonodárného shromáždění. Po střelbě v charlestonském kostele se však vyslovila pro její stažení z jihokarolínského kapitolu. V červenci téhož roku pak podepsala zákon opravňující odstranění konfederační vlajky ze stožáru na pozemku kapitolu.\n\nZájem obhajovat guvernérské křeslo oznámila 12. srpna 2013. V republikánských primárkách ji nejdříve vyzval Tom Ervin, jenž následně z boje odstoupil a kandidoval jako nezávislý. Do souboje se opět zapojil Vincent Sheheen, poražený demokrat z roku 2010, dále libertarián Steve French i nominant Spojené občanské strany (United Citizens Party) Morgan Bruce Reeves. Premiérové veřejné debaty v Charlestonu se 14. října 2014 zúčastnili French, Ervin, Haleyová, Reeves a Sheheen. Do druhé diskuse, 21. října v Greenville, se opět zapojilo všech pět uchazečů. Týden poté ukončil Ervin kampaň a podpořil Sheheena.\n\nZnovuzvolení republikánky se uskutečnilo 4. listopadu 2014, když Haleyová obdržela 55,9 % hlasů proti 41,3 % Sheheena, čímž téměř ztrojnásobila výsledný rozdíl z před čtyř let. Druhé volební období mělo uplynout 9. ledna 2019. Na funkci však 24. ledna 2017 rezignovala, v den senátního schválení její nominace na post americké velvyslankyně při OSN.\n\nRepublikánský kandidát amerických prezidentských voleb 2012, Mitt Romney, zvažoval během primárek nominaci Haleyové za svou viceprezidentskou uchazečku. V dubnu 2012 však guvernérka sdělila, že by všechny takové nabídky odmítla slovy: „\"Řekla bych, ‘Děkuji vám, ale ne, učinila jsem slib vůči občanům tohoto státu. A domnívám se, že slib je zavazující. A mám v úmyslu jej dodržet.\"“\n\nV lednu 2016 byla opět zmíněna jako možná kandidátka na viceprezidentku v rámci prezidentských voleb 2016.\n\nZvolený americký prezident Donald Trump oznámil 23. listopadu 2016 záměr nominovat guvernérku Haleyovou na úřad velvyslankyně Spojených států při OSN. Krátce po inauguraci 20. ledna 2017 odeslal Trump její nominační listinu do amerického senátu.\n\nK senátnímu potvrzení za velvyslankyni došlo 24. ledna 2017 poměrem hlasů 96:4. Čtyřmi senátory hlasujícími proti se stali Bernie Sanders (nezávislý, Vermont), Martin Heinrich (demokrat, Nové Mexiko), Tom Udall (demokrat, Nové Mexiko) a Chris Coons (demokrat, Delaware). Bezprostředně poté rezignovala na úřad guvernérky Jižní Karolíny a stejný den složil přísahu do funkce její zástupce Henry McMaster.\n\nPřísaha do úřadu velvyslankyně proběhla 25. ledna 2017 do rukou viceprezidenta Mika Pence. O dva dny později pak v newyorské budově Organizace spojených národů předala pověřovací listiny generálnímu tajemníku Antóniu Guterresovi.\n\nNa svém prvním zasedání v Radě bezpečnosti, 2. února 2017, vyzvala Moskvu k deeskalaci násilí na východní Ukrajině a oznámila, že americké sankce vůči Rusku zůstanou platné až do doby, než Ruská federace vrátí kontrolu nad Krymem Ukrajině.\n\nSvou rezignaci na post velvyslankyně u OSN předložila Haleyová oficiálně 9. října 2018 a prezident Donald Trump ji následně přijal. Rozhodnutí rezignovat učinila den poté, co byla antikorupční organizací obviněna, že přijala sedm luxusních výletů soukromým letadlem jako dar od předních jihokarolínských podnikatelů. Nicméně samotná schůzka Haleyové s prezidentem Trumpem, při které jej informovala o svém odstoupení, proběhla již 3. října 2018, tedy před zveřejněním obvinění. V lednu 2019 převzal její funkci dočasně Jonathan Cohen. Prezident Trump jako její nástupkyni původně nominoval tiskovou mluvčí ministerstva zahraničí Heather Nauertovou, která se však nominace vzdala. Od září 2019 ji tak v úřadu nahradila diplomatka Kelly Craftová.\n\nHaleyová vyrostla v sikhské rodině indických přistěhovalců. V září 1996 se vdala za Michaela Haleyho. Svatební obřad byl uspořádán jak podle pravidel metodistické církve tak v sikhské gurudváře. Ve 24 letech konvertovala ke křesťanství a stala se členkou evangelické metodistické církve. S příslušníky manželovy rodiny začala navštěvovat kostel Mt. Horeb v Lexingtonu. V rozhovoru pro časopis \"Christianity Today\" odpověděla na otázku, jestli chová či nechová naději, že by její rodiče také konvertovali ke křesťanství: „To, v co doufám, je, že moji rodiče jednají podle toho, co je pro ně správné.“ \n\nJejí manžel slouží jako důstojník v Armádní národní gardě Jižní Karolíny a v lednu 2013 byl se svou jednotkou poslán na roční misi do války v Afghánistánu. Do manželství se narodily dvě děti, dcera Rena (* 1998) a syn Nalin (* 2001). Rena studuje od roku 2017 na Univerzitě v Clemsonu (\"Clemson University\"). \n\nV květnu 2015 udělila Univerzita Jižní Karolíny Haleyové čestný doktorát za veřejnou službu.\n\nV době, kdy byla členkou jihokarolínské sněmovny reprezentantů prohlásila, že cílem má být snižování daní. Hlasovala proti daňové přirážce na cigarety. Návrh předpokládal zvýšený výběr finančních prostředků, jež měly být využity k preventivním programům a výzkumu rakoviny spojených s kouřením. Hlasovala pro návrh zákona zvyšující daň z obratu z 1 na 6 %, s výjimkami pro některé komodity.\n\nHaleyová navrhla plán, v němž by se plat učitelů neodvíjel pouze od služebního věku a kvalifikace, ale také od pracovního výkonu a schopností pedagoga, podle jeho hodnocení vedením školy, studenty a rodiči.\n\nJakožto dcera imigrantů prohlásila, že věří ve vynutitelnost imigračních zákonů. Hlasovala tak ve prospěch návrhu zákona požadujícího, aby byl zaměstnavatel schopen doložit, že přijatí zaměstnanci se na území Spojených států zdržují legálně. Jako guvernérka v červnu 2011 podepsala zákon omezující ilegální imigraci, jenž však byl v několika bodech napaden soudním procesem ze strany federálního ministerstva spravedlnosti.\n\nZařadila se mezi stoupence Hnutí pro-life, za právo na život, a jako stoupenkyně podporující legislativní omezení interrupcí.\n\nKontinuálně podporuje návrhy zákonů poskytující ochranu plodu a omezující umělé přerušení těhotenství, s výjimkou případů ohrožení života ženy. V roce 2016 jako guvernérka znovupodepsala státní jihokarolínský zákon, jenž zakazuje interrupce po 20 týdnů gravidity, s výjimkou poškozených plodů a ohrožení ženy.\n\nV dubnu 2016 naznačila, že by jako guvernérka nepodpořila legislativní návrh vzešlý z jihokarolínského senátu, který by mohl po transgenderově orientovaných osobách vyžadovat používání toalet podle jejich biologického pohlaví a nikoli podle jejich genderové identity. Legislativní úpravu týkající se toalet označila za zbytečnou.\n\nAmerický senátor za Jižní Karolínu Lindsey Graham ji popsal jako „\"silnou podporovatelku Státu Izrael\"“. V úřadu guvernérky podepsala zákon, kterým měly být omezeny subjekty spolupracující s globálním hnutím Boycott, Divestment and Sanctions, jež vyvíjelo ekonomický a politický nátlak na Izrael.\n\n\n"}
{"id": "1272345", "url": "https://cs.wikipedia.org/wiki?curid=1272345", "title": "Arnošt I. Sasko-Kobursko-Gothajský", "text": "Arnošt I. Sasko-Kobursko-Gothajský\n\nArnošt I. Sasko-Kobursko-Gothajský (též Ernest I.; 2. ledna 1784 – 29. ledna 1844) byl posledním svrchovaným vévodou Sasko-Kobursko-Saalfeldska (jako Arnošt III.) a od roku 1826 prvním svrchovaným vévodou Sasko-Kobursko-Gothajska (jako Arnošt I.). Byl otcem prince Alberta, manžela britské královny Viktorie, a je tak praprapradědem královny Alžběty II. Bojoval proti Napoleonovi a prostřednictvím svých stavebních projektů a zřizováním dvorních divadel zanechal velkou stopu na svém sídelním městě, Coburgu.\n\nArnošt se narodil jako nejstarší syn Františka Sasko-Kobursko-Saalfeldského a Augusty Reuss Ebersdorf. Jeho mladší bratr Leopold byl později zvolen prvním králem Belgičanů.\n\n10. května 1803 byl Arnošt prohlášen za dospělého, protože jeho otec vážně onemocněl, a on byl potřebný k účasti na vládě vévodství. Když jeho otec v roce 1806 zemřel, stal se Sasko-kobursko-saalfeldským vévodou jako Arnošt III. Nicméně nemohl okamžitě převzít formální vládu své země, protože vévodství bylo obsazeno Napoleonovým vojskem a bylo pod francouzskou správou. Následující rok, po Tylžském míru (1807) bylo Sasko-kobursko-saalfeldské vévodství opět spojeno a navráceno Arnoštovi. To se stalo díky ruskému tlaku, protože Arnoštova sestra Juliana byla manželkou bratra ruského cara.\n\n3. července 1817 se Arnošt v Gothe oženil s Luisou Sasko-Gothajsko-Altenburskou. Měli spolu dvě dětiː\n\n\nManželství bylo nešťastné, protože manželé byli podobně promiskuitní. Jak řekl životopisec Lytton Strachey: „Vévodský dvůr nebyl znám přísnou morálkou; vévoda byl galantní muž a vévodkyně následovala manželova příkladu. Byly tam skandályː mluvilo se o jednom z dvorních komorníků, okouzlujícím a kultivovaném muži židovského původu. Nakonec mezi manželi došlo k oddělení a nakonec k rozvodu.“ Arnošt a Luisa se rozešli v roce a oficiální rozvod se uskutečnil 31. března 1826. Jakožto dědici Koburgu musely děti zůstat s otcem. Sedm měsíců po rozvodu, v říjnu 1826, se Luisa tajně provdala za jednoho ze svých milenců. Zemřela v roce 1831.\n\n23. prosince 1832 se Arnošt v Coburgu oženil se svou neteří Marií Württemberskou, dcerou své sestry Antonie. Marie se tímto sňatkem stala nevlastní matkou svých bratranců. Děti s Arnoštem neměla.\n\nArnošt měl tři nemanželské dětiː\n\n\nArnošt zemřel 29. ledna 1844 a byl nejdříve pohřben v Morizkirche, později byl však přesunut do nově vybudovaného mauzolea \"Friedhof am Glockenberg\".\n"}
{"id": "1272349", "url": "https://cs.wikipedia.org/wiki?curid=1272349", "title": "Prase pralesní", "text": "Prase pralesní\n\nPrase pralesní (\"Hylochoerus meinertzhageni\") je druh sudokopytníka, žijící v rovníkové Africe od Senegalu na západě po Keňu a Etiopii na východě. Vzhledem ke svému skrytému způsobu života byl pro západní vědu objeven jako jeden z posledních velkých afrických savců: teprve v roce 1904 zastřelil jeden exemplář nedaleko Mount Kenya britský důstojník Richard Meinertzhagen, podle něhož dostal živočich své vědecké jméno. Druh popsal jako první Oldfield Thomas.\n\nJsou největším žijícím druhem divokých prasatovitých: dospělí samci jsou v kohoutku vysocí přes metr a dlouzí přes dva metry (s ocasem až dva a půl metru), mohou vážit až 275 kg, přičemž největší jedinci byli pozorováni v oblasti kolem Velkých jezer. Obě pohlaví mají ostré kly, dlouhé přes 30 cm. Tělo je až na lysiny okolo očí pokryto dlouhou a tuhou hnědou až černou srstí, která ve stáří řídne.\n\nPrasata pralesní obývají husté tropické deštné lesy nebo lesnaté savany až do nadmořské výšky 3800 m, vyhledávají blízkost vodních toků. Žijí v malých skupinách (asi do dvaceti jedinců), které obývají teritorium o rozloze zhruba 10 km², kde se za soumraku a za rozbřesku pohybují po vyšlapaných pralesních stezkách. Jsou všežravá, přičemž většinu potravy tvoří rostliny. Na rozdíl od jiných prasat neryjí v zemi, mohou však vyhrabávat kořínky a hlízy pomocí dlouhých špičáků. Kanci jsou agresivní, při obraně stáda napadnou i hyenu nebo člověka. V období říje (od února do dubna a od srpna do října) také mezi sebou bojují o samice, při srážkách hlavami může dojít až ke smrtelným frakturám. Březost trvá okolo 150 dní, v jednom vrhu bývá od dvou do deseti selat. Prasata pralesní se dožívají asi dvanácti let. Jsou častým lovným zvířetem, jejich populace také trpí odlesňováním Afriky. Odchov druhu v zajetí je velmi obtížný.\n\nExistují tři geografické poddruhy:\n\n"}
{"id": "1272357", "url": "https://cs.wikipedia.org/wiki?curid=1272357", "title": "Zvečan", "text": "Zvečan\n\nZvečan (v srbské cyrilici Звечан, albánsky Zveçan) je město na severu Kosova. V roce 2011 mělo podle sčítání lidu 1297 obyvatel. Opština Zvečan (tzn. samotné město s okolními vesnicemi) čítala 7341 obyvatel. Zvečan je obydlen převážně Srby. Město se nachází v údolí řeky Ibar, nedaleko od Kosovské Mitrovice. \n\nMěsto Zvečan vzniklo nedaleko místní pevnosti, ze které zůstaly pouze trosky. Rozvíjelo se v úzké soutěsce okolo řeky Ibar především díky obchodním trasám, které směřovaly z území dnešního Sandžaku a centrálního Srbska do Kosova. První informace o městě a jeho významu pocházejí z 11. století. Poprvé je připomínáno v souvislosti s pohraničními střety mezi středověkým Srbskem a Byzantskou říší. \n\nVe Zvečanské pevnosti měli své královské sídlo Nemanjićové. \n\nRozvoj moderního města umožnila výstavba průmyslového komplexu Trepča. Díky tomu se tak město rozšířilo až ke Kosovské Mitrovici a sousedním vesnicím Donje Korilje a Veliko Rudare. Od roku 1926 až do začátku druhé světové války (v roce 1941) se zde také nacházela anglická čtvrť, kde žili odborníci, kteří průmyslový komplex řídili. V roce 1933 byla v Trepči otevřena škola. Po skončení války a příchodu komunistů k moci byl podnik Trepča znárodněn a Britové odešli. V roce 1953 byl vybudován ve městě Dělnický dům s kinem a tanečním sálem. Později zde vznikl i hotel, poliklinika, pošta a bazén. Větší investice do infrastruktury města však skončily na začátku 70. let, kdy se celé jugoslávské hospodářství ocitlo v krizi. \n\nVe Zvečanu se nachází Vysoká škola technických odborných studií a od roku 2001 i Fakulta umění Univerzity v Prištině. Často se zde konají koncerty a aktivity scény Národního divadla, která byla rovněž po roce 1999 přemístěna z Prištiny. Obec má i vlastní muzeum. \n\nV blízkosti města se nachází také středověký Klášter Banjska. \n\nZvečanem prochází hlavní silniční tahy z Kosovské Mitrovice do centrálního Srbska údolím řeky Ibar. Ve stejném směru je také vedena i železniční trať. Zvečan má své vlastní nádraží, které slouží pro osobní i nákladní dopravu. \n"}
{"id": "1272362", "url": "https://cs.wikipedia.org/wiki?curid=1272362", "title": "Malovaný lis", "text": "Malovaný lis\n\nMalovaný lis (\"Červený lis, Měchurova, Valentinum\") je zaniklá usedlost v Praze 8-Libni. Stála v místě mimoúrovňové křižovatky Vychovatelna.\nVinice s usedlostí se původně jmenovala Červený lis a její historie sahá až do roku 1526. Tehdy byl jejím majitelem Jan Hlavsa z Liboslavě, který v Praze založil významný patricijský rod. Původně chudý žák a posléze kantor se stal písařem, brzy zbohatl a v držení měl pražské domy U mouřenínů a U železných dveří. Predikát z Liboslavě obdržel roku 1515 a o tři roky později jmenování hofrychtéřem královských měst.\n\nV 19. století vlastnil usedlost s pozemky Jan Měchura, advokát a velkostatkář, od roku 1827 tchán Františka Palackého. Měchura držel také nedalekou Kopytářku a vinice Červený lis byla po něm nějaký čas nazývána Měchurova. Právě zde často pobývala na letním bytě jeho dcera Tereza provdaná za Palackého.\n\nNa konci 19. století byla usedlost v majetku Hermíny Loukotové. Nedlouho poté roku 1908 koupil pozemky s budovami Spolek pro blaho epileptiků. Ústav pro nemocné \"Valentinum\" zde vybudoval a vedl lékař Antonín Heveroch, který se v něm staral o asi padesát pacientů.\n\nPo skončení 2. světové války tu nějaký čas bývala obvodní vojenská správa. Roku 1978 byly budovy zbořeny a pozemky zabrány pro výstavbu mimoúrovňové křižovatky Zenklova - Liberecká.\n\n\n\n"}
{"id": "1272366", "url": "https://cs.wikipedia.org/wiki?curid=1272366", "title": "Ludvík Württemberský", "text": "Ludvík Württemberský\n\nLudvík Württemberský (30. srpna 1756 – 20. září 1817) byl druhým synem Fridricha II. Evžena Württemberského a Bedřišky Braniborsko-Schwedtské. Jeho starším bratrem byl první württemberský král Fridrich I. a jeho sestrou byla ruská carevna Marie Fjodorovna.\n\nLudvík byl generálem v kavalérii. Byl vysoce postaveným velitelem armády polsko-litevského společenství. Byl jmenován velitelem armády Litevského velkoknížectví, společenství však zradil, v polsko-ruské válce v roce 1792 odmítl bojovat proti ruským vojskům. Za svou zradu byl zbaven postu, ale nikdy nebyl stíhán. Jeho polská manželka Marie Czartoryska se s ním rozvedla krátce poté, co zrada vyšla ve známost.\n\n28. října 1784 se Ludvík oženil s Marií Czartoryskou (1768–1854), dcerou Adama Kazimierze Czartoryskiho a Izabely Czartorysky.\n\nDo rozvodu v roce 1793 spolu měli jednoho synaː\n\n28. ledna 1797 se Ludvík v Hermitage poblíž Bayreuthu oženil s Henriettou Nasavsko-Weilburskou, dcerou Karla Kristiána Nasavsko-Weilburského a Karolíny Oranžsko-Nasavské. Měli spolu pět dětíː\n\nV letech 1807 – 1810 Ludvík zaměstnával skladatele Carla Maria von Webera jako svého sekretáře s žádnými hudebními povinnostmi. Weber a vévodův starší bratr Fridrich se neměli vzájemně rádi a skladatel byl po obvinění ze zneužívání vévodových peněz vykázán z Württemberska.\n"}
{"id": "1272370", "url": "https://cs.wikipedia.org/wiki?curid=1272370", "title": "Kostel svatého Václava (Stonařov)", "text": "Kostel svatého Václava (Stonařov)\n\nKostel svatého Václava se nachází v centru městyse Stonařov. Kostel je farním kostelem římskokatolické farnosti Stonařov. Jde o barokní jednolodní stavbu s gotickým jádrem, kostel je stavbou s polygonálním závěrem a s hranolovou věží. Kostel je v rámci areálu spolu s kapličkou a karnerem chráněn jako kulturní památka České republiky. Kostel stojí na místě bývalého zrušeného hřbitova a u vchodu kostela jsou zazděny tři náhrobky z původního hřbitova.\n\nKostel pochází ze 13. století, kdy bylo postaveno původní jádro, kostel pak byl ve 14. století přestavěn do gotické podoby. V roce 1591 byl upraven a v roce 1598 byla kostelu přistavěna věž. V roce 1804 byl kostel značně rekonstruován a rozšířen, v tu dobu byl zaklenut presbytář a také byla nově zaklenuta kostelní loď. Roku 1878 byl zrušen hřbitov ležící kolem kostela. V roce 1893 pak byl kostel znovu rekonstruován, stejně tak i v roce 1913. Náhrobky byly do zdi blízko vchodu kostela zazděny při drobné úpravě v roce 1949.\n\nSoučástí areálu je i kaplička, která byla postavena kolem roku 1700.\n\n\n"}
{"id": "1272371", "url": "https://cs.wikipedia.org/wiki?curid=1272371", "title": "Alexandr Württemberský (1804–1885)", "text": "Alexandr Württemberský (1804–1885)\n\nAlexandr Württemberský (9. září 1804 - 4. července 1885) byl otcem Františka z Tecku a dědem Marie z Tecku, manželky britského krále Jiřího V.\n\nJeho otcem byl Ludvík Württemberský, bratr krále Fridricha I. Württemberského a ruské carevny Marie Fjodorovny. Jeho matkou byla Henrietta Nasavsko-Weilburská, pravnučka Jiřího II. Britského přes jeho nejstarší dceru Annu.\n\nV roce 1835 se morganaticky oženil s Claudine Rhédey von Kis-Rhéde, se kterou měl tři dětiː Claudine, Františka a Amálii. Alexandrova manželka byla jmenována hraběnkou z Hohensteinu. Děti po ní tento titul získaly už po narození, po otci však dědit nemohly.\n\nV roce 1841 byla jeho manželka zabita - byla přejeta koňmi - a on se stal mentálně labilním, v tomto stavu už zůstal po zbytek života.\n\nV roce 1863 byly jeho děti Vilémem I. Württemberským povýšeny na prince a princezny z Tecku.\n\nV roce 1871, byl pět let po svém sňatku s Marií Adelaidou z Cambridge František Karlem I. Württemberským jmenován vévodou z Tecku. Alexandrovým dcerám již nebyl udělen žádný nový titul a zůstaly princeznami z Tecku.\n"}
{"id": "1272373", "url": "https://cs.wikipedia.org/wiki?curid=1272373", "title": "Grand Teton", "text": "Grand Teton\n\nGrand Teton je nejvyšší hora pohoří Teton Range a druhá nejvyšší hora státu Wyoming.\nLeží na západě Wyomingu, v centru Národního parku Grand Teton. Grand Teton je součástí Středních Skalnatých hor. Panorama hory náleží k nejvíce obdivovaným ve Spojených státech. Hora je oblíbeným cílem horolezců z celého světa.\nK dalším vrcholům v okolí náleží Mount Owen (3 940 m), Middle Teton (3 903 m), South Teton (3 814 m) a Mount Moran (3 842 m).\n"}
{"id": "1272377", "url": "https://cs.wikipedia.org/wiki?curid=1272377", "title": "Clark Peak", "text": "Clark Peak\n\nClark Peak je nejvyšší hora pohoří Medicine Bow Mountains.\nLeží v jižní části pohoří, na severu Colorada, na hranici okresů Larimer County a Jackson County, v blízkosti Národního parku Skalnaté hory. Hora i pohoří jsou součástí Jižních Skalnatých hor.\n"}
{"id": "1272378", "url": "https://cs.wikipedia.org/wiki?curid=1272378", "title": "Jošijuki Ogata", "text": "Jošijuki Ogata\n\nJošijuki Ogata (: , anglický přepis: \"Yoshiyuki Ogata\"; * 4. února 1998 Kurume, Fukuoka) je japonský reprezentant ve sportovním lezení, vítěz světových her, mistr Asie, juniorský mistr světa a juniorský mistr Asie v boulderingu. Juniorský mistr světa v lezení na obtížnost.\n\n\n"}
{"id": "1272379", "url": "https://cs.wikipedia.org/wiki?curid=1272379", "title": "La Plata Peak", "text": "La Plata Peak\n\nLa Plata Peak je pátý nejvyšší vrchol Skalnatých hor.\nHora se nachází ve střední části Colorada, v Chaffee County,\nv pohoří Sawatch Range, necelých deset kilometrů jižně od nejvyšší hory Skalnatých hor Mount Elbert. La Plata Peak je dvacátou nejvyšší horou Spojených států a třicátou čtvrtou nejvyšší horou Severní Ameriky. Název La Plata znamená ve španělštině stříbro a odkazuje na naleziště stříbra v okolí.\n"}
{"id": "1272381", "url": "https://cs.wikipedia.org/wiki?curid=1272381", "title": "László Szabó (šachista)", "text": "László Szabó (šachista)\n\nLászló Szabó (19. března 1917 – 8. srpna 1998) byl maďarský šachový velmistr.\n\nNarodil se v Budapešti. Na mezinárodní šachovou scénu vtrhl v roce 1935 ve věku 18 let, kdy vyhrál Maďarské šachové mistrovství, mezinárodní turnaj v Tatatóváros, a byl vybrán, aby reprezentoval svou zemi na 6. šachové olympiádě ve Varšavě. Diváci na olympiádě obdivovali mladíkův talent pro útočný styl, který byl v rozporu s defenzivním, pozičním stylem jeho krajanů. Má se za to, že mladý Szabó studoval pod vedením Gézy Maróczyho, tehdy patriarchální postavy maďarského šachu, který dříve trénoval budoucí mistry světa Maxe Euweho a Věru Menčíkovou.\n\nPřed druhou světovou válkou přišly další úspěchy, včetně vítězství na Hastings International Chess Congress 1938/39 (turnaj, se kterým byl Szabó později dlouho spjat). V pracovním životě započal kariéru bankéře na devizovém trhu.\n\nPo vypuknutí války byl byl odveden na nucené práce a později zajat ruskými vojáky, kteří ho drželi jako válečného zajatce. Po válce se vrátil k šachu a účastnil se mnoha velkých mezinárodních akcí. Skončil pátý na velmi obtížném turnaji Groningen 1946, kterého se účastnili i Botvinnik, Euwe, Smyslov, Najdorf, Boleslavsky a Kotov. Na mezipásmovém turnaji 1948 v Saltsjöbaden skončil druhý za Bronštejnem a získal první místo v Hastings 1947/48, Budapešti 1948 a Hastings 1949/50. Díky podílu na pátém místě na mezipásmovém turnaji v Saltsjöbadene 1952 a v Göteborgu 1955 byla každá z jeho účastí dost silná, aby mu zajistila místo v odpovídajícím turnaji kandidátů. Nejblíže k titulu mistra světa se Szabó dostal na svém třetím a posledním turnaji kandidátů v Amsterdamu v roce 1956, kde se dělil o třetí místo s Bronštejnem, Gellerem, Petrosjanem a Spasským za Smyslovem a Keresem.\n\nBěhem šedesátých a sedmdesátých let dále exceloval na mezinárodní scéně: první v Záhřebu 1964, první v Budapešti 1965 (s Polugajevským a Tajmanovem), první v Sarajevu 1972, první v Hilversumu 1973 (s Gellerem), a podíl na prvním místě v Hastings 1973/74 (s Gennadijem Kuzminem, Timmanem a Talem).\n\nCelkem reprezentoval Maďarsko na jedenácti šachových olympiádách, hrál zahajovací partii v pěti případech a předvedl mnoho medailových utkání. V roce 1937 získal týmové stříbro i stříbrnou medaili jednotlivců, v roce 1952 individuální bronz, v roce 1956 týmový bronz a v roce 1966 týmový bronz a individuální stříbro.\n\nSzabó byl po téměř dvacet let nejlepším hráčem v Maďarsku (nakonec kolem 1963/64 přemožen Lajosem Portischem), na špičce své kariéry byl jedním z 12 nejlepších hráčů na světě.\n\nJeho rodina darovala kompletní Szabóovu šachovou knihovnu a jeho dokumenty Sbírce šachu a dámy Johna G. Whitea v clevelandské veřejné knihovně. Sbírka šachu a dámy Johna G. Whitea je největší šachovou knihovnou na světě (32,568 svazků knih a seriálů, včetně 6,359 svazků vázaných periodik).\n\n\n\n"}
{"id": "1272384", "url": "https://cs.wikipedia.org/wiki?curid=1272384", "title": "Abraxas", "text": "Abraxas\n\nAbraxas může být: \n"}
{"id": "1272390", "url": "https://cs.wikipedia.org/wiki?curid=1272390", "title": "Lindava (rozcestník)", "text": "Lindava (rozcestník)\n\nJméno Lindava může mít více významů:\n\n"}
{"id": "1272393", "url": "https://cs.wikipedia.org/wiki?curid=1272393", "title": "Gustavo Santaolalla", "text": "Gustavo Santaolalla\n\nGustavo Alfredo Santaolalla (* 19. srpna 1951, El Palomar) je argentinský hudební skladatel. Proslul především jako skladatel filmové hudby, za niž získal dvakrát cenu Oscar - v roce 2005 za hudbu k filmu \"Zkrocená hora\", v roce 2006 za hudební doprovod snímku \"Babel\". \nV letech 1967-1975 byl členem argentinské folk-rockové hudební skupiny Arco Iris. Poté přešel do kapely Soluna, aby brzy opustil Argentinu, přesídlil do Los Angeles a založil si vlastní projekt Wet Picnic. V letech 1981-1998 pak vydal v Americe tři alba. Skladby z posledního, nazvaného \"Ronroco\", začaly být již široce využívány ve filmu a televizi (nejprve ve filmu \"The Insider\" z roku 1999, později v seriálu \"24 hodin\" aj.). Tím se mu otevřel svět filmové hudby. Zlom nastal, když dostal nabídku zkomponovat originální hudbu k filmu \"Amores perros\" z roku 2000. Následovaly snímky \"21 Grams\" (2003) a \"cheguevarrovské\" \"Motocyklové deníky\" (2004), za něž dostal britskou cenu BAFTA. Následující filmy \"Zkrocená hora\" a \"Babel\" mu přinesly Oscara, za \"Babel\" dostal i další cenu BAFTA, za \"Zkrocenou horu\" Zlatý glóbus. Avšak pozici prominentního hollywoodského skladatele nepřijal, orientuje se spíše na neamerický film (např. mexicko-španělské drama \"Biutiful\" z roku 2010, indický film \"Dhobi Ghat\", argentinské \"Divoké historky\"). Napsal rovněž hudbu k videohře \"The Last of Us\". Do Hollywoodu se vrátil například hudbou k dramatu \"Blízko od sebe\" z roku 2013. Jako producent získal též dvě americké ceny Grammy (2004, 2009). Produkuje především latino-popové a latino-rockové nahrávky. \n"}
{"id": "1272394", "url": "https://cs.wikipedia.org/wiki?curid=1272394", "title": "José Clemente Orozco", "text": "José Clemente Orozco\n\nJosé Clemente Orozco (23. listopadu 1883, Ciudad Guzmán – 7. září 1949, Ciudad de México) byl mexický malíř. \nV 17 letech přišel o levou ruku a ztratil částečně zrak při experimentech se střelným prachem. Začal poté studovat zemědělskou školu, ale nakonec v letech 1906–1910 vystudoval uměleckou Akademii San Carlos v Ciudad de México. V roce 1911 byl svržen mexický diktátor Porfirio Diaz a propukla tzv. Mexická revoluce. K ní patřila i móda politicky burcujících maleb po venkovních stěnách domů (tzv. muralismus). Orozco se právě v muralistické tvorbě v té době velmi našel a nikdy ji už neopustil. Jeho motivy byly vlastenecké, ale i sociálně kritické. Muralistická vlna z počátku 20. století je dnes nazývána též Mexická renesance nástěnné malby a Orozco byl jejím hlavním představitelem, spolu s Diego Riverou a Davidem Siqueirosem. S Riverou Orozco také spolupracoval v letech 1922–1924 na výzdobě Národní přípravné školy. V letech 1927–1934 žil Orozco v USA. I zde zanechal několik nástěných maleb (např. freska na New School University v New Yorku). Poté se vrátil do rodného Mexika. V Guadalajaře vyzdobil nástěnnými malbami Vládní palác a nemocnici Hospic Cabañas. Ke konci života rozšířil své žánrové spektrum o portréty a zkusil si i scénografii.\n"}
{"id": "1272403", "url": "https://cs.wikipedia.org/wiki?curid=1272403", "title": "Rune Stordal", "text": "Rune Stordal\n\nRune Stordal (* 8. dubna 1979 Bergen) je bývalý norský rychlobruslař.\n\nVe Světovém poháru debutoval na začátku roku 2001. O dva roky později se zúčastnil sprinterského světového šampionátu, kde obsadil 30. příčku. Největšího úspěchu dosáhl na MS 2005, kdy vyhrál závod na 1500 m. Od roku 2007 startoval již pouze v norských závodech, poslední absolvoval na konci roku 2009. Jednoho závodu se zúčastnil ještě v roce 2012.\n"}
{"id": "1272406", "url": "https://cs.wikipedia.org/wiki?curid=1272406", "title": "Hwang Sonmi", "text": "Hwang Sonmi\n\nHwang Sonmi (hangul 황선미; transkripce Hwang Sun-mi, Hwang Seon-mi, Hwang Sŏnmi; * 1963, Hongsong, Jižní Čchungčchong) je jihokorejská spisovatelka literatury pro děti. \n\nHwang Sonmi pochází z velmi chudých poměrů. Její rodiče si nemohli z finančních důvodů dopřát jí studium, jenom díky empatickému učiteli, který jí poskytl klíč, si mohla po nocích ve škole tajně číst. Psaní knih se věnuje od roku 1995.\n\n\n"}
{"id": "1272407", "url": "https://cs.wikipedia.org/wiki?curid=1272407", "title": "Roman BeeSee Bílek", "text": "Roman BeeSee Bílek\n\n„Roman BeeSee Bílek“ (20. září 1977 Ostrava) je český spisovatel, scenárista, novinář a autor komiksových libret. Svá díla píše na pomezí hororu, dramatu, fantastiky a komiksu.\n\nNarodil se v Ostravě, v roce, kdy byla založena Charta, zaznamenán poslední případ pravých neštovic, Británii zachvátil punk, Amnesty International dostali Nobelovu cenu nebo zemřel Chaplin a Elvis. Vystudoval Obchodní akademii a v současnosti pracuje v ostravském Loutkovém divadle. Vztah k literatuře jej pomalu vedl i k vlastní tvorbě. Nepatří k těm, kteří své příběhy chrlí jako na běžícím pásu, trpí dostatečnou sebekritikou, ale aktuálně má pocit, že jeho psaní není určeno pouze odpadkovému koši. Povídky mu vyšly v antologiích \"Ježíšku, já chci plamenomet 5\" (2008), \"7 antologie českého hororu\" (2016), \"Poslední polibek\" (2016), \"Sto hororů ve sto slovech\" (2016) a v elektronickém horrorovém čtvrtletníku \"Howard\". V roce 2017 vydal formou PDF svou první elektronickou povídkovou sbírku \"Solení ran\", která je ke stažení zdarma na stránkách autora.\n\nJe rovněž komiksovým scenáristou. Příkladem budiž kniha \"O sněhu – Hledání jara\", účast v antologii \"Kreslený strach\" (obojí 2014) nebo seriál \"Meloun & Sirka\", v současnosti tvořený pro známý dětský časopis \"Čtyřlístek\". Vše zmíněné má z výtvarného hlediska na svědomí Pavel „Pata“ Talaš. Společně tvoří i komiksový strip Sněhulení oa autorské facebookové stránky pojmenované \"Múzoleum\". S Petrou A. Kulagovou vytvářel pro web časopisu \"XB-1\" strip \"Kritik\". Již léta je spoluvydavatelem komiksového fanzinu \"BubbleGun\".\n\nZabývá se i publicistickou činností, psaním článků a recenzí pro časopisy a weby \"XB-1\", \"Howard\", \"KoCoGeL\", \"Vlčí bouda\" apod. V minulosti se hojně věnoval hudební publicistice.\n\n"}
{"id": "1272410", "url": "https://cs.wikipedia.org/wiki?curid=1272410", "title": "Dobřany (hrad)", "text": "Dobřany (hrad)\n\nDobřany jsou zřícenina hradu na ostrožně asi 0,5 kilometru západně od stejnojmenné obce v okrese Rychnov nad Kněžnou. Postaven byl nejspíše ve druhé polovině třináctého století a zanikl pravděpodobně během husitských válek. Od roku 1987 je chráněn jako kulturní památka.\n\nO hradu se nezachovaly žádné písemné zprávy. Typologicky patří mezi rozvíjené varianty hradů bergfritového typu charakteristické pro první polovinu třináctého století. Je možné, že byl sídlem pánů z Dobrušky, ve které žádné panské sídlo nestálo. Zanikl pravděpodobně během husitských válek v roce 1425, kdy ho dobyli orebité.\n\nDvoudílný hrad je od zbytku ostrožny na východě oddělen šíjovým příkopem. Hned za ním se nachází hradní jádro, zatímco níže položené předhradí o rozměrech 110 × 27 metrů se na něj napojuje na západě. Přístupové cesta vedla podél valu před jižním příkopem okolo jádra a ústila do předhradí. Zde na ni navazoval most přes příkop, za kterým stála složitějším způsobem řešená brána hradního jádra. Předhradí chránila s výjimkou východní strany zděná hradba. Jediné dochované pozůstatky stavby se nachází v jeho západní části v místech skalního suku, kde se předpokládá stavba věžovitého charakteru.\n\nHradní jádro má rozměry 83 × 27 metrů a na východě, jihu a západě ho obíhá parkán, jehož hradba v severozápadním nároží přechází do polookrouhlé bašty. V čele hradu, na východní straně jádra, stál okrouhlý bergfrit o průměru devět až deset metrů. Palác nejasného půdorysu o šířce asi devět metrů se nacházel při severní hradbě jádra. Menší stavba stávala i u jižní hradby.\n\nZbytky hradu jsou volně přístupné po zeleně značené turistické trasa z Dobřan.\n\n\n"}
{"id": "1272411", "url": "https://cs.wikipedia.org/wiki?curid=1272411", "title": "Clarice Lispectorová", "text": "Clarice Lispectorová\n\nClarice Lispectorová (10. prosince 1920, Čečelnyk – 9. prosince 1977, Rio de Janeiro) byla brazilská spisovatelka a novinářka židovského původu narozená na území dnešní Ukrajiny. Její povídky a romány byly povětšinou psychologické, psala ale i literaturu pro děti. \nNarodila se v typickém ukrajinském štetlu. Ten se během občanské války stal obětí pogromu, během nějž byla její matka znásilněna. To rodinu přimělo k emigraci, nejprve do Rumunska a následně, roku 1922, v Clariciných dvou letech, do Brazílie. Rodina se usadila nejprve v malém městečku Maceió a později v Recife. Roku 1930, v Clariciných devíti letech, její matka zemřela. V roce 1933, tedy ve třinácti letech, se Clarice pod silným dojmem z četby knihy Hermanna Hesseho \"Stepní vlk\" rozhodla, že bude spisovatelkou. \n\nRoku 1935 se rodina přestěhovala do Rio de Janeira. Zde Clarice vystudovala práva na univerzitě. Ve dvaceti, roku 1940, publikovala první literární text, povídku \"Triunfo\" v časopise \"Pan\". V tom roce zemřel i její otec. Ještě na univerzitě se Clarice začala živit jako novinářka, nejprve v tiskové agentuře \"Agência Nacional\" a poté v deníku \"A Noite\". Zlomovým se pro ni stal rok 1943. Tehdy získala brazilské občanství a vzápětí se vdala za diplomata Maury Gurgela Valenteho. Ve stejném roce také vydala, tedy ve svých 23 letech, první román. A hned šlo o velký úspěch – kniha \"Perto do Coração Selvagem\" (\"Blízko divokého srdce\" (1973), přel. Pavla Lidmilová) patří dodnes k jejím nejznámějším. Forma silně introspektivního vnitřního monologu hrdinky kritiku zaujala. Začala Lispectorovou okamžitě přirovnávat k Virginii Woolfové a Jamesi Joyceovi. \n\nV roce 1944 začala Clarice cestovat spolu s manželem po jeho diplomatických misích. Nejprve šlo o Neapol, kde ale zpočátku pracovala především v nemocnici, v níž pečovala o zraněné brazilské vojáky, kteří se vylodili při spojenecké invazi. V Neapoli napsala také svůj druhý román \"O Lustre\". Vyšel roku 1946. Ve stejném roce byl její muž převelen na velvyslanectví do švýcarského Bernu. Chladnější mentalita Švýcarů ji příliš nevyhovovala, ale napsala v Bernu třetí, velmi snový, román \"A cidade sitiada\". Ten však u kritiky propadl. V letech 1950-1951 její muž působil v Londýně a od roku 1952 ve Washingtonu. Diplomatický svět však Clarice stále více frustroval. Chyběla jí též rodina a Brazílie. \n\nRoku 1959 tak manžela opustila a vrátila se do Rio de Janeira. Zde záhy vydala novou knihu povídek \"Laços de família\", která zaznamenala úspěch, největší od prvotiny. V roce 1964 vydala další úspěšnou knihu – \"A paixão segundo G.H.\" Příběh bohaté ženy, která v pokoji pro služku zažije mystickou vizi. Knihou se definitivně vrátila na brazilské literární nebe, avšak záhy, v roce 1966, se přihodila tragická událost – usnula s cigaretou v posteli, která vzplála a ona utrpěla značné popáleniny. Přežila, ale následující desetiletí prožila v bolestech. Přesto nadále tvořila. Nově i knihy pro děti – rok po své nehodě vydala první z nich, \"O Mistério do coelho pensante\", příhody \"přemýšlivého králíka\". Ve stejném roce začala psát sloupky do novin \"Jornal do Brasil\". Přinesly jí značnou popularitu a posmrtně vyšly v souboru \"A Descoberta do mundo\". V roce 1968 podpořila protesty proti brazilské vojenské diktatuře. Ve stejném roce se vrátila k próze pro dospělé. Avšak opravdovým comebackem byla až kniha \"Água Viva\", jež vyšla roku 1973. Lispectorová ji tvořila s velkými obtížemi, i kvůli zdravotním problémům. Avšak kritika ji označila za její dílo vrcholné. Ve stejném roce však byla vyhozena z \"Jornal do Brasil\" a ocitla se ve finančních problémech. Ty se snažila vyřešit rychlým psaním nových textů, což nebylo zcela šťastné, a také překládáním – přeložila v té době do portugalštiny řadu děl Agathy Christie, Oscara Wildea a Edgara Allana Poea. Její poslední knihou vydanou za jejího života byl román \"A Hora da estrela\", v němž se pro sebe velmi neobvykle a jemně dotkla i tématu židovství. Posmrtně vyšel ještě román \"Um Sopro de Vida\" a několik souborů povídek, pohádek a publicistiky.\n\n"}
{"id": "1272412", "url": "https://cs.wikipedia.org/wiki?curid=1272412", "title": "Keidži Širahata", "text": "Keidži Širahata\n\nKeidži Širahata ( , \"Širahata Keidži\"; * 8. října 1973 Kuširo) je bývalý japonský rychlobruslař.\n\nV roce 1990 poprvé startoval na juniorském světovém šampionátu, od roku 1991 závodil ve Světovém poháru. Zúčastnil se Zimních olympijských her 1992 (1500 m – 43. místo, 5000 m – 22. místo, 10 000 m – 18. místo). Roku 1995 získal na Mistrovství světa ve víceboji stříbrnou medaili, další cenné kovy vybojoval na této akci i v dalších dvou letech: 1996 bronz a 1997 stříbro. Z Mistrovství světa na jednotlivých tratích 1996 si ze závodu na 5000 m přivezl stříbro. Startoval na ZOH 1998 (1500 m – 21. místo, 5000 m – 7. místo, 10 000 m – 14. místo). Cenný kov získal také na MS 2000, kde byl třetí v závodě na 5000 m. Zúčastnil se ZOH 2002, kde jeho maximem bylo čtvrté místo z 10kilometrové trati (dále 1500 m – 25. místo, 5000 m – 13. místo). Sportovní kariéru ukončil po sezóně 2001/2002.\n"}
{"id": "1272415", "url": "https://cs.wikipedia.org/wiki?curid=1272415", "title": "Seznam dílů seriálu Vražedné Miami", "text": "Seznam dílů seriálu Vražedné Miami\n\nToto je \"'seznam dílů seriálu \"Vražedné Miami\".\n\n<onlyinclude></onlyinclude>\n\n"}
{"id": "1272417", "url": "https://cs.wikipedia.org/wiki?curid=1272417", "title": "Claudine Rhédey von Kis-Rhéde", "text": "Claudine Rhédey von Kis-Rhéde\n\nClaudine Rhédey von Kis-Rhéde (21. září 1812 – 1. října 1841) byla manželkou Alexandra Württemberského a přes svého syna Františka babičkou britské královny Marie z Tecku, manželky Jiřího V.\n\nClaudine se narodila jako uherská hraběnka v Erdőszentgyörgy, Sedmihradsku jak dcera hraběte László Rhédey de Kis-Rhéde a jeho manželky Ágnes Inczédy de Nagy-Várad. Byla přímým potomkem Ference Rhédeyho, sedmihradského prince ze 17. století. Přes svou matku byla také přímým potomkem valašského knížete Vlada II.: \n\nÁgnes Inczédy de Nagy-Várad → Gergely Inczédy de Nagy-Várad → Ágnes Kendeffy de Malomviz → Katalin Kún de Osbola → Péter Rácz de Galgo → Adám Rácz de Galgo → Zamfira Logifét → Stanca Besarab → Mircea V. → Radu IV. → Vlad IV. → Vlad II. Dracul\n\nClaudine se v roce 1835 provdala za Alexandra Württemberského, syna Ludvíka Württemberského, který byl mladším bratrem krále Fridricha I. Württemberského. Podle německých zákonů bylo manželství morganatické a jejich potomci neměli právo na dědictví po otci a Claudine ani na královský titul. Nemohla se tedy stát vévodkyní, ale krátce po sňatku, 16. května 1835 byla jmenována hraběnkou z Hohensteinu.\n\nClaudine zemřela v Rakousku v roce 1841 poté, co byla shozena ze svého koně a ušlapána k smrti přední částí jezdectva během vojenské přehlídky.\n\nClaudine měla s Alexandrem tři dětiː\n\n"}
{"id": "1272423", "url": "https://cs.wikipedia.org/wiki?curid=1272423", "title": "Dřel", "text": "Dřel\n\nDřel (též \"Závrší\") je zřícenina hradu severně od obce Koldín v okrese Ústí nad Orlicí. Pozůstatky hradu se nachází na vrchu Chlum v nadmořské výšce okolo 360 metrů ve výběžku katastrálního území Koldín.\n\nO hradu se dochovalo jen málo zpráv. Jeho jméno se v letech 1442–1451 objevuje v predikátu Viléma z Orle a Dřele a na konci patnáctého století byl připojen k borohrádeckému panství, ale není jisté, jestli v té době hrad ještě stál. Archeologické nálezy dokládají, že mohl zaniknout požárem. Ke hradu patřila stejnojmenná vesnice, která zanikla na přelomu šestnáctého a sedmnáctého století.\n\nHrad byl jednodílný. Přístupová cesta obcházela jeho západní stranu a ústila do malého obdélného nádvoří, k jehož západní straně přiléhala obdélná budova. Jižní stranu nádvoří uzavírala mohutná stavba, snad donjon, o rozměrech 14 × 12 metrů.\n\nZbytky hradu jsou volně přístupné, ale nevede k nim žádná turisticky značená trasa. Podél jihovýchodního úpatí Chlumu vede cyklotrasa č. 4319 z Kosteleckých Horek do Vrbice.\n\n\n"}
{"id": "1272426", "url": "https://cs.wikipedia.org/wiki?curid=1272426", "title": "Pahor", "text": "Pahor\n\nPahor je příjmení více osob:\n\n"}
{"id": "1272428", "url": "https://cs.wikipedia.org/wiki?curid=1272428", "title": "Pacheco", "text": "Pacheco\n\nPacheco může být:\n\n"}
{"id": "1272429", "url": "https://cs.wikipedia.org/wiki?curid=1272429", "title": "Bitva o Mazár-e Šaríf", "text": "Bitva o Mazár-e Šaríf\n\nBitva o Mazár-e Šaríf byla bitva o město Mazár-e Šaríf ležící na severu Afghánistánu ve dnech 9. – 10. listopadu 2001. Byla prvním střetem většího významu mezi vojsky Severní aliance, podporované Spojenými státy, a fundamentalistickým hnutím Tálibán. \n\nBitva byla významná ve více směrech. Kromě toho, že jde o hlavní město provincie Balch mělo Mazár e-Šaríf pro Taliban symbolický význam. V roce 1998 dovršil Tálibán jeho dobytím proces ovládnutí všech významných sídel v zemi.\n\nBylo jasné, že výsledek bitvy bude mít vážné důsledky. Kromě toho, že určí směr války bylo důležité vyslat pozitivní signál i americké společnosti frustrované po útocích z 11. září. Významu nastávající bitvy odpovídaly i americké přípravy. Masivní letecká kampaň měla zlomit odpor nepřítele a velitelství psychologických operací mělo kontrolovat tok informací do světa. Plánovači americké armády se se svými předpověďmi drželi při zemi a připravovali se na těžké chvíle. Schopnost Tálibánu čelit americké vojenské moci, jakož i těžko odhadnutelné chování a výkony spojenců ze Severní aliance přinášelo mnoho neznámých. Právě proto byl jednoznačný průběh bojů příjemným překvapením.\n\n30. října 2001 se v Tádžikistánu uskutečnilo setkání amerického generála Tommyho Frankse a představitelem Severní aliance Muhammadem Fahim. Právě zde padlo rozhodnutí zaútočit na Mazár-e Šaríf. Plán se skládal z několika navazujících kroků, které měly vytvořit co nejlepší výchozí pozici před útokem na město. Jedním z prvních cílů byla vesnice Šol Gar vzdálená 25 km od Mazár-e Šarífu. Také bylo přerušeno telefonické spojení s městem. Psychologické operace byly vedeny několika způsoby. Mezi nejvýznamnější patřilo shazování letáků, i když vzhledem ke gramotnosti obyvatelstva je efekt takových kroků sporný (údaje o gramotnosti se liší, podle statistik UNICEF činila v letech po začátku války 49% u mužů a jen 18% u žen). Jako přínosnější lze hodnotit vysílání na rádiových frekvencích, které využívali Američané jako první formu styku s afghánskými civilisty na území kontrolovaném Tálibánem.\n\nVojska Severní aliance postupovala z více směrů, přičemž jednotlivé útočící skupiny odrážely multietnickou skladbu Severní aliance. Generál Dostúm vedl Uzbeky směrem z jihozápadu, přičemž 4. listopadu úspěšně zaútočil na vesnici Kešendeh. Rozhodně nešlo o útok, jaký bychom v 21. století očekávali. Namísto obrněných vozidel používali útočící vojáci koně. Dařilo se i generálu Noorovi a jeho 2 000 Tádžikům. Ti měli za cíl osadu Ák Kupruk přímo na jih od Mazár-e Šaríf.\n\nSeverní aliance rozhodně byla schopna čelit Tálibánu v otevřeném boji, ale útok na taký velký cíl, jakým bylo Mazár-e Šaríf, by bez americké pomoci v těch dnech pravděpodobně nebyl možný. Kromě stálé posádky se k městu blížilo údajně až 4 000 dalších militantních skupin nejen z Afghánistánu. Masivní útoky bombardérů B-52 probíhaly ve dnech 7. – 8. listopadu. Prvním cílem byli nepřátelští bojovníci uskupení v roklině Časma-je Šafá a druhým průsmyk Kótal-e Hádží Gak, který byl jedinou přístupovou cestou k městu, která byla v rukou Tálibánu. Tálibán sice disponoval omezenými protiletadlovými prostředky, ale nepřinesly mu žádný užitek.\n\nDůležitá byla i účast malé skupiny vojáků amerických speciálních jednotek. Ti byli přičleněni k velitelům Severní aliance, a jejich hlavním úkolem bylo za pomoci laserových značkovačů označovat cíle pro letecké útoky. I když se jednalo jen o malé jednotky (s generálem Noorem bylo dohromady třináct amerických vojáků), jejich vliv na dění na bojišti byl velký.\n\nSíly Severní aliance se nacházely kolem 22 kilometrů od města. I přes počáteční váhání se nakonec vydaly jednotlivé oddíly do útoku. Prvním úkolem bylo překročit most Pul-e Imám Bukrí (Pol-e Emam Bokr), čímž se Severní alianci otevřela cesta k městu. První dva vojenské cíle představovaly kasárna a letiště. Těch se Tálibán vzdal téměř bez boje. V těchto okamžicích byl největším nepřítelem postupujících vojsk nedostatek transportních prostředků, a tak si je, jak sami přiznali, pořizovali různými způsoby.\n\nTálibán po silných útocích namířených proti jeho klíčovým opěrným bodům nebyl schopen udržet si kontrolu nad blízkým okolím města. Obránci města se nacházeli v těžké situaci, a tak se raději rozhodli ustoupit. Podle různých odhadů se skupina 5 000 – 12 000 bojovníků z různých zemí začala přesouvat i s vybavením směrem k městu Kundúz, kde se měli připravit na další boj.\n\nPředstavitelé Tálibánu rozhodně odmítali připustit, že boj vzdali. Zvláštní situace nastala, když k městu přišly posily v počtu 900 mužů z Pákistánu. Ale jak se později ukázalo, šlo o skupinu mladých bojovníků, mnozí nebyli ani plnoletí, které zřejmě vyslal pákistánský radikální duchovní Súfí Muhammad. Když dorazili k městu, Tálibán už byl na ústupu, a nikdo neměl čas se jim věnovat. Frustrovaní bojovníci se usadili v budově dívčí školy, kde s vojáky Severní aliance jednali o kapitulaci.\n\nJednání se táhla dva dny, ale pak došlo ke zlomu, když bojovníci obklíčení ve škole zabili dvojici mužů, která s nimi přišla vést rozhovory. To rozpoutalo několikahodinovou přestřelku, která ale na patové situaci nic nezměnila. Následovala porada s americkými vojáky. Nakonec byla škola vyhodnocena jako legitimní vojenský cíl, a byla odeslána žádost o leteckou podporu. Zde se ale názory na další vývoj událostí rozcházejí. Podle oficiální zprávy byly na budovy shozeny čtyři (podle některých zdrojů dvě) půltunové pumy. Za přivolání letecké pomoci dostal seržant Stephen E. Tomat Stříbrnou hvězdu.\n\nOdpůrci této teorie ale tvrdí, že Severní aliance sama spustila na budovu útok, což mělo skončit masakrem několika stovek bojovníků. Pochybnosti o věrohodnosti oficiální verzi zaznívali i z řad představitelů OSN, ale nemají oporu v relevantních důkazech. S největší pravděpodobností jsou přehnané i zprávy o tom, že ve škole mělo zemřít až 800 lidí.\n\nAmerické velení spojovalo jisté znepokojení nepředvídatelnosti vojáků Severní aliance. Město zatím za každé dobytí zaplatilo tisíci obětí. A bohužel, i nyní se objevovaly informace o zločinech dobyvatelů, kteří měli unášet a znásilňovat civilisty. Kritice se nevyhnula ani americká vojska, která měla při silném bombardování vážně poškodit letiště. To mělo o několik týdnů oddálit jeho plné zprovoznění.\n\nAle v konečném důsledku právě získání letiště na území Afghánistánu bylo jedním z hlavních přínosů operace. To se projevilo již krátce po dobytí města. Šířily se totiž zvěsti, podle nichž tálibánský velitel Dadullah měl shromáždit 8 000 bojovníků a připravovat se na protiútok. Spojené státy urychleně přesunuli do města tisícovku Rangerů, kteří představovali první větší americkou jednotku na území Afghánistánu.\n\n11. prosince bylo letiště oficiálně prohlášeno za schopné plnit všechny své úkoly. To významně posílilo možnosti letectva, které dosud využívalo letiště v Uzbekistánu a letadlové lodě v Arabském moři. Větší vzdálenost vyžadovala větší zásoby paliva, což omezovalo nosnost letadel. Umístěním letadel přímo v Afghánistánu se snížily náklady na útoky a zkrátil reakční čas.\n\nSpojenci se samozřejmě snažili před veřejností vytěžit z vítězství maximum, co se jim dařilo. Mnohá média po bitvě o Mazár-e Šaríf předpovídala rychlou porážku Talibanu. Na druhou stranu, objevovovaly se tiché hlasy upozorňující na fakt, že Tálibán se prostě stáhl, aby neplýtval svými silami v marných bojích. K takovému postupu se Tálibán v následujících týdnech a měsících uchýlil vícekrát, např. ve městě Kandahár, které bylo považováno za hlavní baštu Talibanu.\n\n"}
{"id": "1272430", "url": "https://cs.wikipedia.org/wiki?curid=1272430", "title": "Pachman", "text": "Pachman\n\nPachman nebo Pachmann je příjmení více osob:\n\n"}
{"id": "1272434", "url": "https://cs.wikipedia.org/wiki?curid=1272434", "title": "Pacholík", "text": "Pacholík\n\nPacholík je příjmení více osob:\n\n"}
{"id": "1272435", "url": "https://cs.wikipedia.org/wiki?curid=1272435", "title": "ŠK Krasňany", "text": "ŠK Krasňany\n\nŠK Krasňany (celým názvem: Športový klub Krasňany) je slovenský fotbalový klub, který sídlí v bratislavské městské části Rača. Klubové barvy jsou modrá a bílá. Od sezóny 2016/17 působí v páté lize Oblastného futbalového zväzu Bratislava-mesto.\n\nSvé domácí zápasy odehrává v areálu na Peknej ceste.\n\nZdroj: \n\n\n\nZdroj: \n\n\n\nZdroj: \n\n"}
{"id": "1272436", "url": "https://cs.wikipedia.org/wiki?curid=1272436", "title": "Paixão", "text": "Paixão\n\nPaixão je příjmení více osob:\n\n"}
{"id": "1272437", "url": "https://cs.wikipedia.org/wiki?curid=1272437", "title": "Palán", "text": "Palán\n\nPalán je příjmení více osob:\n\n"}
{"id": "1272439", "url": "https://cs.wikipedia.org/wiki?curid=1272439", "title": "Alergie na nikl", "text": "Alergie na nikl\n\nAlergie na nikl je jednou z nejběžnějších alergií. Alergie na nikl může být kontaktní (např. levnější náušnice a šperky, bílé zlato, rámečky brýlí, mince, klíče a nerezové části mobilních telefonů) nebo potravinová (např. čokoláda, ovesné vločky, luštěniny, ananas). Celá řada rozmanitých potravin i domácích výrobků (nerez) obsahuje nikl, z tohoto pohledu se pro alergiky jedná o velmi problematickou alergii, které se lze vyhýbat poměrně obtížně.\n\nTzv. kontaktní dermatitidy, svědivé vyrážky vznikají na místě, kde se nikl dotkne kůže. Projevuje se u 6–18 % obyvatelstva a doprovází ji nejprve zarudnutí kůže a později až vznik kožních ekzémů při trvalém styku s předměty z niklu. Problémem zde bývají především: náušnice (levnější kovové, také bílé zlato je směsi zlata a niklu), přezky, šperky, mince, standardní klíče (možno vyměnit za hliníkové) a nerez.\n\nZvláště nebezpečné jsou v tomto ohledu náušnice, protože ušní lalůček patří mezi velice citlivé části lidského těla a alergické působení zde může nabývat dramatičtějších rozměrů – otoky hlavy, astmatické záchvaty. I z tohoto důvodu je niklová alergie častější u děvčat.\n\nAlergické reakce může vyvolat i placení mincemi s obsahem niklu, předevěším pokud se alergik po placení dotýká obličeje. Právě v současné době probíhá v Bruselu diskuze o budoucnosti euromincí o hodnotě 1 a 2 eura, které nikl obsahují.\n\nProblémem mohou být i veškeré nerezové výrobky, především standardní nerez (Inox 18 / 10), který obsahuje 18% chromu a 10% niklu, především při vaření kyselých jídel v nerezových hrncích, výrobě nápojů v nerezových nádobách (pivo) a potravinách konzervovaných v plechovkách. Domácnosti s niklovou alergií jsou nicméně schopny vyměnit veškeré kuchyňské náčiní a příbor za Inox 18-0, smaltované, teflonové či jinak kryté hrnce atp.\n\n\nCelá řada potravin obsahuje nikl. Mezi nejrizikovější patří všechny luštěniny (včetně obsahu sóji v párcích a salámech atp), čokoláda, atd. Jedná o rozsáhlý seznam potravin.\n\n"}
{"id": "1272440", "url": "https://cs.wikipedia.org/wiki?curid=1272440", "title": "Canyon Lands", "text": "Canyon Lands\n\nCanyon Lands () je oblast ve střední části Koloradské plošiny. Leží na jihovýchodě Utahu, ve Spojených státech amerických. Canyon Lands se rozkládá na horní toku řeky Colorado, kde přitékají řeky Green River a San Juan River. Oblast je charakteristická řadou rozlehlých pískovcových kaňonů (Marble kaňon, Glen Kaňon, Labyrinth kaňon). K další charakteristickým geologickým rysům náleží klenby, solné dómy a lakolity.\n\nV oblasti leží národní parky Canyonlands a Arches.\n\n"}
{"id": "1272450", "url": "https://cs.wikipedia.org/wiki?curid=1272450", "title": "Bulgaria Air", "text": "Bulgaria Air\n\nBulgaria Air (bulharsky: България Ер) je vlajková letecká společnost Bulharska, se sídlem na letišti Sofie. Mezi její další letecké základny patří letiště Varna (město Varna) a Burgas. Operuje krátké a středně dlouhé lety po Evropě, Blízkém Východu a Rusku. V březnu 2017 létala s 10 letadly do 27 destinací. Tato společnost byla založena v listopadu 2002 jako pokračovatel společnosti Balkan Bulgarian Airlines, v roce 2006 byla privatizována. V roce 2008 přepravila 1,2 milionů pasažérů.\n\nV lednu 2017 flotila Bulgaria Air čítala následující letadla:\nBulgaria Air v minulosti provozovala následující typy letadel:\n\n"}
{"id": "1272454", "url": "https://cs.wikipedia.org/wiki?curid=1272454", "title": "Rapoš", "text": "Rapoš\n\nRapoš je příjmení více osob:\n\n"}
{"id": "1272456", "url": "https://cs.wikipedia.org/wiki?curid=1272456", "title": "Hřbitov v Eastonu", "text": "Hřbitov v Eastonu\n\nHřbitov v Eastonu je historický hřbitov, který se nachází ve městě Easton, v Pensylvánii. Byl postaven v roce 1849, architekty byli James Charles Sidney a William Sebring. Rozkládá se na ploše 23,7 hektarů. Hřbitov byl přidán k národnímu registru historických míst v roce 1990 (č. 90001610). Náhrobky jsou směsicí různých stylů.\n"}
{"id": "1272460", "url": "https://cs.wikipedia.org/wiki?curid=1272460", "title": "Luisa Sasko-Gothajsko-Altenburská", "text": "Luisa Sasko-Gothajsko-Altenburská\n\nLuisa Sasko-Gothajsko-Altenburská (21. prosince 1800 – 30. srpna 1831) byla první manželkou Arnošta I. Sasko-Kobursko-Gothajského, matkou Arnošta II. a prince Alberta, manžela královny Viktorie. Je tak předkem královny Alžběty II.\n\nLuisa se narodila jako jediná dcera Augusta Sasko-Gothajsko-Altenburského a jeho první manželky Luisy Šarloty Meklenbursko-Zvěřínské, dcery Fridricha Františka I. Meklenbursko-Zvěřínského a Luisy Sasko-Gothajsko-Altenburské (její jmenovkyně).\n\n31. července 1817 se ve městě Gotha provdala za svého příbuzného, Arnošta III. Sasko-Kobursko-Saalfeldského poté, co se mu nepodařilo získat ruku ruské velkokněžny. Luisa byla považována za \"mladou, chytrou a krásnou\".\n\nLuisa měla s Arnoštem dvě dětiː syna Arnošta, který se stal otcovým dědicem a následníkem, a syna Alberta, který se stal manželem britské královny Viktorie.\n\nManželství Luisy a Arnošta bylo kvůli nevěrám nešťastné a manželé se v roce 1824 rozešli: vévoda měl řadu milenek, což jeho manželka samozřejmě těžce nesla. I ona si nakonec našla milence – roku 1823 komorníka Gottfrieda von Bülow , v létě roku 1824 pak navázala vztah s baronem Alexandrem von Hanstein. Po odhalení tohoto vztahu musela rodinu opustit. Arnošt I. se s ní rozvedl a Luisa přišla o své dva syny. Jako její nová residence jí bylo přiděleno St. Wendel v lichtenberském knížectví. Životopisec Lytton Strachey v roce 1921 poznamenalː \"Vévodský dvůr nebyl znám přísnou morálkou; vévoda byl galantní muž a proslýchalo se, že vévodkyně následuje jeho příkladu. Byly tam skandályː mluvilo se o okouzlujícím a kultivovaném komorníkovi židovského původu. Nakonec se manželé rozešli a následoval rozvod.\"\n\nManželství bylo oficiálně zrušeno 31. března 1826. O sedm měsíců později, 18. října 1826 se Luisa v St. Wendel tajně provdala za svého milence, barona Alexandra von Hanstein. Během svého předchozího manželství se zajímala o společenský život knížectví a byla ctěna jako jeho \"Landesmutter\" (matka kraje). Tento šťastný život však skončil v únoru 1831, když byl sňatek s Hansteinem odhalen a ona trvale ztratila své děti.\n\nLuisa zemřela 30. srpna 1831 v 30 letech na rakovinu. Léta po její smrti, v roce 1864 ji královna Viktorie popsala v memoranduː \"Princezna je popisována jako velmi hezká, i když velmi malá; světlovlasá s modrýma očima; říká se, že princ Albert jí byl extrémně podobný\". \n\nV roce 1859 byly Luisiny ostatky přeneseny z původního místa posledního odpočinku v Morizkirche do vévodského mauzolea Friedhof am Glockenberg.\n"}
{"id": "1272461", "url": "https://cs.wikipedia.org/wiki?curid=1272461", "title": "Třída Balsam", "text": "Třída Balsam\n\nTřída Balsam jsou víceúčelové kutry Pobřežní stráže Spojených států amerických sloužící primárně jako kladače bójí a víceúčelové tendry. Jejich americké označení je 180-foot Seagoing Buoy Tender. Jejich hlavními úkoly bylo kladení bójí a logistická podpora majáků, sekundárně také mise SAR, čištění vodních cest v zaledněném moři a další úkoly.\n\nCelkem bylo postaveno 39 plavidel této třídy. Americké námořnictvo je provozovalo v letech 1942-2006. Mimo jiné je nasadilo ve druhé světové, korejské a vietnamské válce. Zahraničními uživateli třídy jsou Dominikánská republika, Estonsko, Filipíny, Ghana, Kolumbie, Nigérie, Panama, Salvador.\n\nTřída Balsam byla navržena americkou loděnicí Marine Iron & Shipbuilding Corporation na zakázku americké správy majáků U.S. Lighthouse Service (USLHS), později začleněné do americké pobřežní stráže. Původně měla sloužit k zásobování majáků a kladení bójí, přičemž po začlenění USLHS do pobřežní stráže bylo počítáno i s jejich využitím při tvorbě průjezdů v ledujako lehkých ledoborců.\n\nCelkem bylo postaveno 39 jednotek této třídy. Na stavbě se podílely dvě hlavní loděnice Marine Iron & Shipbuilding Corporation a Zenith Dredge Company sídlící v Duluth. Pouze jediné plavidlo postavila loděnice Coast Guard Yard v Curtis Bay. Vzhledem k úpravám původní konstrukce jsou rozlišovány tři podtřídy, označované jako A (13 ks), B (6 ks) a C (20 ks), nebo také třída Cactus, třída Mesquite a třída Iris. \n\nJednotky třídy \"Balsam\":\nPro verzi A byl typický použitý jeřáb. Pohonný systém měl výkon 1000 hp. Lodní šroub byl jeden. Nejvyšší rychlost dosahovala 13 uzlů. Dosah byl 17 000 námořních mil při ekonomické rychlosti 8,3 uzlu.\n\nVerze B měla upravený jeřáb, odlehčenou nástavbu (např. byly přesunuty důstojnické kajuty a pracoviště radisty) a zmenšené palivové nádrže. Dosah klesl na 9000 námořních mil při rychlosti 9 uzlů.\n\nVerze C měla zvětšené palivové nádrže a vylepšený pohonný systém o výkonu 1200 hp. Dosah byl 17 000 námořních mil při plavbě rychlostí 8,3 uzlu.\n\nZa druhé světové války byla plavidla vyzbrojena pro eskortní službu. Za tímto účelem byla vybavena radary a sonary pro vyhledávání ponorek. Obvyklou výzbroj tvořil 76mm kanón, až čtyři protiletadlové 20mm kanóny Oerlikon, dále 12,7mm kulomety a spouštěče hlubinných pum na zádi. Některá plavidla dostala torpédové vrhače K-gun, nebo salvové vrhače raketových hlubinných pum Mousetrap.\n\nNěkteré kutry nesly zesílenou výzbroj i v době korejské války. Obvykle se jednalo o jeden 76mm kanón, dva 20mm kanóny, dva spouštěče hlubinných pum a dva salvové vrhače Mousetrap.\n\nJednotky \"Planetree\", \"Mallow\", \"Iris\" a \"Basswood\" prošly v letech 1974–1975 částečnou modernizací (\"austere renovation\"). Opraven byl zejména pohonný systém a ubytovací prostory. V letech 1974–1979 navíc prošly kompletní generálkou kutry \"Sedge\", \"Bramble\", \"Ironwood\", \"Mariposa\", \"Acacia\", \"Sweetbrier\", \"Hornbeam\", \"Spar\", \"Sassafras\", \"Sundew\", \"Firebush\" a \"Woodrush\".\n\nCelkem devět plavidel prodělalo v 80.–90. letech modernizaci SLEP (\"Service Life Extension Program\"). Jednalo se o kutry \"Sorrel\", \"Gentian\", \"Cowslip\", \"Conifer\", \"Madrona\", \"Laurel\", \"Papaw\", \"Sweetgum\" a \"Buttonwood\". Především byl modernizován jejich pohonný a elektrický systém. Ubikace byly upraveny pro ubytování ženských členek posádky.\n\nTendry byly americkým námořnictvem nasazeny ve druhé světové, korejské a čtyři z nich (\"Basswood\", \"Blackhaw\", \"Ironwood\" a \"Planetree\") i ve vietnamské válce. Dále se osvědčily při plnění mnoha dalších rozličných úkolů. Níže je několik příkladů.\n\nKutr \"Mariposa\" roku 1965 vyzvedl část trosek a obětí letounu Douglas DC-7 letu Eastern Air Lines 663, který se zřítil poblíž Long Isandu. Kutr \"Sweetgum\" roku 1986 z moře vyzvedl část trosek raketoplánu Challenger.\n\nKutr \"Bittersweet\" se roku 1976 podílel na záchranných pracích po ztroskotání tankeru SS \"Argo Merchant\" a roku 1978 vyzvedl náklad marihuany z plavidla \"Traveller III\". Kutr \"Sundew\" se podílel na přírodovědném výzkumu amerického Hořejšího jezera a pro Národní úřad pro oceán a atmosféru (NOAA) udržoval bóje pro sledování počasí. Kutr \"Madrona\" se v lednu 1982 (jako ledoborec) podílel na záchranných pracích po pádu Boeingu 737 letu Air Florida 90.\n\nKutr \"Hornbeam\" se roku 1956 podílel na záchranných pracích po srážce lodí \"Andrea Doria\" a \"Stockholm\". Během kubánské krize roku 1962 se podílel na blokádě Kuby a roku 1968 uvolnil v ledu uvízlou výzkumnou loď \"Gosnold\". Tendr \"Evergreen\" sloužil v letech 1963–1982 jako hydrografická výzkumná loď.\nTendr \"Sassafras\" roku 1989 poblíže Havaje z moře vyzvedl kusy Boeingu 747 letu United Airlines 811, který sice dokázal přistát, ale kvůli utrženým dveřím a dekomresi zemřelo devět pasažérů.\n\n"}
{"id": "1272462", "url": "https://cs.wikipedia.org/wiki?curid=1272462", "title": "Vysoké plošiny", "text": "Vysoké plošiny\n\nVysoké plošiny () je oblast v severozápadní části Koloradské plošiny. Leží na jihozápadě Utahu, ve Spojených státech amerických. Vysoké plošiny tvoří řada plošin oddělených zlomy s příkrými stěnami. Krajinu tak tvoří skalní útesy s téměř kolmými stěnami a hluboká údolí. Nadmořská výška oblasti dosahuje 2 700 až 3 300 metrů.\n\nPlošiny a útesy jsou tvořeny sedimentárními horninami. Nejspodnější vrstvy jsou z triasu, svrchní části jsou z eocénu. Mezi tím zůstaly zachovány jednotlivé vrstvy dle jednotlivých geologických období. Výrazná je barevnost hornin. Zastoupeny jsou různé odstíny červené, růžová, hnědá až černá. Jednotlivé skupiny útesů pak dostaly jména především podle barev hornin. Zabarvení hornin způsobuje různá koncentrace a složení oxidů železa.\n\nV oblasti leží národní parky Bryce Canyon a Zion.\n\n"}
{"id": "1272465", "url": "https://cs.wikipedia.org/wiki?curid=1272465", "title": "Nicky, Ricky, Dicky a Dawn", "text": "Nicky, Ricky, Dicky a Dawn\n\nNicky, Ricky, Dicky a Dawn (v anglickém originále Nicky, Ricky, Dicky & Dawn) je americký televizní sitcom, vysílaný od roku 2014 na stanici Nickelodeon.\n\nSeriál se zaměřuje na čtyřčata Nicky, Ricky, Dicky a Dawn Harperovy. Nemají žádné společné zájmy a často spolu soupeří, ale při řešení každodenních situací musí někdy spolupracovat.\n\n\n"}
{"id": "1272466", "url": "https://cs.wikipedia.org/wiki?curid=1272466", "title": "Zikmund Ziga", "text": "Zikmund Ziga\n\nZikmund Ziga (též Zýga, Vaníček) († po r. 1577) byl pražský měšťan a bakalář, překladatel a vydavatel knih s náboženskou (protestantskou) tematikou.\n\nByl synem měšťana (řezníka) Zigy Vaníčkovic. Roku 1540 se zapsal na Wittenberskou univerzitu; o tři roky později se stal bakalářem. Po otci získal majetek na Starém Městě Pražském. Podniknul cesty do Polska a Německa.\n\nRoku 1544 vyšel jeho překlad Lutherova \"Vojenského kázání proti Turku\". Přeložil a vydal roku 1546 v Norimberku české překlady dvou spisů Jana Kalvína a jednoho Philippa Melanchtona. Roku 1577 dokončil český překlad Melanchtonova spisu \"Corpus doctrinae\", pro nějž nemohl sehnat vydavatele.\n\n\n"}
{"id": "1272467", "url": "https://cs.wikipedia.org/wiki?curid=1272467", "title": "Třída Juniper", "text": "Třída Juniper\n\nTřída Juniper jsou víceúčelové tendry Pobřežní stráže Spojených států amerických. Jejich americké označení je 225-foot Seagoing Buoy Tender. Celkem bylo postaveno 16 plavidel této třídy. Ve službě jsou od roku 1996. Mezi jejich hlavní úkoly patří kladení bójí, likvidace ropných skvrn, prorážení cest na zamrzlých vodních plochách pro jiné lodě, logistická podpora základen (např. majáků) a lodí (palivem, vodou a dalším nákladem), mise SAR, nebo prosazování práva. \n\nTato třída byla vyvinuta v rámci programu letitých 180stopých tendrů třídy \"Balsam\" (\"Buoy Tender Replacement Project\"), pocházejících ještě z doby druhé světové války. V roce 1993 byla vývojem plavidla pověřena loděnice Marinette Marine Corporation (MMC). V letech 1996–2004 bylo do služby přijato celkem 16 jednotek této třídy.\n\nJednotky třídy \"Juniper\":\nK manipulaci s bójemi a dalším nákladem slouží jeřáb o nosnosti 20 tun. Tendry jsou vyzbrojeny dvěma 12,7mm kulomety. Pohonný systém tvoří dva diesely Caterpillar 3608 o výkonu 3100 hp. Ty pohánějí jeden lodní šroub se stavitelnými lopatkami. Elektřinu vyrábějí dva dieselgenerátory Caterpillar 3406. Manévrovací schopnosti plavidel zlepšují dvě elektricky poháněná dokormidlovací zařízení – příďové o výkonu 450 hp a záďové o výkonu 550 hp. Nejvyšší rychlost dosahuje 16 uzlů.\n\nKutry třídy \"Juniper\" procházejí střednědobou modernizace \"Midlife Maintenance Availability\" (MMA). Jako první byla roku 2016 dokončena modernizace tendru \"Oak\".\n"}
{"id": "1272469", "url": "https://cs.wikipedia.org/wiki?curid=1272469", "title": "Jamašita", "text": "Jamašita\n\nJamašita je příjmení více osob:\n\n"}
{"id": "1272470", "url": "https://cs.wikipedia.org/wiki?curid=1272470", "title": "Babinec (rozcestník)", "text": "Babinec (rozcestník)\n\nBabinec může být:\n\n\n"}
{"id": "1272471", "url": "https://cs.wikipedia.org/wiki?curid=1272471", "title": "Frank Dittrich", "text": "Frank Dittrich\n\nFrank Dittrich (* 23. prosince 1967 Lipsko, NDR) je bývalý východoněmecký a německý rychlobruslař.\n\nNa světové scéně se poprvé představil na vícebojařském světovém šampionátu 1990, ve Světovém poháru závodil od roku 1991. Zúčastnil se Zimních olympijských hrách 1992 (5000 m – 4. místo, 10 000 m – 20. místo) a 1994 (5000 m – 8. místo, 10 000 m – 6. místo). Na Mistrovství světa 1996 získal bronzovou medaili v závodě na 10 000 m, cenné kovy téže hodnoty vybojoval i v následujících letech, včetně jedné medaile z MS ve víceboji 1997. Startoval také na ZOH 1998 (1500 m – 33. místo, 5000 m – 5. místo, 10 000 m – 6. místo) a 2002 (1500 m – 43. místo, 5000 m – 9. místo, 10 000 m – 10. místo). Sportovní kariéru ukončil po sezóně 2003/2004.\n\n"}
{"id": "1272472", "url": "https://cs.wikipedia.org/wiki?curid=1272472", "title": "František Brábek", "text": "František Brábek\n\nFrantišek Brábek (9. prosince 1848 Branovice u Týna nad Vltavou – 23. května 1926 Praha), v maďarských zdrojích uváděný jako Brábek Ferenc, byl český překladatel z maďarštiny a vysokoškolský pedagog. Vyučoval maďarský jazyk na pražské univerzitě a technice. Překládal literární díla včetně několika divadelních her. Publikoval učebnice a reportáže z cest. Přispíval cestopisnými, vlastivědnými, historickými a přírodovědnými články do časopisů. Byl autorem řady hesel v Riegrově a Ottově slovníku naučném. Usiloval o česko-maďarské kulturní sblížení.\n\nNarodil se 9. prosince 1848 na statku Branovice u Týna nad Vltavou v rodině úředníka. Roku 1855 se s rodiči přestěhoval do uherské obce Szerencs u Tokaje. V nedalekém Miskolci začal navštěvovat gymnázium.\n\nRoku 1862 se rodina vrátila zpět do Čech. Dokončil zde gymnazijní studia (v Praze a Táboře) a po maturitě roku 1869 uskutečnil s přítelem Václavem Kounicem cestu do Uher. (Zážitky pak popsal roku 1872 na pokračování v časopise \"Světozor\", zpočátku pod pseudonymem Feri Branovický, a o rok později v knize \"Procházky po Uhrách\".)\n\nV letech 1869-71 studoval přírodní vědy na pražské filosofické fakultě. Poté nastoupil do zaměstnání jako sekretář redakce Riegrova \"Slovníku naučného\". Navázal zde kontakty s řadou veřejně činných osobností, které přinášely do redakce své příspěvky. Jednal i s novináři z \"Národních listů\", jako byli Jan Neruda, Karel Sladkovský, Julius Grégr aj. Největší vliv na něj měl Neruda, který ho uvedl do uměleckých kruhů. Účastnil se také pravidelných setkání novinářů, spisovatelů, herců a skladatelů v kavárně „U Ježíška“. Postupně se stal externím spolupracovníkem většiny pražských časopisů a členem literární skupiny Lumírovců.\n\nRoku 1874 byl jmenován „přísežným translátorem“ maďarského jazyka pro obvod zemského soudu v Praze. O rok později byl přijat jako lektor maďarštiny na pražské technice. Od roku 1883 vyučoval rovněž na pražské univerzitě.\n\nByl veřejně známý, účastnil se činnosti spolků. Například roku 1871 byl zvolen jedním z jednatelů Umělecké besedy pro venkov. Roku 1877 se stal členem přírodovědeckého klubu. V červenci 1885 doprovázel výpravu 1400 Čechů na výstavu v Pešti, přičemž tlumočil a vedl všechna jednání s maďarskými představiteli. Roku 1907 byl jmenován zpravodajem odboru orientálního v Národní radě české.\n\nBěhem první světové války se na něj obracela řada lidí s prosbou o překlad poznámek, zapsaných na obálkách nedoručitelných dopisů zraněným vojákům do uherských nemocnic. Prostřednictvím tisku je ujistil, že výraz „Tóth“, který tam někdy nacházeli, neznamená totéž co německé „tot“, ale jedná se o časté maďarské příjmení. Uvedl také překlad několika výrazů, kterými maďarská pošta obvykle zdůvodňovala nedoručitelnost zásilky.\n\nPracoval také jako ředitel pomocných úřadů zemské správy politické.\n\nZemřel 23. května 1926 v podolském sanatoriu, pohřben byl na Olšanech.\n\nFrantišek Brábek seznamoval české čtenáře se životem v Uhrách a tvorbou předních maďarských spisovatelů. Byl známý jako překladatel literárních děl, zejména divadelních her, z maďarštiny. Řadil se k lumírovcům a na některých překladech spolupracoval s Jaroslavem Vrchlickým. Publikoval také jazykovědné příručky a cestopisy. Přispíval do Ottova a Riegrova slovníku naučného, především hesly týkajícími se Uherska a Maďarů. Řadu článků uveřejnil v časopisech. Zabýval se ale také přírodními vědami a překládal z francouzštiny. \n\nSamostatně vyšly:\n\nPřeklady z maďarštiny:\n\nPřeklad z francouzštiny:\n\nPřispíval do Riegrova a Ottova slovníku naučného, v obou případech pod značkou Bbk. V prvním z nich uveřejnil i několik hesel s přírodovědnou tematikou, např. o brochantitu.\n\nNapsal rovněž řadu článků v novinách a časopisech, například:\n\nBrábek se snažil o kulturní sbližování Čechů s Maďary. Věřil, že tím napomůže sblížení obou národů, což ve svém důsledku pomůže i v oblasti hospodářské a politické.\n\nRoku 1908 byl spolu s Jaroslavem Vrchlickým jmenován čestným členem Petőfiho společnosti. Stal se rovněž členem Kisfaludyho společnosti.\n\n15. října 1877 se v kostele sv. Vojtěcha na Novém Městě oženil s Marií Kaurovou (1848–1906), dcerou architekta Jana Kaury (1820–1874).\n\nSyn Ladislav (1880-??) vystudoval práva a stal se notářem, syn Vilém (1891-??) získal místo jako bankovní úředník. Dospělosti se dožila ještě dcera Albertina (1897-??). Další dvě děti, syn Václav (1878–1879) a dcera Marie (1882–1884), zemřely v útlém věku.\n\n"}
{"id": "1272473", "url": "https://cs.wikipedia.org/wiki?curid=1272473", "title": "Habanec", "text": "Habanec\n\nHabanec je příjmení více osob:\n\n"}
{"id": "1272476", "url": "https://cs.wikipedia.org/wiki?curid=1272476", "title": "Luisa Šarlota Meklenbursko-Zvěřínská", "text": "Luisa Šarlota Meklenbursko-Zvěřínská\n\nLuisa Šarlota Meklenbursko-Zvěřínská (19. listopadu 1779 - 4. ledna 1801) byla babičkou prince Alberta, manžela královny Viktorie.\n\nLuisa Šarlota se narodila jako dcera Fridricha Františka I. Meklenbursko-Zvěřinského a Luisy Sasko-Gothajsko-Altenburské. Její sestra Šarlota Frederika Meklenbursko-Zvěřínská se provdala za Kristiána VIII. Dánského.\n\n1. listopadu 1795 byla Luisa zasnoubena se švédským králem Gustavem IV. Adolfem. Zasnoubení bylo sjednáno Gustafem Adolfem Reuterholmem, de facto regentem Švédska, který si chtěl udržet svůj vliv na krále. Sám král se zásnubami zpočátku souhlasil. Ruská carevna Kateřina II. Veliká si však přále, aby se švédskou královnou stala její vnučka Alexandra Pavlovna a odporovala zásnubám švédského krále s Luisou Šarlotou. Mnoho lidí poté říkalo králi, že Luisa Šarlota, kterou nikdy neviděl, není krásná. Přibližně v tu dobu se švédský panovník zamiloval do Ebby Modée. Když byl král v roce 1796 prohlášen za dospělého, zrušil zasnoubení. Její otec požadoval odškodnění. Záležitost byla urovnána v roce 1803 smlouvou z Malmö, když švédské město v Německu, Wismar, připadlo Meklenbursko-Zvěřínsku.\n\n21. října 1797 se Luisa Šarlota v Ludwigslustu provdala za dědičného prince Augusta Sasko-Gothajsko-Altenburského, svého druhého bratrance z matčiny strany. Jejich společným předkem byl Fridrich II. Sasko-Gothajsko-Altenburský. Manželství bylo uzavřeno proti její vůli a bylo nešťastnéː manžel ji zneužíval a ona si ho přála opustit, ale rodina ji nutila s ním zůstat. Luisa Šarlota byla popisována jako neatraktivní blondýna, poněkud hrbatá, ale také vtipná, talentovaná, kultivovaná a s příjemnými způsoby, ačkoli byla otevřenější, než bylo pro tu dobu přijatelné.\n\nPo třech letech, 21. prosince 1800, okolo 12.45 na zámku Friedenstein, porodila sasko-gothajsko-altenburská dědičná princezna své jediné dítě, dceru, pojmenovanou Luisa. Tato dcera se později provdala za Arnošta I. Sasko-Kobursko-Gothajského a stala se matkou prince Alberta, manžela královny Viktorie. Luisa Šarlota však zemřela již několik dní po porodu, 4. ledna 1801 ve21 letech ještě předtím, než se stal Augustus vévodou.\n\n"}
{"id": "1272482", "url": "https://cs.wikipedia.org/wiki?curid=1272482", "title": "Padlý anděl", "text": "Padlý anděl\n\nPadlý anděl je zlý nebo vzbouřený anděl, který byl svržen z nebe. Samotné označení padlý anděl se v Bibli nevyskytuje, ale je používáno pro anděly, kteří zhřešili (například andělé uvedení v 2 listu Petrovu \"„Vždyť Bůh neušetřil ani anděly, kteří zhřešili, ale svrhl je do temné propasti podsvětí a dal je střežit, aby byli postaveni před soud.“\"), andělech svržených na Zemi během války v nebi, o Satanovi a démonech. Pokud se 'padlý anděl' dostal na zem, čekala ho kolikrát horší muka než v samotné pekelné propasti (pokud se tedy anděl nerozhodl přidat se k Satanovi dobrovolně). \n\nSeznam padlých Archandělů a andělů: \n\nAzazel, Azrael,Jerahmeel, Lucifer - padlý archanděl, Nakir a Munkar, Raguel, Remiel, Sariel, Grigori\n"}
{"id": "1272483", "url": "https://cs.wikipedia.org/wiki?curid=1272483", "title": "Trema", "text": "Trema\n\nTrema, diereze nebo rozlučník je diakritické znaménko v podobě dvou teček, které označuje oddělené čtení dvou sousedních samohlásek. \n\nPokud se v daném jazyku dvě určité samohlásky obvykle čtou jako dvojhláska nebo (vývojem výslovnosti) jedna hláska a v jiném případě se stejné dvě hlásky čtou samostatně, označí se druhá samohláska tremou. Například ve francouzštině se \"a+i\" čte [e], například \"mais\" (spojka ale) se čte [me], slovo \"maïs\" (kukuřice) se čte [mais] – jako dvě slabiky.\n\nStejné znaménko se (v některých případech) používá i pro přehlásku (umlaut), která mění výslovnost samohlásky. Také v ruštině se stejný znak používá v jiné funkci, Ë [jo] odlišuje výslovnost od E [je].\n\nV češtině se znak nepoužívá, ale diereze se vyskytuje ve výslovnosti při spojení předpony \"po-\" a slova začínající na \"u-\". Rozlišuje se tak výslovnost \"poukázat\" (na společenské problémy) od slova s dvojhláskou \"poukázat\" (peníze poukázkou). \n\nPříklady použití v jazycích:\n"}
{"id": "1272486", "url": "https://cs.wikipedia.org/wiki?curid=1272486", "title": "Luisa Sasko-Gothajsko-Altenburská (1756–1808)", "text": "Luisa Sasko-Gothajsko-Altenburská (1756–1808)\n\nLuisa Sasko-Gothajsko-Altenburská (9. března 1756 - 1. ledna 1808) byla sňatkem s Fridrichem Františkem I. Meklenbursko-Zvěřínským meklenbursko-zvěřinskou vévodkyní.\n\nLuisa se narodila jako čtvrté a nejmladší dítě Jana Augusta Sasko-Gothajsko-Altenburského a Luisy Reuss-Schleiz. Po matčině smrti v roce 1773 se spolu se starší sestrou Augustou stala dědičkou hraběcího titulu Limpurg-Gaildorf. Obě sestry si udržely svou část dědictví až do roku 1780, kdy svůj podíl prodaly Karlu Evženovi Württemberskému.\n\n1. června 1775 se Luisa ve městě Gotha provdala za dědičného vévodu Fridricha Františka Meklenbursko-Zvěřinského, nejstarší dítě a jediného syna vévody Ludvíka Meklenbursko-Zvěřinského a jeho manželky Šarloty Žofie Sasko-Kobursko-Saalfeldské.\n\nLuisa měla s Fridrichem Františkem několik dětíː\n\n\n"}
{"id": "1272487", "url": "https://cs.wikipedia.org/wiki?curid=1272487", "title": "Uroš Damnjanović", "text": "Uroš Damnjanović\n\nUroš Damnjanović [uroš damnjanovič] (srbskou cyrilicí Урош Дамњановић * 8. února 1995, Bělehrad) je srbský fotbalový záložník a bývalý mládežnický reprezentant, od března 2017 hráč slovenského mužstva ŠK Slovan Bratislava. Nastupuje na postu ofenzivního, případně defenzivního záložníka.\n\nJe odchovancem týmu FK Rad. Před jarní částí sezony 2012/13 se propracoval do seniorské kategorie. Během celého svého působení odehrál pouze 10 ligových zápasů, ve kterých se neprosadil.\n\nV létě 2014 zamířil na přestup do mužstva FK Teleoptik, ze který nastupoval ve třetí nejvyšší srbské lize – skupině Bělehrad. Během roku se mu střelecky dařilo, vsítil celkem sedm branek ve 24 utkáních v lize.\n\nV červenci 2015 přestoupil do slavného klubu FK Partizan z Bělehradu. Ve velké konkurenci se neprosadil a po dvou měsích odešel kvůli většímu zápasovému vytížení na hostování do mužstva FK Sinđelić Bělehrad. V dresu Partizanu neodehrál žádný ligový zápas.\n\nKrátce po přestupu do Partizanu byl poslán hostovat do Sinđeliće Bělehrad. V týmu působícím ve druhé nejvyšší soutěži hrál pravidelně v základní sestavě.\n\nLigovou premiéru si odbyl 22. srpna 2015 ve 2. kole proti klubu FK Inđija (výhra 1:0), na hřišti byl do 72. minuty. Svých prvních gólů se dočkal v následujícím kole proti mužstvu FK Radnički 1923, prosadil se ve 34. a v 54. minutě. Sinđelić i díky němu vyhrál na půdě soupeře v poměru 3:1. Potřetí se trefil 12. 9. 2015 proti týmu FK Kolubara, tři minuty před koncem rozhodl brankou na 2:1 o osudu střetnutí. Následně se prosadil v odvetě proti Inđiji (prohra 2:3), ale v konečném důsledku jen korigoval skóre zápasu. Svůj pátý gól dal ve 24. kole hraném 28. dubna 2016 proti\nmužstvu FK BSK Borča, trefil se v 73. minutě z penalty, prohře 1:2 však nezabránil. Ve 27. kole skóroval pošesté, stalo se tak v souboji s klubem FK Proleter Novi Sad (výhra 2:0). Během roku nastoupil v lize k 26 střetnutím.\n\nV zimním přestupovém období ročníku 2016/17 zamířil na Slovensko, kde podepsal smlouvu na tři a půl roku s následnou opcí se Slovanem Bratislava a setkal se zde s asistentem hlavního trenéra Vladimirem Radenkovićem, který ho vedl v mládeži Radu i reprezentaci. Ve Slovanu rozšířil početnou srbskou enklávu. V mužstvu v té době působili Boris Sekulić, Milan Rundić, Vukan Savićević, Aleksandar Čavrić, trenér Ivan Vukomanović a jeho asistent Radenković.\n\nV dresu Slovanu debutoval v ligovém utkání 27. kola hraného 16. dubna 2017 v souboji s klubem MFK Ružomberok (prohra 1:2). Odehrál 88 minut, poté ho na hrací ploše nahradil Róbert Vittek. V sezoně 2016/17 se podílel na zisku domácího poháru, přestože ve finále hraném 1. května 2017 proti tehdy druholigovému týmu MFK Skalica nenastoupil. Jeho spoluhráči porazili soupeře v poměru 3:0. Celkem v ročníku odehrál čtyři ligová střetnutí.\n\nSe Slovanem postoupil přes arménské mužstvo FC Pjunik Jerevan (výhry 4:1 a 5:0) do druhého předkola Evropské ligy UEFA 2017/18, kde bratislavský klub vypadl po prohrách 0:1 a 1:2 s týmem Lyngby BK z Dánska. Na jaře 2018 se podílel se Slovanem na obhajobě zisku slovenského poháru z předešlého ročníku 2016/17, i když ve finále hraném 1. května 2018 v Trnavě proti celku MFK Ružomberok (výhra 3:1) nenastoupil.\n\nAktuální k 29. květnu 2018\n\nUroš Damnjanović nastupoval v minulosti za mládežnické výběry Srbska do 17 a 19 let. Následně hrál za výběr U21, se kterým postoupil z kvalifikace na Mistrovství Evropy 2017 v Polsku.\n\n"}
{"id": "1272488", "url": "https://cs.wikipedia.org/wiki?curid=1272488", "title": "Mistrovství světa v rychlobruslení ve víceboji 2017", "text": "Mistrovství světa v rychlobruslení ve víceboji 2017\n\nMistrovství světa v rychlobruslení ve víceboji 2017 se konalo ve dnech 4. a 5. března 2017 v rychlobruslařské hale Vikingskipet v norském Hamaru. Jednalo se o 111. šampionát pro muže a 75. pro ženy. Z předchozího mistrovství světa obhajovali tituly mistrů světa Nizozemec Sven Kramer a Češka Martina Sáblíková. V Hamaru zvítězili Nizozemec Sven Kramer a jeho krajanka Ireen Wüstová.\n\nČeskou výpravu tvořili Sebastian Druszkiewicz, Martina Sáblíková a Nikola Zdráhalová.\n\nMužského mistrovství světa ve víceboji se zúčastnilo celkem 24 závodníků, 20 z Evropy: Itálie (3), Nizozemsko (3), Norsko (3), Polsko (3), Rusko (3), Německo (2), Belgie (1), Česko (1), Lotyšsko (1); 1 ze Severní Ameriky: Kanada (1); a 3 z Asie: Japonsko (3).\n\nŽenského mistrovství světa ve víceboji se zúčastnilo celkem 24 závodnic, 19 z Evropy: Norsko (3), Nizozemsko (3), Polsko (3), Rusko (3), Česko (2), Belgie (1), Bělorusko (1), Estonsko (1), Itálie (1), Německo (1), ; 2 ze Severní Ameriky: Kanada (1), Spojené státy americké (1); a 3 z Asie: Japonsko (3).\n\n"}
{"id": "1272489", "url": "https://cs.wikipedia.org/wiki?curid=1272489", "title": "Naraka", "text": "Naraka\n\nNaraka je podsvětí či peklo v hinduismu, buddhismu a jainismu. Dále může být:\n\n"}
{"id": "1272490", "url": "https://cs.wikipedia.org/wiki?curid=1272490", "title": "Námořní pěchota Čínské republiky", "text": "Námořní pěchota Čínské republiky\n\nSbor námořní pěchoty Čínské republiky () je námořní pěchota námořnictva Čínské republiky, určená k provádění obojživelných operací, zejména protivylodění k posílení obrany území ostrova Tchaj-wan a menších ostrovů tvořících území Čínské republiky, obraně základen a dalších zařízení námořnictva Čínské republiky, a plní i roli sil rychlé reakce a strategické zálohy ozbrojených sil.\n\nNámořní pěchota Čínské republiky je po administrativní stránce organizací odpovídající sboru a její velitelství podléhá vrchnímu velitelství námořnictva Čínské republiky, které je dále podřízeno generálnímu štábu ozbrojených sil Čínské republiky, ministru obrany a prezidentu Čínské republiky.\n\nSkládá se z:\n\nNámořní pěchota Číny vznikla v prosinci 1914 z bývalého námořního strážního sboru. V roce 2004 námořní pěchota Čínské republiky dislokovala jednu ze svých brigád v oblasti Tchaj-peje k obraně proti případnému překvapivému útoku Čínské lidové republiky směřujícímu proti administrativnímu centru země.\n\nSbor se dříve, v dobách kdy se jeho doktrína zaměřovala na možnost znovuzískání kontinentální Číny, skládal ze dvou aktivních divizí, označených jako 66. a 99. divize. Po přechodu k defenzívnímu zaměření byla jeho velikost redukována. \n\nOficiálním mottem je „Vždy věrní“ (), podle vzoru hesla Námořní pěchoty Spojených států amerických „\"Semper fidelis\"“.\n\n\n"}
{"id": "1272496", "url": "https://cs.wikipedia.org/wiki?curid=1272496", "title": "Římskokatolická farnost Horní Roveň", "text": "Římskokatolická farnost Horní Roveň\n\nŘímskokatolická farnost Horní Roveň je územním společenstvím římských katolíků v pardubickém vikariátu královéhradecké diecéze.\n\nV Horní Rovni existoval původně pouze dřevěný kostel. Ten byl v roce 1699 přestavěn do barokní podoby, již z kamene. S Horní Rovní byly v roce 2010 sloučeny původně samostatné farnosti \"Moravany u Holic\" a \"Uhersko\".\nFarnost má od roku 2009 opět sídelního duchovního správce, který spravuje pouze tuto jedinou farnost.\n\n"}
{"id": "1272500", "url": "https://cs.wikipedia.org/wiki?curid=1272500", "title": "Seznam dílů seriálu Chicago P.D.", "text": "Seznam dílů seriálu Chicago P.D.\n\nToto je seznam dílů seriálu \"Chicago P.D.\". Americký dramatický televizní seriál \"Chicago P.D.\" vysílá stanice NBC od 8. ledna 2014.\n\n<onlyinclude></onlyinclude>\n\n"}
{"id": "1272507", "url": "https://cs.wikipedia.org/wiki?curid=1272507", "title": "Gran Zebrù", "text": "Gran Zebrù\n\nGran Zebrù (německy Königspitze) je hora v pohoří Ortles (Východní Alpy) dosahující výšky 3851 m n. m. Po Ortleru (3905 m n. m.) se jedná o druhou nejvyšší horu v Ortles. Na vrchol Gran Zebrù poprvé vystoupil Corbinian Steinberger 24. srpna 1854. \n\nNa vrchol Gran Zebrù vedou mimo jiné tyto horolezecké cesty:\n\nVýchodištěm je chata Pizzini, odkud cesta vede přes ledovec \"Vedretta del Gran Zebrù\" k začátku lezecké cesty (3200 m n. m.) - ke kuloáru vedoucímu k východnímu rameni Gran Zebrù (strmost až 45°). Následně vede cesta sněhovým polem až na vrchol, stále ve sklonu dosahujícím až 45°. Cesta je hodnocena obtížností AD, která je pochopitelně závislá na podmínkách.\n"}
{"id": "1272508", "url": "https://cs.wikipedia.org/wiki?curid=1272508", "title": "Lackovič", "text": "Lackovič\n\nLackovič je příjmení více osob:\n\n"}
{"id": "1272509", "url": "https://cs.wikipedia.org/wiki?curid=1272509", "title": "Park ozvěn", "text": "Park ozvěn\n\nPark ozvěn je sedmnáctým románem amerického spisovatele detektivních knih Michaela Connellyho a zároveň dvanáctou knihou s losangeleským detektivem Hieronymem \"Harrym\" Boschem v hlavní roli.\n\nV roce 1993 pracovali Harry Bosch a jeho parťák Jerry Edgar na případu Marie Gestoové. Marie byla mladá dívka, která ráda jezdila na koni, a jednoho dne zmizela. Její auto i s jejím oblečením se objevilo v nepoužívané garáži, ale její tělo nebylo nikdy nalezeno. Bosch a Edgar vypátrali možného pachatele - syna bohatého a mocného podnikatele - ale nepodařilo se jim získat dostatek důkazů, aby ho mohli obvinit z vraždy, a postupem času na tomto případu přestali pracovat. V období mezi tímto případem a začátkem tohoto románu Bosch opustil policii, odešel do výslužby a tři roky pracoval jako soukromý detektiv. Pak se ale do policejního sboru vrátil, protože život ve výslužbě nebyl takový jaký si jej představoval. Teď je mu téměř šedesát let a pracuje na prestižním oddělení otevřených nevyřešených případů se svojí poslední parťačkou Kizmin \"Kiz\" Riderovou.\n\nPři náhodné prohlídce v městské části Echo Park v Los Angeles zastaví policejní hlídka Reynarda Waitse a na podlaze v jeho dodávce objeví pytle s částmi lidského těla. Na případu pracuje detektiv Freddy Olivas a jako soudní prokurátor jej má na starosti Richard O'Shea. Waits se brzy přizná k sérii vražd několika prostitutek a dívek, které utekly z domu. Přizná se také ke dvěma starším vraždám. V prvním případě šlo o vraždu majitele zastavárny, k níž došlo během městských nepokojů v roce 1992, a v druhém případě jde o vraždu Marie Gestoové. Když je spis případu Gestoová znovu prošetřen, vyjde najevo, že Waits zřejmě volal na policii krátce po vraždě a předstíral, že má důležité informace. Bosch a Edgar však tuto stopu vůbec neprošetřili. Nebýt této závažné chyby, mohla být Waitsovi prokázána účast na vraždě Gestoové jen pár týdnů po jejím spáchání.\n\nV knize je zmíněno, že Reynard Waits byl v minulosti klientem Mickeyho Hallera. Hallerův příbuzenský vztah k Harrymu Boschovi zde však zmíněn není. Cecil C. Dobbs, který se objevil již v knize Advokát, zde pracuje pro velice bohatou rodinu podezřelého z vraždy.\n\nHarry Bosch v knize prozradí své telefonní číslo. Pokud jej vytočíte, dovoláte se do Harryho hlasové schránky a můžete mu zanechat vzkaz.\n\nPrvní kapitola knihy byla natočena jako krátký film. Bosche hraje Tim Abell a Jerryho Edgara hraje autor detektivních knih Gar Anthony Haywood. V roli vypravěče vystupuje Len Cariou.\n"}
{"id": "1272510", "url": "https://cs.wikipedia.org/wiki?curid=1272510", "title": "Faltus", "text": "Faltus\n\nFaltus je příjmení více osob:\n\n"}
{"id": "1272511", "url": "https://cs.wikipedia.org/wiki?curid=1272511", "title": "Šamberger", "text": "Šamberger\n\nŠamberger je příjmení více osob:\n\n"}
{"id": "1272512", "url": "https://cs.wikipedia.org/wiki?curid=1272512", "title": "Hodúr", "text": "Hodúr\n\nHodúr je příjmení více osob:\n\n"}
{"id": "1272513", "url": "https://cs.wikipedia.org/wiki?curid=1272513", "title": "Záhorský", "text": "Záhorský\n\nZáhorský může být:\n\n\n"}
{"id": "1272514", "url": "https://cs.wikipedia.org/wiki?curid=1272514", "title": "Hasičova fontána", "text": "Hasičova fontána\n\nHasičova fontána je historické pítko nacházející se v Slatingtonu, Lehigh County, Pensylvánie. Sloužila jako zdroj pitné vody pro lidi, koně a psy a jako symbol dobrovolné služby. Byla postavena v roce 1909 a je 12 stop vysoká, se sedm stop a 3 palce vysokou sochou dobrovolného hasiče držícího dítě v levé ruce a lucernu v pravé (lucerna v noci svítí). Socha ze zinku byla vyrobena ve J. W. Fiske & Company podle návrhu sochaře Caspara Buberla. Cena fontány byla 700 dolarů. Byla zrestaurována v roce 1979, poté, co byla nabourána automobilem v roce 1940 a opět v říjnu 1979 a poškozena. Na opravu se v krátké době složili lidé z širokého okolí.\n\nByla zařazena do národního registru historických míst v roce 1981. \n"}
{"id": "1272516", "url": "https://cs.wikipedia.org/wiki?curid=1272516", "title": "Navajská oblast", "text": "Navajská oblast\n\nNavajská oblast () je největší z šesti oblastí Koloradské plošiny. Rozkládá se na severovýchodě Arizony a severozápadě Nového Mexika, ve Spojených státech amerických. Oblast tvoří široké zvlněné roviny, mělká říční údolí (po většinu roku bez vody), pískovcové tabulové plošiny, zerodované skalní útvary a kuesty. Oblast je suchá, má pouštní charakter. Navajská oblast je pojmenovaná podle indiánské národa Navahů. Indiánská rezervace se rozkládá přibližně na polovině území oblasti.\n\nNavajská oblast leží v nadmořské výšce 1 400 až 3 000 metrů.\nNavajskou oblastí protéká jediná řeka San Juan River.\n\n\nPánev Black Mesa Basin leží na západě oblasti. Jedná se o mělkou sníženinu. Na většině území pánve se rozkládá písčito-kamenitá poušť Painted Desert. Defiance Plateau leží v centrální části. Plošina má rozměry 150 krát 50 kilometrů. Na východě pak leží rozsáhlá strukturální pánev San Juan Basin. Jedním z nejznámějších útvarů v pánvi je skalní suk Shiprock. Na severu oblasti, na hranicích s Utahem se rozkládá známé Monument Valley s řadou pískovcových skalních útvarů, tzv. svědeckými horami.\n\n"}
{"id": "1272518", "url": "https://cs.wikipedia.org/wiki?curid=1272518", "title": "Stejnopohlavní manželství ve Finsku", "text": "Stejnopohlavní manželství ve Finsku\n\nStejnopohlavní manželství je ve Finsku legální od 1. března 2017. Návrh takového zákona přijal finský parlament 12. prosince 2014. 20. února 2015 jej podepsal finský prezident.\n\nPředtím mohly páry stejného pohlaví uzavírat registrované partnerství (finsky: \"rekisteröiti parisuhde\"; švédsky: \"registrerat partnerskap\"), které Finsko legalizovalo v r. 2002. Tento institut garantoval párům žijícím v něj vesměs stejná práva a povinnosti jako mají manželé, vyjma adopcí.\n\nNávrh zákona o registrovaném partnerství (finsky: \"rekisteröiti parisuhde\"; švédsky: \"registerat partnerskap\") párů stejného pohlaví přijal finský parlament 28. září 2001 v poměru hlasů 99:84. Zákon se stal účinným 1. března 2002. Registrované partnerství přístupné pouze homosexuálním párům se obsahem práv a povinností nijak nelišilo od manželství, vyjma adopčních práv a užívání společného jména. Registrace a rozvod partnerství se nijak výrazně nelišily od klasického občanského sňatku. Zákon pamatoval také na imigrační práva zahraničního partnera.\n\nV květnu 2009 přijal parlament novelu zákona o registrovaném partnerství, která umožnila přiosvojení biologického dítěte druhého partnera. Od 1. března 2017 již nelze uzavřít nové registrované partnerství. Stávající registrovaná partnerství lze na žádost změnit na manželství.\n\nPodle statistiky zveřejněné v křesťanském týdeníku \"Kotimaa\" byla v březnu 2010 těsná parlamentní většina proti stejnopohlavnímu manželství. Ze 126 poslanců, kteří odpovídali na otázku, zda by podpořili manželství pro všechny, odpovědělo kladně 46 % a záporně 54 %. 63 % zástupců Sociální demokracie podpořilo stejnopohlavní manželství. Podobný postoj zaujaly Zelený svaz a Svaz levice.\n\nPozdější výzkum z dubna 2010 v \"Helsingin Sanomat\" ukázal podporu stejnopohlavního manželství, včetně plných adopčních práv, napříč celým politickým spektrem. Mluvčí Národní koalice Taru Tujunen potvrdila, že se na příštím kongresu strany zahájí iniciativa na podporu manželství pro všechny. Tam se zástupci strany shodli na podpoře manželství pro všechny. Místopředseda poslaneckého klubu Národní koaliční strany Ben Zyskowicz řekl, že takovému zákonu nedává v nadcházejících čtyřech letech moc velké šance, neboť většina poslanců za Národní koalici je proti. Dva týdny předtím se na podpoře stejnopohlavního manželství usnesla i Finská sociálně demokratická strana. Stejný přístup zaujaly Svaz levice a Zelený svaz. Ministr zahraničí Alexander Stubb řekl na zahajovacím ceremoniálu týdne hrdosti sexuálních menšin Helsinki Pride dne 28. června, že požaduje přijetí zákona o stejnopohlavních sňatcích a adopcích dětí páry stejného pohlaví.\n\n2. července 2010 oznámila ministryně spravedlnosti Tuija Brax, že je její úřad připraven zpracovat reformu manželského zákona na podzim roku 2011. Očekávalo se, že by stejnopohlavní manželství mohlo být legalizováno po nadcházejících parlamentních volbách, v nichž se tato otázka považovala za jedno z klíčových témat, přestože v předvolebních průzkumech pouze 20 % respondentů uvedlo, že to považuje za důležité.\n\nPodle volební kalkulačky \"Helsingin Sanomat\" podporovalo adopce dětí páry stejného pohlaví 90 poslanců z celkových 200, zatímco 93 bylo proti. Koaliční smlouva nově sestaveného vládního kabinetu Jyrkiho Katainena, jehož partnerem byli také Křesťanští demokraté, obsahovala dodatek o tom, že nikdy nebude zpracován vládní návrh zákona o stejnopohlavním manželství. Svaz levice však během rozhovorů s novou vládou potvrdila, že jakýkoli poslanecký návrh tohoto typu podpoří zbývající koaliční strany: Národní koaliční strana, Finská sociálně demokratická strana, Svaz levice, Zelený svaz a Švédská lidová strana. Poslanecký návrh zákona o stejnopohlavním manželství byl prezentován 29. září 2011.\n\n21. března 2012 se po pětiměsíčním získávání podpory u ostatních poslanců začal prvně projednávat v parlamentu. 79 ze 199 poslanců vyjádřilo podporu návrhu. Postupem času se k nim přidalo i několik dalších politických představitelů, včetně premiéra Jyrki Katainena. 27. února 2013 byl návrh odmítnut Komisí pro právní záležitosti v poměru hlasů 9:8. Po negativním stanovisku komise se začal zpracovávat nový návrh prostřednictvím občanské iniciativy organizované kampaní Tahdon2013 (\"Měním rok 2013\"). Kampaň zahájila sběr podpisů 19. března 2013 a hned následující den večer získala 90 tisíc online podpisů. Za úkol si dala jich získat minimálně 166 851. Požadované parlamentní minimum je 50 tisíc podpisů.\n\nObčanské iniciativy jsou ve Finsku legální od r. 2012. Proto bylo také v březnu 2013 nejisté, zda bude mít stejné postavení a vážnost jako vládní návrh (\"hallituksen esitys\") nebo poslanecký návrh (\"lakialote\"). Poslanecké návrhy podpořené nejméně 100 poslanci mají v legislativním procesu přednost, zatímco ostatní se projednávají většinou až na konci parlamentní schůze.\n\nMluvčí parlamentní rady vydal v dubnu doporučení, jimiž by se občanské iniciativy měly řídit, aby pak mohli ovlivňovat zákonodárný proces. Všechny takové iniciativy se zasílají zvláštní komisi volené parlamentem. Komise by pak měla do šesti měsíců od přijetí informovat signatáře o tom, jaký postoj k jejich iniciativě zaujímá, včetně vyjádření odborníků, a zda se jí parlament bude zabývat. Komise má v této běci neomezenou pravomoc a pracuje zcela nezávisle. \n\nSběr podpisů za manželství pro všechny byl v září po uplynutí standardních šesti měsíců ukončen a zaslán parlamentu 13. prosince 2013. V únoru se iniciativou zabývala Komise pro právní záležitosti. Ta pak následně naplánovala veřejné slyšení na téma iniciativy 13. března 2014. Tam se zreportovalo, že by se iniciativa měla neprodleně dostat do parlamentu, a že by ji komise měla podpořit. 25. června 2014 se po několika setkáních s odborníky rozhodla Komise pro právní záležitosti stejnopohlavní manželství v poměru hlasů 10:6 nepodpořit. Hlasování by bylo za obvyklých okolností těsné. Nicméně dva členové komise podporující manželství byli nepřítomni a tudíž nahrazeni náhradníky, kteří se vyslovili proti.\n\n20. listopadu hlasovala komise v poměru hlasů 9:8 pro doporučení parlamentu stejnopohlavní manželství odmítnout.. 28. listopadu 2014 se parlament v poměru hlasů 92:105 odmítnul řídit doporučením komise, což dávalo legalizaci stejnopohlavního manželství velké šance na přijetí. Postoj parlamentu zburcoval Velkou komisi (\"Grand Committee\") k dalšímu přezkoumávání iniciativy, kterou pak následně 3. prosince 2014 v poměru hlasů 17:8 podpořila. Na parlamentní schůzi byla iniciativa při druhém čtení přijata v poměru hlasů 101:90 a podepsána finským prezidentem 20. února 2015. Spolu s finálním hlasováním parlamentu byl přijat dokument zavazující příští vládu aktivně se podílet na všech zákonných změnách souvisejících s plnou implementací zákona během roku 2015. Zákon se stal účinným 1. března 2017. \n\nHlasování finského parlamentu 12. prosinec 2014\n\nPo parlamentních volbách 19. dubna 2015 vznikla nová konzervativnější vláda složená z Finského středu, Pravých Finů a Národní koaliční strany. Přestože většina jejich poslanců byla proti stejnopohlavnímu manželství, nebránil se nový vládní kabinet práci na legislativních změnách souvisejících s nadcházející změnou. Přestože Praví Finové byli pro zrušení nového manželského zákona, zbývající dvě strany to odmítly. Opoziční strany, vyjma Křesťanských demokratů, byly v otázce manželství téměř jednotné.\n\n22. října 2015 zahájil parlament debatu na téma implementace legislativy související se stejnopohlavním manželstvím. Ministr spravedlnosti Jari Lindström za Pravé Finy, který zpracoval první takový návrh, řekl, že tak činí v rozporu se svým osobním přesvědčením. 11. prosince 2015 doporučila Komise pro právní záležitosti přijetí jeho návrhu s několika změnami. Návrh přijal parlament v poměru hlasů 106:46 17. února 2016. Prezident jej pak podepsal 8. dubna 2016. Jeho účinnost byla naplánovaná na datum nabytí účinnosti znovelizovaného manželského zákona. \n\nHlasování finského parlamentu 17. února 2016\n\nSeparátní návrh obsahoval změny zákonů o sociálních službách a zdravotní péči, které zpracovala vláda 3. listopadu 2016 a přijal parlament poměrem hlasů 128:28 13. prosince 2016. 13. ledna 2017 byly podepsány prezidentem. Účinnými se stanou spolu s novým manželským zákonem.\n\nHlasování finského parlamentu 13. prosinec 2016\n\n29. března 2015 byla spuštěná občanská iniciativa za zrušení nového manželského zákona. Do 29. září 2015 se jí podařilo získat téměř 110 tisíc podpisů. 22. června 2016 se jí pak zabýval parlament. 8. září 2016 byla iniciativa postoupená Komisi pro právní záležitosti, která pak 15. února 2017 doporučila parlamentu odmítnutí požadavku iniciativy. 17. února 2017 se parlament rozhodl akceptovat doporučení komise v poměru hlasů 120:48 a 2 zdrženími se. Hlasoval tedy pro manželství pro všechny a proti této iniciativě.\n\nHlasování finského parlamentu 17. únor 2017\n\nPrvní měsíc po účinnosti nového manželského zákona uzavřelo ve Finsku celkem 87 párů stejného pohlaví manželství a 770 si nechalo změnit registrované partnerství na manželství.\n\nPodpora stejnopohlavního manželství začala ve Finsku růst v průběhu počátečních let 21. století. Průzkum EU z prosince 2006 ukázal, že 45 % Finů podporuje stejnopohlavní manželství, kdežto jiný výzkum provedený společností Yle ukázal 54% podporu a 35 % opozici. V lednu 2013 se v průzkumu YouGov vyslovilo pro stejnopohlavní manželství 57 % Finů, 32 % bylo proti a 12 % nemělo jasný názor. V tom samém výzkumu byla podpora homoparentálního osvojení 51 %, 36 % bylo proti a 13 % nemělo jasný názor. Statistika z března 2013 od Taloustutkimus shledala, že 58 % Finů podporuje stejnopohlavní manželství. V březnu 2014 se v tom samém výzkumu vyslovilo pro manželství 65 % respondentů, 27 % bylo proti a 8 % nemělo jasný názor.\n\nVýzkum z června 2014, který zkoumal podporu manželství pro všechny u představitelů Evangelicko-luteránské církve, ukázal, že 44 % duchovních taková zákon podporuje, zatímco 41 % je proti a 15 % neutrálních. 60 % z nich podporuje žehnání registrovaným párům před Bohem. 28 % zkoumaných řeklo, že by církve neměly oddávat páry stejného pohlaví, pokud manželství pro všechny bude přijato.\n\nEurobarometrické šetření z r. 2015 ukázalo, že 66 % Finů podporuje legalizaci stejnopohlavní manželství napříč celou Evropou, zatímco 28 % je proti.\n\nFinsko se stalo poslední severskou zemí, která legalizovala stejnopohlavní manželství. Ačkoli se touto změnou zařadilo po bok skandinávských zemí, které jsou tradičně velmi liberální co se týče LGBT, jedná se přeci o významný krok, neboť Finsko bylo historicky dlouhodobě ovlivňováno sousedním Ruskem, které zase naopak zaujímá k LGBT právům velmi odmítavý, až otevřeně nepřátelský postoj.\n\n\n"}
{"id": "1272521", "url": "https://cs.wikipedia.org/wiki?curid=1272521", "title": "Krejčíř", "text": "Krejčíř\n\nPříjmení Krejčíř nosí více významných osobností:\n\n\n"}
{"id": "1272522", "url": "https://cs.wikipedia.org/wiki?curid=1272522", "title": "Seznam dílů seriálu OA", "text": "Seznam dílů seriálu OA\n\nToto je seznam dílů seriálu \"OA\". Americký mysteriózní webový televizní seriál \"OA\" byl zveřejněn 16. prosince 2016 na Netflixu.\n\n<onlyinclude></onlyinclude>\n\n"}
{"id": "1272523", "url": "https://cs.wikipedia.org/wiki?curid=1272523", "title": "Kostel svatého Mikuláše (Osoblaha)", "text": "Kostel svatého Mikuláše (Osoblaha)\n\nKostel svatého Mikuláše v obci Osoblaha (okres Bruntál) je hřbitovní kostel římskokatolické církve postavený v barokním slohu v letech 1756–1766. V současné době jej využívá také česká pravoslavná církev. Objekt je chráněn jako kulturní památka České republiky.\n\nPrvní zmínky o obci Osoblaha pocházejí z roku 1233. Hřbitovní kostel byl postaven v letech 1756–1766 na hřbitově na severovýchodním okraji Osoblahy. Barokní jednolodní zděná stavba s předsazenou předsíní v ose. Za průčelím, které je završeno volutovým štítem, vyrůstá polygonální věž.\n\nKolem hřbitova byla postavena kamenná hřbitovní zeď.\n\nKostel patří pod Děkanát Krnov a slouží k bohoslužbám katolíků a pravoslavné církve.\n\n"}
{"id": "1272532", "url": "https://cs.wikipedia.org/wiki?curid=1272532", "title": "Camacho", "text": "Camacho\n\nCamacho je příjmení více osob:\n\n"}
{"id": "1272535", "url": "https://cs.wikipedia.org/wiki?curid=1272535", "title": "Andrew Pozzi", "text": "Andrew Pozzi\n\nAndrew Pozzi (15. května 1992) je britský atlet, specializující se na krátké překážkové běhy, halový mistr Evropy v běhu na 60 metrů překážek z roku 2017.\nV roce 2011 se stal juniorským vicemistrem Evropy v běhu na 110 metrů překážek. Na halových světových šampionátech v letech 2014 i 2016 obsadil v běhu na 60 metrů překážek vždy čtvrté místo. Dosud největší úspěch pro něj představuje titul halového mistra Evropy v běhu na 60 metrů překážek z šampionátu v Bělehradu v roce 2017.\n\n"}
{"id": "1272540", "url": "https://cs.wikipedia.org/wiki?curid=1272540", "title": "Marie Svobodová", "text": "Marie Svobodová\n\nMarie Svobodová, rozená Paulová (9. září 1871 Praha – 7. dubna 1960, České Budějovice) byla česká herečka.\n\nNarodila se v rodině strojvůdce, jako desáté (poslední) dítě. Matce bylo v tu dobu 49 let, otec zemřel v roce 1875. Matka musela pracovat, takže Marii vychovávala její o 16 let starší sestra, která však v roce 1876 také zemřela. Matka měla později obchod na Malé Straně v Praze a Marii si vzala zpět k sobě. Bydlely v Křemencové ulici na Novém Městě.\n\nOtec byl po svém otci německé národnosti, byl však českým vlastencem. Marie si po příchodu k divadlu počeštila jméno na \"Pavlová\".\n\nJiž v mládí milovala divadlo a chodila často do divadla Aréna na Smíchově, kde na jevišti obdivovala např. Eduarda Vojana, Marii Ryšavou a Marii Hübnerovou (vystupující tehdy ještě pod pseudonymem \"Slatinská\"). Později ráda navštěvovala Národní divadlo, když bylo po požáru z roku 1881 opraveno. \n\nHodiny herectví brala u Jana Kubíka, ředitele Švandova divadla \"U Libuše\", člena Švandova souboru. Poprvé vystoupila na jevišti na podzim roku 1891 ve hře F. F. Šamberka \"Josef Kajetán Tyl\".\n\nV roce 1894, po třech letech u ředitele Kubíka, odešla na venkov ke společnosti ředitele Faltyse, kde tehdy hostoval i Jindřich Mošna.\n\nV roce 1895 získala nové angažmá u společnosti ředitele Antoše Frýdy. U této společnosti působil také Václav Vydra a Oldřich Svoboda, herec a později režisér, její budoucí manžel. \n\nNa konci roku 1896 přešla i s manželem ke společnosti Antonína Chlumského a následně ke společnosti ředitele Choděry na Moravu. Další angažmá absolvovala u divadelní společnosti ředitele Hanuše a ředitele Postla, kde hrála celých 6 let.\n\nV roce 1908 se Svobodovi odstěhovali do Prahy, kde získala Marie angažmá u ředitelky Grossové-Kučerové v Libni a její manžel byl angažován v kabaretu „U Rozvařilů“, kde recitoval básně. \n\nPo krachu společnosti Grossové hrála v souboru ředitele J. E. Sedláčka, kde byli angažováni mj. také Zdenka Gräfová a Bedřich Karen. Následovalo angažmá u ředitelky Procházkové-Malé a znovu u ředitele Postla, dále ve společnosti řed. Klečkové a řed. Blažka, kde hráli v tu dobu také František Roland a Karel Jičínský.\n\nNásledovalo působení u společnosti ředitele Františka Franzla-Lešanského, kde působil v tu dobu také František Smolík (do konce ledna 1911). Smolík se s rodinou Svobodových sblížil a opatroval také jejich děti, které Marie a Oldřich Svobodovi po všech štacích vozili s sebou. Poté znovu u řed. Václava Choděry a od r. 1914 ve společnosti řed. Tuttra.\n\nBěhem 1. světové války byl manžel Oldřich odveden. Na podzim 1918 pak Marie i s manželem nastoupili ke společnosti ředitelky Sukové-Kramuelové, jejíž společnost pak Oldřich Svoboda dva roky řídil. \n\nPrvním stálým angažmá pro Marii Svobodovou i jejího manžela a také pro dcery Annu a Růženu Novákovou s manželem Kamilem se stalo v srpnu roku 1921 Jihočeské národní divadlo v Českých Budějovicích. Po řediteli Kauckém vedl toto divadlo tři roky Karel Veverka (1871–1945), bývalý člen ND a ředitel plzeňského divadla, po něm hudební skladatel Rudolf Piskáček a následně Stanislav Langer. V sezoně 1929/1930 pak Jan Škoda. \n\nNásledně bylo budějovické divadlo spojeno s Českým divadlem v Olomouci. V Olomouci se stali jejich kolegy pozdější známí čeští herci a režiséři, např. Jaroslav Průcha, E. F. Burian, František Salzer, František Vnouček, Emil Bolek, Jarmila Kurandová, sestry Jarmila a Zdeňka Švabíkovy, Jára Pospíšil, Jiří Vasmut a další.\n\nV Olomouci působila Marie Svobodová s manželem do roku 1932, kdy oba odešli do důchodu. Její poslední vystoupení bylo ve hře \"Tchán Kondelík a zeť Vejvara\" při zájezdu divadla do Ústí nad Labem dne 11. září 1932.\n\nDůchod trávili manželé Svobodovi v Českých Budějovicích a Marie Svobodová spolupracovala s divadelním kroužkem závodního klubu při Československém rozhlase v Českých Budějovicích, vedeným Miroslavem Kalným. Zde hostovala např. v roli babičky, provázející slovem dramatizaci pohádek Boženy Němcové. Rovněž nastudovala roli Savišny ve hře A. N. Arbuzova \"Šest zamilovaných\". \n\nV závěru života se dočkala také hostování v pražském Národním divadle kdy vystoupila dne 6. prosince 1952 ve sté repríze Jiráskovy hry \"Vojnarka\" v roli staré Havlové („Jeho matka“) a začátkem roku 1954 ještě dvakrát v Jiráskově hře \"Samota\" v roli Barbory Vejrové.\n\nVdala se dne 18. února 1896 v Duchcově za Oldřicha Svobodu (?–1939), herce a režiséra, se kterým měla šest dětí. Dcera Božena (1896–1917), herečka, syn Oldřich (1898–1922), syn Zdeněk (1901–1902), dcera Helena (1906–?), dcera Marie (1909–?). U divadla se však nejvíce prosadily především dcery Anna provd. Letenská (1904–1942), pozdější členka souboru Divadla na Vinohradech, která hrála také ve filmu a byla popravena nacisty za 2. světové války a dcera Růžena provd. Nováková (1899–1984), která byla divadelní herečkou. \n\nV roce 1929 vystoupila poprvé, společně i se svým manželem Oldřichem, ve filmové roli. Za život účinkovala v menších rolích v šesti filmech, naposledy v roce 1954 ve filmu Otakara Vávry \"Jan Hus\". V tomtéž roce byl o ní natočen i životopisný film.\n\n\n\n\nFrantišek Smolík\n\nBedřich Karen\n\nFrantišek Kreuzmann\n\n\n"}
{"id": "1272541", "url": "https://cs.wikipedia.org/wiki?curid=1272541", "title": "Římskokatolická farnost Býšť", "text": "Římskokatolická farnost Býšť\n\nŘímskokatolická farnost Býšť je územním společenstvím římských katolíků v pardubickém vikariátu královéhradecké diecéze.\n\nPlebánie v Býšti existovala již v 60. letech 14. století. Kostel sv. Jiří byl původně dřevěný, v roce 1796 byl zbořen. Na jeho místě byl pak postaven kostel nový, při zachování původního zasvěcení svatému Jiří.\nFarnost je spravována ex currendo ze Sezemic.\n\n"}
{"id": "1272542", "url": "https://cs.wikipedia.org/wiki?curid=1272542", "title": "Kundratka", "text": "Kundratka\n\nKundratka (\"Šedivá\") je zaniklá usedlost v Praze 8-Libni severně od ulice Prosecká.\nDvě původně samostatné vinice a usedlosti Kundratka (čp. 79) a Šedivá (čp. 78) měly od 40. let 19. století stejného majitele. Ke spojení a sjednocení pod jedním názvem Kundratka při uvádění obou čísel popisných došlo až na konci 19. století. Kundratka se skládala ze tří budov obytných a hospodářských, menší budova Šedivé postavená na čtvercovém půdorysu stála přibližně 130 metrů východně.\n\nNázev Kundratka vznikl již v 16. století za držení vinice rytířskou rodinou Vořikovských z Kunratic (Kundratic). Tato staroměstská rodina od roku 1546 měšťanská se stala v 17. století rodinou erbovní. Její příslušníci zastávali významné městské funkce (například konšelé), Bohuslav Jan Vořikovský se stal v letech 1699-1723 staroměstským primátorem.\n\nDržení libeňské vinice tímto rodem trvalo jen do poloviny 18. století, kdy ji získala vdova Dorota Vlčková. V 1. polovině 19. století vlastnil obě usedlosti s pozemky Josef Aubek, od roku 1894 byla majitelkou obou stavení Anna Hamplová. Ta byla majitelkou cihelny s hliništěm západně od usedlosti. Místo starých pecí dala roku 1900 vybudovat novou dvanáctikomorovou pec typu Hoffmann, kterou navrhl a postavil stavitel Josef Blecha. Roku 1903 nechala sousední usedlost Šedivku zbořit a cihelnu vedla spolu se synem Františkem, který ji později převzal. Roku 1926 vlastnila pozemky s cihelnou Vilemína Kliková. Komín a trhliny ve zdech pece si již vyžadovaly opravy, k nim však nedošlo. Na pozemcích majitelka podnikala v těžbě písku a provoz cihelny ukončila ještě před rokem 1938. Během 2. světové války se v areálu vyráběly průmyslové tuky, po roce 1950 byla cihelna znárodněna a kruhová pec do roku 1953 zdemolována.\n\nUsedlost Kundratka byla zbořena roku 1966, zůstala po ní pouze památkově chráněná barokní výklenková kaplička, postavená přibližně v polovině 18. století.\n\n\n\n"}
{"id": "1272543", "url": "https://cs.wikipedia.org/wiki?curid=1272543", "title": "Szymon Rozwałka", "text": "Szymon Rozwałka\n\nSzymon Rozwałka (* 1970 Štětín, Polsko) je polský architekt působící v Česku.\n\nNarodil se v roce 1970 v polském Štětíně. V letech 1989–1995 vystudoval Fakultu stavitelství a architektury Technické univerzity Štětín. V roce 2001 spolu s Pawłem Wachnickim založil ve Štětíně architektonický ateliér C+HO_aR, který se v roce 2007 rozdělil na dva samostatné ateliéry ve Štětíně a v Olomouci. Od roku 2012 Rozwałka vlastní brněnskou kancelář nazvanou RO_aR architects. Sám Rozwałka bydlí v Brně od roku 2009. Je hostujícím členem České komory architektů.\n\nMezi jeho významné realizace patří:\n\nS Petrem Jakšíkem spolupracoval také např. na interiéru japonského baru Asahi v Brně. V roce 2016 jeho návrh skončil jako třetí v soutěži o Památník Jana Palacha ve Všetatech.\n\n"}
{"id": "1272544", "url": "https://cs.wikipedia.org/wiki?curid=1272544", "title": "František Burant", "text": "František Burant\n\nFrantišek Burant (13. února 1924 Železná u Berouna – 17. července 2001 Praha) byl český sklář a grafik. \n\nZa války pracoval jako úředník v pivovaru nebo dělník ve slévárně a textilce. Až po válce mohl vystudovat Státní grafickou školu a VŠUP v Praze (prof. Kaplický). Na VŠUP působil jako asistent pro obor sklářského výtvarnictví 1951-1960, v roce 1967 se s rodinou přestěhoval do Prahy, od roku 1969 se stal docentem na VŠUP, pověřen vedením figurálního a všeobecného kreslení pro plastické obory a od r. 1982 profesorem, pověřen vedením figurálního kreslení pro plastické obory. Kromě sklářské tvorby se věnoval grafice a ilustracím. \n\nByl členem skupiny UB 12 (původně nazývané 14 UB podle počtu členů) společně s těmito osobnostmi: Václav Bartovský, Václav Boštík, Vladimír Janoušek, Věra Janoušková, Jiří John, Stanislav Kolíbal, Jiří Mrázek, Daisy Mrázková, Vlasta Prachatická, Oldřich Smutný, Adriena Šimotová, Alois Vitík a Jiří Šetlík. Roku 1962 se přidala Alena Kučerová a o dva roky později Jaromír Zemina.\n\nJádro budoucí skupiny se začalo formovat již v 50. letech 20. století kolem Václava Bartovského. Tvořil je okruh výtvarníků a výtvarnic, kteří studovali na VŠUP, jako Mrázek, Jiří John, Adriena Šimotová, Stanislav Kolíbal, Vlasta Prachatická. \n\nDruhou klíčovou osobností stojící u zrodu UB 12 byl Václav Boštík, v jehož ateliéru se v roce 1953 konala výstava děl Stanislava Kolíbala, Jiřího Mrázka, Daisy Mrázkové, Jiřího Johna a Adrieny Šimotové. Prvním veřejným vystoupením ještě před ustavením skupiny byla výstava v Alšově síni roku 1957, které se zúčastnili Burant, Kolíbal, Prachatická, John a Šimotová. V té době však byla skupina ještě stále součástí SČVU. Osamostatnila se až v roce 1961.), později SČUG Hollar a SVU Mánes. \n\nJeho díla jsou ve sbírkách NG Praha, GHMP, v krajských GVU aj. Uměleckoprůmyslové museum v Praze a v zahraničí (ve Švýcarsku, Rakousku, Polsku, Velké Británii, Německu, Švédsku, Indii a dalších zemích).\n\n\n\n\n"}
{"id": "1272546", "url": "https://cs.wikipedia.org/wiki?curid=1272546", "title": "Pánev Uinta", "text": "Pánev Uinta\n\nPánev Uinta () je oblast v severní části Koloradské plošiny. Leží na východě Utahu, ve Spojených státech amerických. Jedná se o asymetrickou strukturální pánev. Je nejníže položeným místem Koloradské plošiny.\n\nPánev je ze západu ohraničena pohořím Wasatch Range, ze severu pohořím Uinta Mountains. Horní část pánve se nazývá \"Roan cliffs\" a je tvořena horninami z období eocénu. Směrem na jih se pánev snižuje (až na nejnižší nadmořskou výšku 900 metrů). Tato nižší část se nazývá \"Book cliffs\". Skládá se z hornin z období křídy. Pánví protéká řeka Green River. Vytváří zde až 1 000 metrů hluboký kaňon nazývaný \"Desolation Canyon\".\n\n"}
{"id": "1272547", "url": "https://cs.wikipedia.org/wiki?curid=1272547", "title": "Böker", "text": "Böker\n\nHeinr. Böker Baumwerk GmbH je německý výrobce nožů. Sídlí v Solingenu, v Severním Porýní-Vestfálsku. Kromě vlastní produkce v Solingenu a Buenos Aires, se nože Böker vyrábí i v Číně a na Tchaj-wanu. Kromě toho je tato firma také dovozce a distributor dalších mezinárodních značek, jako jsou například Spyderco a CRKT . Společnost působí prostřednictvím dceřiných společností nebo partnerů ve 30 zemích světa. Böker byl jedním z prvních výrobců keramických nožů.\nSpolečnost byla založena Heinrichem Bökerem a Hermannem Heuserem roku 1869. Rodina Bökerů však již od 17. století působila v sousedním městě Remscheid, kde vlastnila fabriku produkující ruční nástroje, ve které se od roku 1829 vyráběly šavle. Také ve Spojených státech, Kanadě, a Mexiku založili v 19. století členové rodiny Bökerů společnosti, zaměřující se na produkci a obchodování s příbory.\n\nNa začátku 20. století odesílal Böker velkou část solingenské produkce své americké sesterské společnosti H. Boker & Co., se sídlem v New Yorku, aby se jejich zboží dalo snáze sehnat i na americkém trhu. Posílená H. Boker & Co. se kromě toho také zaměřila na vlastní produkci ve Spojených státech, pro uspokojení poptávky.\n\nBěhem druhé světové války byly továrny v Solingenu zcela zničeny. Registrace ochranné známky Böker pro americký trh byla zkonfiskována.\n\nPo válce byly německé továrny v Solingenu přestavěny. Na počátku 60. let 20. století se Boker USA, po opakovaných změnách majitele, dostal pod křídla výrobce nůžek Wiss & Sons. Wiss & Sons prodával na americkém trhu jak nože Böker ze solingenské produkce, tak nože z produkce vlastní. Na začátku 70. let byl Boker USA od tehdejšího majitele Wiss & Sons odkoupen firmou Cooper Industries. Roku 1983 ukončil Cooper Industries vlastní výrobu nožů a v roce 1986 předal americkou ochrannou známku zpátky do Heinr. Böker Baumwerk GmbH v Solingenu. Značka Böker se vrátila zpět do rukou původní solingenské společnosti. Pro prodej na americkém trhu založil Böker v témže roce dceřinou společnost Boker USA, Inc., která sídlí v Denveru.\n\nFirma se zaměřuje na outdoorové, lovecké, sběratelské, sportovní nože a profesionální nože pro bezpečnostní složky. Sortiment ale zahrnuje také kuchařské nože a klasické holicí břitvy. Böker spolupracuje s mezinárodně známými nožíři, kteří obvykle vyrobí vzorový kus, na jehož základě se firma rozhodne, zdali zahájí jeho sériovou výrobu.\n\nProdukty značky se dělí do čtyř kategorií:\nPod Böker Manufaktur Solingen nabízí Böker ručně vyráběné nože ze Solingenu. Jedná se zejména o sběratelské nože. Mezi nejznámější výrobky zde patří sběratelské nože s čepelí z damascénské oceli, z děla tanku Leopard nebo z pancéřových plátů bitevní lodě Tirpitz.\nPod Böker Arbolito nabízí Böker ručně vyráběné nože z vlastní produkce v Buenos Aires.\n\nPod Böker Plus nabízí Böker nože, jejichž koncepce, design a konstrukce pochází ze Solingenu, ale vyrábí se v zahraničí. Nože Böker Plus jsou inovativní nože určené pro profesionální uživatele.\n\nPod Magnum by Böker jsou řazeny ty produkty, které byly vyrobeny v zahraničí, kde byl též navržen jejich design a konstrukce. Ze Solingenu tedy pochází pouze koncept daného nože.\n\n"}
{"id": "1272550", "url": "https://cs.wikipedia.org/wiki?curid=1272550", "title": "Vyšší odborná škola, Střední odborná škola a Střední odborné učiliště, Kopřivnice", "text": "Vyšší odborná škola, Střední odborná škola a Střední odborné učiliště, Kopřivnice\n\nVyšší odborná škola, Střední odborná škola a Střední odborné učiliště, Kopřivnice, příspěvková organizace (VOŠ, SOŠ a SOU Kopřivnice) je střední škola a Vyšší odborná škola v Moravskoslezském kraji vyučující převážně technické obory. Ředitelem školy je Mgr. Jan Pavelka. Některé obory lze studovat na škole také dálkovou formou. Škola také poskytuje možnost nástavbového studia v oboru Provozní technika k dodělání Státní maturity pro studenty s výučním listem v technickém oboru (kromě oboru Autolakýrník).\n\nŠkola je vybavená fitcentrem, školním bufetem, nápojovými a potravinovými automaty, multimediálními učebny a bezbariérovým přístupem. Na škole je možné i ubytování pro studenty v budově DM (intern.) nedaleko od školy (asi 750m). V blízkostí školy se nachází DiscGolf hřiště (asi 400 m), na které je možné chodit hrát o volných hodinách. Dále studenti mohou využít krytý bazén se saunou nebo fit centrum a to jak ve volných chvílích tak i v některých hodinách TEV (tělesné výchovy).\n\nŠkola byla založena v Kopřivnici v roce 1948 jako Střední průmyslová škola a měla pomoc Tatře k vyškolení odborníků v oblasti automobilové konstrukce. Kolem roku 1959 byly zrušeny speciální části a zůstaly jen univerzální technické studijní obory. V roce 1987 byla škola přesunuta do moderní budovy v blízkosti bazénu nad městem Kopřivnice (ulice Husová). Od roku 1992 zahájila škola první studium Vyšší odborné školy, v současné době se nachází v Hlavní budově školy. V roce 1994 byla škola rozšířena o obchodní akademii a v roce 2003 byla škola spojena se Středním odborným učilištěm v Kopřivnici. Technické lyceum zahájila škola v roce 2000 a Ekonomické lyceum v roce 2007, v současné době se ale tyto obory lycea ve škole nenachází. Asi od roku 2015 je škola pokrytá Wi-Fi.\n\nŠkola nabízí tříleté \"denní\" studium a čtyřleté \"Dálkové\" studium zakončené absolutoriem v těchto oborech:\nV posledním pololetí (6. studijní období) studenti denního studia vykonávají praxi ve firmách. Roční školné 3000 Kč ale z prospěchových nebo sociálních důvodů lze získat 50% slevu. Absolventi ekonomiky jsou zvýhodněni při přechodu na VŠ podnikání, Ostrava (uznání některých předmětů). Studenti strojírenství mají výuku na CAD a CAM systémy a možnost získání certifikátu Autodesk Inventor Professional.\n\nŠkola nabízí čtyřleté \"denní\" studium zakončené maturitní zkouškou v těchto oborech:\n\nŠkola nabízí čtyřleté \"denní\" studium zakončené maturitní zkouškou v těchto oborech:\n\nŠkola nabízí tříleté \"denní\" studium zakončené výučnim listem v těchto oborech:\n\nPro studenty s výučnim listem (z technického oboru), škola nabízí dvouleté \"denní\" studium zakončené maturitní zkouškou v těchto oborech:\n"}
{"id": "1272557", "url": "https://cs.wikipedia.org/wiki?curid=1272557", "title": "Lotarův vrch", "text": "Lotarův vrch\n\nLotarův vrch (německy \"Lotterberg\", později \"Lotharberg\") je čedičový vrchol s nadmořskou výškou 510 metrů, který se nachází 2,4 km východně od Jílového. Na jeho severovýchodním úpatí se nachází Krásný Studenec, městská část Děčína.\n\nVrch je pojmenován po německém císaři Lotharu III. Ten svedl v roce 1126 (tehdy ještě jako král) u Chlumce bitvu s českým knížetem Soběslavem I. Kníže ho podle pověsti zajal a držel zde na tomto vrchu. Jiné zdroje uvádějí, že se jedná o zkomoleninu jména Lotterberg (česky \"Lotrův vrch\"), což je název starší než Lotharberg. Navíc na mapách, kde je dnešní Lotarův vrch označen jako Lotterberg, je názvem Lotharberg označen vrch Výrovna, někdy jako \"Hegeberg (Lotharberg)\". Proti pověsti, že Lothar III. se uchýlil právě na tento vrch, svědčí i popis průběhu bitvy, kdy postupující Lotharovo vojsko bylo napadeno a rozprášeno ještě na svazích Krušných hor. To by znamenalo, že by se Lothar musel přesunout minimálně 8 km (vzdušnou čarou) členitým, zalesněným a zasněženým terénem. \n\nKromě již uvedených názvů se objevují v různých pramenech další názvy: \"Lauter Berg\", \"Lhotaberg\", \"Schönborner Kuppe\".\n\nPůdorys vrchu má tvar elipsy s orientací severovýchod/jihozápad a hřbetovou vrcholovou část. Svahy pokrývá soliflukční plášť sedimentů a místy se nacházejí balvanové proudy a osypy. Ze čtveřice kopců (Popovický vrch, Klobouk, Chmelník), které tvoří Studeneckou vrchovinu, je Lotarův vrch tím nejvyšším. Svahy nejsou tak strmé jako u posledního jmenovaného, avšak oba jsou zalesněny. Na rozdíl od Chmelníku není výhled na okolní krajinu možný z důvodu hustší vegetace. Vrchol je posetý pískovcovými kameny. Nenachází se na něm žádná stavba.\n\nNa vrchol nevede žádná komunikace ani lesní cesta. Nejkratší cestou je dostat se po silnici na nejzápadnější část obce Krásný Studenec. Vrchol je vzdálený asi 400 metrů na jihozápad.\n\nVrchol je na jaře pravidelně porostlý konvalinkami. Běžně se tu dají nalézt i kokořík, vstavače a střevíčník pantoflíček.\n"}
{"id": "1272558", "url": "https://cs.wikipedia.org/wiki?curid=1272558", "title": "Sea Skua", "text": "Sea Skua\n\nSea Skua je britská lehká podzvuková protilodní střela. Střela byla vyvinuta britskou zbrojovkou British Aircraft Corporation (později Matra BAe Dynamics, nejpozději MBDA) jako protilodní výzbroj vrtulníků. Může být vypouštěna z vrtulníků, válečných lodí, nebo pobřežních baterií. Ve Velké Británii ji ve službě nahradí nová protilodní střela Sea Venom.\n\nStřela CL 834, později přejmenovaná na Sea Skua, byla vyvinuta britskou zbrojovkou British Aircraft Corporation (BAC). Vývoj byl zahájen roku 1972. Střela měla nahradit dosavadní francouzské střely AS.12 nesené vrtulníky Westland Wasp. Její hlavní předností měl být dostřel umožňující ničení nepřátelských plavidel mimo dosah jejich protiletadlových zbraní. Střela Sea Skua byla od počátku vyvíjena jako součást systému tvořeného dále vrtulníkem Westland Lynx (jeden unesl až čtyři střely) a radarem Seaspray, který sloužil k detekci cílů a navádění útočících střel.\n\nPrvní zkušební test střely proběhl roku 1979 na střelnici Aberporth v zátoce Cardigan u pobřeží Walesu. Britské námořnictvo první střely převzalo roku 1981 a ve falklandské válce je nasadilo ještě před jejich plným zařazením do služby. Počátečních operačních schopností střela Sea Skua dosáhla roku 1982.\n\nRoku 1990 byla otestována integrace střely Sea Skua do výzbroje hladinové lodě, kterou byl technologický demonstrátor \"Verifier\". Ve druhé polovině 90. let byla postavena série takto vyzbrojených raketových člunů pro Kuvajt. Později byla vyvinuta také pozemní verze systému.\n\nStřelu pohání booster a letový raketový motor na pevné pohonné látky. Střela má poloaktivní radarové navádění vyvinuté společností Marconi Defence Systems. K ozařování cíle slouží vrtulníkem nesený radar GEC-Ferranti Seaspray. Let nízko nad hladinou umožňuje radarový výškoměr Thomson-TRT AHV-7. Bojová hlavice má hmotnost 28 kg, z toho 9 kg tvoří výbušnina RDX. Dosah střely je až 25 km.\n\n\n\n\n\n\n\n\n\n\n\nBritské královské námořnictvo nasadilo střela Sea Skua roku 1982 ve falklandské válce. Střely mohlo nést 16 ze 24 vrtulníků Lynx HAS.2 nasazených do operace Corporate. Dne 3. května 1982 vrtulníky Lynx startující z torpédoborců HMS \"Coventry\" (D118) a HMS \"Glasgow\" (D88) střelami Sea Skua poškodily argentinskou hlídkovou loď ARA \"Alferez Sobral\" (A-9). Dne 23. května 1982 vrtulník Lynx startující z fregaty HMS Antelope (F170) dvěma střelami Sea Skua zasáhl již dříve poškozenou argentinskou zásobovací loď ELMA \"Río Carcarañá\", která kotvila v přístavu Port King. Vrtulník z fregaty HMS \"Penelope\" (F127) zasáhl také hlídkovou loď \"Río Iguazu\" (CG-83).\n\nVe válce v Zálivu v letech 1990–1991 byla střelami Sea Skua potopena čtyři irácká plavidla a dalších 12 bylo poškozeno. Dle serveru Think Defence svůj cíl zasáhlo 18 z 25 vypuštěných střel Sea Skua. Spojené království střely vyřadilo v březnu 2017 společně s posledními vrtulníky Lynx.\n\n"}
{"id": "1272561", "url": "https://cs.wikipedia.org/wiki?curid=1272561", "title": "Světový pohár v biatlonu 2016/2017 – Kontiolahti", "text": "Světový pohár v biatlonu 2016/2017 – Kontiolahti\n\n8. podnik Světového poháru v biatlonu v sezóně 2016/17 probíhal od 10. do 12. března 2017 ve finském Kontiolahti. Na programu podniku byly závody ve sprintech, stíhací závody, smíšený závod dvojic a smíšená štafeta.\n\nPůvodně mělo být pořadatelem moderní ruské středisko v Ťumeni, které se připravovalo vystřídat tradiční zastávku v Chanty-Mansijsku. Po dopingovém skandálu ruských sportovců se však pořadatelé sami konání tohoto podniku vzdali a podnik byl přidělen právě Kontiolahti.\n\nOficiální program:\n\nV závodě mužů se po více než roce dostal na stupně vítězů Ondřej Moravec, který využil své aklimatizace (oproti většině biatlonistů necestoval na předcházející závody světového poháru do korejského Pchjongčchangu). Už v prvním kole velmi rychle běžel, střelbu vleže absolvoval bez chyby a odjížděl ze střelnice na průběžně prvním průběžném místě. Když i vstoje zastřílel čistě a navíc velmi rychle, zvýšil náskok na dosud vedoucího Johannese Thingnese Bø na více než 10 sekund. Mezitím se po první střelbě dostal do vedení Francouz Martin Fourcade. I v druhém kole běžel výrazně rychleji než Moravec, ale po jedné chybě při položce vstoje musel na trestné kolo a ze střelby odjížděl s 6sekundovou ztrátou. Náskok na Moravce zejména v druhé polovině posledního kola stahoval: 700 m před cílem měl ztrátu už jen 2,2 sekundy a do cíle dojel o 0,6 sekundy před Moravcem. Získal tak svoje 13. vítězství v sezóně, čímž o jedno překonal dosavadní rekord Ole Einara Bjørndalena. Moravcův mezičas po první střelbě překonalo pak několik závodníků, ale nikdo z nich nezvládl čistě druhou střelbu a český reprezentant tak získal stříbrnou medaili. „Ale určitě nejsem zklamaný jako v Hochfilzenu, na víc jsem dneska neměl,“ přiznal po závodě.\nZ dalších českých biatlonistů zastřílel obě položky zastřílel čistě také Michal Krčmář, ale v prvních dvou kolech pomalu běžel. Teprve zrychlení v posledním úseku mu pomohlo ke konečnému 14. místu. Do sobotního stíhacího závodu se probojoval už jen Michal Šlesingr, který k průměrnému běhu přidal jednu chybu při střelbě vleže a dokončil závod na 35. pozici.\n\nV závodě žen udělala Gabriela Koukalová jednu chybu při druhé střelbě. I když většina závodnic z první desítky pořadí pořadí Světového poháru na střelnici také chybovala, Koukalová tuto chybu nevyrovnala rychlým během jako jindy; navíc velmi pomalu střílela. V cíli skončila nakonec na 13. místě. Veronika Vítková udělala dvě chyby již při střelbě vleže. Potom se pomalu zlepšovala a závod dokončila na 32. pozici. Do stíhacího závodu se probojovala ještě Lucie Charvátová, ale s třemi chybami na střelnici skončila na nebodovaném 45. místě.\nV závodě zvítězila Norka Tiril Eckhoffová, která k čisté střelbě přidala druhý nejrychlejší běh. Na trati byla rychlejší jen Němka Laura Dahlmeierová, ovšem jedna chyba při střelbě vstoje ji odsunula na druhé místo. Třetí místo i díky bezchybné střelbě získala Darja Domračevová, která tak vybojovala již druhou medaili po své mateřské přestávce.\n\nOndřej Moravec, který startoval na druhém místě, se celé první kolo držel Martin Fourcada. První střelbu absolvovali oba čistě, ale Fourcade získal malý náskok, který už český reprezentant nedojel. Při druhé střelecké položce Moravec oproti Fourcadovi nechyboval. Střílel však pomaleji, a tak odjížděl druhý za Rakušanem Simonem Ederem. V třetím kole se prvních šest závodníků, Moravec mezi nimi, sjelo dohromady. Při první střelbě vstoje chybovalo prvních pět z nich, čehož využil Němec Arnd Peiffer, který přijížděl těsně za nimi. Zastřílel čistě a odjížděl s malým náskokem první, Moravec jej následoval na 3. místě. V předposledním kole se stejná skupina závodníků sjela a při poslední střelbě se situace opakovala: prvních pět závodníků chybovalo, někteří vícekrát, a čistě střílející Peiffer všechny předjel. Moravec odjížděl do posledního kola jako třetí se ztrátou 13 sekund. Tu sice snížil na polovinu, ale předjel jej Švéd Emil Hegle Svendsen. Zvítězil Peiffer, který až v cílové rovině odrazil útok Edera. Svendsen skončil třetí a Moravec o 8 sekund za ním čtvrtý.\nMichalu Krčmářovi ani Michalu Šlesingrovi se závod nevydařil: oba nezasáhli pět terčů a dojeli na 34. a 35. pozici.\n\nV závodě žen se Koukalové podařilo zastřílet čistě první tři položky. Díky tomu se propracovávala z 13. místa postupně dopředu, i když střílela pomalu a během střelby se proto vždy některá závodnice dostala před ní. Přesto před poslední střelbou jela třetí, s odstupem jen 8 sekund na vedoucí Lauru Dahlmeierovou. Při ní však nezasáhla dva terče a propadla se na 9. pozici s odstupem 48 sekund. V posledním kole jí již nestačily síly a do cíle dojela jako desátá. Veronika Vítková startovala z 32. pozice. Udělala dvě chyby při druhé střelbě vleže a přidala ještě jednu při poslední střelbě vstoje. Přesto se posunula na 24. místo. Lucie Charvátová sice dosáhla druhého nejrychlejšího střeleckého času, ale se čtyřmi chybami na střelnici dojela na 34. pozici.\nV závodě zvítězila Laura Dahlmeierová, která si tím s předstihem vybojovala celkové vítězství v tomto ročníku světového poháru a tím i velký křišťálový globus.\n\nDo tohoto závodu nasadili poprvé čeští trenéři nejzkušenější reprezentanty. Gabriela Koukalová udělala při první střelbě dvě chyby a odjížděla osmnáctá, ale jen se ztrátou 19 sekund. Při druhé střelbě zastřílela čistě a předávala na 12. místě. Ondřej Moravec udělal na svém prvním úseku na střelnici jednu chybu a díky mj. nejrychlejšímu běhu v posledním kole vylepšil pozici české štafety až na 3. místo. Koukalová se na svém posledním úseku ocitla v ohrožení trestného kola, když vstoje musela třikrát dobíjet. Poslední předávku od ní přebíral Moravec na sedmém místě se ztrátou 32 sekund. S jednou chybou při střelbě vstoje však dokázal předjet jen švýcarskou štafetu a dojel na šesté pozici, což však bylo nejlepší umístění českého týmu v tomto typu závodu v historii světového poháru.\nZvítězila rakouská dvojice, která spolu s druhými Američany udělala nejméně chyb na střelnici. Před polovinou závodu se dostala do čela a svůj náskok zejména díky bezchybně střílejícímu Simonu Ederovi navyšovala.\n\nVzhledem k obsazení předchozího závodu startovala česká štafeta v neobvyklém složení. Rozjela ji Eva Puskarčíková, která vleže střílela čistě a rychle, ale vstoje potřebovala všechny tři náhradní náboje a předávala desátá. Veronika Vítková začala velmi rychle, předjela čtyři soupeřky, ale následná střelba vleže se jí nepodařila a musela na jedno trestné kolo. Vstoje střílela lépe, jen s jednou chybou, a předávala na sedmém místě se ztrátou jedné a půl minuty. Michal Šlesingr předvedl nejlepší výkon z českých reprezentantů: běžel nejrychleji ze všech biatlonistů na tomto úseku a na střelnici udělal jen jednu chybu při střelbě vleže. Posunul tak českou štafetu na čtvrté místo s odstupem necelé minuty na čelo závodu a jen deset sekund na třetí Ukrajinu. Michalu Krčmářovi se však nepodařila první střelba, kdy musel na trestné kolo. Klesl sice jen o jedno místo, ale na předcházející štafetu Ruska měl ztrátu 45 sekund. Předjel jej pak ještě Emil Hegle Svendsen ze Švédska. Česká štafeta tak dojela na šestém místě. Zvítězili Francouzi, kteří jeli v čele od první střelby. Arnd Peiffer z Německa sice jejich náskok na posledním úseku snížil až na 11 sekund, ale Quentin Fillon Maillet dovezl francouzskou štafetu do cíle bezpečně na prvním místě.\n\n"}
{"id": "1272563", "url": "https://cs.wikipedia.org/wiki?curid=1272563", "title": "Velký Vřešťov (hrad)", "text": "Velký Vřešťov (hrad)\n\nVelký Vřešťov je zaniklý hrad na jihovýchodním okraji stejnojmenného městyse v okrese Trutnov. Založen byl nejspíše v první polovině čtrnáctého století a zanikl po roce 1638. Zachovaly se z něj pouze terénní relikty, které jsou chráněny jako kulturní památka ČR.\n\nHrad nejspíše nahradil starší sídlo zvané Starý Vřešťov. První písemná zmínka o Velkém Vřešťovu pochází z roku 1348, kdy patřil pánům z Rýzmburka. Jedním z nich byl Aleš Vřešťovský z Rýzmburka, který během husitských válek patřil k významným orebitským a královéhradeckým hejtmanům. Zemřel roku 1442 a vřešťovského panství se ujal starší ze dvou bratrů Alešů, který však neměl dostatek prostředků, aby mohl vyplatit mladšího bratra, a proto hrad prodal svému strýci Janu Lapkovi z Rýzmburka. V roce 1462 se pokusil využít svého předkupního práva a hrad vyplatit, což se mu po jistých sporech podařilo. Vzápětí ho prodal Janu Zajíci z Hazmburka, za něhož během válek s jednotou zelenohorskou hrad v roce 1467 oblehlo a dobylo královské vojsko Jiřího z Poděbrad.\n\nPozději hrad neznámým způsobem získal Věnek Kordule ze Sloupna připomínaný naposledy v roce 1492. Jeho potomkům vřešťovské panství patřilo až do roku 1638, kdy zemřel Zikmund Jindřich Kordule, který svým potomkům zanechal velké dluhy, a panství jim proto bylo zabaveno. V té době však již nepohodlný hrad jako panské sídlo nesloužil. Novým majitelem se stal Gerhart Lux z Luxenšteina, kterému byl roku 1660 zapsán do desk zemských. Roku 1675 byl hrad označen jako neobyvatelný a později začal být rozebírán, takže v osmnáctém století se na místě hradu uvádí pouze \"„jeden provalený sklep a něco málo zdí.“\"\n\nNejvýraznějším pozůstatkem hradu je mohutný val a příkop, který obepínal dvě třetiny obvodu kopce. Ve valu je patrné jeho přerušení v místě brány, odkud stoupala cesta k parkánu, který obepínal hradní jádro a stávaly v něm hospodářské budovy. Oválné hradní jádro zaujalo vrchol kopce. Z jeho zástavby se dochovaly pouze dvě prohlubně, které jsou pravděpodobně pozůstatky podsklepených budov.\n\nZbytky hradu jsou volně přístupné, ale nevede k nim žádná turisticky značená trasa. Podél severovýchodního úpatí hradního vrchu prochází žlutě značená trasa z Jaroměře do Hořic a cyklotrasy č.  4085 a 4271.\n\n\n"}
{"id": "1272565", "url": "https://cs.wikipedia.org/wiki?curid=1272565", "title": "Starý Vřešťov", "text": "Starý Vřešťov\n\nStarý Vřešťov (též \"Malý Vřešťov\" nebo lokalita \"Na Hradě\") je zaniklý hrad v okrese Trutnov, který stával asi 1,2 kilometru jihozápadně od Velkého Vřešťova na ostrožně nad potokem Trotina v nadmořské výšce asi 280 metrů.\n\nHrad vznikl ve třináctém století. Roku 1279 je připomínán jako majitel Mutina Vřešťovský, který bojoval s braniborskými oddíly u Hořiněvsi. Opuštěn byl nejpozději v první polovině čtrnáctého století před vznikem Velkého Vřešťova, který ho jako panské sídlo nahradil. Příčinou zániku mohly být malé rozměry, které neumožnily rozšiřování hradu.\n\nStaveniště hradu chránil na severní přístupové straně val a šíjový příkop. Další val s příkopem obepínaly hradní jádro dlouhé 22 metrů, v jehož čele se dochoval terénní relikt, který by mohl být pozůstatkem bergfritu. Ostatní budovy nebo opevnění po sobě nezanechaly žádné stopy, takže je možné, že byly postaveny ze dřeva. Typologicky lokalita patří nejspíše mezi úsporné varianty hradů bergfritového typu.\n\nZbytky hradu jsou volně přístupné, ale nevede k nim žádná turisticky značená trasa.\n\n\n"}
{"id": "1272566", "url": "https://cs.wikipedia.org/wiki?curid=1272566", "title": "Turyňský potok", "text": "Turyňský potok\n\nTuryňský potok je pravostranný přítok řeky Sázavy v okrese Praha-západ ve Středočeském kraji. Délka toku činí 7,0 km.\n\nPotok pramení v lesích jižně od Skalska v nadmořské výšce okolo 480 m. Na horním toku teče převážně severozápadním směrem. Po opuštění lesa na zhruba 6,0 říčním kilometru, u jihozápadního okraje Skalska, napájí spolu s bezejmenným pravostranným přítokem rybník \"Trdlač\". Pod hrází tohoto rybníka se na toku nachází další rybník, pod nímž potok po několika stech metrech opět vtéká do lesů. Na pátém říčním kilometru, u obce Pohoří, přibírá další pravostranný přítok, který pramení na území přírodní památky Skalsko. Pod tímto soutokem teče potok západním směrem, přijímá zleva další přítok a obrací svůj tok na jih. V tomto úseku si razí cestu hlubokým zalesněným údolím východně od vrchů Drnka (436 m n. m.) a Halíře (399 m n. m.). U chatové osady \"Halíře\" napájí dva rybníky a přijímá zleva přítok vytékající ze studánky nazývané Holubí oko. U výše zmíněné chatové osady, na východním úbočí stejnojmenného vrchu, se nachází vchod do štoly Halíře. Po opuštění údolí, u Turyně, proudí potok jižním směrem při západním okraji lesa, který se rozprostírá severovýchodně od Kamenného Přívozu. Zhruba na 2,3 říčním kilometru přitéká od lesa bezejmenný levostranný přítok, pod jehož ústím protéká Turyňský potok pod železniční tratí č. 210. Na dolním toku je nejbližší okolí potoka zastavěné. Mezi prvním a druhým říčním kilometrem zadržuje vody potoka rybník \"Na Losích\". Do Sázavy se Turyňský potok vlévá v Kamenném Přívoze v nadmořské výšce okolo 225 m. \n"}
{"id": "1272567", "url": "https://cs.wikipedia.org/wiki?curid=1272567", "title": "Světový pohár v biatlonu 2016/2017 – Holmenkollen", "text": "Světový pohár v biatlonu 2016/2017 – Holmenkollen\n\n9. podnik Světového poháru v biatlonu v sezóně 2016/17 probíhal od 17. do 19. března 2017 v norském Holmenkollenu. Na programu podniku byly závody ve sprintech, stíhací závody a závody s hromadným startem.\n\nOficiální program:\n\nPřed závodem žen měla Němka Laura Dahlmeierová velký náskok v hodnocení této disciplíny před Gabrielou Koukalovou. Televizní komentátoři už uvažovali o tom, že by mohla získat všechny křišťálové glóby za vítězství v jednotlivých disciplínách. Dahlmeierové se však závod nepovedl. Při první střelbě vleže špatně vyhodnotila směr a sílu větru a nezasáhla první tři terče. Teprve potom správně přestavila svoje mířidla a střílela, stejně jako později vstoje, již čistě. Protože v tomto závodě navíc neběžela tak rychle jako jindy, dojela do cíle na průběžném 22. místě. \nMezitím se však dostala po první střelbě do čela Veronika Vítková, která dokázala v měnícím se větru střílet čistě. Stejně se podařilo střílet i Koukalové, která však rozjela závod pomaleji. Vstoje obě české reprezentantky udělaly jednu chybu, a tak se v průběžném pořadí dostaly až za Finku Mari Laukkanenovou a Justine Braisazovou z Francie, které střílely čistě. Do cíle přijela Vítková jako třetí, ale brzy ji z tohoto místa odsunula Koukalová, která zajela velmi rychle poslední kolo. Obě pak předstihla bezchybně střílející Anaïs Bescondová. Koukalová tak obsadila čtvrté místo a Vítková páté, což bylo pro ní nejlepší umístění v této sezoně. V tuto dobu měla Dahlmeierová ještě šanci na celkové vítězství ve sprintu v této sezoně, ale dostalo se před ní ještě dalších devět závodnic, které ji odsunuly na konečnou 31. pozici. To pro ní znamenalo absolutně nejhorší umístění v této sezoně (dosud dojela nejhůře sedmá) a sestup na druhé místo v celkovém pořadí ve sprintu. O pět bodů před ní byla Koukalová, která tak vybojovala svůj první malý křišťálový glóbus v této sezoně.\nZ českých reprezentantek získala body již jen Lucie Charvátová, která s třemi chybami na střelnici obsadila 32. místo.\n\nČeským mužům se sprint v Holmenkollenu povedl. Ondřej Moravec střílel vleže čistě, ale jel pomaleji. Pak zrychlil, vstoje byl bezchybný a na mezičase se dostal až na páté místo; do cíle dojel průběžně čtvrtý. Nakonec skončil sedmý se ztrátou 29 sekund. Michal Šlesingr udělal při první střelbě jednu chybu. Poté střílel už čistě a rychlým během v posledním kole se zlepšoval až na průběžně pátou pozici v cíli se ztrátou 58 sekund na pozdějšího vítěze Johannese Thingnese Bø. Tento čas stačil na konečné 13. místo. Do stíhacího závodu postoupili všichni čeští reprezentanti: Michal Krčmář byl 28., Jaroslav Soukup 52. a Adam Václavík dojel na 56. místě.\nStříbrnou medaili vybojoval Martin Fourcade, který udělal vstoje jednu chybu, ale v posledním kole běžel velmi rychle, předjel Dominika Landertingera a průběžně dojel na druhém místě. Závod byl dramatický až do konce, protože s vysokými startovními čísly jelo několik závodníků z první desítky průběžného pořadí světového poháru. Nejlépe se z nich dařilo čistě střílejícímu Rusu Antonu Šipulinovi. I když zejména v druhé polovině závodu běžel pomaleji, podařilo se mu dojet do cíle 0,2 sekundy před Landertingerem.\n\nGabriela Koukalová rozjela tento závod podobně jako několik předchozích pomaleji, na prvním mezičase dokonce pustila na krátkou chvíli před sebe Veroniku Vítkovou. Pak zrychlila, střílela čistě, předjela Justine Braisazovou a až do poslední střelby se udržovala na druhém místě. „Cítila jsem se dneska na lyžích lépe. Což je fajn, když vidíte, že prvních sto metrů ujedete bez obtíží a věříte si, že vydržíte až do konce,“ komentovala tento závod. První jela stále čistě střílející Mari Laukkanenovou, na kterou Koukalová v běhu v každém kole vždy několik sekund ztrácela a tak na poslední střeleckou položku přijela se ztrátou přes 40 sekund za ní. Zde udělala Laukkanenová jedinou chybu v závodě. Její náskok se sice snížil na 12 sekund, ale Koukalová už neměla síly ji dostihnout a dojela do cíle druhá s náskokem před Braisazovou. Z dalších českých reprezentantek dojela desátá Veronika Vítková: udělala celkem tři chyby a střelnici a ani běžecky se jí nedařilo. Klesla ze sedmé startovní pozice na desáté místo. Lucie Charvátová udělala o dvě chyby více a obsadila 33. místo.\nLaura Dahlmeierová stoupala díky čistým střelbám vleže a celkově nejrychlejšímu běžeckému času v průběžném pořadí nahoru, vstoje však udělala vždy jednu chybu. Dojela nakonec na devátém místě, což jí stačilo k udržení vedoucího postavení v této disciplíně před Koukalovou a k zisku dalšího malého křišťálového glóbu.\n\nOndřej Moravec zastřílel první položku v leže s jednou chybou a druhou čistě, i když špatně natáhl závěr zbraně a zdržel se přebíjením. Udržoval se na sedmém místě. Při třetí střelbě také neudělal žádnou chybu, a když všichni jeho nejbližší soupeři chybovali, posunul se na čtvrté místo. Při poslední střelbě však nezasáhl poslední terč a klesl na páté místo. Brzy jej dojeli další čtyři soupeři a i když se s nimi Moravec celé kolo držel, v cílové rovině na většinu nestačil a skončil osmý. Michal Šlesingr udělal o jednu střeleckou chybu více a vinou dvou pádů na trati měl i pomalý běžecký čas. Klesl proto až na 34. místo, což mu však zaručilo účast v nedělním závodě s hromadným startem. Naopak se dařilo Michalu Krčmářovi, který nezasáhl jen jeden terč z dvaceti a posunul se o 15 pozic na 13. místo v cíli.\nV čele závodu se stále udržovali první tři biatlonisté z předcházejícího sprintu: Johannes Thingnes Bø, Martin Fourcade a Anton Šipulin. Na poslední střelbu vstoje přijížděli spolu. Jediný Šipulin však zastřílel čistě. Fourcade jej stíhal, ale nedokázal se k němu dostatečně přiblížit a tak Šipulin získal svoje druhé vítězství v závodu světového poháru v této sezóně.\n\nV tomto závodě měla Gabriela Koukalová možnost získat malý křišťálový glóbus za celkové vítězství v této disciplině, pokud by nad Němkou Laurou Dahlmeierovou zvítězila o více než 11 bodů. Závod začal pro Koukalovou dobře: při první položce střílela stejně jako ostatní české reprezentantky čistě a odjížděla čtvrtá jen s nepatrnou ztrátou; Dahlmeierová s jednou chybou byla za ní o více než 20 sekund. Při druhé střelbě udělali obě jednu chybu a ve stoje při první střelbě střílely obě bezchybně . Koukalová postoupila na čtvrté místo s půlminutovou ztrátou na vedoucí Hildebrandovou. Vyjížděla do předposledního kola o čtvrt minuty za ní. V něm zajela nejrychlejší čas ze všech závodnic, postoupila na sedmé místo a Koukalové se přiblížila až na deset sekund. Poslední střelbu však z prvních deseti závodnic zvládla s Koukalovou čistě jen Tiril Eckhoffová. Koukalová odjížděla na druhém místě těsně za ní, chybující Dahlmeierová až osmá s více než 40sekundovou ztrátou. Koukalová v posledním kole už neměla síly zrychlit, Eckhoffová jí ujížděla a jasně zvítězila. Přesto si Koukalová s jistotou udržovala náskok před ostatními a dojela si pro stříbrnou medaili. Protože Dahlmeierovou předjela ještě Mari Laukkanenová, získala Koukalová svůj druhý malý křišťálový globus v této sezoně. \n\nVelmi dobře běžela, zejména v prostřední části závodu, Veronika Vítková; po třetí střelbě se dostala dokonce na druhé místo. Zbrzdily ji však dvě chyby při střelbách ve stoje a nakonec dojela čtvrtá. Závod se nevydařil Evě Puskarčíkové, která sice jako mnohokrát střílela nejrychleji ze všech a s dvěma chybami celkem nestřílela špatně (přestože byly tentokrát podmínky na střelnici velmi dobré, žádné ze závodnic se nepodařilo sestřelit všechny terče), velmi pomalým během klesla až na 25. místo.\n\nBěhem závodu mužů vládly velmi dobré povětrnostní podmínky, a tak většina závodníků včetně Michala Šlesingra a Michala Krčmáře střílela poprvé vstoje čistě. Ondřej Moravec však udělal dvě chyby a když vstoje přidal ještě po jedné, dojel až na 24. místě. Při první střelbě se odehrála jedna zvláštní situace: Martin Fourcade po zalehnutí zjistil, že nemá naplněné zásobníky, a tak mu jeden hodil trenér francouzské reprezentace. Fourcade zastřílel čistě, ale celý závod i po něm se pak řešilo, zda se tímto neprovinil proti pravidlům. Protest podal nejdříve ruský tým a pak i německý. Jury nakonec žádnou chybu nenašla. „Pravidla nic takového nezakazují. Může se hodit i hůl, ale nesmíte ohrozit nikoho kolem,“ vysvětloval v rozhovoru pro Českou televizi po závodě trenér Michael Málek. Mezitím při druhé střelbě vstoje stříleli Krčmář i Šlesingr čistě a udržovali se ve vedoucí skupině. Vstoje se již více chybovalo: při první střelbě udělal chybu Krčmář, ale Šlesingr byl bezchybný a dostal se na druhé místo. Při poslední střelbě však Šlesingr nezasáhl poslední terč a klesl na konečné šesté místo. Krčmář zvládl poslední střelbu čistě a v polovině finálového kola se dostal dokonce na čtvrtou pozici. Pak jej však předjeli všichni závodníci ze skupiny, kterou takto vedl, a dojel na devátém místě.\nS náskokem zvítězil Fourcade, který přes peripetie se zásobníky zastřílel všechny položky čistě. Druhý dojel Lotyš Andrejs Rastorgujevs, který sice udělal dvě chyby, ale od třetí střelby se stále zlepšoval a v posledním kole předjel Simona Edera, se kterým jel do té doby dlouho v kontaktu. Rastorgujevs tak poprvé ve světovém poháru vystoupil na stupně vítězů.\n\n"}
{"id": "1272569", "url": "https://cs.wikipedia.org/wiki?curid=1272569", "title": "Třída Tong Yeong", "text": "Třída Tong Yeong\n\nTřída Tong Yeong jsou záchranné lodě ponorek námořnictva Korejské republiky. Do roku 2017 byla v programu ATS-II postavena jedna loď této třídy. Mezi úkoly plavidla patří pomoc ztroskotaným lodím, popř. vyhledávání a vyzvedávání v moři potopených plavidel, ponorek, nebo letadel. \"Tong Yeong\" je prvním plavidlem tohoto typu zkonstruovaným výhradně s využitím domácích technologií.\n\nK vývoji záchranné lodě ATS-II významně přispělo potopení jihokorejské korvety \"Čchonan\" (PCC-772), ke které tehdy dostupná záchranná loď doplula až za dva dny a kvůli absenci vlastního sonaru musela vrak hledat s pomocí jiných plavidel.\n\n\"Tong Yeong\" postavila jihokorejská loděnice Daewoo Shipbuilding & Marine Engineering (DSME) v Okpo. Na vývoji plavidla se podílela také vládní agentura Defense Acquisition Program Administration (DAPA). Stavba \"Tong Yeong\" byla zahájena v listopadu 2010 a dne 4. září 2012 byla loď spuštěna na vodu.\n\nDokončené plavidlo mělo být do služby přijato v říjnu 2013, ve skutečnosti však neprošlo zkouškami a námořnictvo jej odmítlo převzít. Hlavním problémem bylo použití nevyhovujícího civilního sonaru, obvykle používaného rybářskými plavidly k vyhledávání hejn ryb. Požadavkům nevyhověl také dálkově ovládaný podmořský prostředek, tedy další systém klíčový pro fungování záchranné lodě. Později byla stavba plavidla označena za ukázkový příklad korupce ve zbrojním průmyslu. Provedený audit mimo jiné prokázal, že ministerstvo obrany zaplatilo 3,58 milionů dolarů za nevyhovující sonar, jehož skutečná hodnota byla 180 000 dolarů. Věc se stala všeobecně známou po potopení trajektu MV \"Sewol\" v dubnu 2014. Záchranná loď \"Tong Yeong\" v hodnotě 154 milionů dolarů se tehdy vůbec nezapojila do záchranných prací, což vyvolalo velké pobouření veřejnosti.\n\nTeprve v listopadu 2014 jihokorejské námořnictvo rozhodlo, že plavidlo zařadí do služby navzdory stále nevyřešeným problémům se sonarem a miniponorkou. Plavidlo mělo do služby vstoupit na konci roku 2014, přičemž doba potřebná na odstranění uvedených nedostatků byla odhadována na dva roky.\n\nJednotky třídy \"Tong Yeong\":\nPlavidlo dokáže vléct loď o výtlaku 15 000 tun. Je vybaveno sonarem a dálkově ovládanými podmořskými prostředky, které mohou operovat ve hloubce až 3000 metrů. Na zádi se nachází přistávací plocha pro střední vrtulník. Nejvyšší rychlost dosahuje 21 uzlů.\n"}
{"id": "1272571", "url": "https://cs.wikipedia.org/wiki?curid=1272571", "title": "Nižněnovgorodský jarmark", "text": "Nižněnovgorodský jarmark\n\nNižněnovgorodský jarmark () je hlavní výstavní a obchodní komplex Nižného Novgorodu, situovaný na břehu řeky Oky při jejím ústí do Volhy. Vzniknul roku 1817 jako největší trh Ruského impéria. Z původního rozlehlého areálu se dochoval pouze hlavní jarmareční dům a dva chrámy: Spaso-preobraženský a chrám svatého Alexandra Něvského.\n\nHistorie nižněnovgorodského jarmarku sahá až do roku 1524, kdy moskevský velkokníže Vasilij III. založil ruský trh ve vesnici Vasilsursk na břehu Volhy (asi 150 km východně od Nižného Novgorodu). Ten díky své výhodné poloze v průběhu staletí rostl, do Vasilsursku přijíždělo velké množství ruských i zahraničních kupců. Roku 1809 byly dřevěné přístřešky nahrazeny důstojnou kamennou tržnicí, jež však již roku 1816 zcela vyhořela.\n\nCar Alexandr I. si uvědomil, jak důležitá je pro Rusko výstavba nového obchodního centra. Odložil proto přestavbu Zimního paláce a vyčleněné prostředky použil k výstavbě trhového komplexu, který byl zároveň přenesen z Vasilsursku do překotně se rozvíjejícího průmyslového centra Povolží, Nižného Novgorodu.\n\nNový komplex vzniknul na ploše téměř 8 km na nízkém levém břehu řeky Oky při jejím ústí do Volhy. Výstavba proběhla v letech 1817-1822. Hlavní budovou byla klasicistní tržnice s 2530 trhovými místy a 40 velkými kamennými sklady. Střed areálu ze tří stran ohraničoval 100 metrů široký kanál s mnoha mosty. Jeho dominantu tvořil klasicistní Spaso-preobraženský chrám. Lodím přivážejícím po kanálu zboží usnadňovala orientaci 54 metrů vysoká zvonice. Pro potřeby obchodníků jiných vyznání byl zbudován také arménský chrám a mešita. Pro trhovce z Asie sloužila tzv. Čínská tržnice, kde se obchodovalo především s čajem. Areál byl dokonce vybaven vodovodem a kanalizací.\n\n19. století bylo pro nižněnovgorodský jarmark obdobím rozkvětu. Přijížděli sem kupci z Evropy i Asie, obchodovalo se zejména výrobky z bavlny, kožešin a hedvábí, s čajem a kovy. Výrazným impulzem bylo zavedení železnice z Moskvy (1862). V polovině 19. století přijíždělo za rok na trh okolo 200 tisíc lidí, přičemž samotné město mělo pouze něco přes 30 tisíc obyvatel. Areál se dále rozvíjel, roku 1880 byl dostavěn chrám svatého Alexandra Něvského, 1885 bylo zavedeno elektrické osvětlení, výstavba probíhala i na přilehlém břehu Volhy. V roce 1896 se zde konala největší v předrevolučním Rusku, Všeruská umělecko-průmyslová výstava, kterou jako reportér pražského německého deníku Politik navštívil tehdy i český spisovatel Vilém Mrštík. Své dojmy z výstavy popsal v knize \"Cesta do Ruska aneb Listy z Nižního Novgorodu\". V souvislosti s touto výstavbou došlo také k zavedení elektrické tramvaje v Nižném Novgorodu, která pochopitelně zajížděla i na jarmark.\n\nÚpadek jarmarku přišel s vypuknutím 1. světové války, největší pohromou pro něj však byl nový ekonomický systém zaváděný od roku 1918, který nepočítal se svobodným obchodem. Krátké oživení přišlo mezi lety 1922-1929 v souvislosti s NEP, avšak roku 1930 byl jarmark definitivně zrušen jako společensky nepřátelská instituce.\n\nVelké množství budov bylo zbouráno, zbytek začal sloužit jako obytné budovy (připomínající ovšem spíše slum než důstojné bydlení). Poslední rána pro historické objekty tržnice přišla v 70. letech 20. století, kdy v rámci rekonstrukce této části města byly odstraněny téměř všechny pozůstatky jarmarku. Zachovaly se pouze zmíněné dva chrámy a hlavní jarmareční dům, v níž byl zřízen obchod \"Dětský svět\".\n\nJiž roku 1990 byla zřízena akciová společnost Nižněnovgorodský jarmark, která začala spravovat hlavní jarmareční dům a přilehlé prostranství, zaujímající však pouhý zlomek rozlohy původního jarmarku. Nejedná se již také o klasické tržiště, ale spíše o výstavní centrum, které hostí nejrůznější výstavy, konference a kongresy.\n\nVe zbytku historického areálu Nižněnovgorodského jarmarku se nachází především bytové domy, několik obchodních center či Stadion Nižnij Novgorod.\n\nV roce 2018 byl zprovozněn úsek metra „Moskovskaja“–„Strelka“. Původně se v tomto úseku plánovala i stanice „Jarmarka“, která by měla být umístěna pod nábřežím Oky před hlavním jarmarečním domem. Ta však byla z projektu vypuštěna z finančních důvodů. Nicméně byla udělána nutná opatření k tomu, aby se stanice mohla přidat později, bude-li rozhodnuto o její stavbě.\n\nNa konci 80. let 19. století již původní klasicistní hlavní jarmareční dům nevyhovoval, bylo tedy rozhodnuto o jeho kompletní přestavbě. Architekti K. V. Trejman, A. I. von Gogen a A. G. Trambickij vypracovali projekt nové budovy ve stylu ruské architektury 17. století. Stavba byla dokončena roku 1890.\n\nPůvodně sloužila jako administrativní centrum jarmarku, které zahrnovalo ale i pobočku státní banky a obchodní pasáž v prvním poschodí.\n\nDnes se zde nachází konferenční sály, banka, hotel, restaurace a kavárny a obchodní pasáž. Původní interiéry jsou zachovány pouze částečně.\n"}
{"id": "1272573", "url": "https://cs.wikipedia.org/wiki?curid=1272573", "title": "Košinka", "text": "Košinka\n\nKošinka je usedlost v Praze 8-Libni v ulici Na Košince.\nVinice v místech Košinky je doložena již v 15. století. Byla složena ze tří vinic, od poloviny 18. století zvaných Košinka, Linkovská a Strakovská. Před rokem 1620 patřily tyto pozemky Pavlu Prčkovi, staroměstskému měšťanovi, který po bitvě na Bílé hoře odešel z Čech a jeho majetek byl zabaven.\n\nV Tereziánském katastru je u Košinky uveden majitel František Lorein a výměra polí 21 jiter a vinic 14 jiter. V polovině 19. století vlastnil usedlost Tomáš Loffler. V tomto století také byla postavena nad Košinkou kaplička na památku tragického úmrtí dcery jednoho z tehdejších majitelů.\n\nOd roku 1875 vlastnili usedlost s pozemky bratři Grabové, kteří zde vybudovali továrnu na voskování plátna a postavili honosnou rodinnou vilu jižně od původní usedlosti.\n\nZ Košinky se dochovaly pouze hospodářské budovy před vstupem do areálu továrny.\n\n\n\n"}
{"id": "1272574", "url": "https://cs.wikipedia.org/wiki?curid=1272574", "title": "William Christopher", "text": "William Christopher\n\nWilliam Christopher (20. října 1932, Evanston (Illinois) – 31. prosince 2016, Pasadena (Kalifornie) byl americký herec, nejvíce známý ze sitkomu Gomer Pyle, U.S.M.C. z let 1965 až 1968 a jako otec John Francis Patrick Mulcahy v televizním seriálu M*A*S*H z let 1972 až 1983 a jeho pokračování M*A*S*H – Co bylo potom z let 1983 až 1985).\n\nNarodil se v Evanstonu (Illinois), byl přímým potomkem Paula Revera. Mládí prožil v několika severních předměstích Chicaga, včetně Winnetka, kde navštěvoval \"New Trier High School\". Absolvoval \"Wesleyan University\" ve městě Middletown (Connecticut) v oboru drama se zaměřením na řeckou literaturu. Během studií se věnoval sportovnímu šermu, socceru a pěveckému sboru „Glee club“, byl zakládajícím členem bratrstva Sigma Chi. Se svou budoucí manželkou Barbarou měli rande naslepo. Vzali se v roce 1957 a pár adoptoval dva syny, Johna a Neda. Hercem je i jeho vnuk Gage.\n\nPřestěhoval do New Yorku a objevoval se v různých regionálních produkcích, později v řadě off-broadwayských produkcí. Jeho debut na Broadwayi přišel v britské revue \"Beyond the Fringe\", kde působil po boku Petera Cooka a Dudley Moora.\n\nOpustil New York a odešel do Hollywoodu, aby se pokusil získat práci v televizi, kde hostoval v několika dobře známých sériích, včetně \"The Andy Griffith Show\", \"Death Valley Days\", \"The Patty Duke Show\" a \"The Men from Shiloh\". Několikrát se objevil v sitkomu \"Hogan´s Heroes\", opakovaně hrál v \"Gomer Pyle, U.S.M.C.\" a \"That Girl\". V roce 1972 získal roli otce Mulcahy v televizním seriálu M*A*S*H, když herec, který byl poprvé obsazen role, George Morgan, byl nahrazen po vystoupení v pilotní epizodě. Bezprostředně po M*A*S*H pokračoval v roli v dvouletém pokračování M*A*S*H – Co bylo potom.\n\nV celovečerních filmech hrál v \"The Fortune Cookie\", \"The Private Navy of Sgt. O´Farrell\", \"The Shakiest Gun in the West\", \"With Six You Get Eggroll\" a \"Hearts of the West\". Měl role v televizních filmech včetně \"The Movie Maker\", \"The Perils of Pauline\" a \"For the Love of it\". \"With Six You Get Eggroll\" je významá pro fanoušky M*A*S*H, hrál zde s Jamie Farrem pět let před tím, než si spolu zahráli v seriálu.\n\nPoté, co získal pozornost za M*A*S*H, se objevil v různých jiných televizních seriálech, včetně \"Good Times\" (jako vojenský lékař J. J. Evans), To je vražda, napsala, a vícekrát hostoval v \"The Love Boat\". V roce 1998 hostoval v roli kněze v epizodě \"Mad About You\". Byl aktivní v divadle, včetně turné po Spojených státech v polovině 90.let s Farrem s hrou Neila Simona \"The Odd Couple\". V roce 2008–09 on cestoval s \"Church Basement Ladies\".\nChristopher, jehož syn Ned je autista, věnoval velkou část svého volného času \"National Autistic Society\", pracoval v sociální reklamě upozorňující na autismus. V roce 1985 se svojí manželkou Barbarou napsali „\"Mixed Blessings\"“, knihu o svých zkušenostech s výchovou Neda.\n\nZemřel ve svém domě v Pasadeně (Kalifornie) dne 31. prosince 2016. Podle jeho syna Johna 84letý herec zemřel v důsledku karcinomu malých buněk. Podle jeho newyorského agenta Roberta Malcolma mu byla diagnostikována rakovina asi o 18 měsíců dříve.\n\n"}
{"id": "1272575", "url": "https://cs.wikipedia.org/wiki?curid=1272575", "title": "Vodní slavobrána", "text": "Vodní slavobrána\n\nVodní slavobrána je používána pro oslavy v dopravě, dopravní prostředek se pohybuje pod tryskami vody, kterou stříkají hasicí vozy. V letectví vodní slavobrána doprovází v letectví přílety nových letadel nebo zavedení nových linek. \n\nSpolečnost anna.aero pravidelně vyhlašuje nejlepší vodní slavobrány v letectví.\n"}
{"id": "1272579", "url": "https://cs.wikipedia.org/wiki?curid=1272579", "title": "Hlavná os juhozápadného hrebeňa Ťažkého štítu", "text": "Hlavná os juhozápadného hrebeňa Ťažkého štítu\n\nHlavná os juhozápadného hrebeňa Ťažkého štítu ( ) je boční hřeben ve slovenské části Vysokých Tater. Od hlavního tatranského hřebene se odděluje v Ťažkém štítu a směřuje k jihozápadu, kde klesá do Mengusovské doliny. Hřeben odděluje Dolinu Žabích plies a její horní patro Kotlinku pod Váhou na severozápadě a Zlomiskovou dolinu a její odnož Dračiu dolinku na jihovýchodě.\n\nV celém hřebeni nejsou v současné době žádné značené trasy, takže oblast je dle pravidel TANAPu pro turisty nepřístupná.\n\n\n"}
{"id": "1272580", "url": "https://cs.wikipedia.org/wiki?curid=1272580", "title": "Martin Čulen", "text": "Martin Čulen\n\nMartin Čulen ( 31. květen 1823, Brodské – 24. leden 1894, Čaka) byl slovenský pedagog a matematik.\n\nStudoval na gymnáziích ve Skalici a v Bratislavě, filozofické ročníky absolvoval v Trnavě a teologii na Pázmáneu ve Vídni, kde založil slovanskou knihovnu. Během revoluce v roce 1848 na něj byl vydán zatykač. Uprchl do Prahy, kde se zúčastnil Slovanského sjezdu.\n\nSvou dráhu začal jako kaplan v Majcichově a ve Velkých Levárech, brzy se však stal středoškolským učitelem. Působil na gymnáziích v Banské Bystrici (1851–1856, jako profesor matematicky a fyziky), Bratislavě (1856–1859), jako ředitel v Satu Mare (Rumunsko, 1859–1861) a ve stejné funkci opět v Banské Bystrici (1862–1867). Roku 1867 po obvinění z panslavismu ho přeložili do Levoče a o rok později penzionovali. V té době už pracoval na přípravách otevření slovenského gymnázia v Klášteře pod Znievom, sestavil jeho moderní učební plán a během existence školy v letech 1869–1874 byl jejím ředitelem. Po násilném zavření gymnázia působil jako farář v Čake. Byl aktivním účastníkem slovenského národního hnutí, spoluzakladatelem Matice slovenské, členem jejího připravovaného matematicko-přírodovědného vědeckého oboru. Zemřel 24. ledna 1894 v Čake. Zde je vedle římskokatolické fary pamětní busta.\n\nKromě svých publicistických aktivit byl autorem dvou matematických učebnic. První vydal ještě v češtině (Vídeň, 1854), druhá však vešla do dějin jako první slovenská středoškolská učebnice matematiky s názvem: \"Počtoveda čili arithmetika pre I., II. a III. triedu nižšieho gymnasia, pre nižšie reálky a obecný život\" (Banská Bystrica 1866, tiskem Fr. X. Škarnicla Synov. v Skalici). Předlohou Čulenova díl byly učebnice F. Močnika, mimořádně rozšířené v celé monarchii.\n\n"}
{"id": "1272582", "url": "https://cs.wikipedia.org/wiki?curid=1272582", "title": "Zboj", "text": "Zboj\n\nZboj je obec na východním slovensku v okrese Snina. První písemná zmínka pochází z roku 1567.\n\nDřevněný chrám z roku 1706 byl v roce 1966 převezen do skanzenu v Bardejově.\n\nStředem obce protéká Zbojský potok.\n\nJižně od obce se vyvěrá minerální pramen V rokline.\n\n\n"}
{"id": "1272583", "url": "https://cs.wikipedia.org/wiki?curid=1272583", "title": "McLaren MCL32", "text": "McLaren MCL32\n\nMcLaren MCL32 je vůz formule 1 týmu McLaren Honda Formula 1 Team který odpovídá novým technickým regulím pro rok 2017. Vozidlo v této sezóně pilotuje mistr světa z let 2005 a 2006 Španěl Fernando Alonso a kolegu mu dělá nováček Belgičan Stoffel Vandoorne kteří jsou doplněni rezervním jezdcem Britem Jensonem Buttonem. Button nahradil Alonsa při závodě v Monaku, protože Alonso se účastnil závodu 500 mil Indianapolis.\nVůz je poháněn v pořadí třetím motorem od návratu Hondy do formule 1 - pohonnou jednotkou RA617H. Jedná se o první vůz McLarenu bez předpony \"MP4\" v názvu od vozu McLaren M30. Tato změna byla způsobena odchodem Rona Dennise z týmu.\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "1272584", "url": "https://cs.wikipedia.org/wiki?curid=1272584", "title": "Seznam dílů seriálu Fargo", "text": "Seznam dílů seriálu Fargo\n\nToto je seznam dílů seriálu \"Fargo\". Americký černohumorný kriminální televizní seriál \"Fargo\" měl premiéru na americké stanici FX.\n\n<onlyinclude></onlyinclude>\n\nBylo oznámeno, že seriál získá čtvrtou řadu s plánovanou premiérou v roce 2019.\n\n"}
{"id": "1272587", "url": "https://cs.wikipedia.org/wiki?curid=1272587", "title": "Kostel svatého Mikuláše (Úvalno)", "text": "Kostel svatého Mikuláše (Úvalno)\n\nKostel svatého Mikuláše v obci Úvalno (okres Bruntál) je farní kostel postaven v druhé polovině 14. století a kulturní památka České republiky.\n\nPrvní zmínky o obci Úvalno pocházejí z roku 1238. Gotický kostel byl postaven v druhé polovině 14. století a barokně upraven v roce 1762. V letech 2007–2008 byla rekonstruována kostelní věž a vyměněná kostelní báň. Opravu zajistila firma H & B Real, a. s., Vsetín, za nabídnutou částku 1 920 601 Kč (včetně DPH).\n\nKolem hřbitova byla postavena kamenná hřbitovní zeď.\n\nKostel patří pod Děkanát Krnov.\n\nJednolodní stavba s gotickým zděným jádrem polygonálním kněžištěm. K lodi přistavěná sakristie, předsíň a depozitář. Osově k průčelí se přimyká hranolová věž. Kostel barokně upraven v roce 1762.\n\nLoď je zaklenuta dvěma poli křížové klenby, kněžiště je zaklenuto hruškovou klenbou.\n\nVe věži byl zavěšen zvon o váze 554 kg, který byl ulit v roce 1415, původně byl na hradě Šelenburg. Zvon nesl nápis:\"Jesus nazarenus rex Judeorum.\" Zvon byl rekvírován v roce 1916. Byl to nejstarší zvon na Krnovsku. Druhý zvon vážil 431 kg, byl ulit v roce 1602 zvonařem Jakobem Getzem. Zvon byl rekvírován v roce 1916. Při vagónování byl zcizen a ukryt. Po ukončení války byl znovu zavěšen do věže. V roce 1942 byl rekvírován. Malý zvon sv. Barbora byl zavěšen v roce 1919 a byl ulit z ocelolitiny firmou Manoušek v Brně. V roce 1928 byly zavěšeny dva zvony, které ulila zvonařská firma Herold v Chomutově. Zvon sv. Josef měl váhu 175 kg a nesl nápis: \"Pořízen dobročinnou sbírkou obyvatel Úvalna\". Druhý zvon vážil 430 kg a byl v roce 1942 rekvírován. V kostelní věži se nachází hodinový stroj z konce 19. století. \n\nU hřbitovní vstupní brány se nachází empírová socha Panny Marie a krucifix, na hřbitově je secesní plastika \"Truchlící žena\".\n\nKolem kostela vedou cyklostezky 6159, 6165 a 6166.\n\n"}
{"id": "1272590", "url": "https://cs.wikipedia.org/wiki?curid=1272590", "title": "Project Euler", "text": "Project Euler\n\nProject Euler \"(pojmenované podle Leonarda Eulera)\" je webová stránka věnující se výpočetním problémům, které jsou řešitelné pomocí počítačových programů. Projekt přitahuje zájemce o matematiku a programování. Cílem projektu je nabízet sadu problémů na které řešitelé vymýšlí algoritmy k vyřešení. Po vyřešení problému je možné ověřit výsledek přímo na stránkách projektu. Po kontrole správnosti odpovědi je zobrazeno fórum dělené podle jednotlivých problémů. Do fóra mají přístup jen úspěšní řešitelé.\n\nV březnu 2017 měl projekt více než 680 000 uživatelů jenž vyřešili nejméně 1 z problémů. Do projektu se podle statistik zapojili lidé více než z 200 zemí. K dispozici bylo necelých 600 problémů.\n\n"}
{"id": "1272600", "url": "https://cs.wikipedia.org/wiki?curid=1272600", "title": "Pinerolo", "text": "Pinerolo\n\nPinerolo (piemontsky \"Pinareul\", \"Pignerol\") je město v italském regionu Piemont. Má asi 35 000 obyvatel a leží na úpatí Alp necelých 40 km jihozápadně od Turína na říčce Lemina.\n\nV roce 981 je poprvé připomínána osada pod názvem \"Pinarolium\" (od slova \"pineta\", borovice), kterou udělil Ota II. turínským biskupům. Její význam byl dán polohou na cestě přes údolí Val Chisone k průsmyku Montgenèvre, ve středověku byla hlavním sídlem rodu Acaia. Francouzi okupovali Pinerolo v letech 1536–74, 1631–96 a 1801–14, v místní pevnosti byl vězněn muž se železnou maskou, zemřel zde exministr Nicolas Fouquet. Od roku 1748 je město sídlem biskupa.\n\nFrancouzská nadvláda zanechala odraz na místní architektuře, Edmondo de Amicis nazval Pinerolo „piemontským Nice“. Významnou památkou je katedrála svatého Donáta z 11. století. Ve městě se nachází muzeum kavalérie, muzeum pravěkého umění a církevní muzeum. Hlavními zaměstnavateli jsou firmy PMT Italia (papírenský průmysl), Corcos (strojírenství) a Galup (výroba cukrovinek).\n\nMístní stadion Pinerolo Palaghiaccio hostil soutěže v curlingu na olympiádě 2006.\n\nVystěhovalci z Pinerola založili v Montevideu čtvrť, která dostala pošpanělštěný název Peñarol. Vznikl v ní známý fotbalový klub CA Peñarol.\n\nAbbadia Alpina, Ainana, Avaro/Tron, Bacchiasso, Batur, Baudenasca, Biscornetto, Borgata Colombaio, Borgata Orba, C.E.P., Cascina della Cappella, Cascina Ghiotta, Cascina Gili, Cascina Nuova, Cascina Pol, Case Bianche, Case Nuove, Colletto, Gerbido di Costagrande, Gerbido di Riva, Graniera, Losani, Motta Grossa, Pascaretto, Riauna, Riva, Rubiani, Salera, San Martino, Stazione di Riva, Talucco, Villa Motta Rasini\n\n"}
{"id": "1272603", "url": "https://cs.wikipedia.org/wiki?curid=1272603", "title": "Jan Hachran", "text": "Jan Hachran\n\nJan Hachran (7. prosince 1994 Ústí nad Labem) je český umělec a výtvarník zabývající se sítotiskem, tvorbou vlastních šperků a návrhy výrobků ze skla. U svých děl používá neologický umělecký směr magický ornamentalismus.\n\nStudent medicíny zabývající se evropskou esoterickou tradicí.\n\nÚčastník výstav vlastních děl.\n"}
{"id": "1272605", "url": "https://cs.wikipedia.org/wiki?curid=1272605", "title": "Upytė (okres Panevėžys)", "text": "Upytė (okres Panevėžys)\n\nUpytė je malá vesnice na severu Litvy v Panevėžyském kraji. Nachází se 12 km jihozápadně od krajského města Panevėžys, při silnici č. 195 (Panevėžys, Krekenava - Kėdainiai). Ves Upytė leží na levém (východním) břehu potoka Vešeta. Na severozápadním okraji vsi se do něj vlévá (zleva) bezejmenný potok, na kterém je (na severním okraji vsi) rybník (plocha 1,5 ha, délka 330 m, délka břežní linie asi 800 m.). Na západ od rybníka je místní hřbitov a při jeho západní okraji je dřevěný katolický kostel Svatého Karla Boromėje (lit.: Šventojo Karolio Boromėjaus bažnyčia). Jde o lidovou stavbu s rysy neobaroka. Na jejím místě byl před rokem 1595 evangelický (reformovaných evangelíků) kostel, který však zchátral po roce 1665, po smrti posledního člena rodu, nesoucího příjmení Čičinskas. Dále na jeho místě byla již katolická kaple, kde byla v roce 1742 liturgická slavnost k svátku Svatého Karla Boromėje (lit.: atlaidai), její průběh je podobný, jako při slavnosti Těla a Krve Páně (lit.: Devintinės). V kostele je od roku 1849 vedena matrika. Kostel v současné podobě postavil společně s věřícími kazatel Felicijonas Bytautas v roce 1878. V kostele jsou 8-rejstříkové varhany. Na jihozápadním okraji vsi je základní škola Antana Belazara, při které je též muzeum a loutkové divadlo. V ulici Ėriškių je veřejná knihovna a pošta.\n\nJméno \"Upytė\" v litevštině vzniklo jako zdrobnělina od slova \"upė\", což znamená řeka.\n\nVesnice je poprvé zmíněna v roce 1254. Nacházel se zde dřevěný hrad, který sloužil jako poslední obrana proti nájezdům příslušníků livonského řádu. Mezi roky 1353-1379 pomohl odrazit deset takových útoků. Během 15. století došlo k úpravám a rozšíření hradu, v 17. století však mělo dojít k jeho opuštění a následnému zničení. Zbytky hradu byly zachovány ještě v 18. století (hradiště Čičinsko kalnas).\n\nUpytė bylo hlavním městem Upytėského regionu (\"Upytės žemė\") v Litevském velkoknížectví.\n"}
{"id": "1272607", "url": "https://cs.wikipedia.org/wiki?curid=1272607", "title": "Sylvanus Nimely", "text": "Sylvanus Nimely\n\nSylvanus Nimely (* 4. září 1998, Monrovia, Libérie) je liberijský fotbalový útočník a reprezentant, od roku 2017 hráč ruského klubu FK Spartak Moskva.\n\nJeho bratrem je fotbalista Alex Nimely.\n\n\nNimely hrál v Libérii fotbal v týmu Monrovia Club Breweries. V roce 2014 ve svých 16 letech odešel do Evropy do českého klubu MFK Karviná. V Karviné však nemohl dle regulí FIFA hrát žádný mistrovský zápas až do svých 18 let. Po dosažení plnoletosti už nastupoval za dorost a juniorku, v A-týmu absolvoval debut 30. listopadu 2016 v osmifinálovém utkání českého poháru proti Dukle Praha (2:2 po prodloužení, na penalty výhra Karviné 4:2).\n\n23. února 2017 přestoupil z Karviné do ruského klubu FK Spartak Moskva.\n\nV liberijském reprezentačním A-mužstvu debutoval 7. září 2013 ve svých 15 letech v kvalifikačním zápase na stadionu Estádio Nacional da Tundavala v Lubangu proti týmu Angoly (porážka 1:4, FIFA později připsala Angole kontumační vítězství 3:0 pro neoprávněné nasazení hráče Libérie Nathaniela Shermana).\n\n"}
{"id": "1272608", "url": "https://cs.wikipedia.org/wiki?curid=1272608", "title": "Dynamos FC", "text": "Dynamos FC\n\nDynamos FC je fotbalový klub z Harare, hlavního města Zimbabwe. Klubové barvy jsou modrá a bílá. Založil ho v roce 1963 ve čtvrti Mbare Sam Dauya spojením klubů Salisbury City a Salisbury United jako reprezentaci černošského obyvatelstva města. Získal šest titulů mistra Rhodesie (1963, 1965, 1966, 1970, 1976 a 1978) a šestnáct titulů mistra Zimbabawe (1980, 1981, 1982, 1983, 1985, 1986, 1989, 1991, 1994, 1995, 1997, 2007, 2011, 2012, 2013 a 2014). Sedmkrát vyhrál Zimbabwský fotbalový pohár (1985, 1988, 1989, 1996, 2007, 2011 a 2012). Je nejlepším zimbabwským klubem v Lize mistrů CAF, kde hrál finále v roce 1998 a semifinále v roce 2008.\n\n"}
{"id": "1272610", "url": "https://cs.wikipedia.org/wiki?curid=1272610", "title": "Izmir Smajlaj", "text": "Izmir Smajlaj\n\nIzmir Smajlaj (* 29. března 1993, Skadar) je albánský atlet, který se specializuje na skok daleký. Je halovým mistrem Evropy z roku 2017.\n\nNa světovém šampionátu v roce 2013 i na mistrovství Evropy o rok později nepostoupil v soutěži dálkařů z kvalifikace. Na mistrovství Evropy v Amsterdamu v roce 2016 skončil devátý. Největším úspěchem pro něj se zatím stal titul halového mistra Evropy ve skoku dalekém v roce 2017 v osobním rekordu 808 cm.\n\n\n"}
{"id": "1272612", "url": "https://cs.wikipedia.org/wiki?curid=1272612", "title": "József Csatári", "text": "József Csatári\n\nJózsef Csatári (* 17. prosince 1943 Budapešť, Maďarsko) je bývalý maďarský zápasník reprezentující v obou stylech. Je dvojnásobným bronzovým olympijským medailistou, držitelem dvou stříbrných z mistrovství světa a stříbrné a bronzové medaile z mistrovství Evropy.\n\n"}
{"id": "1272613", "url": "https://cs.wikipedia.org/wiki?curid=1272613", "title": "Tyrone Mings", "text": "Tyrone Mings\n\nTyrone Deon Mings (* 13. března 1993, Bath, Anglie, Spojené království) je anglický fotbalový obránce, od léta 2015 hráč klubu Aston Villa. Hraje na postu stopera (středního obránce), alternativně na levé straně obrany.\n\n\n"}
{"id": "1272664", "url": "https://cs.wikipedia.org/wiki?curid=1272664", "title": "Mirzá Ghálib", "text": "Mirzá Ghálib\n\nMirzá Ghálib (urdsky: مرزا غاؔلب; hindsky: मिर्ज़ा ग़ालिब) známý též jako Mirzá Asadulláh Chán (27. prosinec 1796, Ágra, Indie - 15. únor 1869, Dillí) byl indický lyrický básník a prozaik píšící urdsky a persky.\n\nVyrůstal v bohaté šlechtické rodině. Byl synem důstojníka. Když měl Ghálib pět roků, jeho otec zahynul v boji a péči o něj přebral jeho strýc, který však taktéž brzo zemřel. V té době bylo Ghálibovi osm roků. Po této události se odstěhoval do Dillí. Tam se stal, krom jiného, i vychovatelem mughalského prince.\n\nTvořil hlavně gazely, jejichž námětem byla indická národní revoluce či každodenní život. V jeho verších se vyskytovaly perské výrazy a tradiční ozdoby. Založil nový styl psaní, který byl oproti tehdejšímu ornamentálnějšímu stylu výrazně jednodušší. Česky vyšel roku 1972 výbor z jeho básní pod názvem \"Rukojmí lásky\".\n"}
{"id": "1272670", "url": "https://cs.wikipedia.org/wiki?curid=1272670", "title": "Kristin Gierischová", "text": "Kristin Gierischová\n\nKristin Gierischová (* 20. srpna 1990 Zwickau) je německá atletka, halová mistryně Evropy v trojskoku z roku 2017.\n\nNa mistrovství Evropy v roce 2014 skončila v soutěži trojskokanek devátá. V následující sezóně se na halovém mistrovství Evropy v této disciplíně umístila čtvrtá, na světovém šampionátu v Pekingu devátá. V roce 2016 vybojovala stříbrnou medaili na halovém mistrovství světa v Portlandu. Největším úspěchem je pro ni titul halové mistryně Evropy v trojskoku v roce 2017. Na světovém šampionátu v Londýně ve stejné sezóně skončila v soutěži trojskokanek pátá.\n\n"}
{"id": "1272671", "url": "https://cs.wikipedia.org/wiki?curid=1272671", "title": "Mount Wilson (Colorado)", "text": "Mount Wilson (Colorado)\n\nMount Wilson je druhá nejvyšší hora pohoří San Juan Mountains.\nLeží na jihozápadě Colorada, v Dolores County. Je součástí Jižních Skalnatých hor. Mount Wilson je čtrnáctou nejvyšší horou Skalnatých hor a dvacátou devátou nejvyšší horou Spojených států.\n\nHora má další dva vrcholy - \"Mount Wilson-South Peak\" (4 301 m) a \"Mount Wilson-West Peak\" (4 298 m). V blízkosti hlavního vrcholu se nachází čtyři menší ledovce. Jsou tak nejjižněji položenými ledovci Skalnatých hor. Mount Wilson je tvořený třetihorními magmatickými intruzivními horninami.\n"}
{"id": "1272678", "url": "https://cs.wikipedia.org/wiki?curid=1272678", "title": "Identifikační karta", "text": "Identifikační karta\n\nIdentifikační karta (ID karta) identifikuje svého držitele i vydavatele a může obsahovat data požadovaná jako vstup pro předpokládané používání karty a \npro související transakce .\n\n\n\n\natp.)\n\nzáznamy)\n\n\n\n"}
{"id": "1272681", "url": "https://cs.wikipedia.org/wiki?curid=1272681", "title": "Osvobození Vranje (1878)", "text": "Osvobození Vranje (1878)\n\nOsvobození Vranje v roce 1878 od turecké nadvlády představuje jednu ze závěrečných etap odchodu Turků z prostoru dnešního Balkánu, známého v dané době též jako Evropské Turecko. Po začátku druhé srbsko-turecké války zahájila srbská armáda ofenzívu na své jižní hranici s cílem obsadit co největší část území dnešního jižního Srbska. Po bitvě na Grdelici se armádě podařilo vstoupit do Masurického údolí, a cesta k Vranje tak byla otevřená. Těsně před osvobozením vypuklo i povstání pravoslavného srbského území na oblastech, které byly pod tureckou správou. \n\nSrbské armádě velel generál Jovan Belimarković. Před osvobozením se armáda nacházela na pravém břehu řeky Jižní Morava. Osmanská vojska se nacházela pod velením generála Asafa-paši na levém břehu. Dne 26. ledna 1878 byl útok zahájen přesunem srbského vojska na druhou stranu řeky. Střety kulminovaly dne 31. ledna. V bitvě bojovalo na 22 tisíc vojáků. Skončila vítězstvím srbské armády a uloupením značného množství vybavení armády osmanské. Turečtí vojáci se po prohrané bitvě stáhli směrem k městům Preševo a Bujanovac. \n\nNedlouho po bitvě byla podepsána Sanstefanská smlouva, která předvídala značné územní zisky nedalekému Bulharsku. Obyvatelé Vranje proto apelovali na knížete Milana Obrenoviće, aby armádu z města nestahoval, a Vranje tak nebylo přičleněno k Bulharsku. Po Berlínském kongresu však vzaly původní plány na rozšíření bulharského území za své a Vranje tak zůstalo součástí srbského území. \n"}
{"id": "1272684", "url": "https://cs.wikipedia.org/wiki?curid=1272684", "title": "Giovanni Agnelli", "text": "Giovanni Agnelli\n\nGiovanni Agnelli (13. srpna 1866, Villar Perosa – 16. prosince 1945, Turín) byl italský podnikatel, který v roce 1899 založil v Turíně automobilku Fiat. Byl též aktivním politikem.\nStudoval na Collegio San Giuseppe v Turíně a poté se vrhl na vojenskou kariéru. Roku 1893 ji ukončil a vrátil se do rodné obce Villar Perosa, kde se o dva roky později stal starostou (i jeho otec jím byl) a tuto funkci držel až do své smrti. \n\nV roce 1898 se seznámil s hrabětem Emanuelem Cacheranem z Bricherasia, který hledal investora pro zamýšlenou výrobu motorových vozů. O rok později, 11. července 1899, společně založili firmu \"Fabbrica Italiana di Automobili Torino\". O rok později se Agnelli stal generálním ředitelem. Když Fiat vstoupil na milánskou burzu, Agnelli koupil všechny akcie. V roce 1920 se tak stal předsedou představenstva a jediným majitelem. \n\nZa první světové války začal Agnelli spolupracovat s finančníkem Riccardo Gualinem. Založili spolu v USA dvě firmy přepravující americkou pomoc do Evropy. Obě firmy s koncem války padly, ale vydělaly oběma obchodníkům velké peníze. Po válce se tak Fiat stal ze třicáté největší italské firmy třetí největší a s pomocí vydělaných peněz se oba obchodníci pokusili ovládnout též banku Credito Italiano. To se jim nepodařilo, ale byli aspoň zvoleni do představenstva. Agnelli se rovněž stal viceprezidentem Gualinovy firmy SNIA, která se zaobírala výrobou umělých vláken. Spolu též získali třetinu ve společnosti Alfredo Frassati, vydavateli deníku \"La Stampa\". Agnelli se zapojil i do politiky, podporoval fašistické hnutí Benita Mussoliniho, který ho za to v roce 1923 jmenoval senátorem. \n\nV roce 1926 se Agnelli a Gualino rozešli, když Agnelli nesouhlasil s Gualiniho investicí do francouzských automobilek.\n\nAgnelli byl hlavním konstruktérem italského válečného průmyslu za druhé světové války. V dubnu 1945 ho revolucionáři sesadili z vedení firmy Fiat a on krátce na to zemřel. Rodina Agnelliů firmu znovu ovládla až roku 1966. \n"}
{"id": "1272694", "url": "https://cs.wikipedia.org/wiki?curid=1272694", "title": "Rafie", "text": "Rafie\n\nRafie (\"Raphia\") je rod palem, zahrnující 20 druhů. Je rozšířen zejména v rovníkové Africe, v menší míře a zřejmě druhotně i v tropické Americe a na Madagaskaru. Jsou to mohutné palmy s velkými zpeřenými listy. Kmen je přímý nebo krátký a podzemní, u některých druhů ostnitý. Květy jsou jednopohlavné, s trojčetným kalichem a korunou. Plody jsou poměrně velké, eliptické, s povrchem pokrytým šupinami a bez tvrdé pecky.\n\nRafie mají značný význam zejména pro místní obyvatelstvo. Jejich využití je poměrně mnohostranné. Jsou zdrojem vláken, slouží jako stavební materiál a ke krytí střech a podobně. Nejvýznamnějším druhem je \"Raphia farinifera\". Druh \"Raphia regalis\" je znám nejdelšími listy v rostlinné říši, které dosahují délky až 25 metrů.\n\nRafie jsou masivní, jednodomé, otrněné palmy s přímým nebo zkráceným a podzemním kmenem. Kmeny jsou solitérní nebo svazčité, alespoň částečně pokryté vytrvalými odumřelými listy a obsahují měkkou dřeň. U některých druhů jsou na uzlinách kmene ostny kořenového původu. U bahenních druhů bývají vyvinuty dýchací kořeny (pneumatofory). Listy jsou mohutné, zpeřené. Postranní lístky jsou četné, úzké, jednoduše přeložené, na vřeteni listu pravidelně nahloučené do skupin. Často jsou na rubu bělavé a na okraji s krátkými ostny.\n\nRafie vykvétají po dosažení zralosti a po dozrání plodů odumírají podobně jako talipot. Květenství jsou oboupohlavná, krátce stopkatá, větvená do 2. řádu a vyrůstající současně z úžlabí několika vnějších listů. Jsou buď ukrytá mezi listy nebo vyčnívající nad korunu a skládající rozměrné složené květenství. Květy jsou jednopohlavné. Kalich je trubkovitý, zakončený 3 laloky. Koruna je přinejmenším na bázi trubkovitá, trojčetná.\n\nSamčí květy obsahují 6 až 30 tyčinek s úzce vřetenovitými nitkami přirostlými k bázi koruny a někdy srostlými do dužnaté trubičky. V samičích květech je gyneceum složené ze 3 plodolistů s nekompletně oddělenými komůrkami. Čnělka je krátká, zakončená trojlaločnou bliznou.\n\nPlody jsou zpravidla velké, eliptické, jednosemenné, na povrchu pokryté střechovitými šupinami. Mezokarp je tlustý, moučnatý a olejnatý, endokarp není diferencován.\n\nRod rafie zahrnuje 20 druhů. Převážná většina druhů se vyskytuje v subsaharské Africe, a to zejména ve vlhkých oblastech okolo rovníku. Druh \"Raphia taedigera\" se vyskytuje v tropické Africe v oblasti Guinejského zálivu a jako jediný druh rodu i v tropické Americe (od Nikaraguy po severní Brazílii). Na to, zda se v Americe jedná o původní výskyt, není jednoznačný názor. \"Raphia farinifera\" roste ve východní tropické Africe a rovněž na Madagaskaru, kam byla zřejmě zavlečena.\n\nVětšina druhů roste na bahnitých, podmáčených půdách. Druh \"Raphia regalis\" roste na horských svazích jako součást tropického deštného lesa.\n\nRod \"Raphia\" je v rámci taxonomie palem řazen do podčeledi \"Calamoideae\", tribu \"Lepidocaryeae\" a samostatného subtribu \"Raphiinae\". Sesterskou větví je subtribus \"Mauritiinae\", zahrnující rody \"Mauritia\", \"Mauritiella\" a \"Lepidocaryum\".\n\n\"Raphia regalis\" má nejdelší listy v rostlinné říši. Jejich délka dosahuje i s řapíkem až 25 metrů.\n\nRafie mají velký ekonomický význam zejména pro místní obyvatelstvo. V některých afrických zemích jsou pěstovány na plantážích.\n\nZ mladých listů a listových pochev se získávají vlákna s poměrně širokým využitím. Používají se ve tkalcovství, košařství a k výrobě provazů. Z Afriky je tento materiál i vyvážen. V Evropě je tzv. rafiové lýko oblíbené zejména k vyvazování roubů při roubování. Řapíky četných druhů slouží jako náhrada bambusu při stavbě domů a v truhlářství, listy jsou využívány jako střešní krytina.\n\nZ nařízlého růstového vrcholu se získává sladká šťáva, která je zkvašována na palmové víno. Z plodů některých druhů se získává palmový olej. Semena některých druhů a růstové vrcholy (palmové zelí) slouží jako potrava. Plody jsou někdy používány jako jed k lovu ryb (barbasko).\n\n\"Raphia farinifera\" je v tropech celkem zřídka pěstována jako okrasná palma. Je to robustní druh s dlouhými listy. Z povrchu jeho listů se získává vosk k výrobě kožních krémů, leštících vosků a svíček.\n\n"}
{"id": "1272701", "url": "https://cs.wikipedia.org/wiki?curid=1272701", "title": "Kargopol", "text": "Kargopol\n\nKargopol () je město v Archangelské oblasti v Ruské federaci. Při sčítání lidu v roce 2010 měl přes deset tisíc obyvatel.\n\nKargopol leží na levém, západním břehu Oněgy jen několik kilometrů pod jejím výtokem z jezera Lača. Od Archangelsku, správního střediska oblasti, je vzdálen přibližně 350 kilometrů na jihozápad, blízko hranice s Vologdskou oblastí a Karelskou republikou. Nejbližší jiné město je Ňandoma přibližně sedmdesát kilometrů východně.\n\nPrvní nepřímá zmínka je z roku 1378 a první přímá z roku 1447, kdy se sem uchýlil Dmitrij Jurjevič Šemjaka, který bojoval o moskevský trůn s Vasilijem II. V té době spadal Kargopol nejčastěji pod Novgorodskou republiku, trvale se stal součástí Moskevského knížectví až od roku 1478 za Ivana III.\n\nV roce 1608 byl v Kargopolu popraven Ivan Bolotnikov, vůdce velkého povstání v období smuty.\n\nOficiálně se stal Kargopol městem až roku 1776.\n\n"}
{"id": "1272702", "url": "https://cs.wikipedia.org/wiki?curid=1272702", "title": "Kelerka", "text": "Kelerka\n\nKelerka je zaniklá usedlost v Praze 9-Proseku, na rohu ulic Prosecká a Nad Kelerkou.\n\nVinice Kelerka se nacházela v severovýchodní části Libně na hranici s Prosekem, nad Jetelkou a Pečovou. Existovala zde již v 15. století a pramenil na ní stejnojmenný pramen. Vlastní usedlost tvořila pouze jedna budova na půdorysu písmene L.\n\nV Tereziánském katastru je zapsána Alžběta z Ramhofenu jako majitelka polí a vinic. V první polovině 19. století držel pozemky Tomáš Štětka, na konci 19. století Anna a Josef Vlasákovi.\n\nKelerka zanikla někdy v 1. polovině 20. století, na jejím místě se nachází novostavba.\n\n\n"}
{"id": "1272704", "url": "https://cs.wikipedia.org/wiki?curid=1272704", "title": "Pillars of Eternity II: Deadfire", "text": "Pillars of Eternity II: Deadfire\n\nPillars of Eternity II: Deadfire je izometrická RPG videohra vyvinutá společností Obsidian Entertainment. Jedná se o pokračování v roce 2015 vydaných \"Pillars of Eternity\". Hra vyšla 8. května 2018 pro operační systémy Linux, macOS a Windows. K oznámení došlo se spuštěním crowdfundingové kampaně na platformě Fig v lednu 2017. Cílové částky dosáhla kampaň během jednoho dne.\n\n\"Deadfire\" je přímým pokračováním \"Pillars of Eternity\", odehrávajících se ve světě Eora. Hráč zastane roli tzv. \"Watchera\", jedince se schopností nahlédnout do duše jiných lidí a číst jejich vzpomínky z tohoto nebo minulých životů. Eothas, bůh světla a znovuzrození, který byl údajně mrtev, se probouzí pod hrdinovou pevností Caed Nua. Eothas pevnost zničí a zanechává hrdinu na pokraji smrti. Hrdina cestuje do souostroví Deadfire Archipelago vystopovat Eothase a nalézt odpovědi.\n\nHra byla vyvinuta společností Obsidian Entertainment, tvůrci původních \"Pillars of Eternity\". V květnu 2016 ředitel Obsidian Entertainment Feargus Urquhart oznámil, že hra začala být vyvíjena. Stejně jako u předešlého dílu se tvůrci rozhodli pro financování pomocí crowdfundingové kampaně. Kampaň byla zahájena 26. ledna 2017 na platforma Fig s finančním cílem 1,1 milionů dolarů. Finančního cíle bylo dosaženo během 23 hodin, a do konce kampaně byla překonána částka 4,4 milionu dolarů. Vydání Deadfire je naplánováno na první kvartál roku 2018 pro počítače s operačními systémy Linux, macOS a Windows.\n"}
{"id": "1272705", "url": "https://cs.wikipedia.org/wiki?curid=1272705", "title": "Radnice v Altkirchu", "text": "Radnice v Altkirchu\n\nRadnice v Altkirchu je barokní stavba ve francouzském městě Altkirch. Stojí na Náměstí republiky a byla postavena na konci 18. století. Mezi historické památky byla zařazena v roce 1937.\n\nBudova má dvě patra a na střeše malou věžičku. Fasáda je ukončena trojúhelníkovým štítem se znakem města. Nad hlavním vchodem je balkon podpíraný konzolemi se lvy. Radnice je majetkem města.\n"}
{"id": "1272709", "url": "https://cs.wikipedia.org/wiki?curid=1272709", "title": "Ottawa Redblacks", "text": "Ottawa Redblacks\n\nOttawa Redblacks je profesionální tým kanadského fotbalu, který byl založen v roce 2010 jako nástupce týmu Ottawa Renegades. Tým hraje ve východní divizi Canadian Football League. Redblack jsou nejmladším týmem v lize. Domácím stadionem týmu je TD Place stadium. V roce 2016 vyhrál svůj první Grey Cup.\n\n"}
{"id": "1272710", "url": "https://cs.wikipedia.org/wiki?curid=1272710", "title": "Vargač", "text": "Vargač\n\nVargač je přestavěný hrad na východním okraji města Dobříš. Stojí na ostrožně nad Huťským rybníkem poblíž dobříšského zámku. Postaven byl za vlády krále Jana Lucemburského, ale dochovaná podoba pochází z velmi výrazné přestavby po požáru v roce 1720. Od roku 1965 je chráněn jako kulturní památka.\n\nZakladatelem hradu byl pravděpodobně markrabě Karel v pozdním období vlády krále Jana Lucemburského. Potřeby hradu zajišťovala soustava služebných manství, ke kterým patřil dvůr se mlýnem v Tisovicích, další tři manství se nacházely v Dobříši a jiné byly v Dubenci, Druhlicích, Úběnicích a jinde. Karel IV. a zvláště Václav IV., který byl velikým milovníkem lovu, bývali na dobříšském hrádku často.\n\nKrálovským majetkem hrad zůstal až do husitských válek, kdy ho král Zikmund Lucemburský v roce 1422 zastavil Bedřichovi a Hanušovi z Kolovrat. Dalším držitelem se stal stejnojmenný syn Hanuše z Kolovrat, kterého však král Jiří z Poděbrad vyplatil a panství převedl na své syny Bočka, Viktorína, Jindřicha a Hynka. Po roce 1472 se hrad po dvacet let v písemných pramenech neobjevuje. Někdy v té době ho získal Jindřich ze Švamberka na Zvíkově, který ho roku 1491 přenechal Děpoltovi z Lobkovic za polovinu Kestřan, 750 kop grošů a další majetek. Děpolt poté vedl řadu soudních pří s okolními vladyky, kteří se hlásili ke svým starým právům.\n\nDěpoltovi synové Jiří, Jan a Litvín z Lobkovic se dohodli roku 1530 s králem Ferdinandem I., že za propuštění hradu Osek z manství vrátí Vargač koruně. Král ho poté k doživotnímu užívání přenechal Vilému Švihovskému z Rýzmberka. Hrad byl v té době téměř neobyvatelný, takže král Vilémovi povolil prostavět až 800 grošů, aby ho uvedl do obyvatelného stavu. Přesto byl stav hradu velmi špatný ještě v roce 1550. Ve stejné době se snažil panství získat Florián Gryspek, ale král ho nakonec udělil všem Vilémovým synům. Ani oni však hrad neudržovali. Z roku 1556 se dochoval popis, podle kterého byl \"„zámek všechen na pokojích, na stavení, na střechách opuštěný a téměř na upadení a oboření.“\" V podobném stavu se nacházel i hospodářský dvůr a ke hradu patřila pouze Dobříš s 27 rodinami a čtyři rodiny z Višňové. Ostatní poddaní nic neplatili.\n\nRoku 1569 byl stav panství o něco lepší. Vrátilo se do královských rukou a král ho zastavil sázavskému klášteru. Královský hejtman Pavel Kůrka z Korkyně nechal hrad v letech 1570 a 1573 opravit, přesto však komise vyslaná v roce 1578 shledala jeho stav neuspokojivým. Královští hejtmani hrad spravovali až do roku 1630, kdy ho koupil \"za 40 000 rýnských zlatých s výhradou práva lovu černé i červené zvěře pro české krále a dědice koruny\" hrabě Bruno z Mansfeldu a Heldrunku, jehož potomkům patřil až do roku 1780. Dne 20. května 1720 však hrad vyhořel, a během rekonstrukce byl upraven k hospodářským účelům.\n\nNa přístupné severní straně hrad chránil široký příkop a val. Ze zástavby původního hradu se částečně dochovaly dvě budovy: menší stavba označovaná jako purkrabství s byty a palác upravený na barokní sýpku.\n\nDnešní zámecká sýpka vznikla kolem roku 1720 přestavbou vyhořelého královského hradu Vargače nad rybníkem. Na hradě, v rodině starého klíčníka se narodila Juditka. Když trochu povyrostla, slyšela vyprávět o černém rytíři, který o půlnoci hraje na loutnu. Ze zvědavosti se vplížila do sklepení a rytíře opravdu našla. Ten ji vyprávěl o tom, že musí hlídat královský poklad, do té doby, než se najde poctivý člověk, který ho rozdělí ostatním. Odvážné Juditce pak dal něco peněz a drahokamů. Když se vrátila z podzemí s takovými poklady, všichni pátrali po černém rytíři, ale nikdo ho už nespatřil. A nám ostatním zůstal jen zámek se sýpkou, pověst a Vargačská skála.\n\n\n"}
{"id": "1272716", "url": "https://cs.wikipedia.org/wiki?curid=1272716", "title": "Florentino Pérez", "text": "Florentino Pérez\n\nFlorentino Eduardo Pérez Rodríguez (* 8. března 1947, Madrid) je španělský podnikatel a politik. Je spolumajitelem a prezidentem stavební společnosti Grupo ACS a prezidentem fotbalového klubu Real Madrid. V roce 2016 byl s majetkem ve výši 1,8 miliardy dolarů patnáctým nejbohatším Španělem.\nVedení klubu prvně převzal v roce 2000 a zahájil éru \"Los Galácticos\", tedy nakupování nejdražších hráčů z celého světa (Zinedine Zidane, Ronaldo, David Beckham). Jeho první prezidentství skončilo v roce 2006. Do čela klubu se vrátil v roce 2009 a ihned z Manchesteru United koupil za tehdy nejvyšší sumu v historii fotbalu (80 milionů liber) portugalského fotbalistu Cristiana Ronalda, který se stal ikonou novou éry Realu.\n"}
{"id": "1272717", "url": "https://cs.wikipedia.org/wiki?curid=1272717", "title": "Karel II. Meklenbursko-Střelický", "text": "Karel II. Meklenbursko-Střelický\n\nKarel II. (10. října 1741 – 6. listopadu 1816) byl meklenbursko-střelický velkovévoda vládnoucí v letech 1794 až 1816. Původně měl titul vévody, roku 1815 byl povýšen na velkovévodu. Před nástupem na trůn sloužil v letech 1776 až 1786 jako generální guvernér Hannoverska.\n\nNarodil se v Mirowě jako druhý syn vévody Karla Ludvíka Fridricha Meklenbursko-Střelického a jeho ženy Alžběty Sasko-Hildburghausenské. Dne 11. prosince 1752 zemřel Karlův strýc Adolf Fridrich III. Meklenbursko-Střelický, na uvolněný trůn nastoupil Karlův bratr jako Adolf Fridrich IV. Celá rodina se přestěhovala z Mirowa do sídelního Strelitz. Od čtyř let, kdy se stal kapitánem, směřoval ke kariéře v hannoverských službách. Jeho sestra Šarlota se dne 8. září 1761 provdala za hannoverského kurfiřta a britského krále Jiřího III. Karel ji často v Británii navštěvoval a nakonec vstoupil do služeb svého švagra, získal jmenování do hannoverské armády a poté sloužil ve Španělsku.\n\nNa podzim 1776 byl jmenován hannoverským generálním guvernérem. Jakožto guvernér měl prakticky moc suverénního panovníka, neboť Jiří III. neprojevoval zájem přebývat v Německu. Krátce poté, co v prosinci 1785 podruhé ovdověl, požádal o povolení odejít z hannoverské armády a rezignovat na guvernérský úřad. Jiří III. mu vyhověl, Karla povýšil na polního maršála a udělil mu penzi. Karel poté cestoval, než se usadil v Darmstadtu, kde se stal prezidentem říšské komise. Dne 2. června 1794 zemřel jeho bezdětný bratr vévoda Adolf Fridrich a Karel zdědil titul meklenbursko-střelického vévody.\n\nZa své vlády podporoval nové zemědělské trendy, ustanovil novou policii a zavedl povinnou školní docházku. V roce 1806 se jeho vévodství připojilo k Rýnskému spolku, po Vídeňském kongresu z roku 1815 byl 28. června 1815 povýšen na velkovévodu. V létě 1816 podnikl cestu do Rebbergu, Schwalbachu a Hildburghausenu. Krátce po svém návratu dostal zápal plic. Zemřel v Neustrelitz po záchvatu apoplexie. Jeho nástupcem se stal nejstarší syn Jiří.\n\nPo neúspěšných pokusech o námluvy dánské a sasko-koburské princezny se 18. září 1768 poprvé oženil s Frederikou, dcerou hesensko-darmstadtského prince Jiřího Viléma. Měli spolu deset dětí:\n\n\nPo Frederičině smrti v roce 1782 si Karel 28. září 1784 vzal její sestru Šarlotu. Šarlota zemřela 12. prosince 1785 krátce po porodu syna Karla.\n"}
{"id": "1272720", "url": "https://cs.wikipedia.org/wiki?curid=1272720", "title": "Marco Polo (seriál)", "text": "Marco Polo (seriál)\n\nMarco Polo je americký dramatický seriál inspirovaný prvními lety cestovatele Marca Pola na dvoře Kublaje, chána Mongolské říše a zakladatele dynastie Jüan (1271-1368). Seriál měl premiéru na serveru Netflix 12. prosince 2014. Autorem je John Fusco a vystupují v něm Lorenzo Richelmy v titulní roli a Benedict Wongem jako Kublaj-Chán. 7. ledna 2015 se společnost Netflix rozhodla pro objednání druhé řady s 10 epizodami, která měla premiéru 1. července 2016.\n\n12. prosince 2016 Netflix oznámil, že po dvou sezónách ukončí produkci \"Marca Pola\". Zdroje \"The Hollywood Reporter\" tvrdí, že příčinou byla finanční ztráta Netflixu čítající 200 milionů dolarů.\n\n\nPoté, co se snaha filmovat v Číně nezdařila, byl projekt přebrán The Weinstein Company. Netflix natočil 10dílnou sérii za přibližně 90 milionů dolarů, což z ní dělá jednu z nejdražších televizních show na světě, konkrétně druhou po Hře o Trůny. Projekt byl oficiálně oznámen na Netflix v lednu 2014. Seriál byl točen v Itálii, Kazachstánu a v Pinewood Studios v Malajsii.\n\nKaskadér Ju Kun pracoval na show po boku soubojového choreografa Bretta Chana, ale se zmizením Letu MH370 Malaysia Airlines během pre-produkce se stal nezvěstným.\n\nBěhem rozsáhlých příprav show její tvůrce John Fusco cestoval na koni po Hedvábné stezce a také překročil duny Ming Sha v západní Číně na velbloudovi. V Benátkách hledal a studoval poslední vůli a závěť Marca Pola. Zatímco někteří mongolští diváci a odborníci označily sérii jako \"prošpikovanou historickými nepřesnostmi\", jiní sérii chválili. Orgil Narangerel, který hrál Čingischána v dokumentárním filmu BBC uvedl, že je přesnější než předchozí zahraniční ztvárnění mongolské kultury.\n\nSérie představila hudbu mongolské kapely Altan Urag a Batzorig Vaanchig z Asia's Got Talent. Daniele Luppi složila hlavní téma, zatímco Peter Nashel a Eric V. Hachikian jsou skladatelů původních notových podkladů.\n\nPrvní sezóna \"Marco Polo\" se setkala s negativními recenzemi od kritiků. Na Rotten Tomatoes měla první sezóna hodnocení 24%, na základě 33 recenzí, průměrné hodnocení 4,7/10. Na Metacritic měla první sezóna skóre 48 z 100 na základě 21 hodnocení kritiků, což znamená \"smíšené recenze\".\n\nDne 23. Března 2015, Prezident Mongolska Cachjagín Elbegdordž předal Johnu Fuscovi a týmu okolo seriálu ocenění, vyzdvihující kladné vyobrazení a globální prezentaci mongolských reálií. Fusco sám popsal seriál jako historickou fikci, na základě zdrojů benátského cestovatele Marca Pola.\n\n"}
{"id": "1272725", "url": "https://cs.wikipedia.org/wiki?curid=1272725", "title": "Marco Polo (rozcestník)", "text": "Marco Polo (rozcestník)\n\nMarco Polo má více významů:\n\n"}
{"id": "1272726", "url": "https://cs.wikipedia.org/wiki?curid=1272726", "title": "Aerolíneas Argentinas", "text": "Aerolíneas Argentinas\n\nAerolíneas Argentinas (česky: Argentinské aerolinie, anglicky: Argentine Airlines) je největší argentinská letecká společnost, jde zároveň o vlajkovou leteckou společnost této země. Byla založena v roce 1949 smíšením dvou firem a svou činnost začala v roce 1950. Jde o státem vlastněnou aerolinii. Od roku 2012 je členem letecké aliance SkyTeam. Hlavní základnu má na letišti Jorgeho Newberyho v Buenos Aires, další základnu má na letišti Ezeiza. Společnost provozuje také regionální domestickou společnost Austral Líneas Aéreas. Samotné Argentinské aerolinie létaly v březnu 2017 do 58 destinací v Jižní a Severní Americe, Asii, Africe, Evropě a Oceánii. V roce 2014 přepravila tato společnost necelých 11 milionů cestujících. \n\nLetadlová flotila Aerolíneas Argentinas v únoru 2017 čítala následující letadla průměrného stáří 8,1 let:\n\n"}
{"id": "1272731", "url": "https://cs.wikipedia.org/wiki?curid=1272731", "title": "Kašna Panny Marie", "text": "Kašna Panny Marie\n\nKašna Panny Marie, francouzsky Fontaine de la Vierge, je kašna na území obce Altkirch v Alsasku, stojící na Náměstí republiky - na místě kostela zbořeného v roce 1844. Autorem byl Charles Goutzwiller. Mezi historické památky byla zařazena v roce 1987 - kašna má odlišnou klasifikaci než socha.\n\nByla postavena v roce 1857 za využití částí pocházejících z jiných století (socha a věžička). Nádrž je šestiboká, zdobená novogotickými motivy. Socha Panny Marie pochází z kůru zbořeného kostela. Má levou ruku položenou na srdci a nohou stojící na zeměkouli drtí hada.\n"}
{"id": "1272732", "url": "https://cs.wikipedia.org/wiki?curid=1272732", "title": "Nižněnovgorodská lanová dráha", "text": "Nižněnovgorodská lanová dráha\n\nNižněnovgorodská lanová dráha () je visutá lanová dráha, spojující ruská města Nižnij Novgorod a Bor. Jejím hlavním účelem je osobní přeprava mezi těmito dvěma sídly rozdělenými širokým korytem Volhy. Díky neobyčejným výhledům na řeku je však oblíbená i mezi turisty.\n\nNižněnovgorodská lanová dráha je obsluhována 28 osmimístnými kabinkami, což umožňuje přepravit okolo 500 pasažérů za hodinu. Projekt však předpokládá případné navýšení počtu kabinek na 56, což by umožnilo přepravit až 1000 osob za hodinu. V průměru dráha přepraví denně okolo 5 tisíc pasažérů. Celkový počet přepravených osob k 1. 1. 2017 činil 8 766 929. Jedna cesta trvá necelých 13 minut, maximální rychlost je 18 km/h.\n\nDélka dráhy je 3661 metrů, přičemž překonává výškový rozdíl 62 metrů. Lano je neseno 10 podpěrami, přičemž největší vzdálenost mezi nimi je 861 m. Lanovka je v provozu pouze při větru do 15 m/s.\n\nV roce 2017 stála jedna cesta 90 rublů na osobu, tedy přibližně 40 Kč.\n\nVzdušná vzdálenost mezi centrem Nižnéno Novgorodu a Boru činí pouhé 4 km, přesto nejkratší trasa automobilem měří 27 km, neboť most přes Volhu stojí ve východní části Nižného Novgorodu, až za hranicemi Boru. Cesta automobilem či vlakem mezi těmito blízkými body tak zabere okolo 40 minut. Výstavba lanové dráhy se proto jevila jako vhodné řešení k urychlení dopravy zejména obyvatel Boru, cestujících denně za prací či studiem do blízkého oblastního centra.\n\nDodavatelem stavby a technologií byla francouzská firma \"Poma\", podpěry (vysoké 40-82 m) vyrobila ruská firma \"Energomaš\".\n\nV prosinci 2009 bylo vydáno povolení ke stavbě a hned v lednu 2010 započaly stavební práce. Otevírat se mělo již v září téhož roku, avšak projekt byl shledán nedostatečným a byl odeslán na přepracování. Všechny podpěry tak byly vztyčeny až v únoru 2011. Montáž lana proběhla v září za pomoci vrtulníku Kamov Ka-32T.\n\nK slavnostnímu otevření dráhy došlo 9. února 2012.\n"}
{"id": "1272733", "url": "https://cs.wikipedia.org/wiki?curid=1272733", "title": "Massimo Moratti", "text": "Massimo Moratti\n\nMassimo Moratti (* 16. května 1945) je italský podnikatel a ropný magnát. Je spolumajitelem a generálním manažerem petrochemické firmy Saras Raffinerie Sarde, kterou roku 1962 založil jeho otec Angelo Moratti, a která těží ropu na Sardinii, v jednom z mála významných evropských ložisek ropy, s kapacitou 300 000 barelů denně. Nedávno se Moratti začal orientovat i na výrobu energie (firma Sarlux aj.). V roce 2017 byl s majetkem v hodnotě 1,5 miliardy dolarů 29. nejbohatším Italem.\n\nV letech 1995-2013 byl prezidentem klubu Inter Milán (jeho otec Angelo byl prezidentem Interu v letech 1955-1968). Z vlastních prostředků utratil Massimo Moratti 1,5 miliardy eur na nákup hráčů (mj. Ronaldo, Roberto Baggio, Zlatan Ibrahimović, Luís Figo). Svůj celý vlastnický podíl v Interu prodal v roce 2016 indonéskému podnikateli Ericku Thohirovi.\n"}
{"id": "1272738", "url": "https://cs.wikipedia.org/wiki?curid=1272738", "title": "Philipp Maximilian Schmutzer", "text": "Philipp Maximilian Schmutzer\n\nPhilipp Maximilian Schmutzer (31. prosince 1821 Chotovice, Čechy – 17. listopadu 1898 Feldkirch Vorarlbersko) byl rakouský hudebník a hudební skladatel.\n\nNarodil se 31. prosince 1821 v Chotovicích v okrese Česká Lípa. Byl synem učitele a hudebníka Franze Antona Schmutzera (1790–1849), který mu poskytl základní hudební vzdělání. V letech 1836–1840 studoval na Pražské konzervatoři hru na violoncello a skladbu. Jeho učitelem byl Bedřich Diviš Weber. V roce 1840 byl členem divadelního orchestru ve Štýrském Hradci. Zde zkomponoval operu \"Die Brüder\", která však nebyla nikdy provedena. V roce 1845 působil jako kapelník ve Welsu a od roku 1846 byl violoncellistou v Innsbrucku.\n\nV revolučním roce 1848 se stal varhaníkem a kapelníkem v katedrále svatého Mikuláše ve Feldkirchu. Zde pak po mnoho let komponoval chrámovou hudbu. Ve stejné době přišel do Feldkirchu i jeho starší bratr Wilhelm Schmutzer (1819–1867), který působil jako učitel hudby na jezuitském gymnáziu \"Stella Matutina\".\n\nNezanedbatelná je Schumutzerova činnost pedagogická. Byl mimo jiné učitelem skladatele Josefa Gabriela Rheinbergera. Oba jeho synové, Anton Schmutzer (1864–1936) a Philipp Schmutzer (1868–1937), se stali rovněž skladateli.\n\nSchmutzer komponoval převážbě chrámovou hudbu, mše, moteta, ale také světské písně, sbory a komorní hudbu. Z orchestrálních prací je uváděna symfonická báseň \"Die Schlacht\" (1860) a Symfonie d-moll, zvaná \"Hiob\" (1892). \n\n"}
{"id": "1272743", "url": "https://cs.wikipedia.org/wiki?curid=1272743", "title": "Vadim Sajutin", "text": "Vadim Sajutin\n\nVadim Alexandrovič Sajutin ( ; * 31. prosince 1970 Alma-Ata, Kazašská SSR) je bývalý sovětsko-kazašsko-ruský rychlobruslař.\n\nNa velkých mezinárodních závodech se poprvé objevil na jaře 1992, kdy jako reprezentant SNS startoval na Zimních olympijských hrách (5000 m – 11. místo, 10 000 m – 19. místo). Ve Světovém poháru debutoval na podzim 1992. Pod vlajkou svého rodného Kazachstánu se zúčastnil ZOH 1994 (1500 m – 30. místo, 5000 m – 27. místo), ovšem ještě v témže roce začal po svatbě s rychlobruslařkou Světlanou Bažanovovou reprezentovat Rusko. Na Mistrovství Evropy 1998 získal bronzovou medaili, o několik týdnů později startoval na ZOH 1998 (1500 m – 11. místo, 5000 m – 15. místo, 10 000 m – 13. místo). Z vícebojařského světového šampionátu 1999 si přivezl stříbro, bronzovou medaili vybojoval v závodě na 10 000 m na MS 2001. Zúčastnil se také ZOH 2002 (1500 m – 37. místo, 5000 m – 25. místo). Sportovní kariéru ukončil po sezóně 2002/2003.\n\n"}
{"id": "1272747", "url": "https://cs.wikipedia.org/wiki?curid=1272747", "title": "Archatt", "text": "Archatt\n\nArchatt, s. r. o. je stavebně-restaurátorská huť zaměřující se na restaurování památek, řemeslné a uměleckořemeslné práce, jakož i průzkumy památek, architektonické a projekční činnosti. Vznikla v roce 1992, sídlí v Ostopovicích, kancelář má v Brně. Trojici společníků představují Marek Tichý, Petr Řehořka a Jan Všetečka. Později se rozšířila o sesterskou společnost v Třebíči, která vzešla z tamní pobočky v roce 1995 a zaměřuje se na oblast památkové péče. \n\nFirma pracovala na obnově např. na Pražském hradě, Národním divadle či na zámcích v Kroměříži a Lednici.\n\nOd roku 2016 realizuje obnovu Jurkovičovy chaty Libušín na beskydských Pustevnách, která v březnu 2014 vyhořela. V dubnu 2016 firma vyhrála výběrové řízení na dodavatele oprav, s předpokládanou cenou prací téměř 80 milionů korun. V průběhu roku rozebrala torzo chaty, v zimě pak bylo pokáceno a zpracováno dřevo na stavbu a celá akce by měla skončit v červnu 2019.\n\nSpolečnost také od roku 1999 vlastní areál dalešického pivovaru, který postupně rekonstruovala.\n\n"}
{"id": "1272750", "url": "https://cs.wikipedia.org/wiki?curid=1272750", "title": "Tatralandia", "text": "Tatralandia\n\nTatralandia je největší slovenský aquapark, nacházející se na úpatí Tater nedaleko města Liptovský Mikuláš. Celý resort včetně ubytování je velký 14 ha. Tatralandia byla otevřená 5. července 2003 a pojme v letním období 5000 návštěvníků a v zimním 1000. \n\nTatralandia čerpá vodu z 2,5 km hlubokého termálního vrtu.\n\n\nTatralandia využívá tzv. Photopoint tzn. že si můžete vyvolat svoji fotografii z adrenalinových atrakcí.\n\nV Tatralandii mmj. najdeme Tropical Paradise, ubytování, Fun Park, saunový svět nebo surfovací vlny.\n\n"}
{"id": "1272752", "url": "https://cs.wikipedia.org/wiki?curid=1272752", "title": "Pečová", "text": "Pečová\n\nPečová (\"Dirixka, Kotinka, Máchalka, Pavelatzka\") je zaniklá usedlost původně v Libni, na hranici s Vysočany. Nacházela se v místech u železniční trati na dolním konci prosecké Bobové dráhy.\n\nUsedlost stála na východním konci Libně u Vysočan a sousedila s Jetelkou. Po svých majitelích měla v průběhu let několik názvů - roku 1680 ji vlastnil staroměstský primátor Jan Severýn Dirix z Brucku a Rottenbergu (Dirixka), poté Pavelatz (Pavelatzka), roku 1725 rodina Petschů (Pečová) a v 19. století Josef Máchal (Máchalka).\n\nApelační rada Jan František Petsch vlatnil v Libni také usedlosti Červená Báň a Velká Vaceška. Jeho následovníku Danielu Antonínu Petschovi náležela mimo jiné vinice o rozloze 5 jiter, zničená za okupace francouzskými vojsky ve 40. letech 18. století.\n\nVe 40. letech 19. století měl v majetku vinici s usedlostí Josef Máchal. V té době byla usedlost poměrně rozlehlá, tvořilo ji kromě obytné budovy asi pět dalších hospodářských budov.\n\nPo Máchalovi držela pozemky firma František X. Brosche. Vinohrad zanikl někdy v 19. století, několik budov usedlosti stálo ještě roku 1968, poté byly zbořeny.\n\nVinice byla obnovena roku 1996 Vinařským družstvem sv. Václav v míře 1,8 hektaru. Roku 1999 zde bylo vysazeno 10.000 keřů vinné révy.\n\n\n\n"}
{"id": "1272753", "url": "https://cs.wikipedia.org/wiki?curid=1272753", "title": "Radnice v Benfeldu", "text": "Radnice v Benfeldu\n\nRadnice v Benfeldu je stavba v alsaské obci Benfeld. Byla postavena v roce 1531 na náměstí. Věž, která nahradila schodiště, byla přistavěna roku 1619. V následujících století proběhly další stavební úpravy. Na fasádě byla původně socha Panny Marie s dítětem (odstraněna roku 1795). Na věži je orloj z 19. století od Jean-Baptista Schwilguého se sochami smrtky a vojáka.\n\nRadnice byla zařazena mezi historické památky v roce 1929.\n"}
{"id": "1272754", "url": "https://cs.wikipedia.org/wiki?curid=1272754", "title": "Brigt Rykkje", "text": "Brigt Rykkje\n\nJohan Ingebrigt „Brigt“ Rykkje (* 16. června 1975 Bergen) je bývalý norsko-nizozemský rychlobruslař.\n\nNarodil se v Norsku norské matce a nizozemskému otci, od svých pěti let žil v Nizozemsku. Zpočátku startoval v nizozemských závodech a šampionátech, od léta 1996 začal reprezentovat Norsko. V sezóně 1996/1997 se poprvé představil ve Světovém poháru, také byl čtrnáctý na Mistrovství Evropy 1997. Zúčastnil se Zimních olympijských her 1998, kde se v závodě na 1500 m umístil na 29. místě. Od sezóny 1999/2000 opět začal startovat pod nizozemskou vlajkou. Největšího úspěchu dosáhl na Mistrovství světa 2007, kde na trati 10 000 m získal bronzovou medaili. Poslední závod absolvoval na začátku roku 2009.\n"}
{"id": "1272758", "url": "https://cs.wikipedia.org/wiki?curid=1272758", "title": "Datilská oblast", "text": "Datilská oblast\n\nDatilská oblast () je oblast na jihovýchodě Koloradské plošiny. Leží na východě Arizony a na západě Nového Mexika, ve Spojených státech amerických. Většina území je pokryta lávovými příkrovy a vulkanickými pohořími.\n\nJednou z dominant oblasti je stratovulkán Mount Taylor, nejvyšší hora pohoří San Mateo Mountains, vstupující z vulkanického pole na západě Nového Mexika. Většina Datilské oblasti je pokryta silnými vrstvami bazaltických láv a andezitů, případně vulkanických konglomerátů pískovce a jílovce.\n\n"}
{"id": "1272759", "url": "https://cs.wikipedia.org/wiki?curid=1272759", "title": "McLaren MP4-26", "text": "McLaren MP4-26\n\nMcLaren MP4-26 je vůz formule 1 týmu Vodafone McLaren Mercedes nasazený pro rok 2011. Jezdili v něm Britové Jenson Button a Lewis Hamilton. Monopost byl představen 4. února 2011 na \"Potsdamer Platz\" v Berlíně.\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "1272760", "url": "https://cs.wikipedia.org/wiki?curid=1272760", "title": "Odd Bohlin Borgersen", "text": "Odd Bohlin Borgersen\n\nOdd Bohlin Borgersen (* 10. dubna 1980 Drammen) je bývalý norský rychlobruslař.\n\nV roce 1999 se poprvé představil na juniorském světovém šampionátu. V dalších letech startoval pouze v norských závodech, teprve v roce 2003 debutoval ve Světovém poháru. Na Mistrovství světa 2005 získal s norským týmem bronzovou medaili ve stíhacím závodě družstev, v individuálních startech byl pátý jak na trati 5000 m, tak na dvojnásobné distanci. Roku 2008 premiérově startoval na Mistrovství Evropy (19. místo). Aktivní závodní kariéru ukončil na začátku roku 2009, i když jeden závod absolvoval ještě v roce 2011. Od roku 2016 startuje ve veteránských závodech.\n"}
{"id": "1272766", "url": "https://cs.wikipedia.org/wiki?curid=1272766", "title": "Alexej Junin", "text": "Alexej Junin\n\nAlexej Vladimirovič Junin ( ; * 5. srpna 1985) je bývalý ruský rychlobruslař.\n\nV roce 2004 se poprvé představil na Mistrovství světa juniorů, od sezóny 2005/2006 startoval ve Světovém poháru. Na Mistrovství Evropy 2007 skončil na 22. místě, o několik týdnů později získal s ruským týmem na světovém šampionátu bronzovou medaili ve stíhacím závodě družstev. V létě 2008 utrpěl při cyklistickém tréninku v Alpách těžké zranění hlavy, což ukončilo jeho sportovní kariéru.\n"}
{"id": "1272772", "url": "https://cs.wikipedia.org/wiki?curid=1272772", "title": "Luca Stefani", "text": "Luca Stefani\n\nLuca Stefani (* 22. února 1987 Asiago) je italský rychlobruslař.\n\nV roce 2004 poprvé startoval na juniorském světovém šampionátu, ve Světovém poháru závodí od roku 2006. Na Mistrovství světa 2008 získal s italským týmem stříbrnou medaili ve stíhacím závodě družstev. Zúčastnil se Zimních olympijských her 2010 (5000 m – 25. místo, stíhací závod družstev – 6. místo). Na MS 2015 skončil s italským týmem ve stíhacím závodě na páté příčce.\n\n"}
{"id": "1272773", "url": "https://cs.wikipedia.org/wiki?curid=1272773", "title": "Archidamos", "text": "Archidamos\n\nArchidamos může být:\n\n"}
{"id": "1272774", "url": "https://cs.wikipedia.org/wiki?curid=1272774", "title": "Caha", "text": "Caha\n\nPříjmení Caha nosí více významných osobností:\n\n"}
{"id": "1272776", "url": "https://cs.wikipedia.org/wiki?curid=1272776", "title": "Ryan Bedford", "text": "Ryan Bedford\n\nRyan Bedford (* 20. října 1986 Yuma, Arizona) je bývalý americký shorttrackař a rychlobruslař.\n\nVe Světovém poháru v short tracku závodil od roku 2006. Na Mistrovství světa 2009 získal s americkou štafetou zlatou medaili. Poslední závody absolvoval na konci roku 2010.\n\nOd roku 2007 se věnoval také rychlobruslení, do Světového poháru poprvé zasáhl roku 2008. Z Mistrovství světa 2009 si přivezl bronzovou medaili ze stíhacího závodu družstev. Startoval i na Zimních olympijských hrách 2010, kde se na trati 10 000 m umístil na dvanácté příčce. Do posledních rychlobruslařských závodů nastoupil na jaře 2011.\n\n"}
{"id": "1272780", "url": "https://cs.wikipedia.org/wiki?curid=1272780", "title": "Tabon lesní", "text": "Tabon lesní\n\nTabon lesní (\"Alectura lathami\") je hojně se vyskytující druh ptáka z čeledi tabonovitých (Megapodiidae), jenž žije ve východní Austrálii (od oblasti Far North Queensland až po region Illawarra v Novém Jižním Walesu). Můžeme jej nalézt také na Klokaním ostrově, ležícím na jih od Austrálie. Tabon lesní je největší dosud existující představitel čeledi Megapodiidae a jeden ze tří druhů obývajících Austrálii.\n\nJedná se o velkého ptáka s černým opeřením, červenou hlavou a žlutým (u poddruhu \"A. l. pupureicollis\" fialovým) lalokem. Celková délka těla je 60-75 cm a rozpětí křídel okolo 85 cm. Tabon lesní je také charakteristický svým výrazným vějířovitým, zploštělým ocasem.\n\nLalok samce se během období rozmnožování zvětšuje a při běhu pohupuje ze strany na stranu. V průběhu období rozmnožování a hnízdění jsou jak lalok, tak hlava jasnější a zářivější. Spodní část těla je kropenatá díky bílému peří, které se stává výraznějším u starších jedinců. Tabon je neohrabaný letec a není schopen uletět dlouhé vzdálenosti. K létání se uchyluje, pouze hrouzí-li mu nebezpečí od predátorů nebo chce-li se skrýt na stromy během noci či veder přes den.\n\nTaboni stavějí velká pozemní hnízda, jež připomínají hromadu a jsou vytvořena z listů a zeminy. Mohou být 1 až 1,5 metrů vysoká a až 4 metry široká. Vytváří je dominantní samec, kterého poté navštíví několik samiček za účelem páření a kladení vajec. Samec pracuje neúnavně, sbírá materiál z okolí a také odhání ostatní samce, kteří by s radostí získali jeho pozici. Toto úsilí ovšem postupně vede k vyčerpání a dominantní samec je poražen novým králem.\n\nVajíčka tabonů jsou velká (rozměry 90x45 mm) a mláďata jsou po vylíhnutí plně vyvinuta - mohou létat, jakmile jim po pár hodinách uschne peří. Inkubační teplota, ve které jsou vejce udržována, se pohybuje v rozmezí 33 až 35 °C. Za účelem jejího zkontrolování strčí tabon do hnízda svůj citlivý zobák. Inkubační teplota totiž ovlivňuje poměr narozených samců vůči samicím. Zatímco tento poměr je jedna ku jedné při teplotě 34 °C, více samců se líhne při nižší teplotě, při vyšší zase více samic. Je nejasné, zda rodiče používají rozdíly teplot za účelem manipulace pohlaví u svých potomků, kupříkladu při výběru hnízdiště. Tabon často hnízdí na stejném místě jako v minulých letech. Obvyklá snůška vajec čítá mezi 16 až 24 velkými bílými vejci, která jsou kladena od září do března. Někdy je možné najít až 50 vajíček, pocházejících od více samic, v jediném hnízdě. Vylíhlá mláďata se musí vyhrabat z hnízda a postarat se o sebe sama.\n\nVajíčka tabonů jsou oblíbenou potravou varanů, hadů, ale i dingů a psů a tvořila také významnou část stravy Aboridžinců. U varanů můžeme často pozorovat rány na ocase způsobeny zobákem tabona, který jej zuřivě odháněl od svého hnízda.\n\nV situacích, kdy přijdou do styku s lidmi, nevykazují taboni téměř žádné náznaky strachu, a dokonce se často pokouší drze ukrást jídlo. Jsou schopni též zahnízdit v zahradách na předměstích, a když hledají materiál pro stavbu svého hnízda, často jej přinesou ve velkém množství ze sousedních zahrad.\n\nTabon lesní obývá především deštné pralesy, můžeme jej ale nalézt i v sušších oblastech či na otevřených prostranstvích. V severní části místa výskytu je běžně pozorován ve vyšších nadmořských výškách, v zimních měsících se stěhuje do nižších poloh. Na jihu se vyskytuje jak v horách, tak v nížinách.  \n\nDnes žije tabon běžně v městských oblastech, například na dvorcích v Brisbane nebo Sydney.\n\nV současné době je výskyt tabonů běžný, ale ve 30. letech minulého století byli téměř na pokraji vymření.\n\nTaboni se živí hmyzem, semeny nebo spadeným ovocem, které objeví při prohrabování listí nebo rozbíjení shnilých větví za pomoci velkých nohou. Přestože většinu jídla získavají na zemi, jsou občas pozorováni při trhání ovoce přímo ze stromů.\n\nTabon lesní nepatřil a nepatří k častým chovancům evropských zoologických zahrad. V červenci 2019 byl chován jen v 11 evropských zoo a ptačích parcích. Mezi nimi jsou také dvě české zoo:\n\n\nHistoricky v žádné další české ani slovenské zoo tento druh nebyl chován.\n\nTabon lesní byl chován v Zoo Praha v průběhu historie několikrát. Bylo to konkrétně v letech 1964 až 1982 (příchod ze Zoo Frankfurt) a 1983 až 2002 (příchod ze Zoo Rotterdam). Současný chov započal v roce 2014 příjezdem samce, původem z Burger's Zoo v nizozemském Arnhemu. Ke konci roku 2018 byli chováni dva samci.\n\nTento druh byl v červenci 2019 k vidění v Australské voliéře v dolní části zoo mezi Dětskou zoo a restaurací Gaston. Stejnou voliéru dále obývají: korela chocholatá, traváček Bourkův (neoféma Bourkova) a papoušek zpěvavý. Do budoucna je s tímto druhem počítáno do nové expozice australské fauny.\n\n"}
{"id": "1272781", "url": "https://cs.wikipedia.org/wiki?curid=1272781", "title": "Tomáš Jech", "text": "Tomáš Jech\n\nTomáš Jech, v USA známý jako Thomas Jech (* 29. ledna 1944, Praha) je český matematik.\nVystudoval matematiku na Matematicko-fyzikální fakultě Univerzity Karlovy v Praze. Byl žákem Petra Vopěnky. Stejně jako on se věnuje především teorii množin. Více než čtvrtstoletí působil na Pennsylvánské státní univerzitě, od roku 2000 pracuje v Matematickém ústavu Akademie věd ČR. V letech 1986-2009 byl šéfredaktorem vědeckého časopisu \"Annals of Pure and Applied Logic\".\n"}
{"id": "1272783", "url": "https://cs.wikipedia.org/wiki?curid=1272783", "title": "Damian Hardung", "text": "Damian Hardung\n\nDamian Hardung (* 7. září 1998) je německý herec.\n\nMá dva bratry, Leona a Gabriela. Žije střídavě v Berlíně, Kielu, Trieru, Frankfurtu nad Mohanem a New Yorku. V současné době žije se svými rodiči Marikou a Alexem Hardungovými v Kolíně nad Rýnem. Hovoří plynně anglicky, francouzsky a čínsky.\nJe sportovně nadaný, vyniká zejména ve fotbale, basketbalu, tenise, potápění, snowboardingu, skateboardingu a v týmovém sportu s diskem freesbie. Fotbal hrál v německé fotbalové asociaci mladých hráčů DFB – Kolín nad Rýnem. Podepsal dlouhodobý závazek fotbalovému klubu mladých \"Fortuna\" Kolín nad Rýnem ve skupině A, ale upřednostňuje svou hereckou kariéru.\n\nJe i hudebně nadaný, hraje na klavír a bicí nástroje. Ve věku 14 let získal stipendium pro nadané děti v soukromé škole v New Yorku. Jako člen hereckého souboru \"Club der Roten Bänder\" získal německou hereckou cenu. Proslavil se postavou Jonase v americkém komediálním seriálu \"The Red Band Society\". V roce 2016 byl nominován na televizní cenu \"Günthera Stracka\" za nejlepší dorostenecký herecký výkon v roli Jonase v seriálu \"Club der roten Bänder\".\n\n\n"}
{"id": "1272784", "url": "https://cs.wikipedia.org/wiki?curid=1272784", "title": "Judo na Letních olympijských hrách 2008 – podrobné výsledky mužů", "text": "Judo na Letních olympijských hrách 2008 – podrobné výsledky mužů\n\nPodrobné výsledky z olympijských her v judo za rok 2008 ve váhových kategoriích mužů.\n\n\n\n\n\n\n\n\n\n\n\n\n\n\n\n"}
{"id": "1272791", "url": "https://cs.wikipedia.org/wiki?curid=1272791", "title": "Kostel svatého Rocha (Petrovice)", "text": "Kostel svatého Rocha (Petrovice)\n\nKostel svatého Rocha v obci Petrovice (okres Bruntál) je farní kostel postaven v letech 1826–1830 a kulturní památka České republiky.\n\nPrvní zmínky o obci Petrovice u Krnova pocházejí z roku 1251. Kostel sv. Rocha byl postaven v letech 1826–1830. V roce 1886 byla provedena oprava kostela. V roce 2009 byl kostel prohlášen kulturní památkou ČR. V letech 2012–2013 byl kostel opraven. Náklady na opravu ve výši cca 6 milionu korun byly čerpány např. z Programu rozvoje venkova (4 968 000 Kč), Česko-německého fondu budoucnosti, Nadace OKD (200 000 Kč), Programu obnovy kulturních památek a památkově chráněných nemovitostí v kraji (350 000 Kč). Na obnovu interiéru a restaurování oltářního obrazu sv. Rocha a oltářního kříže přispěli němečtí rodáci částkou 80 000 Kč. Rovněž byla opravena kamenná hřbitovní zeď a kaplička na hřbitově.\n\nFara byla postavena v roce 1858. Kostel sv. Rocha patří pod Děkanát Krnov.\n\nJednolodní neorientovaná halová stavba s pravoúhlým kněžištěm. Osově k průčelí se přimyká hranolová věž. Klasicistní a vrcholně barokní interiér z konce 17. století.\n\n"}
{"id": "1272793", "url": "https://cs.wikipedia.org/wiki?curid=1272793", "title": "Benedikt Emanuel Žák", "text": "Benedikt Emanuel Žák\n\nBenedikt Emanuel Žák (7. února 1758, Mirotice – 11. prosince 1826, Mnichov) byl český operní pěvec-tenor, hobojista a hudební skladatel, který žil po většinu života v zahraničí, kde je znám především pod jménem Benedikt Schack. Napsal několik oper, singspielů a chrámových skladeb. Byl blízkým přítelem Josepha Haydna a Wolfganga Amadea Mozarta.\n\nV letech 1773–1775 zpíval ve sboru Svatovítské katedrály v Praze. V roce 1775 odešel do Vídně, kde studoval lékařství a filozofii, ale nakonec se věnoval především hudbě. Po studiích působil jako kapelník ve Slezsku a poté jako herec a zpěvák v divadelní společnosti Emanuela Schikanedera. Nějaký čas s ní kočoval, ale v roce 1786 se společnost usadila ve Vídni, v předměstském divadle \"Theater auf der Wieden\". V té době také Žák poznal Mozarta, který napsal nějaké pasáže i do jeho a Schikanederovy opery \"Der Stein der Weisen\" (1790) a napsal též osm variací na árii z Žákovy opery \"Der dumme Gärtner\". Od roku 1793 Žák působil ve Štýrském Hradci. V letech 1796–1805 byl členem dvorní opery v Mnichově, kde ve světové premiéře Mozartovy \"Kouzelné flétny\" ztvárnil Tamina. Zpěvačku Elisabeth Weinholdovou, která v této premiéře zpívala třetí dámu, si vzal později za ženu. Krátce po premiéře Mozart zemřel. Podle anonymního nekrologu, který vyšel po Žákově smrti, Žák s Mozartem ještě v poslední den Mozartova života zkoušel jeho \"Requiem\". O jejich blízkosti svědčí i dopis, který Žákovi roku 1826 poslala Mozartova manželka Constanze, když sháněla informace pro biografii, kterou o zesnulém manželovi chtěla napsat. V dopise uvedla: „Nebyl absolutně nikdo, kdo by ho znal lépe než vy a komu by byl více oddaný než vám.“ Žák však zemřel dříve, než stihl na dopis odpovědět.\n"}
{"id": "1272796", "url": "https://cs.wikipedia.org/wiki?curid=1272796", "title": "Třída Keeper", "text": "Třída Keeper\n\nTřída Keeper jsou víceúčelové pobřežní kutry Pobřežní stráže Spojených států amerických. Jejich americké označení je 175-foot Coastal Buoy Tender. Mezi jejich hlavní úkoly patří kladení bójí, likvidace ropných skvrn, prorážení cest na zamrzlých vodních plochách pro jiné lodě, nebo mise SAR, nebo prosazování práva. Celkem bylo postaveno 14 plavidel této třídy. Jsou to první plavidla pobřežní stráže poháněná pody (\"Z-drive\").\n\nTřídu vyvinula a postavila americká Marinette Marine Corporation (MMC). V zásadě jde o zmenšenou verzi tendrů třídy \"Juniper\". V letech 1994–2000 bylo do služby zařazeno celkem 14 jednotek této třídy.\n\nJednotky třídy \"Keeper\":\nPlavidla nesou navigační radar SPS-73. NA palubě jsou kajuty pro 18 členů posádky a šest dalších osob (např. kadetů). Plavidla jsou vybavena jeřábem o nosnosti 10 tun a vybavením pro likvidaci ropných skvrn. Pohonný systém tvoří dva diesely Caterpillar 3508 TA o celkovém výkonu 1710 bhp, pohánějící dva pody. Nejvyšší rychlost dosahuje 12 uzlů. Manévrovací schopnosti plavidel dále zlepšuje příďové dokormidlovací zařízení.\n"}
{"id": "1272797", "url": "https://cs.wikipedia.org/wiki?curid=1272797", "title": "Broučková", "text": "Broučková\n\nBroučková (\"Brauszkowa\") je zaniklá usedlost v Praze 8-Libni, která se nacházela jižně od Palmovky mezi libeňským plynojemem a železniční tratí.\n\nUsedlost Broučková patřila v 1. polovině 19. století do katastru Královských Vinohrad. Stála v jeho severovýchodním cípu mezi Karlínem, Libní a Vysočany společně se Slunkovou a Kunštatkou, jižně od usedlosti Palmovka. Vedla kolem ní přímá cesta od křižovatky u hostince Štrasburk (Pod plynojemem) východně k Hloubětínu (přes křižovatku ulic Novovysočanská a Spojovací).\n\nZanikla pravděpodobně již v polovině 19. století. Přes její pozemky vedla od roku 1845 železniční trať Severní státní dráhy.\n\n\n"}
{"id": "1272798", "url": "https://cs.wikipedia.org/wiki?curid=1272798", "title": "Jonas Blue", "text": "Jonas Blue\n\nGuy James Robin, známý pod pseudonymem Jonas Blue (* 2. srpen 1989, Essex, Spojené království), je anglický textař, DJ a zpěvák narozený ve Spojeném království. Žije v Londýně. Má svůj kanál na platformě YouTube i na Spotify. Mezi jeho nejpopulárnější písně patří „Perfect Strangers“, ve které spolupracoval s JP Cooperem, a „By Your Side“ nazpívaná se zpěvačkou Raye a „Fast Car\"“.\"\n"}
{"id": "1272803", "url": "https://cs.wikipedia.org/wiki?curid=1272803", "title": "Sonia Jakuschewa", "text": "Sonia Jakuschewa\n\nSonia Jakuschewa (, roz. \"Софья Валерьевна Якушева\"; * 23. ledna 1961, Moskva) je rusko-německá výtvarnice a vizuální básnířka, která se zabývá malbou, grafikou a sochařskými objekty. \nV letech 1980–1985 studovala na Státní vysoké škole výtvarných umění V. I. Surikova v Moskvě obor malířství (prof. Tahir T. Salakhov). V době radikálních politických a kulturních zvratů během tzv. „perestrojky“ patřila Sonia Jakuschewa k aktivní skupině moskevské alternativní umělecké scény. V 80. letech vystavovala na kolektivních výstavách doma i v zahraničí, např. v Belgii, Chile, Finsku, Francii, Nizozemsku, Polsku, Švédsku a v USA. Od roku 1988 se zabývala abstraktní malbou a v roce 1989 měla první samostatnou výstavu v Galerii Na Kaširke (\"На Каширке\").[1]).\n\nRoku 1992 získala stipendium Ministerstva kultury Šlesvicka–Holštýnska v Künstlerhaus Selk. 1993 se provdala za Jana Koblasu. Roku 1994 se stala členem BBK (Berufsverband Bildender Künstler) v Hamburku. Následovaly pracovní pobyty v Římě, Praze a na ostrově Ibiza. \n\nOd roku 1993 žije a tvoří v Hamburku a v Praze. \n\nSonia Jakuschewa se již během studií zabývala teoretickými pracemi umělců Bauhausu: Kandinského a Ittena, Goetheho naukou o barvě i psychologickou analýzou Rudolfa Arnheima o vizuálním vnímání. Tou dobou již byla veřejně přístupná díla francouzských impresionistů ze světoznámých sbírek Tschukinových a Morozovových v moskevském Puškinově muzeu. Přitahovaly ji zejména malby Matisse, Bonnarda a Cezanna. \n\nZáhy po ukončení studia, v době politického zvratu, se zařadila do progresivního proudu ruské malby, který se radikálně vymezoval proti oficiální výtvarné produkci. Znalec a sběratel východoevropského umění Jürgen Weichardt ji řadí k moskevské abstraktní škole pozdních osmdesátých let dvacátého století a obrazy Sonii Jakuschewy vnímá jako ,díla vnitřního osvobození, která s velkou silou a otevřeností takovou svobodu v sobě nesou a existenci uměleckého činu přímo transportují a zvýrazňují‘‘. \n\nJejí dosavadní malířské dílo lze rozdělit do dvou skupin. Jednak jsou to expresivní barevné obrazy, na druhé straně pak monochromní práce ve světle šedých tónech s akcenty černé nebo bílé, u nichž vzniká napětí mezi hladkou základní plochou a silným pastózním nánosem, který působí zvláštní plasticitou. \n\nExpresivní barevné obrazy z cyklu \"Červených krajin\", \"Ruských krajin\" nebo \"Zahrad\" vznikaly převážně v první polovině 90. let, tedy v době Jakuschewy moskevského pobytu a následného přesunu do Hamburku. S intenzitou malířského gesta souzní hutnost a volba barev. Jejich kombinace a jemné nuance prozrazují autorčin velký cit pro barvu a pro její výpovědní hodnotu (Zahrada, 1992, Sen, 1998, Krajiny z let 2010-2014). \nOd roku 1995, paralelně s abstraktními obrazy krajin, Jakuschewa vytváří početný cyklus konceptuálních písmových a kolážovaných obrazů, které využívají obsahové i vizuální vlastnosti písma a textu (\"Milostné dopisy\" / \"Vzpomínky\", 1995-1999). Zvětšené fragmenty dopisů, fixované na plátno metodou koláže, utvářejí strukturu, jejíž výtvarné kvality určuje kaligraficky cítěný rukopis, frázování uvnitř slova, rytmus řazení útržků, střídání odlišné velikosti písma a celkové horizontální členění. Pohledem zblízka může divák odkrývat význam slov, vnímat jejich tvar i sdělení, z odstupu se může nechat unést čistě estetickým poselstvím již nečitelné struktury, aniž by tím byl oslaben výchozí koncept. Některá slova a věty se na obrazech záměrně opakují, zvětšují se a mizí, zpřítomňují vzpomínky i čas a stávají se intimní výpovědí o hlubokém mezilidském vztahu. Tématem souboru obrazů \"Dopisy pro Lou\" je korespondence básníka Rainera Marii Rilkeho s ruskou spisovatelkou Lou Andreas-Salomé. Podobně jako v předchozím cyklu zde kombinuje zvětšené útržky rukopisu s jinými typy písma. \n\nOd roku 2000 se zabývá také třírozměrnými objekty. Spolu s Janem Koblasou se podílela na výzdobě interiéru kaple sv. Václava v Bílce a pro Cestu přátelství navrhla objekt \"Hommage à Rainer Maria Rilke\" (2002). Od roku 2008 se věnuje dotváření Koblasových soch andělů, které pokrývá útržky \"milostných dopisů\" (\"Anděl lásky\", 2008-2017). Formálně lze tyto sochy, ze kterých sestavuje prostorové instalace, přiřadit k jejím skripturálním malbám. \n\nNěkterá společná díla byla představena na retrospektivní výstavě Jana Koblasy, konané v Jízdárně Pražského hradu v roce 2012. Její obrazy a Andělé byli součástí instalace na výstavě \"Skrytá Poselství\" v odsvěceném barokním kostele Zvěstování Panně Marii Octavia Broggia v Litoměřicích 2016. Pro tento prostor vytvořila také návrh abstraktní barevné vitráže.\n\n"}
{"id": "1272811", "url": "https://cs.wikipedia.org/wiki?curid=1272811", "title": "Anvar Čingizoglu", "text": "Anvar Čingizoglu\n\nAnvar Čingizoglu, : , (* 10. května 1962, Chudayarlı, Džabrajil, Ázerbájdžán) je ázerbájdžánský prozaik, novinář, historik a etnolog.\n\nNarodil se v Baku. V červenci 1990 ukončil studia na novinářické fakultě Ázerbájdžánské státní univerzity.\n\n\n"}
{"id": "1272816", "url": "https://cs.wikipedia.org/wiki?curid=1272816", "title": "Římskokatolická farnost Dašice", "text": "Římskokatolická farnost Dašice\n\nŘímskokatolická farnost Dašice je územním společenstvím římských katolíků v pardubickém vikariátu královéhradecké diecéze.\n\nDašice bývaly poměrně bohatou farností. Z roku 1612 je dochována dašická rorátní kniha (tzv. \"Dašický rorátník\"), kterou používalo místní literátské bratrstvo. Farní kostel byl v barokní podobě vystavěn v letech 1677–1707. Při kostele existovala tehdy tři náboženská bratrstva.\n\nFarnost je spravována ex currendo ze Sezemic.\n\n"}
{"id": "1272818", "url": "https://cs.wikipedia.org/wiki?curid=1272818", "title": "Lev Leščenko", "text": "Lev Leščenko\n\nLev Valerjanovič Leščenko (Лев Валерьянович Лещенко, * 1. února 1942 Moskva) je ruský zpěvák, barytonista, významný představitel žánru estrádní písně.\n\nPochází z rodiny vojáka ukrajinského původu. Pracoval jako kulisák ve Velkém divadle, během vojenské služby v NDR začal zpívat s armádním souborem a roku 1964 byl přijat na GITIS. Působil v Moskevské operetě a od roku 1970 dostal angažmá jako sólista sovětského rozhlasu. Vystupoval se skupinou Spektr, vyučoval na Akademii Gněsinových, účinkoval v mnoha filmech a televizních pořadech. \n\nJeho největším hitem je skladba Davida Tuchmanova a Vladimira Charitonova «День Побе́ды» (Den vítězství). Zpíval také píseň «До свиданья, Москва» při slavnostním zakončení Letních olympijských her 1980 v Moskvě.\n\nS písní «Я не был с ним знаком» vyhrál v roce 1972 Festival v Sopotech. V roce 1983 obdržel titul národního umělce, je také nositelem Řádu Za zásluhy o vlast. Je jedním ze signatářů dopisu, v němž ruští umělci roku 2014 podpořili anexi Krymu.\n\n"}
{"id": "1272819", "url": "https://cs.wikipedia.org/wiki?curid=1272819", "title": "Kostel svatého Václava (Velký Ořechov)", "text": "Kostel svatého Václava (Velký Ořechov)\n\nKostel svatého Václava je barokní kostel ve Velkém Ořechově. \nJe chráněn jako kulturní památka České republiky. Jde o farní kostel farnosti Velký Ořechov.\n\nKostel s farou je připomínán podle archivních pramenů již ve 14. století. Po vpádu Kuruců na Moravu byl tehdy zničený kostel přestavěn v druhé polovině 17. století. Z této původní stavby se dochoval zvon z roku 1690. Členěním stavby i pojetím fasády lze rozpoznat vlivy tvorby architekta Domenica Martinelliho, na sklonku 17. století působícího dvorního architekta ve Vídni, ovšem s výrazným vlivem na vrcholně barokní tvorbu na Moravě. Architekt zřejmě patřil do jeho okruhu. \n\nBarokní chrám má dva boční oltáře a obrazy namaloval pan Rudolf Křeček. V roce 2016 byla na venkovní stěnu kostela umístěna pamětní deska P. Antonína Šuránka, který ve farnosti působil jako kaplan v letech 1950–1951.\n"}
{"id": "1272820", "url": "https://cs.wikipedia.org/wiki?curid=1272820", "title": "Ardašír", "text": "Ardašír\n\nArdašír může být:\n\n"}
{"id": "1272825", "url": "https://cs.wikipedia.org/wiki?curid=1272825", "title": "Merritt (příjmení)", "text": "Merritt (příjmení)\n\nPříjmení Merritt nosí více významných osobností:\n\n"}
{"id": "1272828", "url": "https://cs.wikipedia.org/wiki?curid=1272828", "title": "Fioravanti (příjmení)", "text": "Fioravanti (příjmení)\n\nPříjmení Fioravanti nosí více významných osobností:\n\n"}
{"id": "1272834", "url": "https://cs.wikipedia.org/wiki?curid=1272834", "title": "Sobolev", "text": "Sobolev\n\nPříjmení Sobolev nosí více významných osobností:\n\n"}
{"id": "1272835", "url": "https://cs.wikipedia.org/wiki?curid=1272835", "title": "Silent Generation", "text": "Silent Generation\n\nSilent Generation (angl. „Tichá generace“) je demografická kohorta, která následuje po generaci G.I. Časové vymezení této generace zahrnuje lidi narozené v období od poloviny 20. do začátku 40. let 20. století. Demograf Neil Howe v časopise \"Forbes\" určil jako Silent Generation ty, kteří se rodili mezi lety 1925–1941. Nezisková organizace pro demografický výzkum, výzkum veřejného mínění a analýzy, Pew Research Center, ohraničuje ročníky této generace roky 1928 až 1945.\n\nI když se v tiché generaci narodilo několik vůdců občanských hnutí, svůj název si získala proto, že je charakteristická svým zaměřením na pracovní kariéru, kterou upřednostňuje před aktivismem. Tichá je také proto, že vyrůstala v dobách, kdy nebylo bezpečné navenek vyjadřovat svůj názor a postoje. Lidé z této populace vyrůstali v okolnostech, které od světové hospodářské krize vyústily do druhé světové války, po poválečné období, kdy se na obou stranách Železné opony vyhraňovaly postoje v érách poválečných vlád či mccarthismu ve Spojených státech. \n\nOznačení „Silent Generation“, které od té doby na této generaci ulpělo, použil časopis \"Time\" ve svém čísle z 5. listopadu 1951 v článku s názvem \"The Younger Generation\". Uvedl v něm, že tato generace nemá velké ambice, ale naučila se jak co nejlépe přežít v těch nejtěžších situacích. Původně se takto nazvali členové generace v USA a v Kanadě, ale brzy toto označení platilo i pro západní Evropu, Austrálii a Jižní Ameriku. Tato generace se nevyznačuje příliš vysokou četností. Příčinou byly finanční nejistoty jejich rodičů ve 30. letech, a počátek 40. (válečných) let 20. století.\n\nPodle publikace \"The Lucky Few: Between the Greatest Generation and the Baby Boom\" z roku 2008 tuto generaci profesor sociologie z univerzity na Floridě, Elwood D. Carlson, označil jako „Několik šťastlivců“. Poukázal na to, že to byla první generace v historii, která byla početně menší než ta před ní. Řekl, že tato generace patří mezi pár šťastlivců, protože přesto, že se tito lidé rodili během velké hospodářské krize a druhé světové války, dožili se v dospělosti relativně prosperujících podmínek v 50. a v počátku 60. let 20. století. Byla u nich i vyšší míra zaměstnanosti než to bylo u generací před nimi a u těch co následovaly po nich. Stejně na tom byli zdravotně lépe a měli i dřívější věk odchodu do důchodu.\n"}
{"id": "1272837", "url": "https://cs.wikipedia.org/wiki?curid=1272837", "title": "Seznam dílů seriálu Sanjay a Craig", "text": "Seznam dílů seriálu Sanjay a Craig\n\nToto je seznam dílů seriálu \"Sanjay and Craig\". Animovaný televizní seriál \"Sanjay a Craig\" měl premiéru na americké stanici Nickelodeon.\n\n<onlyinclude>\n</onlyinclude>\n\n"}
{"id": "1272840", "url": "https://cs.wikipedia.org/wiki?curid=1272840", "title": "Guthrie (příjmení)", "text": "Guthrie (příjmení)\n\nPříjmení Guthrie [\"gassrí\"] nosí více významných osobností:\n\n"}
{"id": "1272842", "url": "https://cs.wikipedia.org/wiki?curid=1272842", "title": "Mauritiella", "text": "Mauritiella\n\nMauritiella je nevelký rod palem, zahrnující 3 nebo 4 druhy. Je rozšířen pouze v Jižní Americe v oblasti Amazonie. Jsou to středně velké až vysoké palmy s dlanitozpeřenými listy a svazčitými, ostnitými kmeny. Květenství jsou jednopohlavná, plody jsou pokryté střechovitými šupinami. Některé druhy mají plody s jedlou dužninou a mají i jiné lokální využití.\n\nZástupci rodu \"Mauritiella\" jsou středně velké až vysoké, ostnité, dvoudomé palmy se svazčitými kmeny. Kmeny jsou vzpřímené, v horní části pokryté vytrvalými listovými pochvami, v dolní části olysávající. Na internodiích jsou často ostny kořenového původu. Listy jsou krátce dlanitozpeřené, reduplikátní, s dlouhými, neostnitými řapíky. Čepele jsou v obrysu okrouhlé, členěné na mnoho jednoduše přeložených segmentů. Na rubu jsou listy většinou pokryté voskovou vrstvou a šupinkami.\nKvětenství jsou jednopohlavná, jednotlivá, krátce stopkatá, vyrůstající mezi bázemi listů a větvená do 2. řádu.\nKvěty jsou jednopohlavné, v rámci květenství uspořádané do jehnědovitých skupin. Kalich je trubkovitý, na konci krátce trojlaločný, koruna ve spodní části trubkovitá, trojčetná. Samčí květy obsahují 6 tyčinek s volnými a tlustými nitkami.\nSamičí květy jsou větší než samčí, gyneceum je oblé, srostlé ze 3 plodolistů a se 3 vajíčky. Na povrchu je pokryté zahnutými šupinami uspořádanými do příčných řad. Čnělka je krátká, se 3 bliznami.\nPlody jsou kulovité a obvykle jednosemenné, na vrcholu s vytrvalou čnělkou, na povrchu pokryté střechovitě se překrývajícími šupinami. Mezokarp je dužnatý a poměrně tlustý, endokarp málo diferencovaný. Semena jsou kulovitá až elipsoidní, s homogenním endospermem.\n\nRod \"Mauritiella\" zahrnuje 3 nebo 4 druhy. Vyskytuje se v severní polovině Jižní Ameriky v oblasti Amazonie. Největší areál má \"M. armata\", rozšířená v celé nížinné Amazonii od Kolumbie a Venezuely po Brazílii a Bolívii. \"M. aculeata\" roste v Kolumbii, Venezuele a severní Brazílii, kde vytváří velké kolonie podél vodních toků v amazonských pralesích. \"M. pumila\" je rozšířena v Kolumbii a Venezuele, \"M. macroclada\" v Kolumbii a Ekvádoru.\n\nRod \"Mauritiella\" je v současné taxonomii palem řazen do podčeledi \"Calamoideae\", tribu \"Lepidocaryeae\" a subtribu \"Mauritiinae\". Součástí tohoto subtribu jsou dále rody \"Mauritia\" a \"Lepidocaryum\". Rod \"Mauritiella\" byl v roce 1935 oddělen od rodu \"Mauritia\". Odlišuje se zejména štíhlejšími s ostnitými kmeny, květy v rámci květenství uspořádanými do drobnějších jehnědovitých skupin, bazálním vajíčkem a silnější voskovou vrstvou na rubu listů. V roce 1965 byly oba rody opět sloučeny a v roce 1981 opět rozděleny.\n\nPlody \"Mauritiella armata\" i \"M. aculeata\" mají jedlou dužninu a občas se z nich připravují džusy. Plody bývají nabízeny na lokálních jihoamerických trzích. Z kmenů se lokálně staví ohrady, listy slouží jako střešní krytina.\n\n"}
{"id": "1272843", "url": "https://cs.wikipedia.org/wiki?curid=1272843", "title": "Epica", "text": "Epica\n\nEPICA může být:\n\n\n"}
{"id": "1272845", "url": "https://cs.wikipedia.org/wiki?curid=1272845", "title": "ARMA", "text": "ARMA\n\nARMA může být:\n\n"}
{"id": "1272846", "url": "https://cs.wikipedia.org/wiki?curid=1272846", "title": "Jiří Hlinka", "text": "Jiří Hlinka\n\nJiří Hlinka (* 1944 Praha) je česko-norský klavírista a hudební pedagog.\nAč se narodil v Praze, vyrůstal v Plzni. Do Prahy se vrátil na studia na AMU. Zde ho vedli František Rauch a Josef Páleníček. Koncertoval od sedmnácti let, a to i v Moskvě, Drážďanech, Budapešti, Vídni, Štýrském Hradci, Výmaru a Lublani. V roce 1966 se dostal mezi finalisty Čajkovského klavírní soutěže v Moskvě. V roce 1970 ho však zdravotní problémy přinutily koncertní kariéru ukončit. Vrhl se na hudební pedagogiku. Nejprve na pražské konzervatoři, v roce 1972 pak získal nabídku učit v norském Bergenu. Odešel do Norska legálně přes Pragokoncert. V roce 1982 však získal norské občanství, což pražské úřady vyhodnotily jako emigraci, ačkoli proti tomu Hlinka protestoval. V Norsku se stal úspěšným pedagogem. K jeho nejslavnějším žákům patří Leif Ove Andsnes, Håvard Gimse a Geir Botnen. V roce 2004 obdržel nejvyšší norské kulturní ocenění, Královskou medaili za zásluhy (\"Kongens fortjenstmedalje\"). Roku 2007 mu české ministerstvo zahraničí udělilo cenu Gratias agit za šíření dobrého jména české kultury.\n"}
{"id": "1272848", "url": "https://cs.wikipedia.org/wiki?curid=1272848", "title": "Transakční paměť", "text": "Transakční paměť\n\nV oblasti počítačové vědy a inženýrství představuje transakční paměť způsob, jak zjednodušit paralelní programování tím, že instrukce load a store umožňuje provést atomicky (nedělitelně). To v současné výpočetní technice znamená, že mechanismus řídící souběžnost, je analogický k databázovým transakcím pro řízení přístupu ke sdílené paměti. Systém s implementovanou transakční pamětí poskytuje vysokou úroveň abstrakce, jako alternativu k systému s nízkoúrovňovou synchronizací vláken pomocí zámků. Tato abstrakce umožňuje koordinovat paralelní čtení a zápis sdílených dat v paralelních systémech.\n\nV paralelním programování, pokud se paralelní vlákna pokouší o přístup ke sdílenému prostředku, je synchronizace nutná. Nízkoúrovňová synchronizace vláken, jako jsou zámky, je pesimistická a zakazuje vláknům, které jsou mimo kritickou sekci, jakékoliv změny. Navíc proces zamykání a uvolňování zámků často představuje další režii a vznik problému efekt hrdla lahve () mezi vlákny. Transakční paměť naopak poskytuje optimistické řízení paralelizmu tím, že vlákna probíhají souběžně s minimálním vzájemným rušením. Transakční paměť umožňuje transparentně podporovat úseky kódu, které jsou označeny jako transakční (vizte též databázová transakce) uplatněním atomicity, datové konzistence a izolace.\n\nTransakce je soubor operací, které můžeme provést, a potvrdit s nimy související změny (COMMIT), dokud nenastane konflikt. Když je zjištěn konflikt, transakce se vrátí do svého původního stavu (ROLLBACK), a bude se opakovat, dokud všechny konflikty nebudou odstraněny. Před úspěšným dokončením transakce je výsledek jakékoliv operace v rámci transakce čistě spekulativní. V kontrastu k na zámku založené synchronizaci, kde aby se zabránilo poškození dat, jsou operace serializovány, transakce umožňují další paralelismus tak dlouho, dokud nedojde ke konfliktu, jako když se několik operací pokouší změnit sdílený prostředek. Protože programátor není zodpovědný za jednoznačně identifikující zámky nebo pořadí, ve kterém byly pořízeny, programy, které využívají transakční paměť nemohou způsobit konflikt vzniklý vzájemným čekáním, uváznutím (deadlock).\n\nS těmito konstrukty v místě, transakční paměť poskytuje vysokou míru programové abstrakce tím, že umožňuje programátorům uzavřít jejich (sdílený) programový kód (ev. strojový kód) do transakčních bloků. Správná implementace zajišťuje, že data nemohou být sdílena mezi vlákny, aniž by byla zajištěna prostřednictvím transakce a tedy poskytují správný výsledek. Například, kód může být psán jako:\n\nV tomto kódu je blok definován tím, že během \"transakce\" je zaručena atomicita, konzistence a izolace základní transakční paměti implementace a je transparentní pro programátora. Proměnné v rámci transakce jsou chráněny od vnějších konfliktů, ochraňují před vnějšími konflikty, zajišťují že buď bude částka převedena nebo nebude provedena vůbec žádná akce. Všimněte si, že chyby související se souběžností, jsou stále ještě možné v programech, které používají velké množství transakcí, a to zejména v softwarových implementacích, kdy knihovna poskytována jazykem není schopna prosadit správné používání. Chyby produkovány prostřednictvím transakcí může být často obtížné ladit, protože breakpointy nesmí být umístěny v rámci transakce.\n\nTransakční paměť je omezena v tom, že vyžaduje sdílenou paměť. I když při použití transakční paměti nelze způsobit uváznutí (deadlock), programy stále mohou trpět livelockem nebo zdrojem hladovění. Například, delší transakce se může opakovaně vrátit (ROLLBACK) v reakci na více menších transakcí, což způsobuje plýtvání časem a energií.\n\n\n\n\n"}
{"id": "1272852", "url": "https://cs.wikipedia.org/wiki?curid=1272852", "title": "Filip Sasínek", "text": "Filip Sasínek\n\nZačínal jako hokejista, atletiku nejdříve bral jako doplňkový sport, později se jí v atletickém oddíle AK Hodonín věnoval naplno. V juniorské kategorii běhal nejčastěji trať 2000 metrů překážek, s přechodem do kategorie dospělých se orientoval zejména na běh na 1500 metrů. Poprvé se v této disciplíně výrazně prosadil v roce 2016 na mítinku Zlatá tretra, kde zvítězil a v novém osobním rekordu 3:36,32. V této sezóně startoval na evropském šampionátu v Amsterdamu, kde obsadil v běhu na 1500 metrů osmé místo.\n\nJeho zatím největší úspěch je bronzová medaile v běhu na 1500 metrů, kterou vybojoval na halovém mistrovství Evropy v Bělehradě v roce 2017. Ve stejné sezóně se stal mistrem republiky na 1500 metrů. Na mistrovství Evropy do 23 let v červenci 2017 získal stříbrnou medaili v běhu na 1500 metrů. \n\nV sezóně 2018 měl zdravotní problémy s achilovkou a nestartoval na mistrovství Evropy. Mezi evropskou mílařskou špičku se vrátil v další sezóně. V březnu 2019 vybojoval čtvrté místo na evropském halovém šampionátu v Glasgow.\n\n\n"}
{"id": "1272853", "url": "https://cs.wikipedia.org/wiki?curid=1272853", "title": "Zuben Eschemali", "text": "Zuben Eschemali\n\nZuben Eschemali (Beta Librae) je nejjasnější hvězda v souhvězdí Vah, od Země je vzdálená asi 185 světelných let. Jedná se o proměnnou hvězdu, která v současné době mění svou jasnost o 0,03 hvězdné velikosti.\n\n\"Beta Librae\" (β Librae) je Bayerovo označení hvězdy.\n\nTradiční název pochází z arabského الزُبَانَى الشَمَالِي (\"al-zubānā al-šamāliyy\", severní klepeto - dříve byly Váhy součástí souhvězdí Štíra).\n\nZuben Eschemali je hvězda hlavní posloupnosti spektrální třídy B8. Je přibližně 130krát zářivější než Slunce a má povrchovou teplotu 12 300 K, promítnutá rotační rychtlost činí 250 km/s.\n"}
{"id": "1272865", "url": "https://cs.wikipedia.org/wiki?curid=1272865", "title": "Říhova vila", "text": "Říhova vila\n\nŘíhova vila se nachází na adresách Nad Santoškou 1911/1, Na Pavím vrchu 1911/1 v Praze na Smíchově. Byla postavena v letech 1929 až 1930 architektem Josefem Karlem Říhou ve funkcionalistickém slohu pro vlastní potřebu. Vila je první z řady vil v této ulici. Na druhé straně ulice se nachází severním směrem park Santoška. Původně tak bylo vidět z vily centrum Prahy. Přes ulici na jih je pak starší Krulišova vila, nyní v majetku Ministerstva vnitra České republiky.\n"}
{"id": "1272874", "url": "https://cs.wikipedia.org/wiki?curid=1272874", "title": "Tělísko", "text": "Tělísko\n\nTělísko může být:\n\n\n"}
{"id": "1272878", "url": "https://cs.wikipedia.org/wiki?curid=1272878", "title": "S.H.I.E.L.D.", "text": "S.H.I.E.L.D.\n\nS.H.I.E.L.D. je fiktivní špionážní a protiteroristická agentura, která se objevuje v amerických komiksech vydavatelství Marvel Comics. Byla vytvořena autory Stanem Leem a Jackem Kirbym, poprvé se objevila v komiksu \"Strange Tales\" č. 135 (srpen 1965). Často se zabývá paranormálními a nadpřirozenými hrozbami. Předchůdcem této organizace byl útvar Strategic Scientific Reserve (SSR). S.H.I.E.L.D. vedl dlouhou dobu Nick Fury, po němž nastoupil Phil Coulson. \n\nAkronym původně znamenal \"Supreme Headquarters, International Espionage, Law-Enforcement Division\", v roce 1991 byl význam změněn na \"Strategic Hazard Intervention Espionage Logistics Directorate\". V animovaných seriálech a ve filmech a seriálech odehrávajících se ve fikčním světě Marvel Cinematic Universe (MCU) má zkratka S.H.I.E.L.D. význam \"Strategic Homeland Intervention, Enforcement and Logistics Division\".\n\nV českém znění filmu \"Iron Man\" byla zkratka organizace přeložena jako ŠTÍT, v dalších filmech MCU již byl původní tvar zachován. V českém znění seriálu \"Agenti S.H.I.E.L.D.\" byl akronym S.H.I.E.L.D. vysvětlen jako \"Strategicko-humanitární intervenční elitní logistická divize\".\n"}
{"id": "1272879", "url": "https://cs.wikipedia.org/wiki?curid=1272879", "title": "Fridrich Hesensko-Kasselský", "text": "Fridrich Hesensko-Kasselský\n\nFridrich Hesensko-Kasselský (11. září 1747 - 20. května 1837) byl mladším členem dynastie vládnoucí v hesensko-kasselském lankrabství a dánský generál.\n\nNarodil se jako nejmladší syn dědičného prince Fridricha Hesensko-Kasselského a britské princezny Marie.\n\nFridrichův otec v roce 1747 opustil rodinu a konvertoval ke katolictví, v roce 1755 formálně ukončil své manželství. Princ Fridrich byl spolu se svými dvěma staršími bratry s matkou Marií. Brzy se rodina přestěhovala do Dánska, kde je hostila Mariina starší sestra Luisa, která zemřela v roce 1751. Fridrichovi starší bratři se v roce 1763 a 1766 oženili s dánskými princeznami - svými sestřenicemi. Zůstali v Dánsku, stali se významnými lordy a královskými funkcionáři. Pouze nejstarší bratr se vrátil do Kasselu, kde se v roce 1785 ujal lankrabství.\n\nFridrich se oženil s Karolinou Nasavsko-Usingenskou, pozoruhodnou dědičkou rodiny, která vymřela po mužské linii. V roce 1781 koupil od svého bratra Karla zámek Rumpenheim v Offenbachu, který se stal jeho rodinným sídlem.\n\n"}
{"id": "1272881", "url": "https://cs.wikipedia.org/wiki?curid=1272881", "title": "Padre Island", "text": "Padre Island\n\nPadre Island je ostrov ve státě Texas při ústí řeky Rio Grande do Mexického zálivu. Je to nejdelší bariérový ostrov na světě, táhne se podél pobřeží v délce přes 180 km od přístavu Corpus Christi po mexickou hranici, jeho šířka však nikde nepřesahuje 5 km. S rozlohou 541 km² je po Long Islandu druhým největším ostrovem kontinentálních Spojených států amerických. Mezi ostrovem a pevninou se nachází Laguna Madre, která je součástí Intracoastal Waterway. Padre Island je rovinatý a písčitý, porost tvoří převážně \"Quercus fusiformis\". V roce 1964 byl vybudován umělý průplav Port Mansfield, který ostrov rozdělil na severní a jižní část.\n\nPůvodními obyvateli byli indiáni kmene Karankawa, v roce 1519 zde přistál Alonso Alvarez de Pineda, který dal místu název Isla Blanca (Bílý ostrov). Současný název ostrov dostal na počátku 19. století podle katolického kněze (španělsky \"padre\") José Nicoláse Ballího, který křtil místní domorodce. Za druhé světové války zde bylo zřízeno vojenské cvičiště. Díky množství pláží je ostrov oblíbenou prázdninovou destinací, provozuje se také potápění a rybolov, v roce 1962 byla jeho střední část zařazena na seznam chráněných území National Seashore. Klade zde vejce vzácná kareta menší a hnízdí mořští ptáci jako pelikán hnědý, ibis bílý nebo kulík hvízdavý, mezi dunami žije zajíc tmavoocasý a tarbíkomyš texaská. Ostrov bývá často zasažen hurikány. V okolním moři se nacházejí zásoby ropy.\n\n\n"}
{"id": "1272883", "url": "https://cs.wikipedia.org/wiki?curid=1272883", "title": "Císařský kult", "text": "Císařský kult\n\nCísařský kult byl formou náboženství ve Starověkém Římě. Vznikl s nástupem císařství po vraždě Julia Caesara a pádu republiky. Po těchto událostech byly nastoleny náboženské reformy, jejichž důsledkem bylo \"zbožštění\" císaře. Císařský kult se vyznačoval určitou diverzitou v období jednotlivých panovníků - u každého měl specifickou podobu.\n\nHlavními projevy tohoto kultu se stávaly různé pocty a ocenění císařů za úspěchy v čele Římské říše. Na základě jejich moci jim byly obětovány dary jako bohům a jejich vlastnosti a činy byly také připodobňovány k božským. Císař se nemohl stát bohem za svého života, přestože tak byli již mnozí ještě živoucí vladaři nazýváni. Po jejich smrti je pak musel glorifikovat senát. Prvním panovníkem, který obdržel božské pocty, byl Gaius Julius Caesar. Posmrtného božství se mu nedostalo samozřejmě, ale vyjádřením nejvyšší úcty a respektu k jeho osobě. V den jeho narozenin se pak pořádaly slavnosti na jeho počest, při kterých se mu také obětovalo.\n\nCísařský kult nebyl projevem zcela náboženským, jakožto i politickým. Jeho účelem bylo propojení moci - vladaře - a už existujícího tehdejšího náboženství.\n\n"}
{"id": "1272888", "url": "https://cs.wikipedia.org/wiki?curid=1272888", "title": "Vilém Hesensko-Kasselský", "text": "Vilém Hesensko-Kasselský\n\nVilém Hesensko-Kasselský (24. prosince 1787 - 5. září 1867) byl prvním synem prince Fridricha Hesensko-Kasselského a Karoliny Nasavsko-Usingenské.\n\n10. listopadu 1810 se Vilém v Amalienborgu oženil s princeznou Luisou Šarlotou Dánskou, dcerou Frederika Dánského a Žofie Frederiky Meklenbursko-Zvěřínské. Vilém měl s Luisou Šarlotou několik dětíː\n\n"}
{"id": "1272889", "url": "https://cs.wikipedia.org/wiki?curid=1272889", "title": "Hontianská župa", "text": "Hontianská župa\n\nHont ( i \"Honth\", , ) byl komitát, stolice a župa v Uhersku.\n\nHontianska župa sousedila s Tekovskou, Zvolenskou, Novohradskou, Peštiansko-Pilišsko-Šoltsko-Malokumánskou (\"Pest-Pilis-Solt-Kiskun\") a Ostřihomskou župou. Hontianskou župou protékaly řeky Krupinica a Ipeľ. Rozloha Hontu v roce 1910 byla 2633 km².\nAdministrativním centrem Hontu byl Hontianský hrad. Ve středověku však Hontianská šlechta často sněmovala spolu s Novohradskou šlechtou v Ďarmotech. Do roku 1497 zasedala stoličná sedrie převážně v Ipeľském Predmostí. Během tureckých výbojů stolice neměla trvalé sídlo. Od poloviny 16. století zasedala sedrie v Krupině (tehdy tato patřila do Zvolenské stolice). V letech 1725 – 50 byly centrem stolice Sebechleby, od roku 1751 do konce 18. století Kemence (Kamenica). Po požáru stoličného domu se centrem stolice staly Šahy (maďarsky \"Ipolyság\").\n\nNa čele stolice se střídaly členové významných šlechtických rodin Hontu, od roku 1711 post hlavního župana dědičně zastávali členové rodu Kohári.\n\n\"Hontianský komitát\" vznikl v 11. století vyčleněním od Novohradského komitátu. Do konce 13. století se komitát změnil na \"šlechtickou (zemanskou) stolici\". Na přelomu 13. a 14. století se k Hontu připojil Rimavský komitát (Malohont), který však s Hontem přímo nesousedí, což ustavičně vedlo ke sporům mezi šlechtou obou částí stolice.\n\nV letech 1552 (dobytí hradu \"Drégely\") až 1682 většinu území stolice obsadila turecká vojska a připojila ji k Novohradskému sandžaku. Turecké území sahalo až ke Krupině, kterou však Turci nikdy nezískali a do okolí Banské Štiavnice. Císařská vojska osvobodila hrad Drégely již v roce 1593, později Novohrad a v roce 1595 Visegrád a Ostřihom. Turci však ve výbojích pokračovali i po porážce v patnáctileté válce (žitvatorocký mír roce 1606) a získali území přibližně po spojnici Hontianske Nemce – Pukanec. Turci byli vyhnáni až po porážce u Nových Zámků roce 1685.\n\nV roce 1877 byla k \"Hontianské župě\" připojena Krupina. Nejvýznamnějším městem stolice byla Banská Štiavnica, která byla roku 1787 druhým největším slovenským městem s počtem obyvatel 18 926.\n\nHont v 19. století obývali převážně Slováci a Maďaři, etnická hranice mezi nimi probíhala severně od řeky Ipeľ. Slováci však tvořily i jazykové ostrovy v maďarském etnickém prostoru na jihu stolice. Němci měli převahu jen v Banské Štiavnici a Banské Belé.\n\nVe středověku se Hontianská stolice dělila na čtyři \"slúžnovské okresy\":\n\nPo připojení Malohontu ke Gemeru roce 1802 se vytvořil čtvrtý okres na východ a jih od řeky Ipeľ:\n\nV roce 1910 se Hontianská župa dělila na tyto \"okresy\":\n\n\nV roce 1918 (potvrzeno roce 1920 Trianonskou smlouvou) se 4/5 území Hontianské župy staly součástí Československa, zbytek připadl Maďarsku.\n\nHontianská župa v Československu existovala do roku 1922, 1. ledna 1923 se stala součástí Zvolenské (veľ)župy. V roce 1928 byly župy na území Slovenska zrušeny.\n\n"}
{"id": "1272891", "url": "https://cs.wikipedia.org/wiki?curid=1272891", "title": "Lakomý", "text": "Lakomý\n\nLakomý je příjmení více osob:\n\n"}
{"id": "1272896", "url": "https://cs.wikipedia.org/wiki?curid=1272896", "title": "Panuška", "text": "Panuška\n\nPanuška je příjmení více osob:\n\n"}
{"id": "1272898", "url": "https://cs.wikipedia.org/wiki?curid=1272898", "title": "Pavlok", "text": "Pavlok\n\nPavlok je příjmení více osob:\n\n"}
{"id": "1272899", "url": "https://cs.wikipedia.org/wiki?curid=1272899", "title": "Zruč nad Sázavou (zámek)", "text": "Zruč nad Sázavou (zámek)\n\nZruč nad Sázavou je hrad přestavěný na zámek ve stejnojmenném městě v okrese Kutná Hora. Hrad byl založen v první polovině čtrnáctého století. V polovině šestnáctého století proběhla přestavba v renesančním slohu a na konci devatenáctého století byl upraven novogoticky. Od roku 1966 je chráněn jako kulturní památka.\n\nPrvní písemná zmínka o zručském hradu pochází z roku 1335 a nalézá se v predikátu Heřmana ze Zruče, o kterém se předpokládá, že již neobýval tzv. Starý zámek. V roce 1355 byl majitelem Petr z Kolovrat a roku 1364 je připomínán Ješek z Kolovrat, který měl syny Václava, Jana a Alberta. Václav se stal knězem a hrad zdědili oba zbývající bratři, kteří ho prodali svému strýci Mikuláši Kolovratovi ze Zruče. Zemřel v roce 1405 nebo 1406 a jeho synové Mikuláš a Aleš několik let společně hospodařili, ale v roce 1410 se o majetek podělili, a hrad připadl Alešovi. Posledním zmínka o něm pochází z roku 1417.\n\nBěhem husitských válek hrad patřil Zručským z Chřenovic, kteří patřili k rodu Kolovratů. Posledním příslušníkem rodu ve Zruči byl Zdeněk z Kolovrat, který hrad v roce 1547 prodal Jindřichu Střelovi z Rokyc a přestěhoval se do Dalkovic. O rok později se majitelem stal Jan Černčický z Kácova a od roku 1553 Jiří z Kalenic. Jeho syn Adam z Kalenic hrad roku 1560 prodal Janovi Staršímu z Kalenic. Někdy v té době byl starý hrad renesančně přestavěn. Kalenicům zámek patřil až do stavovského povstání, po kterém byl Bavoru z Kalenic zabaven a v roce 1623 jej koupil Arnolt Perglas z Losentic.\n\nMezi dalšími majiteli byli Markéta Mecerodová z Dobrohoště, od roku 1657 Albrecht Kryštof Hložek ze Žampachu, od roku 1664 Lambert František Hřevenář z Hrachu, o dva roky později Vit de Nathermann, od roku 1671 hraběnka Johanka Eusebie Millesimová ze Žďáru, po ní hraběnka Cecilie Eleonora Breunerová, hrabě Maxmilián Ludvík Breuner a od roku 1693 Ferdinand Antonín Mladota ze Solopysk. Ten Zruč postoupil v roce 1700 Janu Václavovi Valkounovi z Adlaru, po němž následovali bratři Jan Ludvík a Ferdinand Bohuslav Serins z Eichenau. Zadlužení bratři museli zámek v roce 1749 prodat Rausům z Rausenbachu, po kterých se v jeho držení vystřídala řada dalších rodů. V roce 1781 však zámek vyhořel a dochovanou podobu získal při novogotické přestavbě na počátku devadesátých let devatenáctého století.\n\nNejstarší stavební fáze hradu byla nejspíš dvojdílná. Na východní straně se pravděpodobně nacházelo předhradí a za ním na západě stálo hradní jádro s téměř čtvercovým půdorysem. S výjimkou nepřístupné jižní strany jádro obepíná ve skále tesaný a částečně vyzděný příkop. Původní budovy se dochovaly v zámeckém zdivu. Hlavní palác stál podél jižní strany v jihovýchodním nároží. Severně od něj z půdorysu mírně vystupoval objekt brány a podél zbývající části východní strany byla další budova. Ostatní strany zřejmě uzavírala pouze hradba. Na počátku šestnáctého století byl hradní palác na západní straně rozšířen.\n\nNejasné je období vzniku dělostřeleckého, částečně dochovaného opevnění tvořeného především baštami a kurtinami bránitelnými z ochozů. Vzhledem k jeho subtilnosti vzniklo buď na přelomu vlády Jiřího z Poděbrad a Jagellonců, kdy ještě nebyly pozdně gotické opevňovací systémy plně vyvinuty, nebo vzniklo později, ale zůstalo konzervativní a ne zcela pochopené.\n\nNové opevnění nejlépe chránilo nejbezpečnější jižní stranu, kterou zajistily tři polookrouhlé bašty. Jihovýchodní nároží chrání dvojitá bašta, které umožnila ostřelování jižní i východní strany, zatímco v jihozápadním nároží stojí pouze pilíři podobná věžice. V nejvíce ohroženém severozápadním nároží byla postavena ve spodní části dovnitř otevřená bateriová věž se střílnami pro menší děla. Podobu severní a severovýchodní strany neznáme, ale předpokládá se zde pouze oblé nároží.\n\n\n"}
{"id": "1272900", "url": "https://cs.wikipedia.org/wiki?curid=1272900", "title": "Zruč nad Sázavou (hrad)", "text": "Zruč nad Sázavou (hrad)\n\nZruč nad Sázavou (též \"Starý zámek\") je zaniklý hrad na pravém břehu řeky Sázavy ve stejnojmenném městě v okrese Kutná Hora. Postaven byl ve třináctém století a dochovaly se z něj pouze terénní relikty opevnění.\n\nO hradu se nedochovaly žádné písemné prameny, ale podle archeologického výzkumu vznikl ve druhé polovině třináctého století. Ve čtrnáctém století byl nahrazen nově založeným zručským hradem později přestavěným na zámek.\n\nHrad stál na okraji skalnatého srázu nad řekou. Zbývající tři strany byly zabezpečené dvojicí mohutných valů a příkopů. Hradní jádro o rozměrech 30 × 12 metrů má nejspíše mladšími zásahy poškozenou západní stranu a obsahuje několik prohlubní považovaných za pozůstatky staveb. Na lokalitě nebyly nalezeny žádné pozůstatky zdiva, a proto je možné, že většina staveb byla vybudována ze dřeva, nebo byly kamenné konstrukce rozebrány na stavební materiál při výstavbě města.\n\n\n"}
{"id": "1272904", "url": "https://cs.wikipedia.org/wiki?curid=1272904", "title": "Fridrich Vilém Hesensko-Kasselský", "text": "Fridrich Vilém Hesensko-Kasselský\n\nFridrich Vilém Hesensko-Kasselský (26. listopadu 1820–14. října 1884) byl jediným synem Viléma Hesensko-Kasselského a Luisy Šarloty Dánské.\n\nFridrich Vilém se narodil v Kodani, ve třech letech se přestěhoval do Dánska a vyrůstal tam. Navštěvoval univerzitu v Bonnu a pak nastoupil vojenskou kariéru. V roce 1843 byl třetím v pořadí následnictví dánského trůnu, po královu synovi a bratrovi, princi Ferdinandovi.\n\n28. ledna 1844 se Fridrich v Petrohradu oženil s Alexandrou Nikolajevnou Romanovovou. Fridrich původně přijel do Petrohradu jako budoucí ženich velkokněžny Olgy, ale hned první večer, který strávil s její rodinou, se zamiloval do její sestry Alexandry. Ačkoli byla Olga starší sestra a rovněž shledala Fridricha poutavým mladým mužem, ustoupila stranou ve prospěch své sestry, a dokonce pár doprovázela, když chtěli být spolu. Car a carevna nakonec dali povolení ke sňatku mezi Fridrichem a Alexandrou.\n\nAlexandra krátce před svatbou onemocněla tuberkulózou, brzy následovalo komplikované těhotenství. Zůstali v Petrohradě, kde se její stav rapidně zhoršil. Porodní bolesti přišly předčasně, tři měsíce před určeným porodem, a tak se stalo, že Alexandra předčasně porodila syna Viléma. Dítě zemřelo krátce po porodu a Alexandra ho toho dne, 10. srpna 1844, následovala. Její rodiče byli zdrceni a jejich smutek trval až do konce jejich života. Byla pohřbena v pevnosti Petra a Pavla v Petrohradě. Syn byl pohřben v Rumpenheimu.\n\nV roce 1849 nastoupil Fridrich na \"HMS (Her Majesty's Ships) Cleopatru\" trénovat jako námořní kadet. \"Cleopatra\" ho dovezla do Singapuru, kde přestoupil na \"HMS Maeander\". Singapurské noviny ho mylně popsaly jako syna dánského krále.\n\n26. května 1853 se Fridrich Vilém v Charlottenburgu v Berlíně oženil s Alexandřinou sestřenicí, princeznou Annou Pruskou. Přestože měl Fridrich s Annou šest dětí, nikdy si manželé nebyli citově blízcí. Spekulovalo se, že jedním z důvodů byl Fridrichův nepřekonaný žal ze smrti první manželky.\n\nJeho první manželkou byla Alexandra Nikolajevna Romanovová, dcera ruského cara Mikuláše I. Pavloviče a Šarloty Pruské. Předčasně mu porodila jednoho syna, který krátce po narození zemřelː\n\n\nJeho druhou manželkou byla princezna Anna Pruská, nejmladší dcera Karla Pruského a Marie Sasko-Výmarsko-Eisenašské. Měli spolu šest dětíː\n\n\nKdyž v roce 1875 zemřel sesazený hesenský kurfiřt Fridrich Vilém Hesenský, byli jeho synové vyloučeni z následnictví, protože byli z morganatického manželství. Proto se stal Fridrich Vilém Hesensko-Kasselský titulárním kurfiřtem.\n\nFridrich Vilém zemřel 14. října 1884 v Hamburku.\n"}
{"id": "1272906", "url": "https://cs.wikipedia.org/wiki?curid=1272906", "title": "Laura Muirová", "text": "Laura Muirová\n\nLaura Muirová (* 9. května 1993) je britská atletka, běžkyně, která se specializuje na střední tratě, trojnásobná halová mistryně Evropy.\n\nV roce 2013 obsadila osmé místo v běhu na 1500 metrů na halovém mistrovství Evropy, na světovém šampionátu v Moskvě v této sezóně postoupila do semifinále běhu na 800 metrů. O dva roky později doběhla ve finále evropského halového šampionátu v Praze čtvrtá v běhu na 3000 metrů, na mistrovství světa v Pekingu obsadila v běhu 1500 metrů páté místo. Vynikajícího úspěchu dosáhla na halovém mistrovství Evropy v Bělehradě v roce 2017 – zvítězila v bězích na 1500 i 3000 metrů. \n\nV roce 2018 obsadila na halovém mistrovství světa třetí místo v závodě na 3000 metrů. Ve stejné sezóně se stala mistryní Evropy v běhu na 1500 metrů. V březnu 2019 zvítězila v běhu na 3000 metrů na evropském halovém šampionátu.\n\n"}
{"id": "1272909", "url": "https://cs.wikipedia.org/wiki?curid=1272909", "title": "Cromwell (divadelní hra)", "text": "Cromwell (divadelní hra)\n\nCromwell (1827) je romantická divadelní hra francouzského prozaika, dramatika a básníka Victora Huga. Hra je velmi dlouhá a obsahuje obrovské množství rolí (více než sedmdesát postav), byla proto v tehdejších podmínkách jevištně neproveditelná (první jevištní provedení je až z roku 1956 ve zkrácené úpravě Alaina Trutata).\n\nV knižním vydání byla hra doplněna autorovou předmluvou, která se stala jakýmsi manifestem romantického dramatu a odstartovala diskuzi mezi francouzským klasicismem a romantismem. Její argumenty se zdály tehdejším romantikům natolik nevyvratitelné, že díky ní se stal Hugo jejich hlavou..\n\nHra se odehrává roku 1657, kdy byl Oliver Cromwell na vrcholu moci a činil přípravy k tomu, aby se stal anglickým králem. Lord-protektor je zobrazen v okamžiku, kdy se chce příští den nechat na veřejném shromáždění korunovat. Vystupuje jako složitá a různorodá osobnost, která v sobě zahrnuje zlo i dobro, geniálnost i malichernost. Je vyobrazen jako významný vojevůdce a státník, ale i jako teolog, manžel, otec, pedant, vizionář, špatný básník a člověk dvojí tváře. Je plný vnitřních konfliktů a nakonec ze strachu před lidem královskou korunu odmítne\nPředmluva (\"Préface de Cromwell\") obsahuje ve skutečnosti velmi málo originálních myšlenek. Je spíše souhrnem a jakousi kodifikací myšlenek a názorů, které před Hugem vyslovili jiní (například Madame de Staël, Constant, Stendhal, Nodier nebo Sainte-Beuve). Jejím největším přínosem jsou argumenty sloužící k rozbití staré normativní klasicitní poetiky na základě Hugovy vlastní podrobně rozpracovaná teorie groteskna.\n\nNa začátku předmluvy předkládá Hugo svou teorii tzv, tří epoch vývoje lidstva a tomu odpovídajících epoch literárních. Počáteční epoše odpovídá tzv. lyrický věk literatury (básnictví), následuje starověk, ve kterém vznikaly hrdinské eposy a divadelní tragédie, a nakonec moderní doba, kterou Hugo datuje vítězstvím křesťanství nad pohanstvím. Groteskno se rozvíjí především v této moderní době, protože křesťanství podle Hugova názoru přivedlo poezii k pravdě a k širšímu pohledu na skutečnost. Důsledkem toho je, že moderní poezie je plná kontrastu protikladů, že nevidí jen krásu, ale i ošklivost, nejen půvab, ale i nestvůrnost, nejen vznešenost, ale i grotesknost, nejen dobro, ale i zlo, nejen světlo, ale i stín, nejen ducha, ale i živočišnost, nejen komično, ale i hrůznost. Groteskno umožňuje, abychom vznešenost postavenou do kontrastu s nestvůrností viděli větší a čistší, a ošklivost v neustále nových podobách.\n\nV období romantismu, založeném na svobodě inspirace a formy, se pak mezi protiklady uplatňuje harmonická rovnováha, jejímuž plnému rozkvětu brání klasicistní zachovávání jednoty místa a času, které je příčinou nepravděpodobnosti klasické tragédie. Hugo o tom píše: „\"Nejsou žádná pravidla ani vzory, nebo spíše nejsou žádná jiná pravidla než obecné zákony přírody, které se vznášejí nad uměním jako celkem, a zvláštní zákony pro každý výtvor, které vyplývají z podstaty námětu\"“..\n\n"}
{"id": "1272913", "url": "https://cs.wikipedia.org/wiki?curid=1272913", "title": "Dračí hrebeň", "text": "Dračí hrebeň\n\nDračí hrebeň ( , , ) je boční hřeben ve slovenské části Vysokých Tater. Od hlavního tatranského hřebene se odděluje ve Vysoké a směřuje přímo na jih, kde klesá do Zlomiskové doliny. Hřeben odděluje Dračiu dolinku na západě a Kotlinku pod Dračím sedlom na východě. Úsek mezi Dračím sedlem a Zlomiskovou brankou se nazývá Dračia hlava.\n\nV celém hřebeni nejsou v současné době žádné značené trasy, takže oblast je dle pravidel TANAPu pro turisty nepřístupná.\n\n\n"}
{"id": "1272915", "url": "https://cs.wikipedia.org/wiki?curid=1272915", "title": "Santa Barbara (sopka)", "text": "Santa Barbara (sopka)\n\nSanta Barbara je název stratovulkánu, nacházejícího se v západní části ostrova Terceira, patřícího Azorským ostrovům. Sopka leží, podobně jako i místa ostatní vulkanické aktivity ostrova na zlomovém systému, táhnoucím se ve směru severozápad-jihovýchod a křižujícím celý ostrov.\n\nVrchol sopky je ukončen dvěma kalderami, mladší z nich má přibližně 15 000 let. Poslední erupce čedičově - ryolitových láv vyprodukovala zlomová zóna mezi Santa Barbarou, menším stratovulkánem Pico Alto, ležícím asi 4 km východně od Santa Barbary a podmořským vulkánem Serreta, nacházejícím se 500 m pod hladinou moře na západ od Santa Barbary.\n\nDalšími vulkanickými jevy ostrova jsou vyhaslé kaldery Guilherme Moniz, ležící v jižní části ostrova a 7 km široká Cinquito Picos (největší v Azorech), ležící v jihozápadní části ostrova.\n\n"}
{"id": "1272917", "url": "https://cs.wikipedia.org/wiki?curid=1272917", "title": "Patrick Roest", "text": "Patrick Roest\n\nPatrick Roest (* 7. prosince 1995 Giethoorn) je nizozemský rychlobruslař.\n\nOd roku 2013 závodil ve Světovém poháru juniorů, v letech 2014 a 2015 získal na juniorských světových šampionátech osm medailí, včetně tří zlatých. Od sezóny 2015/2016 startuje ve Světovém poháru. Na Mistrovství světa ve víceboji 2017 vybojoval stříbrnou medaili. Na Zimních olympijských hrách 2018 vybojoval na trati 1500 m stříbrnou medaili a ve stíhacím závodě družstev získal bronz. Z vícebojařského světového šampionátu 2018 si přivezl zlatou medaili a na ME 2019 vybojoval ve víceboji stříbro. Na Mistrovství světa na jednotlivých tratích 2019 získal stříbrné medaile v závodech na 5000 m a 10 000 m a na vícebojařském šampionátu 2019 obhájil titul světového šampiona. Na ME 2020 získal zlatou medaili na distanci 5000 m a ve stíhacím závodě družstev a bronz na trati 1500 m.\n"}
{"id": "1272919", "url": "https://cs.wikipedia.org/wiki?curid=1272919", "title": "Floria Gueï", "text": "Floria Gueï\n\nFloria Gueï (* 2. května 1990) je francouzská atletka, sprinterka, jejíž specializací je běh na 400 metrů.\n\nNa halovém mistrovství Evropy v roce 2011 byla členkou francouzské bronzové štafety na 4x400 metrů. V následující sezóně doběhla francouzská štafeta na olympiádě v Londýně šestá, na evropském šampionátu v Curychu v roce 2014 Francouzky (včetně Florie Gueï) ve štafetě na 4x400 metrů zvítězily. Stejného úspěchu dosáhly na evropském halovém mistrovství v Praze v roce 2015. \n\nna Mistrovství Evropy v roce 2016 v Amsterdamu obsadila druhé místo v závodě na 400 metrů i ve štafetě na 4x400 metrů. \n\nSvého nejlepšího individuálního úspěchu dosáhla na evropském halovém šampionátu v Bělehradě v roce 2017, kde zvítězila ve finále běhu na 400 metrů.\n\nNa mistrovství Evropy v roce 2018 doběhla sedmá v závodě na 400 metrů, ve čtvrtkařské štafetě vybojovala stříbrnou medaili.\n"}
{"id": "1272922", "url": "https://cs.wikipedia.org/wiki?curid=1272922", "title": "Ko Mi-sun", "text": "Ko Mi-sun\n\nKo Mi-sun (, anglická transkripce: \"Go Mi-sun\"; 1969) je jihokorejská reprezentantka ve sportovním lezení, mistryně Asie v lezení na obtížnost a v boulderingu.\n\n\n"}
{"id": "1272928", "url": "https://cs.wikipedia.org/wiki?curid=1272928", "title": "Ján Volko", "text": "Ján Volko\n\nJán Volko (* 2. listopadu 1996, Bratislava) je slovenský atlet, sprinter. Je závodníkem klubu BK HNTN Bratislava. S Českou republikou ho pojí především hostování v extraligovém mužském atletickém týmu AK Olomouc.\n\nV roce 2015 startoval na juniorském mistrovství Evropy, kde postoupil do semifinále běhu na 100 metrů. O rok později na evropském šampionátu dospělých v Amsterdamu postoupil do semifinále na 100 i 200 metrů.\n\nDne 4. března 2017 získal na v Bělehradě na evropském halovém šampionátu v běhu na 60 metrů překvapivou stříbrnou medaili, když zaběhl nový slovenský rekord časem 6,58 sekundy. Stal se tak prvním reprezentantem Slovenska, který se probojoval do finále nejkratšího sprintu na vrcholném světovém nebo evropském akcí.\n\nNa mistrovství Evropy do 23 let v červenci 2017 získal stříbrnou medaili v běhu na 100 metrů a zvítězil ve finále běhu na 200 metrů. Zároveň přitom vytvořil nový národní rekord v této disciplíně časem 20,33 s. \n\nNa mistrovství světa v Londýně vytvořil v rozběhu na 100 metrů nový osobní i slovenský rekord na této trati 10,15 s. Ve čtvrtfinále dosáhl výkonu 10,25 a do semifinále nepostoupil. \n\nNa halovém mistrovství Evropy v Glasgow v březnu 2019 zvítězil v běhu na 60 metrů.\nVolko je věřící katolík, animátor v Salesiánském středisku mládeže v Bratislavě-Trnávce.\n\nVenku\nV hale\n\n"}
{"id": "1272933", "url": "https://cs.wikipedia.org/wiki?curid=1272933", "title": "Portimão", "text": "Portimão\n\nPortimão (starší název: \"Vila Nova de Portimão\") je město ve stejnojmenném okrese a v distriktu Faro, na jižním pobřeží Portugalska. V roce 1924 bylo povýšeno na město. Spolu s městem Faro patří mezi nejlidnatější v Algarve.\n\nPortimonense SC je místní sportovní klub, zahrnující různé sporty, zejména však basketbal a profesionální fotbalový klub, který hraje na stadionu \"Estádio Municipal de Portimão\" pro 9.544 diváků. Portimão je známé svými sportovními akcemi. V létě je to turnaj v plážovém fotbale \"Mundialito de Futebol de Praia\" ( \"Little World Cup\"). Rally Lisabon – Dakar také prochází přes město a existuje zde rozvinutý surfing a kitesurfing. Konají se tam také mezinárodní závody v rytmické gymnastice.\n\nMěsto nabízí tišší vody než je Atlantský oceán, je místem \"Portugal Match Cup\", který je součástí \"World Match Racing Tour\". Události se účastní nejlepší světoví jachtaři.\n\nPortugalská Grand Prix je součástí mezinárodního mistrovství.\n\nV horách u města je \"Autodromo Internacional do Algarve\", otevřený v říjnu 2008. Mimo jiné se zde provádějí i testovací závody Formule 1.\n\nOd roku 2008 trajekt dvakrát za týden obstarává spojení s Funchalem na Madeiře.\n\n"}
{"id": "1272936", "url": "https://cs.wikipedia.org/wiki?curid=1272936", "title": "Plejtvák jižní", "text": "Plejtvák jižní\n\nPlejtvák jižní (\"Balaenoptera bonaerensis\") je druh plejtváka z podřádu kosticovců a čeledi plejtvákovitých, blízce příbuzný plejtváku malému (lat. \"Balaenoptera acutorostrata\"). Obývá vody jižní polokoule a poprvé byl přírodovědecky popsán v roce 1867. Dříve byl považován za poddruh plejtváka malého, ale po rozhodnutí Mezinárodní velrybářské komise (zkr. IWC, anglicky The International Whaling Commission) v červnu 2000 byly tyto dva druhy od sebe odděleny.\n\nPlejtvák jižní měří na délku 7,2 až 10,7 metrů a váží mezi 5,8 a 9,1 tunami. V průměru měří samice o metr víc než samci. Délka novorozených mláďat se pohybuje mezi 2,4 až 2,8 metry. Hřbet plejtváka jižního je tmavě šedý, zatímco jeho břicho je bílé.\n\nPlejtvák jižní může vydávat zvuky podobné kachnám. Jeho zpěv, oceánografům známý již od 60. let 20. století, bývá pravidelně slyšet hydrofony umístěnými v chladných vodách Jižního oceánu. Až v roce 2013 byl ovšem zpěv přiřazen k tomuto druhu plejtváka. Zpočátku byl přisuzován ponorkám, ale jelikož byl zaznamenáván pouze v zimě a na jaře, došli vědci posléze k závěru, že se jedná o přírodní a sezónní jev. Mikrofony umístěny na dva jedince plejtváka jižního byly schopny zaregistrovat jejich zpěv, vydávaný většinou v blízkosti hladiny a často chvíli před potopením do hlubin.\n\nTloušťka vrstvy tuku těchto savců, měřena na více místech Jižního oceánu, slábne. Toto oslabení může poukazovat na zhoršující se zdravotní stav plejtváků nebo na problémy s výživou (například nedostatek krilu), protože tloušťka vrstvy tuku je považována za jeden z ukazatelů dobrého zdravotního stavu u velryb.\n\n"}
{"id": "1272937", "url": "https://cs.wikipedia.org/wiki?curid=1272937", "title": "Seznam měst v Karlovarském kraji", "text": "Seznam měst v Karlovarském kraji\n\nV Karlovarském kraji je 38 měst. V roce 2006 byl status města obnoven obcím Bochov a Boží Dar, v roce 2007 obcím Abertamy, Horní Blatná, Hroznětín, Chyše, Krásno, Oloví, Přebuz, v roce 2012 obci Krásné Údolí.\n"}
{"id": "1272940", "url": "https://cs.wikipedia.org/wiki?curid=1272940", "title": "Jaroslav Bartoš (fotbalista)", "text": "Jaroslav Bartoš (fotbalista)\n\nJaroslav Bartoš (* 19. prosince 1946) je bývalý český fotbalový útočník.\n\nV československé lize hrál za SONP Kladno. Nastoupil ve 13 ligových utkáních a dal 1 gól.\n\n"}
{"id": "1272950", "url": "https://cs.wikipedia.org/wiki?curid=1272950", "title": "WBXML", "text": "WBXML\n\nWBXML () je standard pro kompaktní binární kódování XML dokumentů navržený pro přenos mobilními sítěmi s omezenou přenosovou rychlostí. Standard vyvinulo WAP Forum a od roku 2002 je udržován sdružením Open Mobile Alliance jako standard navržený jako přídavek k rodině standardů Wireless Application Protocol od konsorcia W3C. Dokumenty ve formátu WBXML používají MIME typ codice_1.\n\nWBXML používají některé mobilní telefony. Jeho použití zahrnuje Exchange ActiveSync pro synchronizaci adresáře, kalendáře, vyzvánění, e-mailů a konfigurace zařízení, SyncML pro přenos adresářových a kalendářních dat, Wireless Markup Language, Wireless Village, kontrolu práv OMA DRM a Over-the-air programming pro přenos síťového nastavení do telefonu.\n\n\n"}
{"id": "1272951", "url": "https://cs.wikipedia.org/wiki?curid=1272951", "title": "Hadzové", "text": "Hadzové\n\nHadzové jsou malá etnická skupina lovců a sběračů, žijících v rovníkové Africe u jezera Eyasi v Tanzanii. Jedná se o vymírající skupinu lidí, kterou badatelé začali zkoumat v nedávných letech. Hadzové jsou milovníci tabáku a konopí.\n\nHadzové žijí na velice neúrodné půdě, přesto nikdy netrpěli hladem. Jedná se o etnikum lovců a sběračů. Nepěstují plodiny, ani nechovají dobytek. Jejich zdrojem obživy je maso zvířat, která si uloví: antilopy, žirafy, zebry. Někdy se jim podaří ulovit i slona. Loví především muži, ženy s dětmi chodí do savan sbírat hlízy, kořeny, bobule a ovoce. Lovu a sběru se věnují velice málo, funguje zde dělba o potravu. Nejvzácnější potravou pro Hadzy je med, ze kterého prodají větší část svým sousedům a z něhož pak udělají alkoholický nápoj. Lov není synchronizován, každý chodí sám po savaně a čeká, než spatří lovnou zvěř. Nejčastější zbraní je luk s šípy, kdy hroty šípů jsou napuštěné jedem.\n\nHadzové žijí v málo početné skupině, kde počet členů není nijak pevně dán. Počet se mění podle toho, jak lidé přicházejí a odcházejí. Žijí v nukleární rodině: matka, otec a děti. Majetek se skládá z oblečení, pracovních nástrojů a zbraní. Monogamie je společenskou normou, jen malé procento žije polygamně. Sňatková pravidla jsou poměrně volná, mladí lidé mají volnost při výběru partnera, vyžaduje se jen souhlas rodičů. Průměrný věk mladých mužů při sňatku je 21 let, dívky většinou bývají o čtyři roky mladší. Dívky před svatbou mohou mít milostný vztah. Ženy ve společnosti Hadzů mají stejné postavení a stejná práva jako muži, což jiná etnika netolerují.\n\nBydlení Hadzů je velice prosté. Hadzové se vyhýbají táboření na otevřeném prostranství, z důvodu obavy z velkých predátorů, kteří by je mohli napadnout. Proto své tábory staví mezi stromy, nebo mezi skalami. Mají nepsané pravidlo tábořit asi 1,5 kilometru od zdroje pitné vody a mohou se vzdalovat jen 4 až 5 kilometru od zdroje pitné vody. Hadzové neuznávají právo na území nebo na zdroje potravy. Každý může žít tam, kde chce, lovit zvěř, kterou uvidí. To platí nejen pro jejich lokální skupinu, ale případně i pro sousední etnikum.\n\nPodivný rituál. Muži si po obědě sednou kolem ohniště a naplní dýmku velkým množstvím tabáku, poté vší silou natahují kouř co nejhlouběji do plic. To zajímavé nastává po dalších několika hlubokých vdechnutích. Kouř u nich vyvolá dávivý kašel, který trvá až několik minut. Ostatní muži netrpělivě čekají, až se k nim dýmka dostane.\n\n"}
{"id": "1272957", "url": "https://cs.wikipedia.org/wiki?curid=1272957", "title": "Nagawa (Nagano)", "text": "Nagawa (Nagano)\n\nNagawa ( ; \"Nagawa-mači\") je japonské město v okrese Čiisagata (小県) v prefektuře Nagano. 1. října 2005 vzniklo spojením města Nagato-mači (長門町) s vesnicí Wada-mura (和田村).\n\nV roce 2016 mělo město 6003 obyvatel a celkovou rozlohu 183,86 km² (průměrná hustota obyvatel je 32,6/km²). Městem protékají řeky Jodagawa (依田川) a Daimongawa (大門川). Ve městě jsou dvě základní a dvě střední školy. Město leží na náhorní plošině Ucukušigahara (美ヶ原), která je součástí národního parku Jacugatake čúšin kógen (八ヶ岳中信高原国定公園). Ve městě byla 27. stanice jménem Nagakubo-šuku (長久保宿) a 28. stanice (z 69) jménem Wada-šuku (和田宿) na legendární cestě Nakasendó (中山道) za Období Edo. Mezi timto městem a městem Šimosuwa-mači (下諏訪町) leží průsmyk Wada-tóge (和田峠). Na území města v nadmořské výšce 990 m leží jezero Jonoike. Jeho plocha je 90 arů. V tomto jezeru je též plovoucí ostrov. Je to přirozená nádrž horké vody. \n"}
{"id": "1272958", "url": "https://cs.wikipedia.org/wiki?curid=1272958", "title": "Seznam františkánských klášterů", "text": "Seznam františkánských klášterů\n\n\n\n\n"}
{"id": "1272970", "url": "https://cs.wikipedia.org/wiki?curid=1272970", "title": "Carmen Amaya", "text": "Carmen Amaya\n\nCarmen Amaya (2. listopadu 1918, Barcelona - 19. listopadu 1963, Bagur) byla španělská tanečnice flamenca romského původu.\n\nO datu narození panují pochybnosti. Uváděná data se pohybují mezi lety 1913-1919. Novější biografie uvádějí dnes povětšinou datum 2. listopad 1918. Narodila se na předměstí Barcelony. Některé zdroje uvádějí, že prožila dětství v odstaveném železničním vagónu, jiné hovoří o dřevěné chatrči u pláže v námořní čtvrti Somorrostro. Její rodiče byli hudebně zaměření, matka byla tanečnice, otec kytarista. Nejvíce ji ale ovlivnila teta, tanečnice vystupující pod jménem Juana la Faraona. Ta ji zasvětila do flamenka. Do školy chodila pouhé dva týdny, poté ji vyhodili pro nezvladatelnost. Již od pěti let si však vydělávala tancem. \n\nV sedmi prvně tančila v \"Teatro Español\". V roce 1929 tančila na výstavě nazvané \"Exposición Internacional\". Tam ji objevil agent, který ji nabídl angažmá v pařížském divadle \"Palace\", a to ve trojici s tetou La Faraonou a sestrou Maríou. V divadle tančila rok, poté se vrátila do Barcelony. V roce 1935 zamířila do Madridu, tančila zde v divadlech \"La Zarzuela\" a \"Fontalva\". Tehdy také dostala první filmovou roli, ve snímku \"La Hija de Juan Simón\". Rok poté se na plátně objevila znovu, ve filmu \"María de la O\". Tam již měla hlavní roli. Následovalo velké turné, které však narušila občanská válka. Uchýlila se před ní do Portugalska. V Lisabonu vystupovala v \"Café Arcadia\". \n\nBrzy ale zamířila za oceán, nejprve do argentinského Buenos Aires, kde vystupovala v divadle \"Maravillas\". Úspěch ji zajistil turné po Jižní Americe: Brazílie, Uruguay, Chile, Kolumbie, Venezuela, Kuba, Mexiko. Manažer Sol Hurok ji v roce 1941 nabídl, aby s ním zkusila štěstí v severní Americe. Předtím se však musela naučit číst a psát, protože imigrační zákony USA tehdy zakazovaly vstup analfabetům. \n\nZačala americkou kariéru v New Yorku, nejprve v Beachcomberu, poté již v Carnegie Hall. Finanční úspěch ji umožnil koupit si v New Yorku i dům. Stala se hvězdou a prezident Franklin Delano Roosevelt ji pozval na večírek do Bílého domu, kde jí daroval kabátek pošitý brilianty. Na večírek do Washingtonu ji dopravovalo soukromé prezidentovo letadlo. Její snímek se objevil i na titulce časopisu \"Life\". Roku 1942 vstoupila na Broadway, konkrétně na prkna \"Alvin Theatre\". Záhy dostala pozvání do Hollywoodu, což značilo také filmové nabídky (filmy \"See My Lawyer\", \"Panama Hattie\", \"Follow the Boys\", \"Knickerbocker Holiday\"). Začala točit i první desky. To neslo peníze, takže koupila další dům, vilu v Deanna Durbin v Hollywoodu, kde poté nějaký čas žila. \n\nI přes tyto úspěchy nakonec však Spojené státy opustila. Nejprve se vrátila do Buenos Aires, kde v roce 1946 pochovala otce, a poté i do Evropy. Nejprve do Paříže, kde vystupovala v \"Théatre des Champs Elysées\", a v roce 1947 i do rodného Španělska, kde se znovu usadila. V roce 1951 se vdala za španělského kytaristu Juana Antonia Aguera. Ten ji přiměl vrátit se znovu do Ameriky. Nejprve Mexika, ale v roce 1955 již znovu vystupovala v USA, nejprve v newyorské Carnegie Hall, poté v Baltimore, Philadelphii, Washingtonu, Hartfordu, Bostonu, Los Angeles, aby pak znovu sklízela slávu na Broadwayi, v \"Holiday Theatre\".\n\nV roce 1963 natočila ve Španělsku svůj poslední film, \"cikánskou verzi Romea a Julie\" \"Los Tarantos\", zahrála si zde roli matky Angustias. Tento snímek patří k jejím nejslavnějším. To byla také doba, kdy se ozvaly zdravotní problémy - nemoc ledvin - které ji donutily profesionální taneční kariéru ukončit. Naposledy zatančila v létě 1963 na benefiční akci v Baguru, kde si zakoupila starší domek na dožití. Krátce na to, 19. listopadu 1963, zemřela.\n\nV roce 1966 byl vztyčen její pomník v Barceloně, v \"Parque de Montjuic\".\n"}
{"id": "1272977", "url": "https://cs.wikipedia.org/wiki?curid=1272977", "title": "Tomáš Staněk (atlet)", "text": "Tomáš Staněk (atlet)\n\nV roce 2017 vybojoval na halovém ME v Bělehradě stříbrnou medaili ve vrhu koulí. Dne 11. června 2017 překonal rekord mistrovství ČR v atletice v Třinci výkonem 21,61 metru.\n\nV březnu 2018 obsadil v soutěži koulařů na světovém halovém šampionátu v Birminghamu třetí místo výkonem 21,44 m. Stejným úspěchem pro něj skončil evropský halový šampionát v Glasgow o rok později.\n\n\n"}
{"id": "1272978", "url": "https://cs.wikipedia.org/wiki?curid=1272978", "title": "Římskokatolická farnost Rosice nad Labem", "text": "Římskokatolická farnost Rosice nad Labem\n\nŘímskokatolická farnost Rosice nad Labem je územním společenstvím římských katolíků v pardubickém vikariátu královéhradecké diecéze.\n\nPlebánie je v Rosicích doložena již v roce 1350. Ve 20. století Rosice postupně stavebně srostly s Pardubicemi. Po roce 2005 Rosice afilovaly původně samostatnou farnost \"Lány na Důlku\".\n\nZatím poslední rosický sídelní kněz zemřel v roce 2014. Od té doby je farnost administrována ex currendo z arciděkanství v Pardubicích. Od 1. července 2017 byl do farnosti ustanoven výpomocný duchovní, který zde následně působil po dva roky. \n\n"}
{"id": "1272984", "url": "https://cs.wikipedia.org/wiki?curid=1272984", "title": "Jörg Dallmann", "text": "Jörg Dallmann\n\nJörg Dallmann (* 8. října 1979 Erfurt, NDR) je bývalý německý rychlobruslař.\n\nV roce 1998 poprvé startoval na Mistrovství světa juniorů, ve Světovém poháru závodil od roku 2000. Zúčastnil se Zimních olympijských her 2006 (1500 m – 37. místo, stíhací závod družstev – 7. místo). Na Mistrovství světa 2008 získal s německým týmem bronzovou medaili ve stíhacím závodě družstev. Sportovní kariéru ukončil po sezóně 2010/2011.\n"}
{"id": "1272988", "url": "https://cs.wikipedia.org/wiki?curid=1272988", "title": "Klášter Zvěstování Panny Marie (Nižnij Novgorod)", "text": "Klášter Zvěstování Panny Marie (Nižnij Novgorod)\n\nKlášter Zvěstování Panny Marie () je mužský pravoslavný klášter v ruském Nižném Novgorodu. Jedná se o nejstarší klášter ve městě, založený již na počátku 13. století. Rozkládá se na pravém břehu řeky Oky nedaleko jejího ústí do Volhy.\n\nKlášter byl založen vladimirsko-suzdalským velkoknížetem Jurijem II. Vsevolodovičem současně se založením Nižného Novgorodu roku 1221. Erzjanský kníže Purgas roku 1229 přitáhnul k Nižnému Novgorodu, aby tuto výspu ruské expanze v povolží zničil. To se mu sice nepodařilo, avšak při obléhání vyplenil alespoň okolní osady a především klášter zpustošil a vypálil, mnichy pobil. Jak uvádí kronika:\nObnova kláštera je spojována s metropolitou Alexejem. Ten podle kronik navštívil Nižnij Novgorod roku 1357 při cestě do Zlaté hordy. Podle legendy se Alexej zastavil k odpočinku vedle pramene pod horou na břehu Oky, nedaleko od zničeného kláštera Zvěstování Panny Marie. Pohled na ruiny kláštera jím natolik pohnul, že dal Bohu slib: jestliže se ve zdraví vrátí ze Zlaté hordy, obnoví zde klášter zasvěcený Zvěstování Panny Marie. Ze Zlaté hordy se nakonec navrátil dokonce se slávou, neboť vyléčil ze slepoty manželku tatarského chána Džanibeka, čímž také uchránil Rus od nového nájezdu. Svůj slib o obnově kláštera vyplnil roku 1370.\n\nOd té doby přináležel klášter Zvěstování Panny Marie metropolitům a po zřízení patriarchátu (1589) patriarchům. Stal se důležitým feudálně-hospodářským centrem kraje.\n\nRoku 1649 byl zbudován chrám Zvěstování Panny Marie, 1678 následoval chrám Zesnutí přesvaté Bohorodice a chrám svatého Alexije z Edessy (1834).\n\nPo bolševické revoluci byl klášter zrušen a v letech 1948-2005 se v chrámu svatého Alexije z Edessy nacházelo planetárium (dnes přemístěno do nové budovy). V roce 2007 byl v chrámu v rámci obnovy instalován poměrně neobvyklý křišťálový ikonostas.\n\nS obnovou kláštera se započalo roku 1993. Hned na začátku zde bylo otevřeno duchovní učiliště, o dva roky přeměněné na Nižněnovgorodský duchovní seminář, jehož historie sahá až do roku 1721.\n"}
{"id": "1272989", "url": "https://cs.wikipedia.org/wiki?curid=1272989", "title": "Stefan Heythausen", "text": "Stefan Heythausen\n\nStefan Heythausen (* 27. května 1981 Nettetal) je bývalý německý rychlobruslař.\n\nV roce 2000 se poprvé zúčastnil juniorského světového šampionátu, do seriálu Světového poháru nastoupil na podzim 2001. Startoval na Zimních olympijských hrách 2006 (1500 m – 26. místo, stíhací závod družstev – 7. místo). Na Mistrovství světa 2008 získal s německým týmem bronzovou medaili ve stíhacím závodě družstev. Poslední závody absolvoval na konci roku 2009.\n\n"}
{"id": "1272992", "url": "https://cs.wikipedia.org/wiki?curid=1272992", "title": "Graciosa (Azory)", "text": "Graciosa (Azory)\n\nGraciosa je nejsevernější ostrov v centrální skupině Azorských ostrovů v Atlantském oceánu. Graciose se přezdívá \"Bílý ostrov\" (\"Ilha Branca\") podle pojmenování, kterého se tomuto ostrovu dostalo v knize portugalského spisovatele Raula Brandãa \"As Ilhas Desconhecidas\" (\"Neznámé ostrovy\") z roku 1926.\n\nZ administrativního hlediska je Graciosa zámořským autonomním územím Portugalska (\"Região Autónoma dos Açores\"). Počet obyvatel ostrova v první dekádě 21. století poklesl ze 4 777 (2001) na 4 391 v roce 2011. Správním centrem ostrova je Santa Cruz da Graciosa.\n\nOstrov Graciosa je od roku 2007 zapsán na seznamu biosférických rezervací UNESCO a je častým cílem vědeckých expedicí, které zde studují zejména problematiku biodiverzity.\n\nGraciosa spolu s dalšími ostrovy centrální části Azorského souostroví leží na západním okraji Euroasijské tektonické desky a je spolu s nimi součástí Středoatlantského hřbetu. Nejbližší pevninou je další azorský ostrov Săo Jorge, vzdálený 36,5 km směrem na jih. Vzdálenost Graciosy od Ponta da Serreta na ostrově Terceira, který leží jihovýchodním směrem, činí 56,8 km.\n\nOstrov Graciosa je sopečného původu. Jedná se o stratovulkán, jehož poslední aktivita je datována kolem roku 1950 př. n. l. Hlavními horninami jsou čedič, dále trachyt a tefrit. V jihovýchodní části ostrova se nachází sopečná kaldera oválného tvaru o rozměrech zhruba 2 x 1,5 km. V této oblasti se vyskytuje několik jeskyní, a to jak při okraji, tak i uprostřed kaldery (např. \"Furna do Maria Encantada\", \"Furna do Enxofre\").\n\nGraciosa má nejnižší průměrnou nadmořskou výšku v celém Azorském souostroví - většina jejího území nedosahuje 300 metrů. Tato skutečnost je příčinou nízkého množství srážek. Graciosa je proto nejsušším ostrovem Azor, což v obdobích extrémního sucha vedlo v minulosti až k ohrožení života na ostrově.\n\nNejstarší záznamy o průzkumu ostrova portugalskými mořeplavci a jeho následné kolonizaci jsou z první poloviny 15. století. Stálé osídlení se datuje od 50. let 15. století. Nejstarším sídlem byla obec Carapacho na jihovýchodě ostrova. Postupně byly vybudovány další obce - Luz, Praia, Guadalupe, Santa Cruz da Geaciosa a Vitoria. Základem místní ekonomiky bylo zemědělství a rybolov. V historii ostrova byly zaznamenány některé významné krize. Kromě vpádů pirátů byly způsobeny jednak suchem, přičemž k nejhorší situaci došlo v roce 1844, a jednak četnými zemětřeseními. Při velkém zemětřesení byla 13. července 1730 poničena obec Luz na západním úpatí kaldery, o sto let později, v roce 1837, zemětřesení pobořilo přístav Praia na východním pobřeží. Poslední zemětřesení ve 20. století bylo zaznamenáno v roce 1980 nedaleko obce Carapacha.\n\nV roce 2010 byla na ostrově Graciosa zřízena v souladu se smlouvou OSN o zákazu jaderných zkoušek monitorovací stanice. Tato stanice, jediná svého druhu na území Portugalska, je součástí globální sítě monitorovacích stanic jaderných testů.\n"}
{"id": "1272995", "url": "https://cs.wikipedia.org/wiki?curid=1272995", "title": "Marco Weber", "text": "Marco Weber\n\nMarco Weber (* 28. září 1982 Karl-Marx-Stadt, NDR) je bývalý německý rychlobruslař.\n\nV roce 2001 se premiérově zúčastnil juniorského švětového šampionátu. V závodech Světového poháru se poprvé objevil roku 2002. Na Mistrovství světa 2008 získal s německým týmem bronzovou medaili ve stíhacím závodě družstev. Zúčastnil se Zimních olympijských her 2010 (5000 m – 23. místo, 10 000 m – 10. místo). Sportovní kariéru ukončil po sezóně 2014/2015.\n\n"}
{"id": "1272997", "url": "https://cs.wikipedia.org/wiki?curid=1272997", "title": "Walheim (Haut-Rhin)", "text": "Walheim (Haut-Rhin)\n\nWalheim je francouzská obec v departementu Haut-Rhin v regionu Grand Est. V roce 2014 zde žilo 938 obyvatel.\n\nSousední obce jsou: Altkirch, Aspach, Emlingen, Luemschwiller, Tagolsheim a Wittersdorf.\n\n\"Počet obyvatel\"\n\n\n"}
{"id": "1272998", "url": "https://cs.wikipedia.org/wiki?curid=1272998", "title": "Walheim", "text": "Walheim\n\nWalheim může být:\n\n\n"}
{"id": "1273008", "url": "https://cs.wikipedia.org/wiki?curid=1273008", "title": "Karel Ctibor", "text": "Karel Ctibor\n\nZpěvák Karel Ctibor (2. listopadu 1904 Praha – 11. června 1971, Praha) byl jedním z nejvýraznějších swingových zpěváků nové generace bez operetních manýr.\n\nNarodil se v rodině kupce Karla Ctibora (1864—??) a matky Anny, rozené Chloupkové (1879—??), která byla otcovou druhou manželkou. (S první manželkou Annou, rozenou Heirichovou (1872—1901) měl jeho otec syna, se druhou manželkou ještě dceru; nejstarší syn z prvního manželství zemřel předčasně).\n\nZpíval od 20. let v pražském baru \"Rotunda\" na Václavském náměstí.\n\n\n"}
{"id": "1273009", "url": "https://cs.wikipedia.org/wiki?curid=1273009", "title": "Mělník (rozcestník)", "text": "Mělník (rozcestník)\n\nMělník může být:\n\n\n"}
{"id": "1273029", "url": "https://cs.wikipedia.org/wiki?curid=1273029", "title": "Římskokatolická farnost Brno-Kapucíni", "text": "Římskokatolická farnost Brno-Kapucíni\n\nŘímskokatolická farnost Brno-Kapucíni při kapucínském rektorátním kostele Nalezení svatého Kříže je exemptní farnost katedrále sv. Petra a Pavla Brno-dóm na území děkanátu Brno brněnské diecéze.\n\nKapucínská farnost nemá vlastní právní subjektivitu jako církevní právnická osoba a správu zajišťují členové kapucínského kláštera v Brně. V katalogu brněnského biskupství je uvedena v položce s nadpisem „Brno-Kapucíni“ a podnadpisem „Řád menších bratří-kapucínů Kapucínský klášter v Brně“.\n\nNa webu Provincie kapucínů v České republice se brněnská komunita v rubrice kontaktních údajů označuje jako Klášter kapucínů v Brně, resp. Klášter kapucínů. Budova kláštera i s kostelem je chráněna jako kulturní památka České republiky.\n"}
{"id": "1273030", "url": "https://cs.wikipedia.org/wiki?curid=1273030", "title": "Kaple Dobrého Pastýře (Roosevelt Island)", "text": "Kaple Dobrého Pastýře (Roosevelt Island)\n\nKaple Dobrého Pastýře, anglicky Chapel of the Good Shepherd, je náboženská historická stavba stojící na 543 Main Street, Roosevelt Island, Manhattan, New York. Byla postavena roku 1888 podle návrhu architekta Fredericka Witherse. Původně to byla episkopální kaple, ale nyní je zde komunitní ekumenické centrum. Jsou zde slouženy episkopální bohoslužby a slouží i pro další skupiny osob. V roce 2003 proběhla její rekonstrukce.\n\nKaple byla za řazena do National Register of Historic Places v roce 1972 (č. 72000865).\n"}
{"id": "1273032", "url": "https://cs.wikipedia.org/wiki?curid=1273032", "title": "Anna-Teresa Tymieniecka", "text": "Anna-Teresa Tymieniecka\n\nAnna-Teresa Tymieniecka (23. únor 1923, Marianowo, Mazovské vojvodství – 7. června 2014, Pomfret, Vermont) byla americká filozofka polského původu, specializující se na oblast fenomenologie. Několik desetiletí se přátelila s Karolem Wojtylou, bývalým papežem Janem Pavlem II..\n\nAnna-Teresa Tymieniecka se narodila ve vsi Marianowo (nedaleko Mławy) v aristokratické rodině polsko-francouzského původu. Již v mládí se začala zabývati filozofickými pracemi Kazimierze Twardowského. Kromě toho se ponořila také do četby Platona, či Henriho Bergsona, k nimž ji přivedla její matka.\n\nNa skončení druhé světové války zahájila studium filozofie na Jagellonské univerzitě v polském Krakově. Jejími učiteli tehdy byli např. Roman Ingarden, žák Kazimierze Twardowského a Edmunda Husserla. Současně s tím studovala ještě také na Akademii výtvarných umění v Krakově.\n"}
{"id": "1273042", "url": "https://cs.wikipedia.org/wiki?curid=1273042", "title": "Bazilika Panny Marie Růžencové (Fátima)", "text": "Bazilika Panny Marie Růžencové (Fátima)\n\nBazilika Panny Marie Růžencové (\": Basílica de Nossa Senhora do Rosário\") je římskokatolický kostel a součást fátimského sanktuária ve Fátimě v Portugalsku.\n\nBazilika je zbudována na místě, kde tři děti, Francisco a Jacinta Marto a Lúcia dos Santos, 13. května 1917 pásly ovce. Když se vracely domů, protože si myslely, že přichází bouře, zjevila se jim Panna Maria.\n\nPlány kostela vypracoval nizozemský architekt Gerard van Krieken. 13. května 1928 posvětil évorský arcibiskup Manuel da Conceiçăo Santos základní kámen stavby a 10. října 1953 byl chrám vysvěcena. Titul Basilica minor mu udělil papež Pius XII. v roce 1954 dekretem „Luce Suprema“.\nUvnitř se nacházejí hroby všech tří vizionářů z roku 1917. V okenních vitrážích jsou znázorněna zdejší mariánská zjevení.\n\nVe dnech 13. května a 13. října, tedy ve výročí začátku a konce fatimských mariánských zjevení, baziliku navštíví kolem milionu lidí. Ročně se její návštěvnost pohybuje okolo 4 milionů.\n\nCelá bazilika je postevena z kamene z regionu Moimento v neobarokním slohu a vnitřní oltáře jsou vyrobeny z portugalského mramoru z okolí Estremoz, Pena Pinheira a Fátimy. Chrám má 70,5 metrů na délku a 37 metrů na šířku. Na fasádě se nalézají mramoroví andělé od Albana Françy. Kostelní věž je vysoká 65 metrů a zakončuje ji bronzová koruna o hmotnosti 7000 kg a kříž, který je v noci podsvícený. Zvonkohru tvoří 62 zvonů, z nichž největší váží 3000 kg.\n\nUvnitř baziliky se nachází 15 oltářů a každý je zasvěcen jednomu tajemství růžence. Ve čtyřech rozích chrámu jsou umístěny sochy svatých Antonína Maria Clareta, Dominika, Jana Eudese a Štěpána Uherského.\n\nMezi poklady kostela patří irská monstrance z roku 1949. Je považována za jedno z nejvýznamnějších děl irského sakrálního umění.\n\nChrámové varhany pocházejí z roku 1952 a byly sestaveny italskou firmou Fratelli Rufatti z Padovy. Skládají se z pěti samostatných částí, které byly složeny dohromady roku 1962. Mají 152 registrů a okolo 12 000 píšťal vyrobených z olova, cínu a dřeva.\n\nNad hlavním vchodem do baziliky stojí ve výklenku mohutná socha Panny Marie Růžencové (4,73 metrů vysoká a 14 tun těžká), kterou v Itálii vyřezal americký dominikán Thomas McGlynn (1906 – 1977). Při práci se řídil instrukcemi vizionářky Lúcie dos Santos, která mu dokonale popisovala vzhled Panny Marie při zjeveních. Výsledný efekt je dílem jejich spolupráce. Socha byla přivezena do Fátimy 13. května 1958, jako dar amerických katolíků.\n\nSocha připomíná obsah zpráv týkajících se oddanosti Neposkvrněnému Srdci Panny Marie, které dětem sdělila při prvních třech zjeveních v Cova da Iria a v Pontevedra: zaslíbení prvních sobot v měsíci, zasvěcení Ruska a konečné vítězství jejího neposkvrněného srdce.\n\n"}
{"id": "1273044", "url": "https://cs.wikipedia.org/wiki?curid=1273044", "title": "Namul", "text": "Namul\n\nNamul (hangulem 나물) je souhrnné označení používané v korejské kuchyni pro zeleninová jídla, podávaná obvykle ve zvláštních miskách jako příloha k vařené rýži nebo jako součást směsi pibimbap. Spolu s pokrmem ogok-bap (směs rýže, obilnin a fazolí) je namul součástí oslav prvního novoročního úplňku a má zajistit zdraví a sílu v následujícím roce. Podle použitého druhu zeleniny se namul může připravovat blanšírováním, smažením nebo nakládáním do octa. Charakteristická je pro něj výrazně kořeněná chuť, hojně se používá chilli paprička, česnek kuchyňský, jarní cibulka, sojová omáčka, rybí omáčka, kočchudžang, sezamový nebo perilový olej. Kromě zeleniny se mohou do namulu přidat houby (houževnatec jedlý, čirůvka macutake, pečárka dvouvýtrusá), mořské řasy nebo hovězí šlachy. Na rozdíl od podobného salátu kimčchi se namul nechystá do zásoby, ale jí se vždy čerstvý.\n\n\n"}
{"id": "1273051", "url": "https://cs.wikipedia.org/wiki?curid=1273051", "title": "Karel Švestka", "text": "Karel Švestka\n\nKarel Švestka (2. srpna 1926, Nové Strašecí – 7. března 2012, Třebíč) byl český spisovatel.\n\nNarodil se v rodině manželů Tellerových v Novém Strašecí. Rodiče (otec malíř pokojů, matka pradlena) byli často bez zaměstnání a přitom měli mnoho dětí. Některé z nich proto dali k adopci. Adoptivními rodiči Karla Švestky se tak stali Karel a Anežka Švestkovi z Tasova.\n\nNedokončil gymnázium, protože musel převzít otcův obchod. Po roce 1948 pracoval nejprve jako horník, později ve Velkém Meziříčí v podniku Kablo. V roce 1968 se stal, i když nebyl členem KSČ, předsedou MNV v Tasově a v této funkci pracoval osmnáct let.\n\nV Tasově žili kromě Karla Švestky i dva další spisovatelé – Jakub Deml (1878—1961) a Stanislav Vodička (1910—1982), se kterými se Karel Švestka znal. Se Stanislavem Vodičkou, byli přátelé seznámil se s ním ve Velkém Meziříčí.\n\nDíla Karla Švestky nejprve vydával MNV v Tasově s ilustracemi Miloše Kačírka. V roce 1965 tak vydal \"Šla tudy válka\", 1984 \"Tasov včera a dnes\" (s Josefem Pěnčíkem), 1985 \"Sto let požárního sboru v Tasově\" a \"Ohlédnutí\".\n\n\n\n"}
{"id": "1273054", "url": "https://cs.wikipedia.org/wiki?curid=1273054", "title": "Võhma", "text": "Võhma\n\nVõhma je město a samosprávná jednotka v Estonsku v kraji Viljandimaa. V roce 2016 zde žilo 1 314 obyvatel.\nPrvní zmínky o městě pocházejí ze 16. století. Rozvoj města nastal v roce 1899, kdy zde byla vybudována železniční stanice. Status města dostalo v roce 1993. Od roku 1928 do roku 1996 zde fungovala jatka, jimiž byla Võhma proslavená. Po jejich uzavření silně vzrostla nezaměstnanost. V době studené války zde fungovala letecká základna.\n"}
{"id": "1273069", "url": "https://cs.wikipedia.org/wiki?curid=1273069", "title": "Ilma Rakusa", "text": "Ilma Rakusa\n\nIlma Rakusa (přechýleně \"Rakusaová\", * 2. leden 1946, Rimavská Sobota, Slovensko) je švýcarská překladatelka a spisovatelka slovenského původu, píšící německy.\n\nNarodila se slovenskému otci a maďarské matce v roce 1946 v Rimavské Sobotě. Po studiu na gymnáziu v Curychu studovala v letech 1965–1971 romanistiku a slavistiku na univerzitě v Curychu, dále Paříži a Petrohradě. Promovala závěrečnou prací o motivech osamělosti v ruské literatuře.\n\nZa svoji literární činnost získala řadu ocenění např. Švýcarskou knižní cenu (2009), či Berlínskou literární cenu (2017). Překládá také z maďarštiny, srbochorvatštiny, ruštiny a francouzštiny.\n\n\n\n"}
{"id": "1273071", "url": "https://cs.wikipedia.org/wiki?curid=1273071", "title": "Marek Rigo", "text": "Marek Rigo\n\nMarek Rigo (* 15. prosince 1997, Bratislava) je slovenský fotbalový záložník, od července 2019 hráč slovenského mužstva KFC Komárno. Nastupuje ve středu zálohy.\n\nSvoji fotbalovou kariéru začal v klubu FC Podunajské Biskupice, odkud přestoupil v mládežnických letech nejprve do mužstva FC Ružinov Bratislava a poté do Slovanu Bratislava.\n\nV průběhu ročníku 2015/16 se propracoval do seniorské kategorie Slovanu, kde hrál za rezervu. V A-týmu debutoval 10. září 2016 v ligovém utkání 8. kola proti Spartaku Myjava (prohra 1:2), v 83. minutě vystřídal na hřišti Seydoubu Soumaha. V únoru 2017 podepsal se Slovanem svoji první profesionální smlouvu, která byla uzavřena na dva a půl roku s opcí. V sezoně 2016/17 se podílel na zisku domácího poháru, přestože ve finále hraném 1. května 2017 proti tehdy druholigovému týmu MFK Skalica nenastoupil. Jeho spoluhráči porazili soupeře v poměru 3:0. Sezonu 2018/19 strávil v rezervě \"belasých\", se kterou z pozice kapitána vybojoval postup do druhé nejvyšší soutěže.\n\n23. července 2017 odešel kvůli většímu hernímu vytížení ze Slovanu na půlroční hostování do mužstva FK Senica. Ligový debut v senickém dresu absolvoval v prvním kole hraném 23. 7. 2017 v souboji s klubem AS Trenčín (prohra 1:2), nastoupil na celých 90 minut. Na podzim 2017 odehrál celkem 15 utkání v lize.\n\nV lednu 2018 zamířil společně s Jurajem Kotulou ze Slovanu Bratislava na půlroční hostování do ViOnu Zlaté Moravce - Vráble. Svůj první ligový zápas odehrál 17. února 2018 ve 20. kole proti Spartaku Trnava (prohra 1:4), na hrací plochu přišel v 31. minutě namísto Karola Karlíka. V jarní části ročníku 2017/18 nastoupil k pěti ligovým střetnutím.\n\nV létě 2019 Slovan Bratislava definitivně opustil a odešel na přestup do tehdy druholigového týmu KFC Komárno. Poprvé v dresu tohoto mužstva v lize nastoupil v úvodním kole v souboji s celkem FC ŠTK 1914 Šamorín, odehrál celý zápas a podílel se na domácí výhře 2:0.\n\nAktuální k 23. červenci 2019\n\n"}
{"id": "1273072", "url": "https://cs.wikipedia.org/wiki?curid=1273072", "title": "Mõisaküla", "text": "Mõisaküla\n\nMõisaküla je město a samosprávná jednotka v Estonsku v kraji Viljandimaa u hranic s Lotyšskem. Je považováno za nejmenší město Estonska. V roce 2016 zde žilo 790 obyvatel.\n\nMěsto má 32 ulic o celkové délce 15,5 km. Evidováno je zde 401 bytů, většinu z nich tvoří jednopatrové nebo dvoupatrové domky.\n\nVzdálenosti od nejbližších regionálních center jsou 49 km od Viljandi a 63 km od Pärnu.\n\nV Mõisaküle byl roku 1934 postaven luterský kostel, který byl však v roce 1983 zapálen a zničen. V roce 2005 začala obnova kostela a roku 2014 byl opět otevřen.\n\nMõisaküla je rodištěm vzpěrače a olympijského medailisty Arnolda Luhaäära.\n"}
{"id": "1273073", "url": "https://cs.wikipedia.org/wiki?curid=1273073", "title": "Julius Schulhoff", "text": "Julius Schulhoff\n\nJulius Schulhoff, \"uváděn též\" Schulhof (2. srpna 1825, Praha – 15. března 1898, Berlín) byl český klavírista a hudební skladatel židovského původu. Byl prastrýcem hudebního skladatele Ervína Schulhoffa.\n\nJeho učitelem hudební teorie byl hudební skladatel Václav Jan Křtitel Tomášek. První klavírní koncert měl roku 1842 v Drážďanech. Poté působil v Paříži, kde se sblížil s Fryderykem Chopinem, který ho přesvědčil ke kariéře klavírního virtuóza. Jeho koncerty Chopinových skladeb měly v Paříži takový úspěch, že následovalo turné po celé Francii, které pokračovalo v Británii, Španělsku a Rusku. Poté se vrátil do Paříže, kde se začal více věnovat skládání. K jeho nejznámějším skladbám patří sonáta F minor. Roku 1870 se usadil v Drážďanech, kde především učil. Krátce před smrtí, v roce 1897, odešel do Berlína. Zde roku 1898 skonal.\n\n\n"}
{"id": "1273076", "url": "https://cs.wikipedia.org/wiki?curid=1273076", "title": "Blackwell House", "text": "Blackwell House\n\nBlackwell House je historický dům stojící na Roosevelt Island, Manhattan, New York (dříve známý jako Manningův ostrov, později Blackwellův ostrov, pak Welfare Island). Poté, co Angličané porazili Holanďany v roce 1666, kapitán John Manning zabral ostrov, který se stal známý jako Manningův ostrov, a o dvacet let později, Manningův zet, Robert Blackwell, se stal novým majitelem a jmenovcem ostrova. V roce 1796, Blackwellův pravnuk Jacob Blackwell postavil Blackwell House, který je nejstarší památkou ostrova a šestý nejstarší dům v New York City, a jeden z mála zbývajících příkladů zdejší architektury z 18. století.\n\nDům byl zařazen do National Register of Historic Places v roce 1972 (č. \n72000862).\n"}
{"id": "1273084", "url": "https://cs.wikipedia.org/wiki?curid=1273084", "title": "Olšovcové z Louky", "text": "Olšovcové z Louky\n\nOlšovec z Louky, Olšovský z Louky je velmi starý rod, který vznikl v Pštině (Pština, dříve Blština, Blščina, slezsky Pszczyna, německy Pleß). Pština je město v jižním Polsku (dříve Země Koruny České) ve Slezském vojvodství (dříve Katovickém vojvodství). V minulosti byla Pština hlavním městem Pštinského panství. První zmínka o městě Pština je z roku 1303, přestože existovalo již dříve. Mezi nejstarší zatím doložené předky tohoto rodu patří z roku 1527 Basczyk Olšovec z Louky. Další zmínky hovoří například o tom, že Adam Olšovec (Olšovský) z Louky prodal svůj majetek ve Pštine roku 1569 urozenému panu Zikmundovi Glaubišovi a že připsal věno své manželce Anně Skydenské ze Skydně. Zřejmě také tomuto Adamovi Olšovci z Louky ze Slezska potvrdil roku 1565 císař Maxmilián starožitnost jeho rodu vladyckého či rytířského. Adam Olšovec z Louky měl syny Jana a Mikuláše Olšovce z Louky. Zatímco Adam Olšovec z Louky zůstává ještě v roce 1566 ve Pštině, jeho syn Mikuláš Olšovec z Louky buduje dominium v roce 1575 na Kryvaldě a v roce 1583 se prostřednictvím biskupa Stanislava Pavlovského neúspěšně uchází o úřad při klášteru sv. Kláry ve Znojmě.\n\nNení bez zajímavosti, že Olšovec je velmi časté slezské a polské označení obce Olszowiec nebo také potomka rodu Olšovský (Olszowski). Dále je zajímavé, že Olšovský (Olszowski) se v polské historii často označoval „modernější formou příjmení“ Olszewski ač se jednalo o stejné příjmení.\n\nPokud se jedná o příjmení Olšovec, pak by se ho dalo rovněž odvodit z místa příchodu do Pštiny, tedy z Olše (pl. Olsza).\n\nV současnosti není znám znak tohoto rodu a je zde i spekulace, že se jedná o součást rodu Olšovský z Olšovic (nebo Olšova).\n\n"}
{"id": "1273085", "url": "https://cs.wikipedia.org/wiki?curid=1273085", "title": "Olšovští z Olšovic", "text": "Olšovští z Olšovic\n\nOlšovští z Olšovic (také Olšova) byl slezský šlechtický rod pocházející z okolí Pštiny. Jednou z nejvýznamnější osobností tohoto rodu byl Jan Olšovský z Olšovic a na Guře, který v letech 1604 a 1608 zapsal věno své ženě Kateřině Újezdské z Újezda. Olšovští se píší podle obce Olszowice (dříve kraj Podhorze). Dnes je to obec cca 23 km jižně od Krakova v Polsku. Erb tohoto rodu měl červený štít a žluté znamení (starobylou kostelní korouhev), klenot 23 pštrosích per, přikrývadla žluto-červená.\n\n"}
{"id": "1273088", "url": "https://cs.wikipedia.org/wiki?curid=1273088", "title": "Kladina", "text": "Kladina\n\nKladina je tělocvičné nářadí, podle něhož je pojmenována jedna z disciplín ženské sportovní gymnastiky. Má podobu dřevěného vodorovného břevna, které je dlouhé pět metrů a jeho horní plocha má šířku 10 cm. Kladina je umístěna na nastavitelných kovových stojanech s protiskluzovou úpravou, při závodech má být kladina ve výšce 125 cm nad podlahou tělocvičny. Její povrch může být pro změkčení potažen látkou nebo kůží, hrany jsou z bezpečnostních důvodů zakulaceny. Střed kladiny se při zatížení 135 kilogramy nesmí prohnout o více než 8 mm. Významným výrobcem kladin je firma Janssen-Fritsen v nizozemském Helmondu.\n\nNa kladině cvičí gymnastka naboso nebo ve speciální měkké obuvi. K náskoku na kladinu je možno použít odrazový můstek, proti smekání dlaní z kladiny je určen práškový uhličitan hořečnatý. Sestava na kladině obsahuje otočky, vzpory, stojky, skoky a přemety, sbor rozhodčích hodnotí náročnost cviků i eleganci provedení. Je nutno využít celou délku kladiny, soutěžní vystoupení je omezeno délkou jeden a půl minuty a zakončuje ho seskok na žíněnku.\n\nCvičení na kladině pro získávání rovnováhy doporučoval již na počátku 19. století Friedrich Ludwig Jahn. V roce 1934 bylo cvičení na kladině poprvé zařazeno na program mistrovství světa ve sportovní gymnastice a v roce 1952 se stalo samostatnou olympijskou disciplínou i součástí ženského víceboje jednotlivkyň a družstev (ze čtyř disciplín víceboje je třetí v pořadí). V roce 1964 předvedla Erika Zucholdová z NDR jako první přemet vzad, zvaný flik-flak. Průkopnicemi akrobatického pojetí cvičení na kladině byly Věra Čáslavská, Olga Korbutová a Nadia Comaneciová.\n\n\n"}
{"id": "1273099", "url": "https://cs.wikipedia.org/wiki?curid=1273099", "title": "Caduceus", "text": "Caduceus\n\nCaduceus nebo kaduceus, též kérykeion je znak obchodníků. Symbol má svůj počátek ve starověkém Řecku, byl součástí řecké mytologie. Zde je atributem boha Herma. Římská mytologie Herma přejmenovala na Merkura. Na rozdíl od Aeskulapovy hole je Hermova resp. Merkurova hůl obtočená dvěma hady a její vršek je okřídlen. \n\nDvojice hadů znázorňuje tvůrčí konflikt, plodnost, ideální rovnováhu protikladů a křídla zároveň prchavost této harmonie.\n\nHůl dostal Hermes od svého staršího bratra Apollóna jako bonus k původně ukradenému stádu padesáti posvátných krav, které mu věnoval výměnou za lyru. Šlo o Hermův první povedený obchod.\n"}
{"id": "1273121", "url": "https://cs.wikipedia.org/wiki?curid=1273121", "title": "Židovský hřbitov v Turnově", "text": "Židovský hřbitov v Turnově\n\nŽidovský hřbitov v Turnově se nachází v Sobotecké ulici, asi 600 m jihozápadně od náměstí Českého ráje. Jedná se o jediný dochovaný židovský hřbitov v okrese Semily v Libereckém kraji. Má rozlohu 2179 m a je chráněn jako kulturní památka České republiky.\n\nNejstarší náhrobní kámen pochází z roku 1680, nejmladší pak z roku 1956, kdy zde proběhl poslední pohřeb. Na ploše hřbitova je zachováno asi 550 náhrobků. Všechny jsou orientovány ve směru západ – východ s nápisy obrácenými k jihu. Nápisy jsou v hebrejštině, od poloviny 19. století také v němčině a od konce 19. století i v češtině. U hřbitovní zdi byl v roce 1800 postaven dům pro hrobníka a márnice. V domě je umístěna expozice věnovaná židovské komunitě v Turnově a okolí. Tato komunita přestala existovat v roce 1940.\n\nV roce 1991 při budování silničního průtahu byl přes hřbitov postaven most. Při stavbě byla část náhrobních kamenů přemístěna a po skončení stavby navrácena na své původní místo. Hřbitov však stavbou utrpěl.\n\nNa hřbitově jsou pochováni předkové Pavla Tigrida a spisovatele Ivana Olbrachta.\n\n\n"}
{"id": "1273231", "url": "https://cs.wikipedia.org/wiki?curid=1273231", "title": "Světový pohár ve sportovním lezení 2013", "text": "Světový pohár ve sportovním lezení 2013\n\nSvětový pohár ve sportovním lezení 2013 se uskutečnil v 12 zemích. Zahájen byl 22. března v čínském Čchung-čchingu prvními závody světového poháru ve sportovním lezení v disciplínách lezení na rychlost a bouldering. V těchto disciplínách se uskutečnilo celkem sedm a osm závodů, v lezení na obtížnost osm. Poslední závod světového poháru se uskutečnil 16.-17. listopadu ve slovinské Kranji (obtížnost). V tomto roce byl ze všech závodů vyškrtáván nejhorší výsledek u všech disciplín. Celkem proběhlo 19 (23) závodů pod patronátem IFSC, z toho čtyři pořadatelská města měla zdvojené disciplíny. V kombinaci se hodnotili závodníci, kteří se účastnili alespoň jednoho závodu ve více disciplínách. V roce 2013 se v uvedených disciplínách konalo také mistrovství Evropy, které se do výsledků světového poháru nezapočítávalo.\n\n\n"}
{"id": "1273243", "url": "https://cs.wikipedia.org/wiki?curid=1273243", "title": "New Hampshire (rozcestník)", "text": "New Hampshire (rozcestník)\n\nNew Hampshire může být:\n\n"}
{"id": "1273248", "url": "https://cs.wikipedia.org/wiki?curid=1273248", "title": "Divoká honba", "text": "Divoká honba\n\nDivoká honba či Štvaní je v evropských pověstech označení pro skupinu démonických bytostí, často považovaných za duše zemřelých či lovce, které se se svým vůdcem prohání po obloze či zemi, a to nejčastěji v noci. Víra v Divokou honbu je pravděpodobně germánského původu, ale pronikla i do kultury keltské, slovanské a románské.\n\nKromě zemřelých či lovců může být průvod tvořen také vojáky nebo vílami a často je doprovázen psy. Vůdcem Honby může být například král Herla, lovec Herne, velšský vílí král Gwyn Ap Nudd, král Artuš nebo Dietrich z Bernu. Jako vůdce Honby často vystupuje také germánský bůh Wodan či jeho severský protějšek Ódin. Podle Claude Lecouteuxe však tento motiv není původní. V některých případech je Honba vedena také ženskými postavmi jako Diana, Holda nebo Perchta.\n\nPodle \"Motif-Index of Folk Literature\" Stitha Thompsona náleží Divoká honba do skupiny E501. Kategorie E označuje příběhy o zemřelých, podkategorie E500 příběhy o přízračné armádě.\n\nDivoká honba se poprvé objevuje ve středověkých pramenech, nejvýznamnější jsou zmínky Orderica Vitala a Waltera Mapa. Orderic Vitalis v sedmé knize svých \"Církevních dějin\" z 12. století popisuje setkání faráře s Honbou složenou z různých bytostí, převážně zemřelých, vedených králem Herlechinem. Walter Map v \"De nugis curialium\"\nz 12. století vypráví o bretonském králi Herlovi, pravděpodobně totožném s Ordericovým Herlechinem, který se dostal se svou družinou na svatbu krále trpaslíků a po návratu z ní zjistí že uběhlo dvě stě let, nesmí sesednou z koní a musí se toulat po světě.\n\nV Česku se pověsti o Divoké honbě objevují spíše v Čechách než na Moravě a to především v okrajových lesnatých oblastech. Honba má zpravidla podobu vojska mrtvých které povstává na Dušičky či Štědrý den, šikuje, cvičí ve zbrani nebo hoduje u ohně a okolo půlnoci táhne za doprovodu bubnů. Martin Stejskal s tímto fenoménem spojuje také hraničníka, lesního démona v podobě muže v šedém, na kterého se věřilo v okolí České Třebové nebo lesního ducha (německy \"Waldschütz\") který byl znám na Kraslicku a obcházel o půlnoci lesy a tloukl do stromů.\n"}
{"id": "1273260", "url": "https://cs.wikipedia.org/wiki?curid=1273260", "title": "Vermont (rozcestník)", "text": "Vermont (rozcestník)\n\nVermont může být:\n"}
{"id": "1273261", "url": "https://cs.wikipedia.org/wiki?curid=1273261", "title": "Malaysian Open 2017 – ženská čtyřhra", "text": "Malaysian Open 2017 – ženská čtyřhra\n\nŽenská čtyřhra Malaysian Open 2017 probíhala na přelomu února a března 2017. Do deblové soutěže kualalumpurského tenisového turnaje nastoupilo šestnáct dvojic. Obhájcem titulu byl pár Varatčaja Vongteančajová a Jang Čao-süan, jehož členky nestartovaly společně. Vongteančajová nastoupila s Japonkou Nao Hibinovou, aby ve čtvrtfinále podlehly Bartyové s Dellacquovou. Spoluhráčkou Jangové se stala další japonská hráčka Šúko Aojamová, s níž skončila ve čtvrtfinále na raketách Mertensové se Soyluovou.\n\nVítězem se stal nenasazený pár Australanek Ashleigh Bartyová a Casey Dellacquová, který ve finále zdolal americko-japonské turnajové čtyřky Nicole Melicharovou s Makoto Ninomijovou výsledkem 7–6 a 6–3. Obě šampionky si do žebříčku WTA připsaly 280 bodů a získaly třetí společnou trofej. Bartyová vybojovala třetí deblový titul na okruhu WTA Tour a pro Dellacquovou to bylo páté takové turnajové vítězství.\n\nBartyová získala „double“, když triumfovala i v singlové soutěži.\n\n"}
{"id": "1273282", "url": "https://cs.wikipedia.org/wiki?curid=1273282", "title": "Rhode Island (rozcestník)", "text": "Rhode Island (rozcestník)\n\nRhode Island může být:\n"}
{"id": "1273291", "url": "https://cs.wikipedia.org/wiki?curid=1273291", "title": "Connecticut (rozcestník)", "text": "Connecticut (rozcestník)\n\nConnecticut může být:\n"}
{"id": "1273292", "url": "https://cs.wikipedia.org/wiki?curid=1273292", "title": "Základní škola Klausova", "text": "Základní škola Klausova\n\nZákladní škola Klausova je státní, středně velká, plně organizovaná sídlištní škola, založená v roce 1993 v Klausově ulici na Praze 13. Poskytuje vzdělání ve všech devíti ročnících cca 400 žákům ročně a má 35 zaměstnanců. Jako sídlištní škola prodělala velký nárůst žáků, který vyvrcholil přístavbou jednoho pavilonu v roce 2000, tak i nynější úbytek.\n\nŘeditelem školy je Petr Neuvirt a jeho zástupkyní je Helena Hejnová.\n\nVšechny ulice na sídlišti Velká Ohrada nesou jména českých a slovenských lékařů, kteří přispěli mnoha objevy k vědeckému poznání, a tak i škola získala své jméno podle českého gynekologa a porodníka, profesora UK Praha Karla Klause (1898 – 1969). Tomuto muži patří světová priorita ve studiu pohlavního cyklu ženy.\n\nV současné době má škola dvě počítačové učebny s připojením k internetové síti a každý žák má svůj školní gmailový účet. Škola má dobře vybavenou biologickou a fyzikální učebnu, chemickou laboratoř, odborné učebny hudebně dramatické a výtvarné výchovy a jazykové učebny anglického a německého jazyka. V neposlední řadě má škola cvičné kuchyňky, ve kterých se žáci osmých tříd učí základy kuchařského umění.\n\nŠkola dále nabízí pro žáky 1. – 4. tříd školní družinu, která je v provozu od 6:30 do 17:30. Žáci mohou navštěvovat školní knihovnu a školní jídelnu, ve které vaří milé paní kuchařky. Při hodinách tělesné výchovy žáci navštěvují hernu stolního tenisu, 2 výborně vybavené, prostorné tělocvičny, které jsou spojeny s budovou školy. Součástí vybavení je také fotbalové hřiště s umělým trávníkem a antukový kurt.\n\nŠkola se profiluje jako vzdělávací, kulturní a sportovní centrum na sídlišti Velká Ohrada. Je otevřená demokratická škola pro děti i jejich rodiče. Vzdělávací program R.O.Z.U.M. (=Rozvoj osobnosti, Zdraví, Učení, Morálky) nabízí široké možnosti vzdělávání podle schopností a vloh žáků.\n\nVýuka probíhá v 1–3 paralelních třídách v jednotlivých ročnících, v 17 kmenových třídách a 15 odborných učebnách.\n\nVýuka anglického jazyka probíhá od 1. třídy s hodinovou dotací v první třídě, dvouhodinovou v druhé třídě a dále s tříhodinovou dotací. Druhý jazyk je německý, který přibude v šestém ročníku. Společně s německým jazykem se výuka rozšiřuje o blok „Člověk, matematika a příroda“.\nZákladní škola Klausova oslavila v roce 2013 dvacet let od svého založení. Slavnostní otevření školy proběhlo 1. září 1993 a od té doby se školy změnila z šedé nevzhledné budovy na krásně barevnou a zateplenou. Celý školní rok 2012/2013 se nesl v duchu oslav. Dne 8. 10. 2012 se uskutečnila Zahradní slavnost, která odstartovala celoroční oslavy. V rámci těchto oslav byla žáky volně přeložena kniha The Headless Ghost, proběhla výtvarná fotografická soutěž \"Škola očima žáků\" nebo soutěž literární. Oslavy vyvrcholily 24.4. 2013 Zahradní slavností, kde byli vyhlášeni vítězové celoročních soutěží.\n\nTento slavnostní pokřik vznikl k 20. výročí založení ZŠ Klausova a to hned ve dvou jazycích.\n\nV anglickém jazyce:\n\nWelcome people of all nations\nwelcome to our celebrations\nyour cheer can be very loud\nschool is twenty, we are proud.\n\nV českém jazyce:\nVítejte lidé, všechny národy\nvítejte v den naší pohody\nkřičte, povzbuzujte, buďte vstřícní\nškole je dvacet, jsme na to pyšní.\n\nPro žáky, kteří dojíždějí je škola dobře dostupná. Cca 200 m od školy se nachází zastávka autobusů Velká Ohrada, odtud jezdí autobusy na Nové Butovice (stanice metra) (8 minut) a Luka (stanice metra) (5 minut).\n\nV blízkosti školy se nachází Prokopské údolí a Dalejské údolí. Výhled z oken školy nabízí krásný výhled do zeleně.\n\nŠerpování žáků 9. tříd je jednou z nejdůležitějších akcí, která probíhá na konci každého školního roku – slavnostní ceremoniál pro žáky, kteří ukončili své studium na základní škole a budou pokračovat na střední školu. Tento den je plný emocí – úsměvů, ale i slz. Žáci se loučí se svým „starým“ životem a pomalu se chystají na cestu do velkého světa. Vzpomínky je však často táhnou zpět, a tak chodí navštěvovat své bývalé učitele a zavzpomínat si na krásné časy, které zde strávili.\n\nŽáci se dozvídají jak žijí ptáci na našem území, jak si staví hnízda a jak ptáci přezimují. Tyto přednášky často bývají doplňovány ukázkami – živými ptáky, které ošetřovatelé někdy nechávají proletět po školní tělocvičně. Žáci mají neopakovatelnou možnost dostat se k ptákům velice blízko.\n\nV rámci projektu ORNITA se také žáci účastní výtvarných soutěží, ve kterých vyrábí krásné obrázky ptactva.\n\nSpolek nacvičil již bezpočet úspěšných her, které předvedl nejen na půdě školy, ale i v Kulturním domě Mlejn v pražských Stodůlkách.\nMezi již nazkoušené hry patří například Mahulena, krásné panna, Červená lodička nebo Na úpatí Olympu.\nKaždoročně v adventím čase škola pořádá vánoční jarmark. Žáci 1. stupně zazpívají koledy a ve školní jídelně si mohou rodiče prohléhnout prodejní výstavu nejen vánočních výrobků. Žáci 2. stupně přichystají v rámci hodin vaření občerstvení. Návštěvníci si mohou v klidu vychutnat vánoční atmosféru a zapomenout na starosti všedních dnů.\nKaždý rok se v prostorách školních tělocvičen koná karneval, který je přehlídkou pohádkových bytostí, příšer, strašidel, ale hlavně je to akce, která baví nejen žáky a učitele, ale i rodiče a přátele školy. Na prodej je občerstvení připravované žáky osmých tříd s pomocí učitelů.\n\nŠkola poskytuje prostory svých tělocvičen a hřiště nejednomu sportovnímu oddílu. Mezi významnější patří Fotbalový klub SK Motorlet Praha, KABU Praha – karate, Taneční skupina DEMO.\n\nV rámci plavání 3. tříd škola navštěvuje plavecký bazén Gymnázia Jaroslava Heyrovského. Na druhém stupni žáci také sportují, například na lyžařském kurzu, který se již deset let koná v Harrachově. Zde probíhá výcvik sjezdového a běžeckého lyžování a případně i snowboardingu.\n\n"}
{"id": "1273294", "url": "https://cs.wikipedia.org/wiki?curid=1273294", "title": "New Jersey (rozcestník)", "text": "New Jersey (rozcestník)\n\nNew Jersey může být:\n"}
{"id": "1273295", "url": "https://cs.wikipedia.org/wiki?curid=1273295", "title": "Pennsylvania (rozcestník)", "text": "Pennsylvania (rozcestník)\n\nPennsylvania může být:\n"}
{"id": "1273299", "url": "https://cs.wikipedia.org/wiki?curid=1273299", "title": "Abierto Mexicano Telcel 2017 – ženská čtyřhra", "text": "Abierto Mexicano Telcel 2017 – ženská čtyřhra\n\nŽenská čtyřhra Abierto Mexicano Telcel 2017 probíhala na přelomu února a března 2017. Do deblové soutěže acapulského tenisového turnaje nastoupilo šestnáct dvojic. Obhájcem titulu byl španělský pár Anabel Medinaová Garriguesová a Arantxa Parraová Santonjaová, jehož členky se rozhodly turnaje nezúčastnit.\n\nVítězem se stal třetí nasazený chorvatsko-australský pár Darija Juraková a Anastasia Rodionovová, který ve finále zdolal paraguaysko-kolumbijskou dvojici Verónica Cepedeová Roygová a Mariana Duqueová Mariñová výsledkem 6–3 a 6–2. Obě šampionky si do žebříčku WTA připsaly 280 bodů a získaly druhou společnou trofej. Juraková vybojovala čtvrtý deblový titul na okruhu WTA Tour a pro Rodionovovou to bylo jedenácté takové turnajové vítězství.\n"}
{"id": "1273306", "url": "https://cs.wikipedia.org/wiki?curid=1273306", "title": "Vodní nádrž Nýrsko", "text": "Vodní nádrž Nýrsko\n\nVodní nádrž Nýrsko je přehradní nádrž na řece Úhlavě, která se nachází jižně od Nýrska v okrese Klatovy v Plzeňském kraji. Byla vybudována během let 1965–1969 na 93,69 říčním kilometru. Délka hráze v koruně činí 320 m.\n\nPrůměrný dlouhodobý roční průtok (Q) k profilu hráze činí 1,45 m³/s. Stoletá voda (Q) zde dosahuje 65,9 m³/s.\n\nPůvodním účelem nádrže byla akumulace vody pro nalepšování průtoku v řece Úhlavě pro plzeňskou úpravnu vody. Během let 1980–1986 byla v Milencích vybudována úpravna vody, která dodává pitnou vodu pro Klatovsko a Domažlicko. Od roku 1996 je též využívána pro výrobu elektrické energie. Na obě spodní výpusti byly instalovány turbíny typu Bánki.\n\n"}
{"id": "1273311", "url": "https://cs.wikipedia.org/wiki?curid=1273311", "title": "Ňandoma", "text": "Ňandoma\n\nŇandoma () je město v Archangelské oblasti v Ruské federaci. Při sčítání lidu v roce 2010 měla přes dvaadvacet tisíc obyvatel.\n\nŇandoma leží železniční trati z Moskvy do Archangelsku, správního střediska oblasti, od kterého je vzdálena přibližně 340 kilometrů jižně. Nejbližší jiné město v okolí je Kargopol přibližně sedmdesát kilometrů západně, do kterého vede z Ňandomy silnice.\n\nDějiny Ňandomy začínají se stavbou železniční trati z Vologdy do Archangelsku v roce 1984. Na podzim roku 1895 byl položen základní kámen zdejšího nádraží a v roce 1898 byla trať uvedena do provozu. Tento rok se považuje za oficiální založení Ňandomy.\n\nMěstem je Ňandoma od roku 1939.\n\n"}
{"id": "1273313", "url": "https://cs.wikipedia.org/wiki?curid=1273313", "title": "Seznam dílů seriálu Jessica Jones", "text": "Seznam dílů seriálu Jessica Jones\n\nToto je seznam dílů seriálu \"Jessica Jones\". Americký detektivní webový seriál \"Jessica Jones\" byl zveřejněn na Netflixu.\n\n<onlyinclude>\n</onlyinclude>\n\n"}
{"id": "1273315", "url": "https://cs.wikipedia.org/wiki?curid=1273315", "title": "Gleinalpe", "text": "Gleinalpe\n\nGleinalpe nebo Gleinalm je široký horský hřeben ve rakouském Štýrsku. Nachází se severozápadně od jeho hlavního města Štýrský Hradec (Graz). Zaujímá plochu asi 50 × 30 kilometrů mezi hornickými městy Leoben a Köflach stejně jako Frohnleitenem a Knittelfeldem a patří k Lavanttalským Alpám, případně k pohoří Štýrské Předalpí. Nejvyšší vrchol je Lenzmoarkogel s nadmořskou výškou 1991 metrů.\n\nGleinalpe jsou poměrně mírné velehory, kde asi 15 vrcholů má výšku 1700 - 2000 metrů.\n\nGleinalpe jsou vymezeny údolím řeky Mura od města Zeltweg až po začátek Grazské kotliny na severu a na východě, dále jsou odděleny od spojnice Gratkorn - Köflach na jihu a od průsmyku Gaberl na jihozápadě. Lesy a horské pastviny Gleinalpe se nachází v severovýchodní části, táhnou se od hřebene \"Hochalpe\" (Wetterkogel, 1643 m) - může to být vnímáno jako rozvětvení, s oddělovacím sedlem \"Sattel beim Almwirt\" (1170 m, \"Diebsweg\" ) jako hranice mezi dvěma úseky (R. 4 a R.4a krajinné úseky Štýrska).<br>\nVymezení od pohoří Stubalpe na jihozápadě je považováno za problematické, obvykle se za hranici bere sedlo \"Gaberlpass\" (1547 m),\n\"Taurus Cross\" (- v krajinné struktuře Štýrska pojmenovaná hloubnice \"Rachaugraben\" (1485 m) - Stierkreuz - \"Schrottgraben\" mezi Graden a Knittelfeldem (poblíž chaty \"Oskar-Schauer-Sattelhaus).\" Rozdělení horských skupin po \"Trimmel, kde Stubaple a Gleinalpe\" pod č. 2780, poskytuje limit i pro \"Gleinalmsattel\" (1586 m) jižně od hory Speikkogels, mezi sídly Sankt Margarethen bei Knittelfeld a Übelbachem.\n\nStejně problematická je jižní hranice a stanovení místa, kde Gleinalpe přechází ve vysočinu Grazer Bergland, která tvoří podhůří Gleinalmu.\n\nČásti na hlavním hřebeni Gleinalpe se nazývají (od západu k východu):\n\nJméno pohoří pochází z raně slovinského slova \"Glina\" , což znamená „hlína, tedy v překladu „Hliněné Alpy“.\n\nHorský masiv, po staletí jen odlehlá alpská oblast a náročná soumarská cesta s možností objetí údolím Mury přes Bruck a údolím Murdurchbruchstal, se stal známým Gleinalmským tunelem, který je součástí dálnice A9. Je více než 8 km dlouhý a zrychlil dálniční spojení z Horního Rakouska do Graz eventuálně mezi severní Evropou a horním Jadranem.\n\nV oblasti Gleinalmschutzhaus, Rossbach Kogel a Brendlstall jsou letní pastviny lipicánů, proto nesou jihozápadní části pohoří Gleinalpe moderní turistické označení \"Lipizzanerheimat\" (Domov Lipicánů). V sedle Gleinalmsattel, u chaty Gleinalm, stojí malý poutní kostel Maria Schnee, kde se v létě, v době mariánských svátků, konají poutě, za které je zodpovědná farnost v Übelbachu.\n\nOblast Gleinalp je zpřístupněna řadou turistických stezek, je zde ale jen několik horských chat, které slouží jako základny pro turisty. V řadě hlubokých údolích směrem od řeky Mur byly vybudovány silnice, které jsou sjízdné a přístupné pro veřejnost. Hlavně jihovýchodní část pohoří, mezi městy Štýrský Hradec a Köflach, je turisticky vyhledávanou oblastí. Existují také tzv. žertovná \"Grazerská třitisícovka\" (Pleschkogel 1061 m , Heiggerkogel 1098 m a Mühlbacherkogel 1050 m), které lze projít v rámci jednodenního výletu a které mají dohromady výšku 3209 m.\n\nPřes hory vedou dvě rakouské dálkové pěší trasy:\nVzhledem k velké vzdálenosti mezi chatami nebo vesnicemi v údolí se musí naplánovat některé velmi únavné denní etapy.\n\n\n"}
{"id": "1273316", "url": "https://cs.wikipedia.org/wiki?curid=1273316", "title": "Radvanovský potok (přítok Svatavy)", "text": "Radvanovský potok (přítok Svatavy)\n\nRadvanovský potok je potok v Krušných horách a Sokolovské pánvi v okrese Sokolov v Karlovarském kraji, pravostranný přítok Svatavy. Délka toku měří 7,7 km. Plocha jeho povodí měří 8,5 km².\n\nPotok pramení v nadmořské výšce 620 metrů u okraje Květné, místní části obce Krajková na jižním okraji Krušných hor. Loukami teče jižním až jihovýchodním směrem k Anenské vsi, pokračuje k Radvanovu, místní části obce Josefov. Míjí Radvanov, později i Kluč, část města Habartov, kde opouští Krušné hory a nadále již teče v Sokolovské pánvi. \n\nTeče na svahu výsypky, pod kterou se rozprostírá umělé jezero Medard až dospěje k severozápadnímu okraji městyse Svatava. Zde se v místní části \"Davidov\" vlévá do Svatavy jako její pravostranný přítok. \n"}
{"id": "1273317", "url": "https://cs.wikipedia.org/wiki?curid=1273317", "title": "Peter Cosgrove", "text": "Peter Cosgrove\n\nSir Peter Cosgrove, AK, MC (* 28. července 1947, Sydney, Austrálie) je 26. generálním guvernérem Austrálie a bývalý generál australské armády.\n\nPeter Cosgrove je absolventem Royal Military College v Duntroonu. Byl účastníkem války ve Vietnamu a INTERFETu (Východní Timor).\n"}
{"id": "1273318", "url": "https://cs.wikipedia.org/wiki?curid=1273318", "title": "Habartovský potok", "text": "Habartovský potok\n\nHabartovský potok je potok v Krušných horách a Sokolovské pánvi v okrese Sokolov v Karlovarském kraji, levostranný přítok Ohře. Délka toku měří 9,8 km. Plocha jeho povodí měří 19,97 km².\n\nPotok pramení v nadmořské výšce 610 metrů nedaleko obce Krajková na jižním okraji Krušných hor. Teče nejprve jihovýchodním, později jižním směrem až k vesnici Úžlabí, místní části města Habartov, kde přibírá zprava drobný \"Částkovský potok\". Zde se tok stáčí opět k jihovýchodu, obtéká rekultivovanou oblast bývalého povrchového lomu Boden, nad jeho pravým břehem se zvedá výsypka Lítov - Boden. U jižního okraje Habartova opouští potok Krušné hory a nadále již teče v Sokolovské pánvi. \n\nJižním směrem přitéká k okraji Bukovan. Míjí obec a územím historického dobývání uhlí u zaniklé osady \"Dvory\" pokračuje do obce Dasnice. Zde se pod \"Dasnickým jezem\" poblíž cyklostezky Ohře vlévá zleva do Ohře.\n"}
{"id": "1273319", "url": "https://cs.wikipedia.org/wiki?curid=1273319", "title": "Seznam dílů seriálu Daredevil", "text": "Seznam dílů seriálu Daredevil\n\nToto je seznam dílů seriálu \"Daredevil\". Americký kriminální webový televizní seriál \"Daredevil\" byl zveřejněn na Netflixu.\n\n<onlyinclude>\n</onlyinclude>\n\n"}
{"id": "1273320", "url": "https://cs.wikipedia.org/wiki?curid=1273320", "title": "Strašidla na Kulíkově", "text": "Strašidla na Kulíkově\n\nStrašidla na Kulíkově je český večerníček, premiérově vysílaný v roce 2010. Scénář napsali Stanislav Havelka a Petr Chvojka, namluvil Josef Abrhám, hudbu složil Petr Skoumal, nakreslil Vladimír Renčín a režíroval Jiří P. Miška.\n\nSeriál volně navazuje na večerníček \"O zvířátkách pana Krbce\".\n\nPan kastelán Krbec a jeho zvířátka připravují na hradě Kulíkově velké oslavy. Za hradním pánem, duchem Ruprechtem, přichází mnoho prapodivných strašidel poblahopřát mu k významnému jubileu. S nezvyklými návštěvníky nebude o dobrodružství nouze.\n\n"}
{"id": "1273323", "url": "https://cs.wikipedia.org/wiki?curid=1273323", "title": "Urs Faes", "text": "Urs Faes\n\nUrs Faes (* 13. února 1947, Aarau) je švýcarský spisovatel, žijící v Curychu.\n\nPo maturitě na gymnáziu studoval germanistiku a historii na univerzitě v Curychu, studium úspěšně ukončil v roce 1979 disertací. Jeho literární prvotinou byl román s názvem \"Webfehler\", který vyšel o pět let později. Tématem jeho děl jsou např. postavy s onkologickým, popř. duševním postižením, či postava otce a vnímání jeho role v rodině. \n\n\n\n"}
{"id": "1273324", "url": "https://cs.wikipedia.org/wiki?curid=1273324", "title": "Plejtvákovití", "text": "Plejtvákovití\n\nPlejtvákovití (Balaenopteridae) jsou nejpočetnější čeledí z podřádu kosticovců (Mysticeti). Do této čeledi zařazujeme devět různých druhů, mimo jiné plejtváka obrovského, kytovce vážícího až přes 180 tun, jenž je považován za největšího živočicha, který kdy žil. Dokonce i nejmenší člen této čeledi, plejtvák malý, váží okolo 9 tun.\n\nAsi nejnápadnějším znakem těchto kytovců je jejich často obří velikost, přičemž některé druhy zřejmě představují největší známé živočichy, kteří kdy na Zemi existovali. Přinejmenším dva druhy plejtváka (obrovský a myšok) dosahují hmotnosti přes 100 metrických tun, čímž nejspíš právě hmotností (nikoliv ale délkou) překonávají i všechny dosud známé druhohorní sauropodní dinosaury (jako byl rod \"Argentinosaurus\" a někteří další). Hmotnost největších známých sauropodů je zatím odhadována \"pouze\" asi na 70 až 100 metrických tun, ačkoliv nejspíš mohli existovat i hmotnější jedinci.\n\nVšichni členové této čeledi mají ve spodní části těla kůži složenou z podlouhlých rýh, táhnoucích se od úst až k pupíku (s výjimkou plejtváka sejvala a plejtváka malého, jejichž rýhy jsou kratší). Jejich účelem je umožnit plejtvákům mohutně otevřít ústa při krmení, což jim dovolí pohltit obrovská sousta potravy na jedno jediné polknutí. Tyto rýhy jsou jasně viditelné na krku a na břiše a odlišují je od ostatních kytovců.\n\nPlejtvákovití jsou oproti svým příbuzným, čeledi velrybovitých, charakterističtí svým štíhlým a aerodynamickým tvarem těla. Většina má také úzké a podlouhlé ploutve a můžeme u nich nalézt též hřbetní ploutev, umístěnou zhruba ve dvou třetinách zad. Plejtvákovití filtrují potravu přes kostice. Žerou korýše, jako je kril, ale také různé druhy ryb, například sledě nebo sardinky.\n\nBřezost trvá 11 až 12 měsíců, aby se páření a porod odehrávaly ve stejnou roční dobu. Samice porodí pouze jedno mládě, které bývá v závislosti na druhu odstaveno po 6 až 12 měsících. U některých druhů žijí dospělí jedinci v malých skupinách, jež čítají dva až pět členů. Například u keporkaků si můžeme povšimnout proměnlivé sociální struktury - někdy žijí ve skupinách, jindy preferují samotu.\n\nPlejtvákovití se vyskytují po celém světě: plejtvák obrovský, myšok a sejval obývají všech pět oceánů (Atlantský, Tichý, Indický, Jižní a Severní ledový); plejtvák jižní, jak napovídá druhové jméno, celou jižní polokouli a plejtvák malý celou severní polokouli. Plejtvák Brydeův se vyskytuje ve všech oceánech vyjma chladných vod v okolí Arktidy a Antarktidy.\n\nVětšina druhů obývá pouze oceány. Výjimkou je plejtvák Brydeův, který je po celý rok pozorován v blízkosti břehů, tedy většinou v mořích. Nejmenší a největší druhy, respektive plejtvák malý a plejtvák obrovský, se vyskytují v nejstudenějších vodách úplně na jihu, jimž se kupříkladu plejtvák myšok vyhýbá.\n\nPlejtvákovití se rozmnožují povětšinou v tropických vodách během zimy, odkud poté migrují do polárních vod, bohatých během krátkého polárního léta na plankton a kril.\n\nPlejtvákovití získávají potravu většinou tak, že zrychlí a poté otevřou ústa v největším možném úhlu. Tento pohyb vyvolá ve vodě tlak, který jim umožní nasát, poté filtrovat a spolknout obrovské množství vody obsahující korýše a ryby.\n\nZískávat potravu výše popsaným způsobem jim umožňuje jejich specifická anatomie. Jedná se o rýhy na krku a břiše, jež se mohou výrazně roztáhnout, a dále unikátní smyslový orgán sestávající z mechanoreceptorů, jež pomáhají s koordinací při pohlcení potravy. Mimoto jsou nervy plejtvákovitých tak pružné, že by těmto tvorům umožnily pojmout větší objem vody, než je jejich velikost. Tyto nervy jsou obaleny vlákny elastinu. Otevření úst způsobí jejich rozvinutí a po zavření se znovu sbalí do původní polohy.\n\nDříve byla čeleď plejtvákovitých (Balaneopteridae) rozdělena do dvou podčeledí: Balaenopterinae a Megapterinae, z nichž každá obsahovala jeden rod: \"Balaenoptera\" a \"Megaptera\". Studie fylogeneze různých druhů plejtvákovitých nicméně ukázaly, že tehdejší rozdělení bylo parafyletické, a roztřídění do podčeledí bylo posléze zavrženo.\n\nV listopadu roku 2003 bylo oznámeno objevení nového druhu plejtváka, nazvaného \"Balaenoptera omurai\". Tento nový druh se podobá plejtváku myšokovi, je ale menší a byl pozorován v indopacifických vodách.\n"}
{"id": "1273326", "url": "https://cs.wikipedia.org/wiki?curid=1273326", "title": "Ailuropoda", "text": "Ailuropoda\n\nAiluropoda je jediný dosud existující rod z podčeledi Ailuropodinae v rámci čeledi medvědovití. Zahrnuje jeden žijící a čtyři vymřelé druhy velkých pand.\n\nV současné době žije pouze druh panda velká (\"Ailuropoda melanoleuca\"); zbylé druhy, \"Ailuropoda microta\", \"Ailuropoda wulingshanensis\", \"Ailuropoda baconi\" a \"Ailuropoda minor\", vyhynuly v době kamenné.\n\nPandy velké se vyvinuly z rodu \"Ailurarctos\", který žil v období pozdního miocénu.\n\nFosílie několika zubů starých více než 11 milionů let, jejichž nález byl učiněn na Pyrenejském poloostrově, byly v roce 2011 přiřazeny ke dříve nerozlišenému druhu podčeledi \"Ailuropodinae\". Tento druh byl nazván \"Agriarcos beatrix\" (nyní \"Kretzoiarctos\").\n\nSlovo \"Ailuropoda\" vzniklo z řeckého \"αἴλουρος\" – „kočka“ a \"‒́ποδος\" – „stopa“. Na rozdíl od většiny medvědů nemají pandy velké zornice kulaté, nýbrž svislé jako kočky. Tato skutečnost nedala vzniknout pouze názvu latinskému, ale i pojmenování zvířete ve východních zemích: v čínštině se panda velká označuje „velký kočičí medvěd“ (大熊猫, dà xióngmāo) a v tradiční tibetštině pak prostým „kočičí medvěd“ (\"byi-la dom\").\n\n\n\nPůvodně byla za blízkou příbuznou pandy velké považována panda červená (\"Ailurus fulgens\"). Ta ale již není zahrnována do čeledi medvědovitých a tvoří jediný žijící druh masožravého rodu \"Ailuridae\".\n\n"}
{"id": "1273327", "url": "https://cs.wikipedia.org/wiki?curid=1273327", "title": "William Etty", "text": "William Etty\n\nWilliam Etty (10. března 1787 York – 13. listopadu 1849 tamtéž) byl anglický malíř období romantismu, známý jako tvůrce aktů, portrétů a zátiší.\n\nVyučil se v rodném městě tiskařem, pak odešel do Londýna, kde mu podpora zámožného strýce umožnila studovat na Royal Academy of Arts pod vedením Henry Fuseliho a Thomase Lawrence. Od roku 1815 pobýval ve Francii a Itálii, převážně v Benátkách. Seznámení s jižanským životním stylem i s díly Tiziana, Petera Paula Rubense a dalších klasiků výrazně ovlivnily jeho umělecký vývoj. Jako první z anglických malířů se ve své tvorbě zaměřil na historické a mytologické výjevy, kterým zpravidla dominovaly nahé ženské i mužské postavy ve smyslných pózách, vyvedené živými barvami. V tehdejší Anglii vzbudily Ettyho obrazy živý ohlas, ale také pohoršení pro narušování viktoriánské morálky. \n\nRoku 1828 byl Etty zvolen akademikem, jeho samotářská povaha i projevy sympatií ke katolické církvi ho však časem připravily o většinu vlivných příznvců. Závěr života prožil jako starý mládenec v ústraní v Yorku a je pohřben u místního kostela sv. Olafa. Výrazně se zasloužil o záchranu historických hradeb města i o založení místní umělecké školy. \n\n"}
{"id": "1273328", "url": "https://cs.wikipedia.org/wiki?curid=1273328", "title": "Abierto Mexicano Telcel 2017 – mužská čtyřhra", "text": "Abierto Mexicano Telcel 2017 – mužská čtyřhra\n\nMužská čtyřhra Abierto Mexicano Telcel 2017 probíhala na přelomu února a března 2017. Do deblové soutěže acapulského tenisového turnaje nastoupilo šestnáct dvojic. Obhájcem titulu byli čtvrtí nasazení Treat Conrad Huey s Maxem Mirným, jež podlehli v úvodním kole Oliveru Marachovi a Fabrici Martinovi.\n\nVítězem se stal nejvýše nasazený britsko-brazilský pár Jamie Murray a Bruno Soares, který ve finále zdolal turnajové Johna Isnera s Felicianem Lópezem výsledkem 6–3 a 6–3. Oba šampioni si do žebříčku ATP připsali 500 bodů a získali čtvrtou společnou trofej a první v probíhající sezóně. Murray vybojoval sedmnáctý deblový titul na okruhu ATP Tour a pro Soarese to bylo dvacáté čtvrté takové turnajové vítězství.\n\n"}
{"id": "1273329", "url": "https://cs.wikipedia.org/wiki?curid=1273329", "title": "Administrativní dělení Svazijska", "text": "Administrativní dělení Svazijska\n\nSvazijsko se dělí na čtyři okresy. Tyto okresy se dále dělí na 55 tinkhundel. Tyto regiony jsou podle pořadí rozděleny na imiphakatsi.\n"}
{"id": "1273331", "url": "https://cs.wikipedia.org/wiki?curid=1273331", "title": "Kula (Srbsko)", "text": "Kula (Srbsko)\n\nKula (v srbské cyrilici Кула, maďarsky Kúla) je město v srbské Vojvodině. Administrativně spadá do Západobačského okruhu. Je centrem stejnojmenné opštiny. V roce 2011 mělo 17 886 obyvatel. Nachází se přibližně na spojnici měst Vrbas a Sombor. \n\nMěsto vzniklo nejspíše během osmanské okupace dnešní Vojvodiny v 17. století. Tehdy byly připomínány dvě osady (\"Donja Kula\" a \"Gornja Kula\"). Na přelomu 17. a 18. století zůstaly po nějakou dobu pusté. V roce 1733 se zde nacházelo 251 obydlených domů. V souvislosti s dosídlováním dnešní Vojvodiny se do osady přistěhovali nejprve Maďaři (v roce 1740) a v druhé polovině 18. století sem přišli potom Němci. Podle sčítání lidu z roku 1910 bylo obyvatelstvo národnostně smíšené; dominovala maďarská národnost, následně srbská a německá. Přítomna zde byla také i komunita Rusínů. Po druhé světové válce bylo německé obyvatelstvo dosídleno, jejich majetky znárodněny a na jejich místo dosídleni Černohorci. \n\nV blízkosti města prochází severojižním směrem dálnice ve směru Subotica-Novi Sad. Město má také železniční spojení, a to prostřednictvím trati Sombor–Vrbas. \n\nV letech 1912 - 2013 zde sídlil srbský fotbalový klub FK Hajduk Kula.\n"}
{"id": "1273332", "url": "https://cs.wikipedia.org/wiki?curid=1273332", "title": "Cevenny", "text": "Cevenny\n\nCevenny ( \"Cévennes\") jsou pohoří ve Francii, tvořící jihovýchodní okraj Francouzského středohoří. Nejvyšším vrcholem je Mont Lozère, vysoký 1699 m. Zaujímá území departementů Gard, Lozère, Ardèche a Hérault, největším městem je Alès. Pramení zde řeky Loira, Allier, Tarn, Vidourle a Gard. Oblast leží na rozhraní kontinentálního a středomořského klimatu, což vede ke značným výkyvům počasí: léta bývají horká a suchá, v zimě dochází k častým povodním (tzv. épisodes cévenols).\n\nCevenny vznikly jako produkt hercynského vrásnění, náhorní plošiny a krasové oblasti se střídají s hlubokými údolími. Na jihovýchodě oddělují strmé svahy toto pohoří od údolí řeky Rhôny. Oblast je poměrně řídce osídlená, hlavním zdrojem obživy je pastevectví, v nižších polohách se pěstuje kaštanovník jedlý, cibule kuchyňská, réva vinná a morušovník, rozšířená byla i výroba hedvábí. V okolí La Grand-Combe se těžilo černé uhlí, těžba byla zastavena v osmdesátých letech 20. století. Významnými turistickými atrakcemi jsou jeskyně Grotte des Demoiselles, Aven Armand, soutěska Gorges du Tarn a horská silnice Corniche des Cévennes, nabízející efektní výhledy do kraje. Známé středisko zimních sportů bylo zřízeno v Prat Peyrot.\n\nPůvodními obyvateli byli Galové, kteří kraj nazývali \"Cebenna\", zřejmě z keltského základu \"kemn\", což znamená hřbet. Žijí zde camisardové, potomci protestantů, kteří v tomto odlehlém kraji našli útočiště po hugenotských válkách. V letech 1702–1704 vypuklo v regionu velké povstání, které vedl Jean Cavalier, o němž napsal Eugène Sue stejnojmenný životopisný román. Pohoří vešlo do dějin také řáděním takzvané Gévaudanské bestie v polovině 18. století. Za druhé světové války se v nepřístupných údolích ukrývali partyzáni a Židé. V roce 1970 byl zřízen národní park Cévennes, s rozlohou 3 214 km² největší národní park metropolitní Francie.\n\nRobert Louis Stevenson vydal roku 1879 cestopis \"Putování s oslicí po Cévennách\". Hudební skladatel Vincent d'Indy nazval podle pohoří svoji symfonickou báseň \"Symphonie Cévenole\".\n"}
{"id": "1273335", "url": "https://cs.wikipedia.org/wiki?curid=1273335", "title": "Částkov (zámek)", "text": "Částkov (zámek)\n\nČástkov je zámek ve stejnojmenné vesnici v okrese Tachov. Postaven byl na místě starší tvrze po roce 1657. Od roku 1996 je chráněn jako kulturní památka.\n\nPrvní písemná zmínka o Částkově pochází z roku 1272 a uvádí vladyku Jakuba. Později se roku 1354 připomíná vladyka Sulek a v roce 1404 Nevlas. Zřejmě zde tedy stálo panské sídlo, ale tvrz je uvedena až v roce 1471, kdy vesnici získal tachovský purkrabí Bohuše z Otěšic. Nástupcem se stal syn Bohuslav z Otěšic připomínaný v letech 1493–1529 a po něm jeho syn Jiří z Otěšic, který si Částkov s tvrzí a dvorem nechal zapsat do desk zemských. Posledním majitelem z jejich rodu se stal Jiřího syn Vilém, který panství roku 1591 prodal Janu Vilémovi Kfelířovi ze Zakšova. Jan Vilém vesnici udělil městská práva a přikoupil její část, která do té doby patřila k Tachovu. Za účast na českém stavovském povstání byl v roce 1623 odsouzen ke ztrátě části majetku. Částkov poté koupil Jan Kryštof Kavka z Říčan, jehož dcery ho roku 1657 prodaly Marku Alexandrovi z Brisigellu.\n\nPáni z Brisigellu nechali na přelomu sedmnáctého a osmnáctého století na místě původní tvrze postavit barokní zámek. V roce 1718 jej Anna z Brisigellu prodala hraběti Losymu z Losynthalu, který zámek vzápětí připojil k tachovskému panství. Od té doby na něm sídlil pouze správce statku, ale přesto byl v devatenáctém století za knížete Alfreda Windischgrätze několikrát přestavěn.\n\nV budově má kanceláře zemědělský podnik.\n\nNejstarší částí gotické tvrze byla tříprostorová budova, jejíž 1,5 metru silné zdivo se dochovalo v severozápadním nároží zámku. Později byla tvrz rozšířena o jižní křídlo, které vyplnilo příkop. Z renesanční fáze stavby se dochovaly částečně zasypané sklepy s valenými klenbami, hřebínkové klenby v přízemí a osmidílná hvězdicová klenba v jihozápadním nároží.\n\nBarokní zámek má téměř čtvercový půdorys a mansardovou střech krytou plechem. Vnější zdi jsou s výjimkou korunní římsy bez ozdob. Hlavní vchod na východní straně je zaklenutý půleliptickým pasem s odsazenými patkami.\n\n\n"}
{"id": "1273337", "url": "https://cs.wikipedia.org/wiki?curid=1273337", "title": "Pevnost Dobrošov (evropsky významná lokalita)", "text": "Pevnost Dobrošov (evropsky významná lokalita)\n\nEvropsky významná lokalita Pevnost Dobrošov se nachází poblíž vsi Dobrošov přibližně 2 km jihovýchodně od Náchoda a zahrnuje dělostřeleckou tvrz Dobrošov, rozsáhlé sály propojené systémem chodeb v podzemí tvrze (včetně srubů Zelený, Jeřáb a Můstek) a nedokončené systémy štol. Předmětem ochrany je lokalita netopýra brvitého (\"Myotis emarginatus\"), netopýra velkého (\"Myotis myotis\") a vrápence malého (\"Rhinolophus hipposideros\"). Netopýr brvitý má zde jedno z pěti nejvýznamnějších zimovišť ČR. Netopýr velký a vrápenec malý zde mají regionálně významné zimoviště. Kromě těchto tří druhů netopýrů bylo v EVL zjištěno 8 dalších chráněných druhů netopýrů a to například netopýr černý (\"Barbastella barbastellus\"), netopýr ušatý (\"Plecotus auritus\"), netopýr severní (\"Eptesicus nilssonii\") či netopýr vodní (\"Myotis daubentonii\"). Pravidelné kontroly a sčítání netopýrů zde byly zahájeny již v letech 1965 až 1972. EVL spravuje Krajský úřad Královéhradeckého kraje.\n\n"}
{"id": "1273340", "url": "https://cs.wikipedia.org/wiki?curid=1273340", "title": "While She Sleeps", "text": "While She Sleeps\n\nWhile She Sleeps je britská metalcoreová hudební skupina založená v Sheffieldu v roce 2006. Kapela vydala během své kariéry minialbum \"The North Stands for Nothing\" (2010) a alba \"This Is the Six\" (2012), \"Brainwashed\" (2015), \"You Are We\" (2017) a \"SO WHAT?\" (2019).\n\n\n\n\n"}
{"id": "1273342", "url": "https://cs.wikipedia.org/wiki?curid=1273342", "title": "Korowajové", "text": "Korowajové\n\nKorowajové (neboli stromoví lidé) jsou negroidní kmeny rozmístěné po centrální vysočině Irianu, která se nachází na západě ostrova Papua-Nová Guinea. V dnešní době jich na tomto území žije v odhadu kolem 3000. Tyto kmeny jsou zajímavé svojí primitivností, neboť se znalostmi přibližně z doby kamenné dokázali přežít až do dnešní doby a ubránit se vnějším vlivům pokroku.\n\nKorowajové se dokázali přizpůsobit těžce prostupnému deštnému pralesu na Papui, kde dnes bez problémů žijí. Ačkoliv u nich díky prostředí převládá lov různých hadů, korýšů, ryb a zejména kasuárů, dokážou se tito domorodí lidé uživit i pěstováním např. sladkých brambor, banánovníků a ořechů sukumu (druh chlebovníku). Přesto se za základní potravinu Korowajů považuje mouka ságo, kterou získávají zpracováním dužiny vnitřku ságové palmy. Tuto mouku poté na pánvi nad ohněm dokáží upravit na výživnou moučnou placku. Na některých slavnostech se dokonce porazí a zkonzumuje základní měnová jednotka na Papui, prase.\n\nStromoví lidé, jak již sám název napovídá, žijí vysoko v korunách stromů deštného pralesa. Staví si totiž tzv. stromové domy obdélníkového tvaru se sedlovou střechou, které jsou umístěné na jednom z mohutných stromů. Další stromy v okolí jsou pokáceny a na jejich místě Korowajové pěstují různé plodiny a chovají dobytek. Tyto domy jsou přibližně 4 m široké a 10 m dlouhé, ale výška, ve které jsou umístěny, se liší. Výška se pohybuje mezi 12 – 40m. Jedinou přístupovou cestou k takovému domu jsou tenké svislé tyče se záseky představující žebřík. Tyto tyče jsou rozděleny na horní a dolní část, neboť dolní část se na noc zatahuje do domu kvůli případným protivníkům. Takovýto dům má konstrukci z větví, podlahy a stěny jsou z kůry ságové palmy a střecha je z listů ságové palmy. Obývá ho přibližně 10 lidí.\nOdění Korowajů je velmi prosté. Muži nosí pouze kus listu jako takovou špulku, který nosí na předkožce, neboť si penis zastrkují do šourku. Ženy nosí sukénky z provázků upletených z vláken ságové palmy. Obě pohlaví se zdobí tím, že si nosem prostrčí štíhlé zvířecí kosti či brka ptáků.\n\nStromoví lidé nežijí v kmenech. Kmen pro ně představuje rodina, která obývá jeden stromový dům. Tyto domy od sebe bývají totiž vzdáleny mnohdy celý den chůze deštným pralesem. Dá se zde mluvit o jasném patriarchátu, neboť muži – lovci, jsou ti nejvíce vážení a ženy jsou jim naprosto oddané. Důkazem je i rozdělení stromového domu na dvě části: mužskou a ženskou. Korowajové žijí výhradně bez citů a velkých emocí, takže je u nich těžko viditelná velká bolest či láska. Ženy rodí děti a působí pro muže něco jako nosičky, neboť ho musí, pokud jde na delší výpravu, následovat a nosí mu vše potřebné, mnohdy ulovenou kořist. Mladí Korowajové jsou vychováváni všemu potřebnému již od útlého věku, zejména lovu a pěstování potravy, ale mezi nejzákladnější dovednost se považuje umění vylézt po tyčích do stromového obydlí.\nNáboženství Korowajů se vztahuje zejména k uctívání duchů svých padlých předků. Minimálně jednou za život by měli uspořádat ságovou slavnost, skrz kterou si chtějí zajistit u duchů prosperitu a plodnost. Ve velmi těžkých časech, které mohou přijít hlavně z důvodu nedostatku potravy, neváhají obětovat to nejcennější co mají, tedy prase, aby časy útrap již skončily. S ohledem na smrt a posmrtný život Korowajové věří v existenci reinkarnace. Věří, že kdokoliv dříve zemřel, se může do svého kmene vrátit v podobě nově narozeného dítěte, a i proto své mrtvé rodinné příslušníky pohřbívají.\n\nMezi tradici u Korowajů se dá považovat samotná stavba stromových domů. Znamená to pro ně totiž únik od zkažené země, kde by byli v nebezpečí před různými živočichy a hlavně nemocemi. Za další tradici můžeme brát odvěké nepřátelství se sousedními kmeny Kombajů, se kterými již od pradávna vedli nelítostné boje na život a na smrt. Za korowajský rituál se považuje výroba dřevěných dýmek, které jsou pro muže příjemné zpestření a strávení volného času, nebo se používají také za účelem smíření mezi dvěma znepřátelenými lidmi, nebo klidně celými kmeny.\n\nZa velmi zajímavou věc se dá považovat linie hluboko na Korowajském území tzv. Pacification line. Za touto linií žijí opravdoví Korowajští domorodci, kteří ještě v životě nepřišli do styku s civilizací. To, že tento svůj styl života nehodlají měnit, napovídá i surové použití zbraní proti případným turistům či vědcům, kteří se s nimi snaží přijít do styku.\n\n"}
{"id": "1273346", "url": "https://cs.wikipedia.org/wiki?curid=1273346", "title": "Brasil Open 2017 – mužská čtyřhra", "text": "Brasil Open 2017 – mužská čtyřhra\n\nMužská čtyřhra Brasil Open 2017 probíhala na přelomu února a března 2017. Do deblové soutěže saopaulského tenisového turnaje nastoupilo šestnáct dvojic. Obhájcem titulu byl pár Julio Peralta a Horacio Zeballos, jehož členové ve čtvrtfinále podlehli Facundo Bagnisovi s Guillermem Duránem.\n\nVítězem se stal nenasazený brazilský pár Rogério Dutra da Silva a André Sá, který ve finále zdolal novozélandsko-brazilské turnajové čtyřky Marcuse Daniella s Marcelem Demolinerem výsledkem 7–6, 5–7 a [10–7]. Oba šampioni si do žebříčku ATP připsali 250 bodů a získali premiérovou společnou trofej. Dutra da Silva vybojoval první deblový titul na okruhu ATP Tour a pro Sáa to bylo jedenácté takové turnajové vítězství, na něž čekal od sezóny 2015.\n\n"}
{"id": "1273352", "url": "https://cs.wikipedia.org/wiki?curid=1273352", "title": "Jihovýchodní vedlejší hřeben Vysoké", "text": "Jihovýchodní vedlejší hřeben Vysoké\n\nJihovýchodní vedlejší hřeben Vysoké ( , ) je boční hřeben ve slovenské části Vysokých Tater. Od hlavního tatranského hřebene se odděluje ve Vysoké a směřuje na jihovýchod, kde klesá do Zlomiskové doliny. Hřeben odděluje Kotlinku pod Dračím sedlom na jihozápadě a Rumanovu dolinku na severovýchodě.\n\nV celém hřebeni nejsou v současné době žádné značené trasy, takže oblast je dle pravidel TANAPu pro turisty nepřístupná.\n\n\n"}
{"id": "1273363", "url": "https://cs.wikipedia.org/wiki?curid=1273363", "title": "Seznam dílů seriálu Modrý kód", "text": "Seznam dílů seriálu Modrý kód\n\nToto je seznam dílů seriálu \"Modrý kód\". Český televizní seriál z urgentního příjmu \"Modrý kód\" vysílá od roku 2017 stanice Prima.\n\n<onlyinclude>\n\n"}
{"id": "1273364", "url": "https://cs.wikipedia.org/wiki?curid=1273364", "title": "Takaaki Cuiki", "text": "Takaaki Cuiki\n\nTakaaki Cuiki (japonsky: , anglický přepis: \"Takaaki Tsuiki\"; * 1970 Kawasaki) je bývalý japonský reprezentant ve sportovním lezení a mistr Asie v lezení na obtížnost.\n\n"}
{"id": "1273374", "url": "https://cs.wikipedia.org/wiki?curid=1273374", "title": "Kostel svatého Michaela archanděla (Dyjákovice)", "text": "Kostel svatého Michaela archanděla (Dyjákovice)\n\nKostel svatého Michaela archanděla je římskokatolický chrám v obci Dyjákovice v okrese Znojmo. Je chráněn jako kulturní památka České republiky. Jde o farní kostel farnosti Dyjákovice.\nKostel byl vystavěn v letech 1761 až 1763, vysvěcen roku 1767 na místě středověkého chrámu připomínaného poprvé roku 1279. V roce 1873 byly přistavěny boční kaple. Novobarokní výmalba interiéru pochází z roku 1892. \nJedná se o jednolodní stavbu s odsazeným kněžištěm, k nimž na jižní straně přiléhá čtyřboká sakristie s oratoří v patře. K lodi se na bocích přimykají čtyřboké kaple. Fasády člení nízké lizény, na nárožích zdvojené. Ve vpadlých výplních jsou prolomena okna se segmentovým záklenkem. Západní průčelí je zvršeno štítem. Hlavní vstup do kostela je v ose západního průčelí, boční na jižní straně lodi, chráněný čtyřbokou předsíní. Kněžiště je zaklenuto plackou, sakristie a oratoř mají lunetové klenby.\nZařízení je jednotné z doby výstavby chrámu doplněné v 19. století. V sloupovém retabulu hlavního oltáře je zasazen obraz patrona kostela od Roberta Bayera. S oltářem jsou kompozičně svázány plastiky svatého Cyrila a Metoděje. V bočních kaplích se nacházejí tvarově shodné klasicistní oltáře z roku 1780. K jednotnému vybavení patří také kazatelna a lavic v lodi s bohatě tvarovanými bočnicemi a dvojic skříňových zpovědnic. Ve věži zavěšený zvon přelil Jan Jiří Scheichel roku 1790.\n"}
{"id": "1273376", "url": "https://cs.wikipedia.org/wiki?curid=1273376", "title": "Micuaki Sora", "text": "Micuaki Sora\n\nMicuaki Sora (japonsky: 空 充秋 [Sora Micuaki], vlastním jménem Micuaki Tanaka (田中 充昭 [Tanaka Micuaki]), * 1933 v prefektuře Hirošima) je japonský sochař. V roce 1957 promoval na soukromé Univerzitě Umění v Tama (多摩) (多摩美術大学), Tokio. V letech 1963-4 vytvořil několik soch pro areál Letních Olympijských her v Tokiu\n"}
{"id": "1273378", "url": "https://cs.wikipedia.org/wiki?curid=1273378", "title": "Johnstownská potopa", "text": "Johnstownská potopa\n\nJohnstownská potopa (anglicky \"Johnstown Flood\") nastala dne 31. května 1889. Způsobilo ji protržení přehrady South Fork Dam na Little Conemaugh River, nalézající se asi 23 km od města Johnstown v Pensylvánii.\n\nPřehrada se protrhla po několika dnech velmi silných dešťů. Uvolněná masa vody způsobila smrt více než dvou tisíc lidí a vysoké materiální škody.\n\nPřehrada South Fork Dam byla vybudována v letech 1838 až 1853. Byla 22 metrů vysoká a 284 metrů dlouhá.\n\nDne 28. května 1889 se spustila velmi silná bouře. Rozvodnila malé toky, které s sebou strhávaly stromy a sutiny. Telegrafní linky byly zpřetrhány a byly poškozeny železnice.\nRáno 31. května hranice vody dosahovala k vrcholu přehrady. Skupina mužů se nejprve pokusila uvolnit částečně zanesený odtok. Někteří se neúspěšně snažili prokopat další odtokovou cestu, kterou by se přehrada upustila, čímž by se snížil tlak na hráz. Jiní se ji snažili navýšit bahnem a kameny. Asi hodinu a půl po poledni svých snah zanechali v obavách, že přehradě bezprostředně hrozí protržení.\n\nKe kolapsu hráze došlo krátce po 3. hodině odpolední. Dvacet milionů tun vody se vylilo do Little Conemaugh River. Vyprázdnění přehrady trvalo asi 40 minut. Voda nejprve zasáhla městečko South Fork. Zničila zde asi 20 až 30 domů, čtyři lidé zemřeli, ale většině se podařilo utéct do blízkých kopců.\n\nO něco dál ničivou vodní vlnu nakrátko zpomalil 24 metrů vysoký železniční most \"Conemaugh Viaduct\". Trosky a kmeny stromů, které voda unášela, se zde vzpříčily proti mostnímu oblouku. Most ale odolal jen 7 minut, poté voda s obnovenou silou pokračovala dál. Smetla městečko Mineral Point, z nějž zemřelo 16 lidí. Následovala vesnice East Conemaugh, kde o život přišlo přinejmenším 50 lidí. Poté voda zasáhla železárnu v městečku Woodvale, odkud s sebou vzala železniční vagóny a kilometry ostnatého drátu. Woodvale mělo 1100 obyvatel, zemřelo 314 z nich.\n\nNecelou hodinu po protržení přehradní hráze dorazila voda do třicetitisícového města Johnstown. Masa vody unášející trosky budov a kmeny stromů, pohybující se rychlostí asi 64 km v hodině a místy dosahující 18metrové výšky, ve městě způsobila smrt více než 1800 lidí. Někteří se snažili zachránit v horních patrech svých domů, voda však strhla i řadu budov. Část lidí zabily plovoucí trosky, ke zkáze přispěly kusy ostnatého drátu, který voda nesla od železárny ve Woodvale.\n\nPřekážkou pro valící se řeku se zde stal Kamenný most (\"Stone Bridge\"), užívaný americkou železniční společností Pennsylvania Railroad. Nachází se za soutokem Little Conemaugh River se Stoney Creek River. I v tomto případě most povodeň dočasně zadržel – stále přitékající voda se přitom vydala proti proudu obou řek a ničila tak město i z jiné strany, než odkud přitekla.\n\nLidé, které sem voda vzala s sebou, nedostali šanci na záchranu, protože trosky nakupené proti mostu začaly hořet. V tomto místě jich zemřelo minimálně 80. Trosky hořely tři dny. Když voda ustoupila, nános větví, bahna a sutin pokrýval 12 hektarů a někde dosahoval více než 20metrové výšky. Lidé jej odstraňovali čtvrt roku, přičemž tyto práce opět komplikovaly do sutin zamotané ostraté dráty. Při odklízení byl proto použit i dynamit. Kamenný most dodnes stojí a je využíván pro železniční přepravu.\n\n"}
{"id": "1273383", "url": "https://cs.wikipedia.org/wiki?curid=1273383", "title": "Igor Štefanko", "text": "Igor Štefanko\n\nIgor Štefanko (* 7. prosince 1945) je bývalý československý fotbalový trenér.\n\nV české lize trénoval FC Svit Zlín a FC Karviná.\n\n\n\n"}
{"id": "1273389", "url": "https://cs.wikipedia.org/wiki?curid=1273389", "title": "Hroznýšek pestrý", "text": "Hroznýšek pestrý\n\nHroznýšek pestrý (\"Gongylophis colubrinus\") je hroznýšovitý had patřící do rodu \"Gongylophis\". Popsal jej Carl Linné roku 1758 a jsou známy dva poddruhy: \"Gongylophis colubrinus colubrinus\" a \"Gongylophis colubrinus loveridgei\" (hroznýšek pestrý keňský). Vědeckými synonymy pro tento druh jsou \"Eryx colubrina\", \"Eryx colubrinus\", \"Eryx rufescens\", \"Eryx thebaicus\" a \"Gongylophis colubrinus rufescens\". Druh obývá písečné suché až polosuché oblasti severu a východu Afriky, možná i Arabský poloostrov, lze jej najít například v Čadu, Jemenu, Etiopii či Súdánu. Žije až do nadmořské výšky 1 500 m. Druh měří mezi 50 až 90 cm (přičemž samice dosahují větší velikosti než samci); je malý, ale tlustý. Ocas je krátký a hlava má klínovitý tvar, tyto adaptace pomáhají hadovi pohybovat se v písku. Tělo je pokryto malými hladkými šupinami a má zbarvení od světložluté až po hnědou, břicho je zabarveno krémově až bíle. Na těle jsou skvrny. Jednotlivé populace mohou být zbarveny odlišně podle barvy půd, ve kterých žijí. Hroznýšek pestrý se podobá asijskému hroznýškovi skvrnitému (\"Gongylophis conicus\").\n\nDen obyčejně druh tráví zahrabán v písku, na lov vychází v noci. Konzumuje malé savce, ještěrky či ptáky. Loví ze zálohy a na kořist útočí vynořením z písku. Obvykle ji udusí ve smyčkách svého těla, může ji však zadusit také ponořením do písku nebo ji polyká zaživa. Rozmnožování probíhá mezi jarem a začátkem léta, samec mnohdy musí vyhrabat samici z písečného úkrytu. Po pěti měsících od kopulace samice porodí 4 až 20 mláďat. Ta měří 17 až 20 cm a jsou barevnější než dospělci. Za dva až tři roky dosahují pohlavní dospělosti a dožívají se až deseti let (v zajetí).\n\nHroznýška pestrého ohrožuje ztráta přirozeného prostředí a odchyt jedinců pro chov v zajetí. Je zařazen na druhou přílohu Úmluvy o mezinárodním obchodu s ohroženými druhy volně žijících živočichů a rostlin. V zajetí je had chován v jemném písku s kameny či kůrou a nádržkou s vodou. V teráriu je vhodné udržovat teplotu 25 až 28 °C během dne, v noci by měla klesnout na teplotu pokojovou.\n"}
{"id": "1273401", "url": "https://cs.wikipedia.org/wiki?curid=1273401", "title": "Evangelický kostel (Habřina)", "text": "Evangelický kostel (Habřina)\n\nEvangelický kostel v Habřině u Úštěka je pozdně empírový kostel na severozápadním okraji vsi Habřina, v současnosti neužívaný a zdevastovaný. Od roku 2001 je chráněn jako kulturní památka ČR.\n\nVystavěn byl v letech 1850–1853 evangelickým sborem s finanční pomocí spolku \"Gustav-Adolf-Verein\". Kostel byl centrem evangelíků ze severních Čech a byl navštěvován věřícími z Děčína a Růžové. V meziválečném období sloužil Německé evangelické církvi. Po odsunu německého obyvatelstva po druhé světové válce přestal byt kostel využíván k bohoslužebným účelům a sloužil jako pomocná stavba zemědělské výroby; uvnitř kostela byla vybudována železobetonová konstrukce. V roce 2008 byl pokryt novou střechou. Současným vlastníkem kostela je město Úštěk.\n\nKostel byl vystavěn jako jednolodní s emporou, apsidou a věží v ose lodi. Zdi kostela byly původně pokryty ornamentální výmalbou a biblickými texty. Zvon z habřinského kostela je v současné době umístěn v kostele v obci Chotiněves.\n\nVedle kostela se nachází budova z roku 1851, v níž sídlila fara a škola. Vedle kostela byla v roce 1911 vystavěna i budova církevního sirotčince, která byla po druhé světové válce zdevastována a následně stržena.\n"}
{"id": "1273406", "url": "https://cs.wikipedia.org/wiki?curid=1273406", "title": "Bývalé sídlo", "text": "Bývalé sídlo\n\nBývalým sídlem se může rozumět administrativní nebo urbanistický sídelní celek, tedy například obec nebo část obce, který splynul s dalšími celky natolik, že pozbyl své identity samostatného sídla, ale nezanikl zcela a je stále osídlen, pouze pozbyl svůj status. Naproti tomu sídlo, tedy samota, osada, vesnice, městys, město apod., které bylo opuštěno, zničeno nebo vysídleno a nebylo obnoveno (tzv. město duchů) je označeno jako zaniklé sídlo.\n"}
{"id": "1273408", "url": "https://cs.wikipedia.org/wiki?curid=1273408", "title": "Kostel svaté Barbory (Příseka)", "text": "Kostel svaté Barbory (Příseka)\n\nKostel svaté Barbory se nachází na severním okraji vesnice Příseka. Kostel je filiálním kostelem římskokatolické farnosti Brtnice. Jde o jednolodní stavbu s gotickým jádrem, kostel je stavbou s polygonálním závěrem a s později přistavěnou hranolovou věží v klasicistním stylu. Kostel je chráněn jako kulturní památka České republiky. Kostel stojí v areálu hřbitova ohrazeném mohutnou zdí.\n\nKostel byl založen ke konci 13. století, byl farním kostelem do doby, kdy byla farnost u kostela zrušena, to se stalo v roce 1622. Později byl po 18. století opět katolický, kdy pak byl různě upravován a přestavován. Mimo jiné byl v roce 1852 rozšířen na západní straně o mohutnou klasicistní věž, kostel měl dlouho silně poškozenou střechu, ta byla rekonstruována v letech 2012 a 2013. V roce 2013 byla také rekonstruována věž. Ta pak byla obnovena ještě v roce 2015.\n\n\n"}
{"id": "1273411", "url": "https://cs.wikipedia.org/wiki?curid=1273411", "title": "Drápatečka Beottgerova", "text": "Drápatečka Beottgerova\n\nDrápatečka Beottgerova (\"Hymenochirus boettgeri\"), známá také pod jménem drápatka trpasličí, je žába z čeledi pipovití (Pipidae) a rodu drápatečka (\"Hymenochirus\"). Popsal ji Gustav Tornier roku 1896.\nDrápatečka Beottgerova se hojně vyskytuje ve střední Africe, žije například v Nigérii, Kamerunu, Gabonu či Demokratické republice Kongo, přičemž zde obývá řadu chráněných oblastí. Pravděpodobně ji lze najít i v Republice Kongo a Angole, ale o výskytu zde neexistují záznamy. Žije ve vodních stanovištích chráněných před slunečními paprsky ve zdejších tropických deštných lesích, nevadí jí přičemž ani ty sekundární (obnovené). Mezinárodní svaz ochrany přírody (IUCN) proto přiřkl tomuto druhu status málo dotčený (LC). Možné nebezpečí může představovat odchyt žab z volné přírody a ztráta přirozeného prostředí.\n\nSamičky drápatečky Beottgerovy měří 35 mm, samci jsou menší a působí oteklým dojmem, což je zapříčiněno membránou, která přenáší zvukové signály do ucha (tympanum), která je dvojnásobná než u samic. Končetiny jsou dlouhé (zadní jsou opatřeny drápy), hlava úzká. Druh je schopen regenerace a může mu dorůst i utržená končetina. Zbarvení se pohybuje od olivové až po hnědou a tělo je navíc posázeno skvrnami. Díky tomuto zbarvení dokáže žába splynout s prostředím. Možná záměna může nastat s druhem drápatečka krátkonohá (\"Hymenochirus curtipes\").\n\nTato drápatečka žije skrytým životem. Je tichým druhem. Samci lákají samice několikasekundovým zvukem. Při páření dochází k amplexu. Ten trvá i několik hodin a samice při něm společně se samcem plave k hladině, kde udělá otočku a naklade část snůšky. Pulci jsou drobní mají slabě pigmentovaný ocas. Nejprve se živí prvoky, které nasávají do tlamy, postupně začínají lovit větší potravu. Dospělci se živí menšími vodními bezobratlými.\n\nDrápatečka Beottgerova je oblíbeným chovancem, kterého je vhodné chovat v akváriu s vodou o teplotě nad 21 °C osvětlené 8 až 12 hodin denně, možné je nasadit do něj rostliny. Snáší se i s ostatními rybami. Tato drápatečka se dožívá až 18 let.\n\n"}
{"id": "1273414", "url": "https://cs.wikipedia.org/wiki?curid=1273414", "title": "Kenora", "text": "Kenora\n\nKenora je město na západě kanadské provincie Ontario u hranic s Manitobou a USA. Nachází se na severním břehu Lesního jezera ve vzdálenosti 200 km východně od Winnipegu. Je sídlem stejnojmenného distriktu.\n\nPůvodně se město jmenovalo Rat Portage/Portage-aux-Rats. V roce 1905 se sloučilo s Keewatinem and Normanem a přijalo jméno Kenora. V roce 2001 byly k městu připojeny nezačleněné komunity Norman a Jaffray-Mellick.\n"}
{"id": "1273424", "url": "https://cs.wikipedia.org/wiki?curid=1273424", "title": "Bzenica", "text": "Bzenica\n\nBzenica je obec na Slovensku v okrese Žiar nad Hronom v Banskobystrickém kraji ležící v střední části Žiarské kotliny mezi Kremnickými a Štiavnickými vrchy.\n\nV obci je římskokatolický kostel svaté Alžběty.\n\n\n"}
{"id": "1273425", "url": "https://cs.wikipedia.org/wiki?curid=1273425", "title": "Virginia (Minnesota)", "text": "Virginia (Minnesota)\n\nVirginia je město v americkém státě Minnesota v Saint Louis County v pásmu těžby železné rudy Mesabi. V roce 2010 zde žilo 8712 obyvatel. Podle vodárenské věže ve středu města získalo přezdívku \"Queen City\", případně \"Queen City of the North\".\n\nMěsto se nachází 85 km severozápadně od Duluthu na křižovatce silnic U.S. Route 53 u U.S. Route 169. \n"}
{"id": "1273431", "url": "https://cs.wikipedia.org/wiki?curid=1273431", "title": "Strecker Memorial Laboratory", "text": "Strecker Memorial Laboratory\n\nStrecker Memorial Laboratory je historická budova, která se nachází v Southpoint Park na Roosevelt Island v New Yorku. Nese jméno rodiny, která zaplatila její stavbu.\n\nByla postavena v roce 1892 a sloužila jako laboratoř pro městskou nemocnici - byla to první instituce v zemi zabývající se patologickým a bakteriologickým výzkumem. Stavba byla navržená architekty Frederickem Clarkem Withersem a Walterem Dicksonem v novorománském slohu. V roce 1907 převzal Russell Sage Institute of Pathology chod laboratoře. Institut opustil laboratoř v padesátých letech a poté budova chátrala. Metropolitan Transportation Authority se rozhodli použít stavbu jako rozvodnu pro vlaky pod Rooseveltovým ostrovem. Město věrně obnovilo budovu a rozvodna slouží od roku 2000.\n\nDům byl zařazen do National Register of Historic Places v roce 1972 (č. \n72000886). V roce 1976 byl označen jako New York City landmark.\n"}
{"id": "1273435", "url": "https://cs.wikipedia.org/wiki?curid=1273435", "title": "Grand Rapids", "text": "Grand Rapids\n\nGrand Rapids je město v americkém státě Minnesota v Itasca County, jehož je sídlem. V roce 2010 zde žilo 10 869 obyvatel. \n\nMěsto je pojmenované podle říčních prahů na Mississippi, které v 19. století znemožňovaly lodní dopravu po řece. Ve 20. století říční prahy překrylo vzdutí hladiny řeky za hrází Blandin Paper Mill.\n"}
{"id": "1273438", "url": "https://cs.wikipedia.org/wiki?curid=1273438", "title": "Římskokatolická farnost Huzová", "text": "Římskokatolická farnost Huzová\n\nŘímskokatolická farnost Huzová je územní společenství římských katolíků s farním kostelem sv. Jiljí v děkanátu Bruntál ostravsko-opavské diecéze.\nDo farnosti náleží území těchto obcí:\n"}
{"id": "1273440", "url": "https://cs.wikipedia.org/wiki?curid=1273440", "title": "Shield", "text": "Shield\n\nShield (v angličtině „štít“, „záštita“) může být:\n"}
{"id": "1273446", "url": "https://cs.wikipedia.org/wiki?curid=1273446", "title": "Římskokatolická farnost Bruntál", "text": "Římskokatolická farnost Bruntál\n\nŘímskokatolická farnost Bruntál je územní společenství římských katolíků s farním kostelem Nanebevzetí Panny Marie v děkanátu Bruntál ostravsko-opavské diecéze.\nDo farnosti náleží území těchto obcí:\n\n"}
{"id": "1273449", "url": "https://cs.wikipedia.org/wiki?curid=1273449", "title": "Põltsamaa", "text": "Põltsamaa\n\nPõltsamaa je město a samosprávná jednotka v Estonsku v kraji Jõgevamaa. Leží na řece Põltsamaa. V roce 2016 zde žilo 4 174 obyvatel. Stojí zde stejnojmenný hrad.\n"}
