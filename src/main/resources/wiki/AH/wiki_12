{"id": "1194604", "url": "https://cs.wikipedia.org/wiki?curid=1194604", "title": "Židovský hřbitov v Sarajevu", "text": "Židovský hřbitov v Sarajevu\n\nŽidovský hřbitov v Sarajevu (bosensky Jevrejsko groblje u Sarajevu) se nachází v jihozápadní části metropole BiH, v místních částech Kovačići a Debelo Brdo. Hřbitov je od roku 2004 památkově chráněn.\n\nHřbitov sloužil bosenské židovské komunitě, která našla v tehdejší Osmanské říši útočiště po protižidovských pogromech na Pyrenejském poloostrově.\n\nSarajevský židovský hřbitov má rozlohu 31 160 m Hřbitov vznikl pravděpodobně v roce 1630 na místě středověkého pohřebiště a stećkového pole. Hřbitov sloužil pro pohřbívání až do roku 1965. V areálu hřbitova se nachází pamětní deska, připomínající zločiny, spáchané vůči Židům v dobách existence NDH. Součástí areálu je také objekt aškenazské kostnice. Na hřbitově se nachází celkem 3850 náhrobků.\n\nHřibitov byl v druhé polovině 20. století několikrát poničen. Stalo se tak z důvodů stavebních úprav okolí, pokládání potrubí a výstavby nových objektů (70. léta 20. století). Značně byl hřbitov poškozen také během války v Bosně a Hercegovině, kdy se nacházel během obléhání přímo na frontové linii. Určitá část prostoru hřbitova byla zaminována; byla poničena kostnice a řada náhrobků.\n"}
{"id": "1194608", "url": "https://cs.wikipedia.org/wiki?curid=1194608", "title": "Peter Woodcock", "text": "Peter Woodcock\n\nPeter Woodcock (* 5. března 1939 – 5. března 2010) byl kanadský sériový vrah a násilník, který zavraždil čtyři lidi, včetně tří dětí v Torontu v letech 1956 až 1957, kdy byl ještě teenager. Byl zatčen v roce 1957 za tři vraždy. Woodcock byl pravomocně prohlášen za duševně chorého a následně umístěn do ústavu pro duševně choré v Oak Ridge v Penetanguishene v provincii Ontario. V roce 1982 se souhlasem soudu změnil své jméno na David Michael Krueger. V červenci roku 1991 Woodcock zavraždil svého duševně nemocného kolegu v nemocnici v Brockville. V době vraždy byl pod dohledem jiného pacienta – Bruce Hamilla, který později nesl spoluvinu za účast na vraždě v Brockville. Woodcock a Hamill byli znovu uvězněni v Oak Ridge. Woodcock zemřel v den svých jednasedmdesátých narozenin 5. března roku 2010.\n"}
{"id": "1194609", "url": "https://cs.wikipedia.org/wiki?curid=1194609", "title": "Obština Jambol", "text": "Obština Jambol\n\nObština Jambol ( \"Община Ямбол\", používá se také \"Ямбол-град\" – Jambol-město) je bulharská jednotka územní samosprávy v Jambolské oblasti. Leží v jihovýchodním Bulharsku v údolí řeky Tundža. Obština je totožná s městem Jambol a kromě něj nezahrnuje žádná jiná sídla. Žijí zde zhruba 72 tisíce stálých obyvatel.\n\nObština má jediné sídlo – město Jambol.\n\nObština je obklopena obštinou Tundža a nesousedí s žádnou jinou obštinou.\n\nV obštině žije 72 098 stálých obyvatel a včetně přechodně hlášených obyvatel 86 516. Podle sčítáni 1. února 2011 bylo národnostní složení následující:\n"}
{"id": "1194616", "url": "https://cs.wikipedia.org/wiki?curid=1194616", "title": "Jana z Peñafielu", "text": "Jana z Peñafielu\n\nJana z Peñafielu ( \"Juana Manuel de Villena\"; 1339 – 27. března 1381) byla kastilská a leónská královna.\n\nNarodila se jako dcera Juana Manuela, vévody z Peñafielu a knížete z Villeny, a jeho druhé manželky Blanky, dcery Ferdinanda de la Cerda. V žilách obou jejích rodičů tak kolovala krev kastilských králů, což zapříčinilo Janin sňatek s Jindřichem z Trastámary, levobočkem krále Alfonse XI. Svatba zaranžovaná matkou ženicha se konala potají v červenci 1350 v Seville a manželství nebylo zřejmě šťastné. Jana strávila nějaký čas v zajetí Jindřichova nevlastního bratra, krále Petra a manžel zplodil řadu levobočků.\n\nPo smrti bezdětné neteře roku 1361 Jana zdědila panství Peñafiel, Villena a Escalona a po dalších příbuzných také panství Lara a Biscay. V roce 1366 vypukla v Kastílii občanská válka a města se rozdělila na příznivce měšťanstva a příznivce šlechty či církve. Šlechta si našla jako kandidáta na trůn Jindřicha z Trastámary, protože ten, kdo „\"dobře svému lidu vládne a chrání jej, ten skutečně je králem, druhý budiž vypuzen.\"“ Stoletá válka zasáhla i Pyrenejský poloostrov. Jindřicha podporovala Francie, získal početné žoldnéřské vojska společně s Bertrandem du Guesclin. Krále Petra podporovala Anglie, v čele anglického vojska stál Černý princ. Po třech letech bojů Jindřich roku 1369 bratra v souboji zabil a usedl společně s Janou na kastilský trůn. Zemřel po deseti letech vlády na jaře 1379 a Jana jej přežila o dva roky. Byla stejně jako její manžel pohřbena v kapli Nových králů v katedrále Panny Marie v Toledu.\n"}
{"id": "1194619", "url": "https://cs.wikipedia.org/wiki?curid=1194619", "title": "Kyjice (tvrz)", "text": "Kyjice (tvrz)\n\nKyjice jsou zaniklá tvrz, která stávala nedaleko bývalé stejnojmenné vesnice v okrese Chomutov. Dochovalo se z ní poškozené tvrziště pod hrází vodní nádrže Újezd.\n\nKyjická tvrz byla manstvím hradu Nového Žeberka. První písemná zmínka o tvrzi je z roku 1383, kdy patřila jakémusi Hákovi. Archeologický průzkum však odkryl stopy staršího sídla ze třináctého století. Vesnice byla v patnáctém století součástí panství Borku, ale existoval v ní také samostatný statek. O století později patřily tehdejší \"Dlouhé Kyjice\" k Borku a \"Okrouhlé Kyjice\" k Novému Sedlu.\n\nTvrz stávala asi 600 metrů severovýchodně od centra vesnice na místě, kde později vznikl mlýn zvaný \"Pila.\" Tvrziště mělo podobu centrálního pahorku obklopeného soustavou dvou příkopů a valu.\n"}
{"id": "1194620", "url": "https://cs.wikipedia.org/wiki?curid=1194620", "title": "Samuelova pevnost", "text": "Samuelova pevnost\n\nSamuelova pevnost () je pevnost, kterou koncem 10. století vystavěl na kopci nad severomakedonským městem Ohrid car Samuel I., vůdčí postava povstání proti byzantské nadvládě. Samuel I. učinil z Ohridu hlavní město První bulharské říše. \n\nOpevnění je vybudováno z vápence na kopci asi 100 metrů nad hladinou Ohridského jezera, délka obvodových zdí s hradbami je více než 3 kilometry, jejich výška dosahuje 10 až 16 metrů, šířka 1,8 metru. V komplexu, který nese stopy četných oprav, se zachovalo 18 věží a čtyři vstupní brány.\n\nI v současnosti je pevnost dominantou města a také hlavní turistickou atrakcí. V roce 2003 byla kompletně renovována. Pevnost se nachází na ploše lokality světového dědictví UNESCO Přírodní a kulturní dědictví ochridského regionu.\n\nPodle vykopávek severomakedonských archeologů, které započaly v roce 2000, byla pevnost postavena na místě staršího opevnění, datovaného do 4. století před naším letopočtem, které pravděpodobně vybudoval král Filip II. Makedonský.\n"}
{"id": "1194626", "url": "https://cs.wikipedia.org/wiki?curid=1194626", "title": "Piotr Kuczera", "text": "Piotr Kuczera\n\nPiotr Kuczera, (* 25. únor 1995) je polský zápasník – judista.\n\nS judem začal v 10 letech v Rybniku v klubu KS Polonia. Připravuje se pod vedením Artura Kejzy. V polské seniorské reprezentaci se pohybuje od roku 2015. V roce 2016 se na olympijské hry v Riu nekvalifikoval.\n\n\n\n"}
{"id": "1194628", "url": "https://cs.wikipedia.org/wiki?curid=1194628", "title": "Brtník", "text": "Brtník\n\nBrtník může být:\n\n\n"}
{"id": "1194633", "url": "https://cs.wikipedia.org/wiki?curid=1194633", "title": "Grigorij Minaškin", "text": "Grigorij Minaškin\n\nGrigorij Minaškin (* 1. února 1991 Tallinn, Estonsko) je estonský zápasník–judista a sambista ruského původu.\n\nS judem/sambem začínal ve 14 letech v rodném Tallinnu v klubu SK Dvigatel. V estonské seniorské judistické reprezentaci se pohybuje od roku 2011. Připravuje se pod vedením Alexeje Budolina. V roce 2016 dosáhl na evropskou kontinentální kvótu pro účast na olympijských hrách v Riu, kde vypadl v úvodním kole s Kazachstáncem Maximem Rakovem na šido.\n\n\n\n"}
{"id": "1194634", "url": "https://cs.wikipedia.org/wiki?curid=1194634", "title": "Demarai Gray", "text": "Demarai Gray\n\nDemarai Ramelle Gray (* 28. června 1996, Birmingham, Anglie, Spojené království) je anglický fotbalový záložník a mládežnický reprezentant, od ledna 2016 hráč klubu Leicester City FC. Odchovanec klubu Birmingham City FC. Hraje na levém křídle.\nV sezóně 2015/16 získal s Leicesterem City premiérový titul klubu v anglické nejvyšší lize.\n\nDemarai Gray hrál v anglických mládežnických výběrech U18 až U21.\n\n"}
{"id": "1194635", "url": "https://cs.wikipedia.org/wiki?curid=1194635", "title": "Requiem for the Indifferent", "text": "Requiem for the Indifferent\n\nRequiem for the Indifferent je páté studiové album nizozemské symfonic metalové kapely Epica vydané 9. března 2012. Deluxe edice alba obsahuje bonusové CD s instrumentálními nahrávkami všech skladeb alba.\n\n\nDigipak edice – bonus\n\n\n\n"}
{"id": "1194636", "url": "https://cs.wikipedia.org/wiki?curid=1194636", "title": "Michael Korrel", "text": "Michael Korrel\n\nMichael Korrel (* 27. února 1994 Vianen, Nizozemsko) je nizozemský zápasník – judista.\n\nS judem začínal v 5 letech v rodném Vianenu na předměstí Utrechtu. V nizozemské seniorské reprezentaci se pohybuje od roku 2015 s přestupem do polotěžké váhy. Připravuje se v Utrechtu pod vedením Benita Maije. V roce 2016 se kvalifikoval na olympijské hry v Riu, ale nominaci prohrál se zkušenějším Henkem Grolem.\n\n\n\n\n"}
{"id": "1194641", "url": "https://cs.wikipedia.org/wiki?curid=1194641", "title": "Della Rovere", "text": "Della Rovere\n\nDella Rovere byla italská šlechtická rodina. Vzešla ze skromných poměrů v italské Savoně. Díky nepotismu a výhodným sňatkům získala velký majetek a vliv. Z rodu pocházeli dva papežové – Sixtus IV., na jehož příkaz byla vystavěna Sixtinská kaple, a Julius II.\n\nPoslední nositelkou jména rodiny byla toskánská velkovévodkyně Viktorie della Rovere (1622–1694), jediné dítě svého otce, Federica Ubalda. Provdala se za Ferdinanda II. Medicejského.\n\n"}
{"id": "1194642", "url": "https://cs.wikipedia.org/wiki?curid=1194642", "title": "Tsunami v Severo-Kurilsku", "text": "Tsunami v Severo-Kurilsku\n\nTsunami zasáhlo Severo-Kurilsk na Kurilských ostrovech v Sachalinské oblasti v Sovětském svazu 5. listopadu 1952 kolem 5. hodiny ráno. Ačkoliv vedlo ke zničení mnoha menších sídel v Sachalinské a Kamčatské oblasti, nejničivější dopad mělo právě na přístavní město Severo-Kurilsk.\n\nTsunami způsobilo silné zemětřesení v Tichém oceánu v blízkosti jižního cípu poloostrova Kamčatka (4. listopadu 1952 16:58:22 GMT), jehož hypocentrum bylo vzdáleno asi 130 kilometrů a nacházelo se v hloubce asi 20 kilometrů. Síla zemětřesení je odhadována na 9,0 stupně Richterovy stupnice.\nTsunami tvořily tři vlny o výšce 15 až 18 metrů. \nToto zemětřesení je podle velikosti 4. až 6. nejsilnějším zemětřesením 20. století. \n\nPo zemětřesení, které je probudilo a způsobilo i škody na budovách, uprchla většina obyvatel Severo-Kurilska do okolních kopců, tak unikla první vlně, která dorazila asi za hodinu po prvních otřesech. Ta poničila některé domy. Poté se ale větší část z nich, po ustoupení vody zpět, vrátila do města a byla zabita druhou – překvapivou a největší vlnou, která přišla asi za dvacet minut po první. Druhá vlna dokonala ničivé dílo a poškodila zbývající budovy. Třetí vlna byla nejmenší. Podle oficiálních zdrojů zahynulo 2336 osob z celkového počtu 6000 obyvatel. \nPo tsunami v zůstaly v Severo-Kurilsku zachovány pouze budovy umístěné na vyvýšené terase.\nSilné poklesy a vzestupy hladiny oceánu byly pozorovány v průběhu celého 5. listopadu v 700kilometrové pobřežní zóně. Nejvyšší vlny byly zaznamenány v zálivech „Piratkova“ (10—15 m) a „Olga“ (10—13 m) na Kamčatce.\n\nV Severo-Kurilsku byla po tragédii uskutečněna záchranná operace za pomoci letadel a všech dostupných lodí. Zbývající přeživší byli evakuováni na ostrov Sachalin a ruskou pevninu. Město bylo později znovu vystavěno na jiném místě. Jedním z účastníků likvidace následků tsunami byl spisovatel Arkadij Strugackij.\n\nPo této katastrofě se sovětská vláda rozhodla zavést varovný systém (dnes \"Российская служба предупреждения о цунами\").\n\n"}
{"id": "1194645", "url": "https://cs.wikipedia.org/wiki?curid=1194645", "title": "Daniel Natea", "text": "Daniel Natea\n\nDaniel Natea (* 21. dubna 1992 Sibiň, Rumunsko) je rumunský zápasník – judista a sambista.\n\nS judem začínal ve 12 letech v rodné Sibini pod vedením Ionela Chioveanu. Od roku 2013 se připravuje v Trhovišti v klubu Valleriana pod vedením Iuliana Crăciuna. S výškou okolo 2 m a váhou přes 150 kg patří mezi nejmohutnější těžké váhy v Evropě. Mezi širší světovou špičkou se pohybuje od roku 2014. V roce 2016 se přímo kvalifikoval na olympijské hry v Riu, ale nezvládl roli černého koně turnaje. Ve druhém kole poměrně snadno podlehl na ippon-wazari Uzbeku Abdullo Tangrievovi.\n\nV červnu 2019 ho mezinárodní judistická federace po dřívějším upozornění za opakované starty v jiných úpolových sportech (sambo, grappling) potrestala dvouletým zákazem startu.\n\n\n\n"}
{"id": "1194655", "url": "https://cs.wikipedia.org/wiki?curid=1194655", "title": "Kaple Nejsvětější Trojice (Brtníky)", "text": "Kaple Nejsvětější Trojice (Brtníky)\n\nKaple Nejsvětější Trojice () stojí na Křížovém vrchu (446 m n. m.) v Brtníkách. Barokní sakrální stavba pochází z roku 1768, v letech 1801–1804 ji doplnila křížová cesta. Po druhé světové válce silně zchátrala, rekonstrukcí prošla v letech 1998–1999 a 2016. Zvon svatá Klára pochází z roku 2016.\n\nBarokní kapli dalo vlastním nákladem vybudovat „Arcibratrstvo Nejsvětější Trojice“ (). To působilo v Brtníkách od roku 1604 až do roku 1788, kdy bylo nařízením císaře Josefa II. zrušeno. Pro svatostánek bylo vybráno místo uprostřed obce nedaleko kostela svatého Martina na Mlýnském vrchu (dříve ), na kterém původně stál větrný mlýn. Kaple byla postavena roku 1768, její výstavba přišla arcibratrstvo na 1 000 zlatých. Nejen zásluhou arcibratrstva se stavba stala významným místem náboženského dění. Ke kapli se konala procesí, slavil se zde svátek Nejsvětější Trojice, pravidelně tu zastavovali Velikonoční jezdci. Když byla na vrchu roku 1804 dokončena nová křížová cesta, náboženský význam místa ještě více vzrostl. Kaple byla spolu s okolím pravidelně udržována a opravována. Rozsáhlejší opravou prošla v letech 1842–1858, dále roku 1896 na náklady brtnického továrníka Antona Klingera (jeho bývalá textilní továrna stojí přímo pod Křížovým vrchem).\n\nPo skončení druhé světové války a po následném odsunu původních obyvatel Brtníků byla kaple ještě krátce udržována. Postupem času však začala spolu s křížovou cestou chátrat a byla poničena vandaly. Celkovou rekonstrukcí prošla silně poškozená stavba v letech 1998–1999 z iniciativy místních obyvatel za přispění obce Staré Křečany. V roce 2014 byly odstraněny dřeviny rostoucí v bezprostřední blízkosti kaple. Zatím poslední rekonstrukce proběhla na sklonku léta 2016. Během ní prošla kompletní rekonstrukcí fasáda a do věže byl osazen nový zvon svatá Klára, který vyzvání v pravidelném hodinovém intervalu mezi 9. a 16. hodinou.\n\nKaple Nejsvětější Trojice je spolu s okolní křížovou cestou ve vlastnictví obce Staré Křečany a není památkově chráněna. Využívána je pouze příležitostně.\n\nKaple stojí na obdélném půdorysu s polokruhovým závěrem. Po stranách průčelí jsou umístěny dvojice pilastrů, štít s křížem je oddělen masivní římsou. Pod ní, kde býval německý nápis, je uvedeno \"„Nejsvětější Trojici buď čest a sláva navěky“\". Na široké dvoukřídlé dveře navazuje lunetový světlík. Boční stěny zdobí dvě dvojice pilastrů, mezi nimiž je umístěno vždy jedno lunetové okno. Presbytář je prostý, bez okna. Fasáda v letech 1999–2016 kombinovala hnědou a bílou barvu. Po poslední opravě je bílošedá a odpovídá tak původnímu vzhledu. Z mansardové střechy vybíhá osmiboká vížka se zvonem, kterou zakončuje cibulovitá báň. Interiér je sklenut plackou. Z původního vybavení se nedochovalo nic. Uvnitř kaple jsou uschovány sochy poničené Getsemanské zahrady, v presbytáři je umístěn oltář s obrazem Nejsvětější Trojice.\n\nNa základě iniciativy „Brtnického okrašlovacího spolku Zeidler“ vyhlásila na podzim roku 2015 obec Staré Křečany veřejnou sbírku. Z jejího výtěžku pořídila pro kapli nový zvon odlitý zvonařem Janem Šedou z Kostelce nad Orlicí. Slavnostního žehnání zvonu, pojmenovaného svatá Klára, se dne 27. srpna 2016 ujal generální vikář litoměřické diecéze Martin Davídek. Žehnání proběhlo na prostranství, kde stával kostel svatého Martina.\n\nPodél cesty ke kapli Nejsvětější Trojice přibyla v letech 1801–1804 křížová cesta. Tu tvoří třináct zastavení v podobě výklenkových kaplí a kaple Božího hrobu umístěná na konci za trojiční kaplí. Původně byla součástí také Getsemanská zahrada, ta byla však silně poničena po druhé světové válce. Křížová cesta prošla rekonstrukcí v roce 2016.\n\n\n"}
{"id": "1194657", "url": "https://cs.wikipedia.org/wiki?curid=1194657", "title": "J&amp;T Banka Prague Open 2016", "text": "J&amp;T Banka Prague Open 2016\n\nJ&T Banka Prague Open 2016 byl tenisový turnaj pořádaný jako součást ženského okruhu WTA Tour, který se hrál na otevřených antukových dvorcích areálu TK Sparta Praha. Konal se mezi 25. až 30. dubnem 2016 v české metropoli Praze jako sedmý ročník turnaje.\n\nTurnaj s rozpočtem 500 000 dolarů patřil do kategorie WTA International Tournaments. V listopadu 2015 vedení Ženské tenisové asociace schválilo navýšení rozpočtu na půl milionu dolarů z poloviční výše, což znamenalo možnost účasti dvou tenistek z první desítky pro přihlašování do turnajů. V reakci na přijetí požadavku bylo oznámeno, že se ročníku 2016 zúčastní Lucie Šafářová i Karolína Plíšková, které byly zařazeny na listinu Top 10 hráček pro přihlašování do turnajů okruhu WTA Tour 2016. Vedle finanční odměny se cenou staly také hodinky TAG Heuer s bílou keramikou, jež obsahují diamanty v hodnotě 134 tisíc korun.\n\nNejvýše nasazenou hráčkou ve dvouhře se stala světová třináctka Světlana Kuzněcovová z Ruska. Osmá hráčka žebříčku Roberta Vinciová se odhlásila několik hodin před rozlosováním pro zranění levého hlezna. Nahradila ji tak Kristýna Plíšková, která také provedla los. Jako poslední přímá účastnice do dvouhry nastoupila 103. česká hráčka v pořadí WTA Kristýna Plíšková, která také plnila roli zástupkyně tenistek. Nejníže postavenou startující, jež mohla nastoupit do kvalifikačního turnaje se stala 308. žena klasifikace Nadija Kičenoková z Ukrajiny.\n\nSedmý triumf na okruhu WTA zaznamenala domácí tenistka Lucie Šafářová, která se na turnaji dočkala vůbec prvního vyhraného zápasu v probíhající sezóně, který ji nakonec dovedl až k triumfu na turnaji. Deblový titul si odvezl rusko-český pár Margarita Gasparjanová a Andrea Hlaváčková, jehož členky získaly první společnou trofej.\n\nNásledující hráčky obdržely divokou kartu do hlavní soutěže:\n\nNásledující hráčka získala zvláštní výjimku:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\n\n\nPáry, které obdržely divokou kartu do hlavní soutěže:\n\n\n"}
{"id": "1194662", "url": "https://cs.wikipedia.org/wiki?curid=1194662", "title": "J&amp;T Banka Prague Open 2016 – ženská dvouhra", "text": "J&amp;T Banka Prague Open 2016 – ženská dvouhra\n\nDo soutěže ženské dvouhry na tenisovém turnaji J&T Banka Prague Open 2016 nastoupí třicet dva hráček. Z kvalifikace postoupilo sedm hráček, z toho čtyři řádně po třech vítězných kolech a další tři jako tzv. šťastné poražené. Obhájkyní titulu byla česká tenistka Karolína Plíšková, kterou v semifinále vyřadila Lucie Šafářová.\n\nV úvodním kole se poprvé na okruhu WTA Tour střetly stabilní deblové spoluhráčky Lucie Hradecká a Andrea Hlaváčková. Dříve již odehrály dvě vzájemná střetnutí na okruhu ITF. V semifinále ve slovinské Rogašce Slatině v roce 2005 vyhrála Hradecká a o pět let později v belgickém Tourhoutu zvítězila Hlaváčková, když soupeřka zápas ve třetí sadě skrečovala. Na pražské události 2016 postoupila Hradecká po dvousetovém průběhu a ve vzájemných duelech se ujala vedení 2–1. Utkání druhého kola proti Lucii Šafářové však po 55 minutách skrečovala pro zablokovaný krk a uvedla: „\"U returnů, nebo když člověk servíroval, tak byl problém se podívat nahoru. Zkusila jsem s tím bojovat, ale nešlo to.\"“.\n\nČtyři nejvýše nasazené hráčky splnily žebříčkové předpoklady favoritek a postoupily do semifinále. Po sérii porážek vyhrála Lucie Šafářová v úvodním kole svůj první zápas v probíhající sezóně. Přes Karolínu Plíškovou postoupila do finále. Oplatila jí tak týden starou prohru ze Stuttgartu a snížila pasivní vzájemnou bilanci na 2–3, když jediné vítězství předtím dosáhla na pražském turnaji 2012. Do druhého semifinále nenastoupila turnajová jednička Světlana Kuzněcovová pro natažení břišního svalstva, s nímž se již potýkala několik dní.\n\nVítězkou dvouhry se stala nasazená dvojka Lucie Šafářová, jež ve finále zdolala turnajovou čtyřku Samantha Stosurovou z Autsrálie po třísetovém průběhu 3–6, 6–1 a 6–4. V probíhající sezóně si připsala premiérové turnajové vítězství, které představovalo sedmý singlový titul na okruhu WTA Tour.\n\nŠafářová si do žebříčku WTA připsala 280 bodů a obdržela prémii 111 389 dolarů.\n\n\n"}
{"id": "1194663", "url": "https://cs.wikipedia.org/wiki?curid=1194663", "title": "Kunratický liliovník", "text": "Kunratický liliovník\n\nKunratický liliovník je památný strom rostoucí v Kunraticích, obci ve Frýdlantském výběžku na severu Libereckého kraje České republiky. Jedinec liliovníku tulipánokvětého () dosahuje výšky 17 metrů a obvod jeho kmene činí 293 centimetrů. Jeho ochranu vyhlásil městský úřad ve Frýdlantě svým rozhodnutím ze dne 4. prosince 2006, jež nabylo právní účinnosti 21. prosince 2006.\n\n"}
{"id": "1194665", "url": "https://cs.wikipedia.org/wiki?curid=1194665", "title": "Pálkova vila", "text": "Pálkova vila\n\nPálkova vila () je vila v Liptovském Mikuláši na Školské ulici. Jejím autorem je československý architekt Vladimír Karfík. Nachází se na nároží ulice uprostřed parcely a je obklopena velkou zahradou. \n\nDvoupatrová vila s tradiční zděnou konstrukcí vyniká v okolní zástavbě, od které se liší plochou střechou, neomítnutým režným zdivem a hlavně funkcionalistickým hmotovým provedením. Do domu se vstupuje ve středu dlouhého průčelí. Nad vstupem je arkýř s rohovým oknem. \n\nDispoziční řešení se odvíjí kolem centra, jádra půdorysu, ze kterého vybíhají jednotlivá křídla budovy s jednou místností. Na jižní straně se nachází obývací společenská místnost s krbem otevřená směrem k terase. Severní křídlo působí nesouvisle, ale ve skutečnosti efektivně propojuje kuchyň s jídelnou a ostatními prostory pro služebnictvo. Obslužné křídlo je ukončeno garáží, jejíž zadní stěna je obloukově ukončena. Zubořez nacházející se na objektu souvisí s dnes již neexistující dřevěnou pergolou, která byla situována nad obývacím pokojem. \n\nPřeklad je výtvarně přiznán odlišným uložením režného zdiva. Typicky slovenským zvykem z tohoto období je hrubě opracovaný travertinový sokl, jenž připoutává objekt k zemi. Střechy jednotlivých objemů lemuje korunní římsa z bílé omítky, která je jasně ohraničuje v prostoru.\n\nPálkova vila již neslouží své původní funkci, a to bydlení. Její prostory byly využívány pro mateřskou školu, později pro Centrum pro léčbu drogově závislých a Pedagogicko-psychologické centrum. Následně se budova vrátila původním majitelům, avšak ti ji nevyužívají a stavba je tak opuštěná.\n\nKarfík vypracoval projekt v roce 1938 ve Zlíně. Protože ve válečných letech občanská výstavba stagnovala, byla návrh realizován až v roce 1944. Znalosti zásad funkcionalisticko-racionální architektury Le Corbusiera a principů organické architektury, kterou prosazoval Frank Lloyd Wright, uplatnil Vladimír Karfík i při projektování vily Ing. Pálky.\n\nMimo výtvarnosti je cítit vlivy Frank Lloyd Wrighta i co se týče dispozičního řešení. Půdorys trochu připomíná Wrightovy prérijní dispozice. Tento typ půdorysu je charakteristický existencí jakéhosi centra půdorysu, případně kompaktnějšího jádra, z něhož vybíhají jednotlivá křídla budovy s jednou místností.\n\nDispoziční řešení vybíhajících křídel se věrně odráží i ve hmotové skladbě. Na rozdíl od Frank Lloyd Wrighta však Karfík nepoužil mělké ploché střechy konzolovitě přečnívající do exteriéru, ale typicky evropské, le corbusiérovsky ploché. Z celé hmotové skladby lze cítit corbusierovskou škatulkovitost.\n\n"}
{"id": "1194666", "url": "https://cs.wikipedia.org/wiki?curid=1194666", "title": "Mírová kolonie", "text": "Mírová kolonie\n\nMírová kolonie (ve slovenském originále \"\") je obytná čtvrť nebo místní část v Bratislavě v městské části Nové Mesto v okrese Bratislava III. Původní název byl Vistra kolonie, jejíž projekt vypracoval ve čtyřicátých letech 20. století Vladimír Karfík a sloužil pro pracovníky Chemických závodů Juraje Dimitrova (někdejší Dynamitka). Dnes je Mírová kolonie evidována jako nemovitá pamětihodnost Městským ústavem ochrany památek.\n\nDo Mírové kolonie se vstupuje třemi vchody. První je Magnetovou ulicí, která začíná na Vajnorské ulici, a zbylé dva jsou z Rožňavské. K Mírové kolonii patří čtyři ulice – Olbrachtova, Tylova, Chemická a Vihorlatská. V blízkosti se nachází stadion Istrochem a místní část Jurajov dvor.\n\n"}
{"id": "1194668", "url": "https://cs.wikipedia.org/wiki?curid=1194668", "title": "Poloma (Jasenovce)", "text": "Poloma (Jasenovce)\n\nPoloma ( ) je místní část obce Jasenovce v okrese Vranov nad Topľou. Nachází se v Ondavské vrchovině, na levém břehu říčky Oľky, v nadmořské výšce 155 metrů. Ve vzdálenosti jednoho kilometru severním směrem se rozkládají Jasenovce. Obcí prochází silnice druhé třídy číslo 554.\n\nOsadu Poloma založilo 350 polských kolonistů z obcí kolem Noweho Targu v letech 1890–1910 pod vedením Józefa Biela (1850–1934) a jeho manželky Eleonory Wysoczyńské (1865–1936) pocházející z polské šlechtické rodiny.\n\nUprostřed osady se nachází kostel Nejsvětějšího srdce Ježíšova z roku 1913, který dala postavit statkářka Eleonóra Bielová. V kostele je umístěn trojdílný dřevěný oltář z roku 1913, jenž je dílem polských řezbářů Martina Brza, Jakuba Jaworského a Jana Sobánského. Střední díl oltáře je tvořen obrazy Nejsvětějšího srdce Ježíšova (1913) a Čenstochovské Panny Marie (1929), v bočních dílech jsou umístěny sochy sv. Floriána a sv. Josefa.\n\nNejstarší budovou v osadě je dům rodiny Bielových z let 1904–1908. Roku 1948 odešla část obyvatel Polomy do válkou vylidněného západního Polska, konkrétně do obcí Sobolice, Przewóz a Gozdnica.\n"}
{"id": "1194671", "url": "https://cs.wikipedia.org/wiki?curid=1194671", "title": "Levan Matyjašvili", "text": "Levan Matyjašvili\n\nLevan Matyjašvili (: ლევან მატიაშვილი (Levan Matiashvili)), (*4. červen 1993 v Tbilisi, Gruzie) je gruzínský zápasník – judista.\n\nZ judem začínal ve 12 letech v Tbilisi. V gruzínské seniorské reprezentaci se pohybuje od roku 2012.\n\n2015 - 1x světový pohár (Tbilisi)\n\n"}
{"id": "1194676", "url": "https://cs.wikipedia.org/wiki?curid=1194676", "title": "František Xaver Krumlovský", "text": "František Xaver Krumlovský\n\nFrantišek Xaver Krumlovský, též Franz Krommau (12. listopadu 1817, Praha - 30. července 1875, Prostějov \n) byl český herec kočovných společností.\n\nNarodil se v pražské měšťanské rodině, měl být hudebníkem a zpěvákem. Roku 1824 odešel do Salzburgu, kde zpíval ve sboru, v 18 letech hostoval v Bratislavě i v Budapešti. Dále působil jako herec, vystupoval například roku 1844 v družině J. K. Tyla nebo ve společnosti Zöllnerově. Často hrál role hrdinů a prvních milovníků, k nimž byl fyzicky disponován. \n\nSvou slibnou kariéru utápěl v alkoholu a tuláckém životě, naposledy vystoupil s Biedermannovou kočovnou společností v Litovli. Krátce na to zemřel na zápal plic v nemocnici milosrdných bratří v Prostějově, kde má pamětní desku. \n\n\n"}
{"id": "1194678", "url": "https://cs.wikipedia.org/wiki?curid=1194678", "title": "Definice života", "text": "Definice života\n\nDefinovat život je výzvou pro mnoho filosofů biologie. Částečně proto, že život je obecně přijímaný spíše jako proces, nežli látka nebo konkrétní objekt — buňky i atomy v těle se stále vyměňují a život se neustále adaptuje a mění své prostředí. Cílem jednotlivých definicí je sjednotit představu o životě obecně, včetně života mimo Zemi. Často otázka ale souvisí i s pojmem vědomí a výjimečně se využívá i v bioetických otázkách potratu nebo životu v kómatu.\n\nPrvním pokusem o definici života byl Aristotelův řád živých věcí, v němž poprvé rozdělil život na jednotlivé řády, čímž je také oddělil od neživých objektů. V antickém Řecku byl však docela častým i pohled na živé organismy jako na pouhé látky řídící se svými pudy jako je padající kámen řízen gravitací.\n\nKřesťanství rozšířilo židovský pohled na zvířata i přírodu obecně, jako na člověku podřízené, nevědomé věci, které byly Bohem uloženy člověku do péče skrze Adama v zahradě Eden.\n\nRenesance si antický i křesťanský pohled částečně přivlastnila v podobě karteziánství, které pohlíželo na zvířata jako \"zvířata-stroje\", což se značně odrazilo i do novodobé etiky zacházení se zvířaty.\n\nDebata se rozvinula zejména s obecným rozšířením teorie přírodního výběru a na konci 19. století s rozvojem fundamentalismu.\n\nOd padesátých let ještě nabyl na síle ateistický materialismus, který často zpochybňuje vědomí nebo jedinečnost života poukazováním na to, že se skládá ze stejných látek, řídí se stejnými přírodními zákony a prochází stejnými procesy jako zbytek světa.\n\nBiologické definice se většinou snaží popsat jednotlivé znaky, které sdílí všechny organismy na Zemi, které se dnes považují za živé:\n\nZe vzdálenější perspektivy představují živé systémy termodynamické disipační struktury, které procházejí procesem třídění z hlediska stability.\n\nKlíč evoluce si vzalo za svůj mnoho definic života. Některé tak definují život jako sebe-replikující se systém, Stuart Kauffman například pohlíží na život jako na systém mnoha-úrovňových agentů, kteří hrají ve prospěch stále větších jevů, čímž finálně plní úkol entropie. Za tímto pojetím stáli například i fyzikové jako John Bernal nebo Erwin Schrödinger.\n\nBiologie komplexních systémů (CSB) je nauka o emergencích a vzniku komplexitě v živých organismech z pohledu teorie dynamických systémů. S tím také souvisí dva pohledy nazvané \"relational biology\" (biologie spojení) popisující vzájemné role jednotlivých organismů v přírodě (a například výhody a nevýhody symbiózy nebo kompetice) a \"categorical biology\" (kategorická biologie) zkoumající signální cesty, funkční organizaci života, komplexní metabolické a genetické mechanismy a jejich spojitost.\n\nDarwinovská dynamika byla navržena jako teorie vzniku fundamentálních živých mechanizmů. Zastánci Darwinovské dynamiky tvrdí, že procesy disipace sice vznik živých struktur umožňují, ale jsou příliš vzdálené našemu pojmu o životě, než aby reálně stály za jejich vznikem. Darwinovská dynamika bývá někdy nazývána universálním darwinismem a aplikuje poznatky přirozeného výběru na základní chemické zákonitosti umožňující vznik života. Pro definici života nemá univerzální darwinismus jednoznačnou odpověď, ale její základní pojetí života spočívá v dynamickém hromadění stabilních struktur.\n\nTeorie operátorů, \"Operator theory\" systematicky definuje život takto: „život je obecný pojem pro výskyt specifických uzavření; typická uzavření jsou membrány autokatalytických buněk“. Názory jejích zastánců jsou také jedním z důležitých hlasů v debatě o životě u virů.\n\nViry většinou nejsou považovány za formu života, nýbrž jako „replikátoři“, kteří balancují „na hraně života“ protože se rozmnožují, nicméně neudržují si vnitřní podmínky, nejsou soběstační (a to zejména pro replikaci). Studium virů může v budoucnu potvrdit teorii o vzniku života seskupováním organických molekul.\n\nMyšlenka, že Země je živý organismus, je ve filozofii i náboženství velmi stará, ale první vědecké diskuse se dočkala až díky skotskému geologovi Jamesu Huttonovi. Roku 1785 prohlásil, že Země je jeden velký superorganismus a proto by se měla zkoumat její fyziologie a evoluce samostatně. Hutton je považován za otce moderní geologie, ale jeho myšlenka byla po dlouhou dobu pod tlakem redukcionismu zapomenuta, než ji znovuobjevil polovině 20. století James Lovelock, když navrhl teorii Gaia, podle které je biosféra na Zemi systém procházející evolucí a udržující se jednotlivé hladiny nutné pro svou existenci (homeostázu). Nicméně i bez Lovelockovy teorie je jasné, že žádný organismus na Zemi není stoprocentně soběstačný, už jenom z toho důvodu, že většina živých organismů je v jistém ekologickém vztahu s jiným a nemůže existovat sama o sobě.\n"}
{"id": "1194683", "url": "https://cs.wikipedia.org/wiki?curid=1194683", "title": "Atletika na Letních olympijských hrách 2016", "text": "Atletika na Letních olympijských hrách 2016\n\nAtletické disciplíny na Letních olympijských hrách 2016 v Riu de Janeiro proběhly od 12. do 21. srpna na olympijském stadiónu. Na programu bylo celkově 47 disciplín (24 mužských a 23 ženských).\n"}
{"id": "1194686", "url": "https://cs.wikipedia.org/wiki?curid=1194686", "title": "Obština Radnevo", "text": "Obština Radnevo\n\nObština Radnevo ( \"Община Раднево\") je bulharská jednotka územní samosprávy ve Starozagorské oblasti. Leží ve středním Bulharsku v Hotnothrácké nížině. Sídlem obštiny je město Radnevo, kromě něj zahrnuje obština 22 vesnice. Žije zde necelých 17 tisíc stálých obyvatel.\n\nV obštině žije 16 819 stálých obyvatel a včetně přechodně hlášených obyvatel 20 411. Podle sčítáni 1. února 2011 bylo národnostní složení následující:\n"}
{"id": "1194699", "url": "https://cs.wikipedia.org/wiki?curid=1194699", "title": "Miroslav Vágner", "text": "Miroslav Vágner\n\nMiroslav Vágner (5. července 1927, Praha – 17. dubna 2010) byl český římskokatolický kněz.\n\nMiroslav Vágner se narodil 5. července 1927 v Praze. V letech 1939–1946 studoval gymnázium a poté do roku 1951 teologickou fakultu. Kněžské svěcení přijal 23. prosince 1950 v Praze a poté působil dva roky jako kaplan v Michli (1951–1953) a Holešovicích (1953). Po dvou letech základní vojenské služby (1953–1955) opět vykonával službu kaplana v pražských farnostech na Spořilově (1955–1958), ve farnosti u Matky Boží před Týnem (1958–1959), ve vinohradské farnosti u Nejsvětějšího Srdce Páně (1959–1960), v novoměstské farnosti u sv. Štěpána a sv. Ignáce (1960–1962).\n\nPoté působil jako administrátor v mimopražských farnostech Mšec, Srbeč a Pozdeň (1962–1971) a poté ve farnostech Divišov a Třebešice (1871–1984). V polovině 80. let se vrátil do Prahy, když byl jmenován farářem nejdříve u sv. Jiljí (1984–1989) a poté v Liboci (1989–1994), u Matky Boží před Týnem (1994–2001) a poté v katedrále sv. Víta, Václava a Vojtěcha.\n\nPo sametové revoluci zároveň působil na pražské teologické fakultě (1990–1999), dále jako vikář I. pražského vikariátu (1992–2001 a 2003), kanovník metropolitní kapituly (2001–2010, kancléř kapituly od roku 2003), notář kurie (2001–2010) a notář interdiecézního soudu v Praze (2003–2008).\n\nRoku 2008 udělil papež Benedikt XVI. Miroslavu Vágnerovi titul monsignore. Mons. Vágner zemřel 17. dubna 2010 a byl pohřben na břevnovském hřbitově.\n"}
{"id": "1194712", "url": "https://cs.wikipedia.org/wiki?curid=1194712", "title": "Kayra Sayitová", "text": "Kayra Sayitová\n\nKayra Almira Sayitová (Özdemirová) ( ) dříve známá pod jménem Ketty Mathéová ( ), (* 13. února 1988 ve Fort-de-France, Martinique) je francouzská zápasnice – judistka afro-karibského původu, která od roku 2015 reprezentuje Turecko.\n\nVyrůstala v Saint-Brieuc-de-Mauron v Bretani, kde se na základní škole seznámila s lehkou atletikou, judem, hrála fotbal. V dorosteneckém věku byla přebornicí v hodu kladivem. Později se soustředila na judo v tréninkovém centru mláděže INSEP v Sainte-Geneviève-des-Bois. Její slibně se rozvíjející sportovní kariéru brzdily problémy se životosprávou. Závislost na konopí jí od října 2008 stála natvrdo dva roky sportovní kariéry. Vrátila se v roce 2011, ale své ambice nenaplňovala. V roce 2012 se nekvalifikovala na olympijské hry v Londýně. Následně utrpěla zranění šlach v pravém koleně a ve francouzské reprezentaci s ní přestali počítat. Od listopadu 2014 žila v Istanbulu, kde zápasila za klub \"İstanbul BBSK\" pod jménem Kayra Almira Özdemirová. V roce 2015 se v Turecku provdala, přijala turecké občanství a podruhé restartovala vrcholovou sportovní kariéru.\n\n\n"}
{"id": "1194713", "url": "https://cs.wikipedia.org/wiki?curid=1194713", "title": "Božena Kacerovská", "text": "Božena Kacerovská\n\nBožena Kacerovská, (4. srpna 1880 Louny – 7. února 1970 Louny) byla česká operní pěvkyně a hudební pedagožka. V počátcích kariéry vystupovala v opeře Národního divadla a v Novém německém divadle v Praze, od roku 1906 žila v Paříži a pohostinsky vystupovala na různých operních scénách v západní Evropě. Byla vyhledávanou sopranistkou a považována za přední interpretku díla Richarda Wagnera. Po skončení aktivní kariéry se věnovala pedagogické činnosti.\n\nKacerovská se narodila v rodině lounského holiče. V rodišti navštěvovala obecnou školu a pak měšťanskou školu. Pěveckého talentu mladé dívky si povšiml jiný lounský rodák, hudební skladatel a varhaník Eduard Tregler. Ten jí doporučil studium na Pivodově pěvecké škole v Praze. Od roku 1890 na ní učil a v roce 1898 se stal jejím ředitelem Karel Kovařovic. Pod jeho vedením se Kacerovská stále zdokonalovala.\n\nRoku 1900 se Kovařovic stal šéfem opery Národního divadla. O rok později hledal hlavní představitelku Aidy. Jeho rozhodnutí padlo na Kacerovskou. Lounská zpěvačka v této roli debutovala 7. června 1901. V národním divadle vystoupila Kacerovská ještě v roli Amélie ve Verdiho opeře \"Maškarní ples\", zpívala Alžbětu ve Wagnerově \"Tannhäuserovi\" a titulní roli obdržela v \"Královně ze Sáby\" od Karla Goldmarka. Z nejasných příčin však Kacerovská koncem roku 1902 z Národního divadla odešla.\n\nV sezóně 1904/1905 působila v Novém německém divadle v Praze, v jehož budově sídlí Státní opera Praha. Zde zpívala donnu Annu v Mozartově Donu Giovannim a Toscu v Pucciniho stejnojmenné opeře. Také v tomto angažmá setrvala Kacerovská jen krátce. Možná i v důsledku deziluze z ukončeného vztahu s chemikem Otakarem Zacharem se zpěvačka rozhodla Čechy opustit. V roce 1906 odjela do Paříže, kde žila dalších 18 let.\n\nPrvní dva pařížské roky věnovala Kacerovská navazování kontaktů (mezi její známé patřil i historik českých dějin Ernest Denis) a zdokonalování v technice zpěvu. Prvních pár měsíců chodila k Mathildě Marchesi, ale už v říjnu 1906 přešla do renomované školy Jeana de Reszke. K proniknutí na evropská koncertní pódia Kacerovské nejvíce pomohl španělský dirigent, houslista a skladatel Enrique Fernández Arbós. Stal se jejím hlavním dirigentem a vystupoval s ní ve Francii i mimo ni. Kacerovská si postupně vybudovala postavení vyhledávané interpretky opusů Richarda Wagnera a Ludwiga van Beethovena. Zúčastnila se prvních tří wagnerovských festivalů v San Sebastiánu v letech 1910, 1911 a 1913. V Paříži zpívala ve Velké opeře a Komické opeře, vystupovala v Londýně i Antverpách. Po vystoupení v Královském divadle v Madridu ji přijal Alfons XIII.\n\nPo celou svoji kariéru propagovala Kacerovská českou hudbu. Na své recitály pravidelně zařazovala písně a árie Antonína Dvořáka, Zdeňka Fibicha, Oskara Nedbala, Josefa Suka, Rudolfa Frimla i Eduarda Treglera. Za první světové války podborovala dobročinnými koncerty první československý odboj. Její působení ocenil v soukromém dopisu i malíř František Kupka.\n\nPo válce Kacerovská z nejasných důvodů uměleckou kariéru ukončila a pedagogicky působila na škole Jeana de Reszke, kde se kdysi sama zdokonalovala. Kacerovská měla v Lounech stále rodinu a s rodným městem nikdy kontakt nepřerušila. Během svých návštěv zde obyčejně uspořádala koncert. V roce 1924 se Kacerovská do Čech natrvalo vrátila. V Praze na Vinohradech si otevřela pěveckou školu, s jejímiž frekventanty pořádala veřejné akademie.\n\nKdyž jí v roce 1947 zemřela matka, odstěhovala se Kacerovská do Loun a usadila se v domě čp. 133, kde žila s bratrem Karlem. Sourozenci předpokládali, že budou žít z výnosů z pronájmu pozemků, které zdědili. Po komunistickém puči v únoru 1948 však nemovitosti museli pod cenou prodat státu. Kacerovská žila z nízkého důchodu a příspěvků za hodiny zpěvu, které soukromě dávala. Zemřela v Lounech ve věku 89 let.\n\n"}
{"id": "1194716", "url": "https://cs.wikipedia.org/wiki?curid=1194716", "title": "Prérijní architektura", "text": "Prérijní architektura\n\nPrérijní architektura (anglicky \"Prairie School\") byl architektonický styl na konci 19. století a na začátku 20. století. Nejčastější na Středozápadě Spojených států amerických. Termín, kterým je tento styl nazýván nebyl používán architekty kteří v tomto stylu navrhovali budovy (například architektka Marion Mhony Griffin používala frázi \"The Chicago Group \"- Chicagská skupina). Termín začal být používán až historikem H. Allen Brooksem - jeden z prvních architektonických historiků, který začal psát o prérijní architektuře a jejích architektech. Prérijní architektura vznikla v Chicagu. Prérijní architektura byla rozvíjena v sympatii k ideálům a estetice Arts and Crafts Movement. Tento styl reagoval na průmyslovou revoluci a masovou produkci tak, že podporoval ruční práci.\n\nCharakteristika tohoto stylu jsou horizontální (vodorovné) linie, ploché nebo valbové střechy s převislými okapy, okny shromážděnými ve vodorovných pruzích, integrace do krajiny, masivní konstrukce, surové materiály řemeslo a disciplína v používání ornamentlů. Vodorovné linie mají evokovat Severoamerické stepi (prérie).\n\nPrérijní architektura je nejčastěji spojována s architekty Lousiem Sullivanem a Frankem Lloyd Wrightem. I přesto, že tento styl vznikl v Chicagu, se někteří architekti prérijní architektury odstěhovali, aby rozšířili vliv za Středozápad USA. Částečný seznam architektů prérijní architektury:\n"}
{"id": "1194718", "url": "https://cs.wikipedia.org/wiki?curid=1194718", "title": "N(eon)", "text": "N(eon)\n\n<nowiki>N[eon]</nowiki> je film, který natočil režisér Dave McKean podle vlastního scénáře. Snímek sleduje muže (Eamonn Collinge), který putuje Benátkami. Občasně se ve filmu objevuje také žena (Eileen Daly). Vypravěčem příběhu ve filmu je velšský hudebník a skladatel John Cale, který s režisérem spolupracoval na několika dalších projektech (mj. ilustroval jeho autobiografickou knihu \"\" a vytvořil obal k albu \"Circus Live\"). Film získal hlavní cenu na mezinárodním festivalu krátkých filmů ve francouzském městě Clermont-Ferrand.\n\n"}
{"id": "1194721", "url": "https://cs.wikipedia.org/wiki?curid=1194721", "title": "Jakub Monacký", "text": "Jakub Monacký\n\nJakub Monacký (Jacques Honoré Rainier Grimaldi; 10. prosince 2014, Monte Carlo) je dědic monackého trůnu a syn knížete Alberta a jeho manželky kněžny Charlene.\n\nNarodil se 10. prosince 2014 Monte Carlu jako syn knížete Alberta II. a jeho manželky kněžny Charlene a dvojče princezny Gabriely hraběnky z Carladès. Po narození získal od svého otce titul markýze z Baux.\n\nNa veřejnosti byl se svou sestrou ukázán 7. ledna 2015.\n\nMá starší nevlastní sourozence Jazmin Grace Grimaldi a Alexandre Coste.\n\nPokřtěn byl 10. května 2015 a kmotry byli bratranec knížete Christopher Le Vine Jr. a Diane de Polignac Nigra.\n"}
{"id": "1194724", "url": "https://cs.wikipedia.org/wiki?curid=1194724", "title": "Ivan Komárek", "text": "Ivan Komárek\n\nIvan Komárek (* 24. prosince 1956 Praha) je český malíř a grafik. Zabývá se také tvorbou objektů, keramickou plastikou a realizacemi v architektuře (malba na zeď, keramické obklady), ilustracím a užité tvorbě.\nPochází z rodiny diplomata, který během studií práv soukromě navštěvoval přednášky na VŠUP a spřátelil se s umělci. K rodinným přátelům patřili Otakar Kubín a Jan Bauch. Ivan Komárek studoval v letech 1972-1976 na Střední odborná škole výtvarné v Praze, ale škola v době normalizačního režimu neměla kvalitní pedagogy a nesplnila jeho očekávání. Proto v posledních dvou letech studia navštěvoval Jana Baucha a učil se u něj soukromě malbě i historii umění.\n\nOd roku 1976 pokračoval ve studiu na Akademii výtvarných umění v Praze, nejprve v kreslířské přípravce prof. Václava Pospíšila a později v malířské speciálce prof. Jana Smetany. Po celou dobu studia docházel na večerní kreslení podle aktu, které vedl asistent Václav Turek. Studia ukončil roku 1982 sérií čtrnácti portrétů v životní velikosti, technikou olejomalby na plátně.\n\nBěhem studia hledal možnost kreslit model v pohybu a navštívil tělocvičnu boxgymnastiky. Nakonec se sám zapojil do boxerských tréninků a stal se spoluzakladatelem skupiny boxujících umělců Boxart, iniciované Jiřím Sozanským. Skupina požádala o registraci SČVU a od roku 1989 několikrát společně vystavovala. Oficiálně zanikla roku 2006, ale neformálně se i nadále schází k tréninkům. Ivan Komárek poprvé vystavoval na společných výstavách mladých výtvarníků v roce 1987 (Galerie mladých u Řečických, Rockfest) a na neoficiální výstavě Konfrontace VI (vnitroblok ve Vysočanech). Žije a pracuje v Praze a v Kladně.\n\nPro Komárka je lidské tělo nevyčerpatelným inspiračním zdrojem, laboratoří jeho myšlenkových postupů a motivační silou smyslnosti a sexuality. Při intuitivním tvůrčím zkoumání se zabývá samými základy lidských pocitů a vztahů a vymaňuje se z předem určených formálních nebo obsahových konvencí. Ve své přímočaré a neukojitelné zvědavosti odbourává pokrytecké hodnoty odcizené postindustriální společnosti.\nV Komárkově malbě je dominantní přísný kompoziční řád založený na důsledném vyvažování, lineární perspektiva, z níž se vymyká figurativní složka a celkově až brutální a k divákovi bezohledný styl. Jeho snadno rozpoznatelný malířský rukopis se ustálil poměrně záhy a vyznačuje se vysokou mírou stylizace vzhledu i proporcí nahého lidského těla, redukcí popisnosti i tíhnutím k monumentalitě. Je pro něj příznačná ostrá obrysová linie a expresivně akcentované, často naturalistické detaily vnějších pohlavních znaků nebo ochlupení. Na člověka pohlíží primárně jako na sexuálně orientovanou a instinktivní bytost, jejíž emocionální složka existence je potlačena. Kompozice jeho neveselých groteskních situací s netlumenými projevy sexuality naznačuje konflikt, ale bez hlubších existenciálních významů. Některé malby atakují vžité představy o společensky přijatelném jednání a lze je připustit pouze jako projev umělecké licence.\n\nTematickým protějškem figurálních maleb jsou Komárkovy abstraktní, často ornamentální kompozice nastolující řád, ve kterých využívá výrazového potenciálu barvy. Pracuje s jasnými nelomenými tóny i s jemnými a tlumenými barvami nanášenými bez modelace a prostorového účinku dociluje stínováním.\n\nIvan Komárek je vědomě zakotven v umělecké tradici a má potřebu své umění poměřovat s díly minulosti. Takto vznikl jeho cyklus parafrází Heemskerckovy kresby, který vystavil pod názvem \"Pocta manýrismu\" roku 1997, souběžně s výstavou rudolfinského umění. Podobně a ještě volněji pracuje s podněty kubismu či antiky nebo navazuje na díla svých oblíbených autorů, jako Picasso, Matisse, Léger, Filla, Zrzavý nebo Čapek.\n\nKresba je pro Ivana Komárka každodenní potřebou a přípravnou prací pro větší formáty malby. Z kreseb sestavuje také vázané vzorníky nebo je koncipuje jako autorské knihy.\nJako doplněk kreseb užívá Ivan Komárek nejčastěji techniku litografie, ale zabývá se i serigrafií. Koláže většinou sestavuje z figur vystřižených z barevných a ručních papírů nebo tvoří barevné kompozice z nejrůznějších materiálů za pomoci kancelářských svorek.\nRobustní Komárkova povaha se v tvorbě nespokojila pouze s malbou a kresbou a od počátku 90. let autor využívá i nemalířských materiálů, jako písek, textil, kov nebo plast a vytváří reliéfy nebo samostatné sochy. Nejprve figury vyřezával ze sololitu a lepil na podložku, ale brzy je nahradil odlitky z umělé pryskyřice. Tyto reliéfní kompozice pak dotvářel barvou, vkládal do nich různé předměty, nebo odebíral část podložky. V letech 2004-2006 užíval sádru k vytvoření mělkého reliéfu na plátně, ve kterém vyryl kresbu a pak povrch dokončil akrylovými barvami. K technice škrábané kresby se vrátil roku 2009 a pro podklad zvolil barevnou akrylátovou barvu Denascoat.\n\nNěkteré sochy modeluje v šamotové hlíně a glazuje, jiné odlévá do epoxidové pryskyřice. Jeho plně plastická instalace Zvěstování (1994) se stala objektem cenzury, když měla být podruhé vystavena v rámci projektu Barok a dnešek v odsvěceném kostele Nanebevzetí Panny Marie v Litoměřicích (2005).\n\nV letech 1997-1998 experimentoval s malbou akrylem na velkých deskách z pěnového polystyrenu. Měkký materiál zároveň poskytl možnost část malby zahloubit jako reliéf. V následujícím období (1998-2000) použil jako podklad pro malbu transparentní desky plexiskla a pro docílení větší prostorové hloubky někdy skládal obrazy ze dvou vrstev.\n\nKomárek si uvědomuje, že počínaje provokujícími díly dadaismu, může být v umění užito prakticky cokoli. Soustavně zkoumá výtvarný potenciál materiálů, které zdánlivě neobsahují žádné estetické hodnoty a nejsou určeny k umělecké činnosti. Pro výstavu v Ostravě vytvořil v letech 2001-2004 malby průmyslovými barvami na černé střešní lepence IPA, tedy na průmyslovém materiálu, který svou barvou toto město symbolizuje. Stejný materiál použil později i pro projekt Koloseum ve výstavní síni Mánes (2008). Černý podklad využil pro kresby volně inspirované stylizovanými lidskými postavami z řeckých váz (\"Mužská a ženská štafeta\", 1 x 12 m, 2002).\nJako materiál, který poskytuje příležitost k odlehčené výtvarné hře, využil v letech 1992-2010 různobarevné polystyrénové tácky nebo obaly z lisované papírové hmoty ze supermarketu. Jejich vyřezáváním, prořezáváním, lepením a pokreslením vytvořil množství drobných reliéfních asambláží většinou s figurálními náměty nebo květinami.\n\nRoku 2003 zhotovil raznice pro soubor reliéfů v hliníkovém plechu, užívaném na výrobu poznávacích značek aut. V reliéfu byla za tepla vyznačena černá kontura a plochy byly vylepeny reflexní barevnou folií. Z tenkých desek transparentního plastu, z jakého se vyrábějí pravítka, vyřezal s pomocí laseru soubor figur mužských a ženských postav nebo negativní kresby.\nIvan Komárek zdobí malbou keramické mísy, porcelánové nádobí a kamnové kachle. Roku 2002 byly vystaveny na veletrhu Art and Interior jeho malby na akrylových vanách a na keramických dlaždicích. Moravská gobelínová manufaktura realizovala podle jeho návrhů tři gobelíny.\nV 90. letech vytvořil nástěnné a nástropní malby, z nichž některé byly součástí výstavního projektu určeného jen pro vymezenou dobu (\"Vykresleno\", 1995, malba křídami na zeď, Galerié Béhemot). Zachovala se část výzdoby prodejny Popron a nástěnné malby v nemocnici v Liberci a firmě Aquacomp Hard v Ledči nad Sázavou. Pro pražský hotel Libuše navrhl stěnu a barový pult z glazovaných dlaždic.\n\nVe veterinární klinice v Hochmoru v Německu vytvořil dvě nástěnné malby koní, z nichž jedna, určená pro rentgenové pracoviště, obsahuje fluorescenční barvivo, které při užití UV trubic září. Jiná nástěnná malba (2006), určená pro koupelnu v soukromém bytě, obsahuje hydrofobní barvivo. Pro soukromé objednatele zhotovil také malby na skleněných dveřích v interiéru (2004, 2005).\n\nRoku 2000 navrhl pro soukromou vilu fasádní prvky a spolu s keramikem Františkem Švancarem mužskou a ženskou figuru jako karyatidy, sestavené z pálené a glazované šamotové hlíny. Monumentální mnohonásobně zvětšené lidské srdce, modelované podle anatomického modelu a odlité do pryskyřice, bylo určeno pro výstavu Práce s tělem (Mánes, 2000) a později instalováno v budově Institutu klinické a experimentální medicíny v Praze.\n\n\n"}
{"id": "1194727", "url": "https://cs.wikipedia.org/wiki?curid=1194727", "title": "Arnošt Augustus Hannoverský (1954)", "text": "Arnošt Augustus Hannoverský (1954)\n\nArnošt Augustus Hannoverský (Ernst August Albert Paul Otto Rupprecht Oskar Berthold Friedrich-Ferdinand Christian-Ludwig ; 26. února 1954, Hannover) je hlava zaniklé dynastie Hannoverů a tím titulární král Hannoveru, vévoda z Brunšviku a vévoda z Cumberlandu a Teviotdale.\n\nNarodil se 26. února 1954 v Hannoveru jako syn Arnošta Augusta Hannoverského, dědičného prince a jeho první manželky Ortrudy Šlesvicko-Holštýnsko-Sonderbursko-Glücksburské.\n\nDne 28. srpna 1981 se civilně oženil s Chantal Hochuli. Spolu mají dvě děti:\n\nDne 23. října 1997 bylo manželství rozvedeno.\n\nDne 23. ledna 1999 se podruhé oženil, a to s princeznou Karolínou Monackou. Spolu mají jedno dítě:\n\nDne 9. prosince 1987 po smrti svého otce se stal hlavou dynastie. Se svým synem Arnoštem Augustem vede spory o majetek, který mu však již přepsal.\n"}
{"id": "1194728", "url": "https://cs.wikipedia.org/wiki?curid=1194728", "title": "Timi Donald", "text": "Timi Donald\n\nTimi Donald, rodným jménem Bruce Timmy Donald, (* 29. září 1946 Bristol) je anglický bubeník. V roce 1965 se stal členem glasgowské kapely , která později vystupovala pod názvem . Později působil ve skupině (později jen ). V roce 1973 spoluzaložil skupinu . Během své kariéry spolupracoval s mnoha dalšími hudebníky, mezi něž patřili například John Cale, Richard Thompson a Roy Harper.\n\n\n"}
{"id": "1194735", "url": "https://cs.wikipedia.org/wiki?curid=1194735", "title": "Strážná (rozcestník)", "text": "Strážná (rozcestník)\n\nČasto je výraz Strážná používáno jako místopisný název pro:\nsídlo:\n\nkopce:\n\n\ntaké ulice Strážná:\n\nNa Slovensku jako Strážna jsou pojmenovány vrchy :\n\na ulice\n\n"}
{"id": "1194736", "url": "https://cs.wikipedia.org/wiki?curid=1194736", "title": "Ukerewe (ostrov)", "text": "Ukerewe (ostrov)\n\nUkerewe je ostrov v jihovýchodní části Viktoriina jezera, pro které se někdy podle něj používá stejný název \"Ukerewe\". Ostrov má rozlohu 530 km² a žije na něm okolo 150 000 obyvatel. Je tak největším sladkovodním ostrovem Afriky a nejlidnatějším jezerním ostrovem na světě. Největším městem je Nansio. Ukerewe s okolními ostrovy tvoří stejnojmenný distrikt v rámci tanzanského regionu Mwanza.\n\nOstrov Ukerewe se nachází v jihovýchodní části jezera, od pevniny je oddělen necelé čtyři kilometry širokým průlivem Rugezi. Má pravidelné lodní spojení s městem Mwanza. Ostrov je skalnatý, s členitým pobřežím, značnou část povrchu tvoří lesy. Nejvyšším bodem je hora Handebezyo s 1 306 m n. m. Obyvatelé se živí rybolovem, pěstováním banánů, sladkých brambor, manioku a čiroku.\n\nPůvodními obyvateli jsou příslušníci kmene Kerewe, známí svými léčiteli zvanými mganga. Ostrov na svých cestách navštívil Henry Morton Stanley. První křesťanští misionáři přišli na Ukerewe roku 1885, ale náčelník Lukonge je nechal zavraždit. Druhá misie v roce 1893 byla úspěšná a podařilo se jí obrátit domorodce na křesťanství, památkou na její činnost je velký katolický kostel v obci Kagunguli. Populace ostrova je pozoruhodná vysokým podílem albínů, kteří sem prchali před pronásledováním z pevniny (v Tanzanii jsou albíni často zabíjeni, protože části jejich těl slouží k magickým obřadům).\n\nRodákem z ostrova byl spisovatel Aniceti Kitereza.\n\n"}
{"id": "1194737", "url": "https://cs.wikipedia.org/wiki?curid=1194737", "title": "Václav Perknovský", "text": "Václav Perknovský\n\nVáclav Perknovský, (15. října 1812, Krchleby – 14. ledna 1871, Ledeč nad Sázavou), byl kupec, starosta a první ledečský poštmistr. \n\nVáclav byl synem Antonína Perknovského kováře z Krchleb u Kutné hory (N.29) a matky Josefy rodem Schutzer z Krchleb. Někdy okolo roku 1840 se jako kupec usadil v Ledči, kde si koupil dům č.12 stojícím na jižní straně Husova náměstí. (dnešní pojišťovna) V tomto domě provozoval obchod a při tom vedl sběrnu dopisů. První poštovní úřad v Ledči nad Sázavou vznikl 1. června 1852 a jeho vedením byl pověřen Václav, který se tak stal prvním c.k. poštmistrem ve městě. Každý den tak musel zajíždět pro poštu do Zbraslavic a zpět. Poštmistrem byl 17 let do roku 1869, kdy tento úřad předal svému synovi Vilémovi. Václav byl na 7 let zvolen starostou města a to od roku 1860 do roku 1867.\n\nVáclav byl ženatý. Vzal si 17. května roku 1841 za ženu 22 letou Terezii, dceru měšťana a sladovnického mistra Václava Černého z Ledče (N.73) a Nothburgy rodem Šloser z Hořepníka (N.52) táborský kraj. Měli spolu 8 dětí.\n\n\nVáclav se podruhé oženil s Barborou dcerou mlynáře Vincence Banáta z Ratboře okres Kolín a Petronily rozené Novákové z Labské Tejnice. Měli spolu 3 děti.\n\n"}
{"id": "1194739", "url": "https://cs.wikipedia.org/wiki?curid=1194739", "title": "Ostěra", "text": "Ostěra\n\nOstěra (\"indusium\") je rostlinný útvar kryjící a chránící dozrávající výtrusnice (sporangia) u kapraďorostů.\n\nMůže být listového nebo trichomového původu. Nejčastěji to bývají okrouhlé neb ledvinovité blanité šupinky překrývající výtrusné kupky (sory) na spodních stranách plodných listů (sporofylů). Po dozrání výtrusů ostěry zaschnou a buď odpadnou, nebo se jejich okraj nadzvedne a umožní výtrusům vypadnout.\n\nMimo této „klasické ostěry“ existuje ještě tzv. „nepravá ostěra“. Tehdy krycí funkci zastává list, jehož okraj se přehne a překryje výtrusnou kupku (obecný znak čeledi křídelnicovité).\n\nPřítomnost, tvar a velikost ostěr je také důležitým identifikačním znakem pro určování rodů nebo čeledí kapraďorostů.\n\n"}
{"id": "1194742", "url": "https://cs.wikipedia.org/wiki?curid=1194742", "title": "Fuchsie magellanská", "text": "Fuchsie magellanská\n\nFuchsie magellanská (\"Fuchsia magellanica\") je rozvětvený keř s mnoha nicími trubkovitými květy, druh rodu fuchsie. Pochází z jihoamerických listnatých nebo smíšených lesů, z Chile a částečně i z jižní Argentiny. Roste tam po lesních okrajích nebo na světlinách v širokém výškovém rozsahu, od mořského pobřeží až po nadmořskou výšku 2000 m.\nFuchsie magellanská byla postupně rozšiřována i do dalších oblastí Ameriky a od 18. století se pro své množství květů a nenáročnost začala pěstovat i v Evropě. Dostala se do východní Afriky, Austrálie, na Nový Zéland i Havajské ostrovy, v místech s vlhkým a nemrznoucím klimatem občas zplaňuje.\n\nVzpřímený, bohatě větvený keř, 1 až 3 metry vysoký s ohnutým vrcholem, jehož starší výhony dřevnatí. Tenké, vodorovné nebo jen lehce převislé letorosty jsou hladké, slabě purpurově červené a jsou porostlé až 5 cm dlouhými listy s načervenalými řapíky. Jsou vstřícné nebo ve tří až čtyřčetných přeslenech, jejich čepele jsou podlouhle vejčité nebo vejčitě kopinaté, na vrcholu špičaté a mají vroubkovaně zubatý okraj a červenavou zpeřenou žilnatinu.\nZ paždí listů vyrůstají po jednom až čtyřech nicí květy dlouhé až 3 cm. Květy jsou oboupohlavné, čtyřčetné, trubkovité a visí na 3 cm dlouhých stopkách. Kališní trubka s odstálými, špičatými kališními lístky je tmavě červená, asi 1 cm dlouhá. Korunní lístky čnící z korunní trubky jsou purpurové až modrofialové, obvejčité, asi 1,5 cm dlouhé. Okvětní lístky se vyskytují v mnoha odstínech červené, růžové a někdy i bílé barvy. V květu je dlouhá a opadavá češule, osm nestejně dlouhých tyčinek s nitkami vyčnívajícími z květu a čtyřpouzdrý spodní semeník se čtyřlaločnou bliznou.\n\nKvěty postupně vykvétají od července do října, květ kvete po několik dnů. Opylovány jsou hmyzem, v domovině též ptáky. Plody jsou asi 2 cm dlouhé, červenavě purpurové bobule s mnoha semeny.\n\nFuchsie magellanská je sice v porovnání s ostatními druhy považována za chladnomilnou, přesto ji nelze sázet v prostředí s poklesem teploty k bodu mrazu. V mírném pásmu se obvykle pěstuje jako hrnková rostlina a pro přezimování se ve středoevropských podmínkách volí málo osvětlená místnost s teplotou okolo 10 °C a minimální zálivkou. Po jarním probuzení se boční větve zkracují na 10 až 15 cm, čímž se podpoří tvorba letorostů plodících květy.\n\nPro úspěšný růst je nutná na živiny bohatá a propustná půda. Zalévá se vždy až po mírném vyschnutí, pro nebezpečí houbových chorob nesmí kořeny stát ve vodě. Jedinec ve stínu špatně kvete a plné slunce není také vhodné, doporučuje se rostlinu umístit tak, aby měla dopolední slunce a odpolední stín.\n\nRostliny se v přírodě samovolně rozšiřují semeny. Pěstitelé je množí řízkováním a tím zachovávají vyšlechtěné vlastnosti mateřské rostliny. Používají k tomu mladé, ale již vyzrálé letorosty s patkou starého dřeva, které v červenci zapichují do vzdušné zeminy a udržují ve velké vzdušné vlhkosti.\n\nV subtropech a tropech je používána coby rychle rostoucí, bohatě kvetoucí živý plot nebo jako zahradní solitéra. V mírném pásmu se pěstuje jako hrnková rostlina, která je dlouhověká a může růst a kvést po mnoho let.\n\nRozlišuje se několik variet tohoto druhu odlišující se vzrůstem, barvou a velikosti květů. Jsou to např. \"Fuchsia magellanica\" var. 'alba', \"F. m.\" var. 'conica', \"F. m.\" var. 'discolor', \"F. m.\" var. 'eburnea', \"F. m.\" var. 'gracilis', \"F. m.\" var. 'macrostema', \"F. m.\" var. 'molinae' nebo \"F. m.\" var. 'typica'. Fuchsie magellanská je pro svou relativní odolnost vůči mrazu mateřskou rostlinou většiny vypěstovaných hybridů.\n\n"}
{"id": "1194743", "url": "https://cs.wikipedia.org/wiki?curid=1194743", "title": "Liiga 2014/2015", "text": "Liiga 2014/2015\n\nSezóna 2014/2015 byla 40. sezónou nejvyšší finské hokejové soutěže. Základní část začala 12. září 2014 a skončila 12. března 2015. Playoff začalo 14. března 2015 a skončilo 25. dubna 2015. Titul z minulé sezóny obhajoval tým Kärpät Oulu, který stejně jako minulou sezónu po výhře v sérii 4:3 nad Tapparou Tampere titul obhájil. Se soutěže před sezónou odešel tým Jokerit Helsinky, kterého v soutěži nově nahradilo mužstvo Vaasan Sport.\n\n\n\n\nPoznámka : Hrál se pouze jeden zápas\n\nPoznámka : Rozhodující branku sedmého finálového zápasu vstřelil v čase 81:00 Sebastian Aho\n\n Oficiální stránky ligy\n"}
{"id": "1194757", "url": "https://cs.wikipedia.org/wiki?curid=1194757", "title": "Konstantinos Volanakis", "text": "Konstantinos Volanakis\n\nKonstantinos Volanakis, řecky Κωνσταντίνος Βολανάκης, (17. březen 1837 Iraklio - 1907 Pireus) byl řecký malíř 19. století.\n\nVolanakisova rodina pocházela z malého městečka u Rethymno. Po absolvování gymnázia na ostrově Syros a po maturitě v roce 1856, šel ve stejném roce do Terstu pracovat jako účetní pro velký cukrovar Afentoulis. Generální ředitel Afentoulisu si všimnul uměleckých schopností mladého Volanakise přes jeho četné kresby člunů, lodí a přístavů v účetních knihách. Rozhodl se na vlastní náklady financovat Volanakisovo studium malby. Poslal ho do Bavorska na Akademii výtvarných umění Mnichov. Tam začal studovat v roce 1860 jako žák Carla Theodora von Piloty.\n\nPo studiích působil v Mnichově, Vídni a Terstu. V roce 1883 se vrátil do Řecka a usadil se v Pireu. Od roku 1903 učil na aténské škole výtvarných umění. \n\nMoře, lodě a přístavy byly zdrojem inspirace pro Volanakisovo umění. Spolu s dalšími (Theodoros Vryzakis, Nikiforos Lytras, Nikolaus Gysis a Georgios Iakovidis) je považován za představitele akademického realismu z takzvané mnichovského školy. Nicméně, jak ukazují některé z jeho děl, jako je například \"Festival v Mnichově\", měl lehké impresionistické tendence. \n"}
{"id": "1194760", "url": "https://cs.wikipedia.org/wiki?curid=1194760", "title": "Moravská platidla", "text": "Moravská platidla\n\nMoravská platidla – platidla různého druhu vzniklá (vydaní, emitovaná) a užívaná na Moravě ke směně a obchodu v posledních 2500 letech. Jsou to mince, hřivny, kiráty (plátěné šátečky), bankcetle, případně jiné standardizované předměty platby.\nNejstarší známé a dobře doložené jsou zlaté keltské mince statéry , nalezené na keltské opidu Starém hradisku na Drahanské vrchovině a to včetně jejich výrobních nástrojů. Období jejich vzniku spadá do posledních století před Kristem. Z období Velké Moravy žádné (zde ražené) mince nebyly nalezeny nebo doloženy. Zatím se tedy předpokládá, že Velkomoravská říše jako stát mince neemitovala a jako platidla používala jemné plátěné šátečky (kiráty ?) a eventuálně hřivny – železné a možná i stříbrné a zlaté plíšky. Mimo to ale byla v oběhu cizí měna.\nPrvní s Moravou ztotožnitelné mince jako státní akt jsou denáry ražené již před polovinou 11. století snad v olomoucké mincovně. Jen nepatrně později vznikla celá řada emisí i v dalších knížecích sídlech v Brně (denáry Konráda I a Oldřicha I.) a Znojmě (Litoldův denár). Emise platidel pokračovala až do 18. století.\n\n\n"}
{"id": "1194761", "url": "https://cs.wikipedia.org/wiki?curid=1194761", "title": "Gyula Lóránt", "text": "Gyula Lóránt\n\nGyula Lóránt ( – ) narozen jako Gyula Lipovics byl maďarský fotbalista a trenér chorvatského původu. Hrál na místě obránce a záložníka mezi jinými za týmy UTA Arad, Vasas SC, Honvéd a za maďarskou reprezentaci.\n\nV padesátých letech patřil ke \"Zlaté jedenáctce\", mezi její další hráče patřili Ferenc Puskás, Zoltán Czibor, Sándor Kocsis, József Bozsik a Nándor Hidegkuti.\n\nPo skončení hráčské kariéry se stal trenérem, mezi jinými trénoval známé kluby Honvéd, FC Bayern Munich a PAOK Thessaloniki FC. Tým PAOK dovedl v roce 1976 k titulu řeckého přeborníka. Když vedl 31. května 1981 PAOK proti Olympiaku Pireus utrpěl infarkt myokardu a zemřel během hry ve věku 58 let.\n\nByl synem policisty a jako dobrovolník bojoval ve druhé světové válce na straně Německa. Profesionálním fotbalistou se stal v šestnácti letech, přesto  v padesátých letech studoval na univerzitě ekonomiku.\n\nGyula Lóránt začal fotbalovou kariéru v klubu Kõszeg SE v rodném městě, když jej pozval místní trenér. Poté hrál za Nagyváradi AC a UT Arad v Rumunsku. Když hrál za Vasas SC, mezi jeho spoluhráče patřil Ladislao Kubala, a slibná fotbalová kariéra pokračovala. Ale v lednu 1949 se v Maďarsku dostali k moci komunisté a Kubala uprchl ze země na korbě náklaďáku a postavil vlastní tým \"Hungaria\" se kterým hrál exhibiční přátelská utkání. V týmu hráli uprchlíci z Východu. Lóránt se také chtěl připojit ke Kubalovi, pokusil se o útěk, ale byl chycen a internován.\n\nPo intervenci Gusztáva Sebese, trenéra maďarské reprezentace byl Lóránt z internace propuštěn. V maďarské reprezentaci debutoval 19. října 1949 venku proti Rakousku. Sebes se osobně zaručil ministru vnitra a pozdějšímu maďarskému premiérovi Jánosi Kádárovi, že Lóránt z Vídně neuteče. Kádár souhlasil a Lóránt se odvděčil skvělým výkonem v zápase, který Maďaři vyhráli 4–3. Poté přestoupil do Honvédu kde spolu se šesti internacionály třikrát získal mistrovský titul. Jako hráč legendární \"Zlaté jedenáctky\" získal s reprezentací Maďarska zlatou olympijskou medaili v roce 1952, titul Středoevropského šampiona v roce 1953, dvakrát porazil Anglii a hrál ve finále Mistrovství světa ve fotbale 1954.\n\n\"hráč\"\n\nMaďarsko\nNagyváradi AC\nUTA Arad\nHonvéd\n\"Trenér\"\n\nPAOK Thessaloniki FC\n\n\n"}
{"id": "1194764", "url": "https://cs.wikipedia.org/wiki?curid=1194764", "title": "Sebeslavce", "text": "Sebeslavce\n\nSebeslavce jsou osada, část obce Blatnica v okrese Martin na Slovensku. Nacházejí se přibližně dva kilometry od Blatnice.\n\nV minulosti byla obec poměrně rozvinutá, ale od konce 16. století začala zanikat, v roce 1785 měla deset domů a 85 obyvatel a v roce 1828 měla sedm domů a 54 obyvatel.\n\nNad Sebeslavcemi se nachází římskokatolický, původně gotický kostel svatého Ondřeje. Spolu se zánikem obce význam kostela upadl a během 18. století a první třetiny 19. století byl nevyužívaný a chátral. V roce 1837 na podnět baronů Jana a Jiřího Révaiů byl z ruin nově postaven v klasicistním slohu. Do konce 20. století se v něm sloužily mše, dnes je pro veřejnost uzavřen. Za kostelem se nacházejí zbytky hřbitova.\n\nV současnosti se plánuje v Sebeslavcích nová výstavba, která počítá s 37 novými rodinnými domy.\n"}
{"id": "1194766", "url": "https://cs.wikipedia.org/wiki?curid=1194766", "title": "Gorazd Pavel Cetkovský", "text": "Gorazd Pavel Cetkovský\n\nGorazd Pavel Cetkovský, OCarm. (* 6. ledna 1964, Prostějov) je český římskokatolický kněz a generální delegát Českomoravské generální delegatury Řádu karmelitánů.\n\nPavel Cetkovský se narodil 6. ledna 1964 v Prostějově. Do karmelitánského řádu vstoupil ještě před sametovou revolucí, první sliby složil 25. září 1989. Po studiu na bohoslovecké fakulty v Litoměřicích a pražské teologické fakultě byl 6. března 1991 v Kostelním Vydří vysvěcen na jáhna a 10. srpna 1991 tamtéž na kněze. V letech 1993–1995 působil jako farář ve Frýdlantě nad Ostravicí, poté působil střídavě v karmelitánských komunitách v Kostelním Vydří, Praze-Liboci (2007–2012 farář) a Olomouci-Hejčíně. Od roku 2012 je generálním delegátem Českomoravské generální delegatury Řádu karmelitánů.\n\n"}
{"id": "1194768", "url": "https://cs.wikipedia.org/wiki?curid=1194768", "title": "Liiga 2015/2016", "text": "Liiga 2015/2016\n\nSezóna 2015/2016 byla 41. sezónou nejvyšší finské hokejové soutěže. Základní část začala 11. září 2015 a skončila 10. března 2016. Playoff začalo 12. března 2016 a skončilo nejpozději 26. dubna 2016. Titul z minulé sezóny obhajoval tým Kärpät Oulu, který v semifinále podlehl v sérii výsledkem 3:4 Tappaře a titul neobhájil. Do soutěže před sezónou přibyl nově tým KooKoo.\n\nPo třinácti letech ovládlo nejvyšší finskou soutěž mužstvo Tappara Tampere, když ve finálové sérii porazilo vítěze základní části IFK Helsinky v poměru 4:2 na utkání.\n\n\n\n\nPoznámka : Hrál se pouze jeden zápas\n\n\n Oficiální stránky ligy\n"}
{"id": "1194771", "url": "https://cs.wikipedia.org/wiki?curid=1194771", "title": "Tunežice", "text": "Tunežice\n\nTunežice jsou místní částí obce Ladce v okrese Ilava.\n\nNachází se v Povážském podolí, v podcelku Ilavská kotlina, na levé nivě Váhu v nadmořské výšce 247 m n. m. Leží na silnici I/61, 1,5 km jihozápadně od centra Ladců, se kterými je již téměř stavebně spojená.\n\nJihovýchodně od Tunežic se v Podmanínské pahorkatině rozkládají rozsáhlé lomy na vápenec pro cementárnu v Ladcích.\n"}
{"id": "1194780", "url": "https://cs.wikipedia.org/wiki?curid=1194780", "title": "Marie z Évreux", "text": "Marie z Évreux\n\nMarie z Évreux ( \"Marie d'Évreux\", 1303 - 31. října 1335) byla brabantská a limburská vévodkyně z dynastie Évreux.\n\nNarodila se jako prvorozený potomek francouzského prince Ludvíka z Évreux a jeho manželky Markéty, dcery Filipa z Artois. 19. července 1311 byla provdána za svého vrstevníka Jana, jediného syna brabantského vévody Jana II. O rok později Jan po otcově smrti zdědil vévodství. Marie porodila manželovi minimálně šest dětí. Zemřela 31. října 1335 a byla pohřbena v Bruselu v kostele františkánů. Kostel byl zrušen roku 1796 a v letech následujících došlo k demolici.\n"}
{"id": "1194782", "url": "https://cs.wikipedia.org/wiki?curid=1194782", "title": "Esther Stamová", "text": "Esther Stamová\n\nEsther Stamová ( ) nebo ( ), (* 11. března 1987) je nizozemská zápasnice – judistka, která od roku 2014 reprezentuje Gruzii.\n\nS judem začala v 6 letech v Zutphenu. Po úspěších v dorosteneckém věku se jí nepodařilo v dalších letech udržet formu natolik aby si vybudovala pevné místo v nizozemské reprezentaci. V roce 2013 byla ve střední váze až třetí vzadu za Kim Pollingovou a Lindou Bolderovou. Vůle startu na olympijských hrách v Riu v roce 2016 jí přimněly k myšlence startu za jinou zemi. V roce 2014 přijala nabídku startu za Gruzii od Davita Kevchišviliho, presidenta Gruzínské judistické federace. Velkou roli v jejím přestupu sehrál zástupce německé sportovní firmy Green Hill GmbH v Nizozemsku, Giorgi Gvišijani. Připravuje se v Haarlemu a do Gruzie jezdí pouze na reprezentační srazy. V roce 2016 získala historicky první medaili z mistrovství Evropy pro gruzínské ženské judo.\n\n\n"}
{"id": "1194783", "url": "https://cs.wikipedia.org/wiki?curid=1194783", "title": "320 (číslo)", "text": "320 (číslo)\n\nTři sta dvacet je přirozené číslo, které následuje po čísle tři sta devatenáct a předchází číslu tři sta dvacet jedna. Římskými číslicemi se zapisuje CCCXX.\n\n\nSilnice II/320 je česká silnice II. třídy vedoucí na trase Libel – Voděrady – Přepychy\n\n\n"}
{"id": "1194784", "url": "https://cs.wikipedia.org/wiki?curid=1194784", "title": "Daanosaurus", "text": "Daanosaurus\n\nDaanosaurus (\"ještěr z Da´an\") byl rod sauropodního (zřejmě brachiosauridního) dinosaura, popsaného v roce 2005 z čínské provincie S’-čchuan. Fosilie dinosaura sestávají z nekompletní postkraniální kostry a částí lebky mláděte. Fakt, že v případě holotypu šlo o menšího juvenilního jedince (délka kolem 4 metrů), dokládá úplná absence srůstu obratlů. Objevena byla také stehenní kost dinosaura. \"Daanosaurus\" byl vědecky popsán týmem čínských paleontologů z vrstev pozdně jurského stáří. Šlo zřejmě o brachiosaurida, možná blízce příbuzného rodu \"Bellusaurus\". Velikost dospělého jedince neznáme, mládě mohlo vážit řádově několik stovek kilogramů. Stejně jako v případě jiných sauropodů byli i daanosauři býložravými obry s dlouhými krky a předníma nohama delšíma, než jsou zadní. Přesnější informace mohou přinést až případné budoucí objevy.\n\n\n"}
{"id": "1194787", "url": "https://cs.wikipedia.org/wiki?curid=1194787", "title": "Soumračná zóna", "text": "Soumračná zóna\n\nSoumračná zóna (z angl. twilight zone), neboli tzv. oblast soumračné zóny, je funkční pojem v oboru bioinformatika. Pojem \"soumračná zóna\" reprezentuje oblast sekvenční identity (20-35%), která vymezuje hranice spolehlivosti pro detekci evoluční příbuznosti proteinů při sekvenčně srovnávacích analýzách (alignment). V tomto rozmezí sekvenční identity selhávají klasické metody (např. programy FASTA a BLAST), které zkoumají sekvenční podobnost a hledají homologní příbuznost mezi proteiny. Při divergenci dvou proteinových sekvencí, zůstávající podobnost (vyjádřena jako procento sekvenční identity) spolehlivě klesá před soumračnou zónu do hodnot očekávaných při náhodném srovnání. Nad oblastí soumračné zóny najdeme silné důkazy pro divergentní evoluci, s výrazně větší sekvenční identitou odrážející kratší dobu od evoluční divergence mezi párem proteinů. V případě, že sekvenční identita dvou proteinů spadá do soumračné zóny, tedy do oblasti vymezené 20–35% identity, je statistické vyhodnocení evoluční příbuznosti proteinů neprůkazné. Navzdory tomu, jsou zaznamenané případy, kdy zdánlivě nepříbuzné sekvence, sdílející menší sekvenční identitu než je vymezena soumrační zónou, zajímají podobné trojrozměrné struktury, stejně tak jako známé homologní sekvence mohou mít velmi nízkou sekvenční identitu (zatímco nehomologní sekvence mají někdy relativně vysokou sekvenční identitu). \n\nV praxi, minimální sekvenční identita dostatečná pro odvození evoluční příbuznosti závisí na délce sekvence a aminokyselinovém zastoupení, stejně jako na použité srovnávací tabulce. Přechod z bezpečné oblasti do soumračné zóny je charakteristický prudkým nárůstem falešných negativů. Zdali je tento problém způsoben technickou nedostatečností anebo je soumračná zóna definována konkrétním aspektem evoluce dlouho nebylo zřejmé. V současnosti existuje dostatek indicií že i nepříbuzné sekvence mohou někdy mít podobné hodnoty sekvenční identity jako sekvence příbuzné a tudíž není možné je stoprocentně rozlišit pouze na základě sekvenční identity. \n\nTento problém se snažili vyřešit Sander a Schneider (1991) analyzováním relativně malého počtu strukturních párů známých v roce 1990. Na základě své analýzy definovaly délkově-závislou hranici signifikantně sekvenční identity, tzv. \"HSSP křivku\". Burkhard Rost se problému chopil posléze a v roce 1999 vydává článek, kde předkládá analýzu více než milionu sekvenčních srovnání mezi proteinovými páry známých struktur v databázi PDB. B. Rost charakterizuje pojem soumračná zóna a zároveň zpřesňuje hranici pro signifikanci sekvenční identity (a podobnosti) závislé na délce srovnávaných struktur. Definuje nové křivky, které zajišťují lepší detekci homologů v soumračné zóně (snižují falešně pozitivní hodnoty) než dosavadní HSSP křivky. Přesnost detekce se díky novým křivkám zvýšila téměř 10krát.\n\nTermín soumračné zóny poprvé zavedl Doolittle v roce 1986 pro sekvenční srovnání párů proteinů sdílejících 20-30% sekvenční identity. \n"}
{"id": "1194788", "url": "https://cs.wikipedia.org/wiki?curid=1194788", "title": "321 (číslo)", "text": "321 (číslo)\n\nTři sta dvacet jedna je přirozené číslo, které následuje po čísle tři sta dvacet a předchází číslu tři sta dvacet dva. Římskými číslicemi se zapisuje CCCXXI.\n\n\nSilnice II/321 je česká silnice II. třídy vedoucí na trase Častolovice – Solnice – Skuhrov nad Bělou – Deštné v Orlických horách\n\n\n"}
{"id": "1194792", "url": "https://cs.wikipedia.org/wiki?curid=1194792", "title": "Ross Rebagliati", "text": "Ross Rebagliati\n\nRoss Rebagliati (* 14. července 1971 Vancouver) je bývalý kanadský profesionální snowboardista, vítěz obřího slalomu na Zimních olympijských hrách 1998.\n\nBěhem závodní kariéry vyhrál dva závody Světového poháru, v celkové kvalifikaci se umístil nejlépe v sezóně 1996/97, kdy byl třetí v obřím slalomu a třináctý celkově. Na mistrovství světa ve snowboardingu bylo jeho největším úspěchem 9. místo v Innichenu roku 1997. Při olympijské premiéře snowboardingu na hrách v Naganu vyhrál 8. února 1998 závod v obřím slalomu, který se jel za mlhy a sněžení, součtem časů obou jízd 2:03,96, i když po prvním kole byl až sedmý. O tři dny později bylo oznámeno, že Rebagliati měl v krvi 17,8 nanogramu na mililitr tetrahydrocannabinolu (povolená dávka byla 15 nanogramů), byl proto diskvalifikován a zlatou medaili obdržel druhý v cíli, Ital Thomas Prugger. Následovalo odvolání, závodník prohlásil, že marihuanu nekouřil, ale pouze pasivně vdechoval. Zazněl také argument, že THC kvalitu sportovního výkonu nezlepšuje, ale prokazatelně zhoršuje. Prozkoumání případu odhalilo, že konopí je na seznamu nedovolených látek podle Mezinárodní lyžařské federace, ale Mezinárodní olympijský výbor ho výslovně nezakazuje. Rebagliatimu byl proto titul olympijského vítěze navrácen. Marihuana byla po skandálu zařazena na seznam zakázaných látek, ale roku 2013 MOV zvýšil povolenou koncentraci na 150 ng/ml.\n\nRebagliati ukončil závodní kariéru v roce 2001, pracoval jako realitní makléř a založil snowboardovou školu RASTA (Rebagliati Alpine Snowboard Training Academy). Roku 2014, kdy byly v Kanadě liberalizovány protidrogové zákony, založil firmu Ross' Gold zabývající se prodejem marihuany pro lékařské účely.\n\n"}
{"id": "1194793", "url": "https://cs.wikipedia.org/wiki?curid=1194793", "title": "Ornithomimidae", "text": "Ornithomimidae\n\nOrnithomimidae („Ještěři napodobující ptáky“) byli skupinou vysoce kurzoriálních (běhavých) teropodních dinosaurů, vzdáleně podobných dnešnímu pštrosovi dvouprstému (odtud jejich název). Byli to převážně rychlí běžci, kteří žili v období svrchní křídy na území někdejšího superkontinentu Laurasie (dnešní Severní Amerika, Evropa a Asie).\n\nNázev jim dal rod \"Ornithomimus\", vědecky popsaný roku 1890. Americký paleontolog Othniel Charles Marsh tento severoamerický rod pojmenoval a stanovil i název celé čeledi. Ornitomimidi byli zřejmě v převážné míře všežravci, někteří ale mohli být i výlučnými býložravci. Nejmenší dosahovali velikosti slepice, největší zástupci ale mohli vážit i několik stovek kilogramů a měřit na délku asi 6-8 metrů. Mezi jejich typické znaky patří malá hlava, dlouhý štíhlý krk, celkově štíhlé tělo a pevné silné nohy, které z těchto živočichů dělaly rychlé běžce. Předpokládá se, že ornitomimosauři byli schopni běhat rychlostí přes 60 km/h a byli tak nejrychlejšími neptačími dinosaury vůbec. Přinejmenším někteří zástupci byli také plně opeření.\n\nVědecké studie ukazují, že morfologie článků prstů na noze byla u ornitomimidů velmi variabilní, což mohlo v minulosti často vést k mylnému stanovování nových druhů u rozdílných jedinců stejného druhu.\n\n\nOrnithomimiformes (=Arctometatarsalia)\n\nPodle Barsbold & Osmólska (1990), Kobayashi & Lü (2003), a Ji \"et al.\" (2003).\n\n"}
{"id": "1194796", "url": "https://cs.wikipedia.org/wiki?curid=1194796", "title": "Moravské noviny", "text": "Moravské noviny\n\nMoravské noviny je souhrn periodik, zpravidla deníků (i poledníků a večerníků) a týdeníků vydávaných na Moravě a rozšiřovaných na Moravě, v omezené míře i v okolních zemích. Nejstarší noviny byly s největší pravděpodobností tištěny a vydávány po polovině 17. století v Olomouci. Prvním známým a dochovaným titulem je \"Monatliche Auszüge alt und neuer gelehrten Sachen\" od roku 1747. Celkem v úhrnu za přibližně 300 let vývoje je to více než dva tisíce titulů ponejvíce v české, německé, ale i v polské řeči,ojediněle i v jidiš, esperantu, latině nebo moravštině. Nejznámějšími deníky byly v průběhu doby \"Tagessbote\", \"Moravská Orlice\", \"Lidové noviny\", \"Moravské noviny\" (konkrétní list od 3.1. 1860) a \"Rovnost\". Noviny byly vydávány v mnoha různých lokalitách a městech, nejčastěji však v Brně a Olomouci. Byly zaměřeny všeobecně i odborně. Značná část z nich měla krátké trvání, několik málo vychází stále. Citelná část na Moravě vycházejících novin obsahem sledovala moravskou tematiku nebo tematiku teritoriálně vázanou na Moravu.\n\n"}
{"id": "1194802", "url": "https://cs.wikipedia.org/wiki?curid=1194802", "title": "Isabela z Braganzy", "text": "Isabela z Braganzy\n\nIsabela z Braganzy (říjen 1402 – 26. října 1466), také známá jako Isabela Barcelonská, byla dcerou Alfonse z Braganzy a Beatrix Pereiry de Alvim. Provdala se za Jana Portugalského, svého nevlastního strýce, syna Jana I. Portugalského.\n\nIsabela a Jan spolu měli čtyři děti:\n\n\nIsabela zemřela 26. října 1466 ve městě Arévalo ve věku šedesáti šesti let. Byla pohřbena v klášteře Batalha vedle svého manžela.\n"}
{"id": "1194804", "url": "https://cs.wikipedia.org/wiki?curid=1194804", "title": "Luigi Chiatti", "text": "Luigi Chiatti\n\nLuigi Chiatti (* 27. února 1968) je italský sériový vrah známý jako Monstrum z Foligna. Zavraždil dvě děti, ale policie nevyloučila možnost, že obětí mohlo být víc. \n\nLuigi Chiatti byl syn italské servírky a svobodné matky Marie Rossi. Krátce po narození ho matka dala do sirotčince v Narni. V šesti letech byl adoptován Ermannem Chiattim a Giacomou Ponti, kteří pocházeli z bohaté rodiny z města Foligno. \n\n8. srpna 1993 byl zatčen za brutální vraždu třináctiletého Lorenza Paolucciegiho. Ve vazbě se přiznal, že 4. října 1992 zavraždil také čtyřletého Simona Allegrettiho. Po tomto doznání ho média nazvala jako Monstrum z Foligna. Byl odsouzen na 30 let ve vězení a odpykává trest ve věznici se zvýšenou ostrahou ve městě Spoleto.\n"}
{"id": "1194806", "url": "https://cs.wikipedia.org/wiki?curid=1194806", "title": "Vilém I. Hesenský", "text": "Vilém I. Hesenský\n\nVilém I. Hesenský (německy \"Wilhelm I., Kurfürst von Hessen\", 3. června 1743, Kassel – 27. února 1821, tamtéž) byl první (a zároveň poslední) kurfiřt hesenský, nejstarší přeživší syn lankraběte Fridricha II. Hesensko-Kasselského a jeho manželky Marie Hannoverské, dcery anglického krále Jiřího II. z hannoverské dynastie.\n\nVilém se narodil v Kasselu v severním Hesensku roku 1743. Jeho otec, tehdy dědičný princ (\"Erbprinz\") Fridrich II., roku 1747 opustil rodinu, především kvůli sporům s manželkou, a tajně konvertoval ke katolicismu. Roku 1755 nechal své manželství s Marií rozvést. Sama Marie by bývala o vše přišla, nebýt zásahu Fridrichova otce, lankraběte Viléma VIII. Hesensko-Kasselského, který se rozhodl dát bývalé manželce jeho syna k dispozici nově nabyté hrabství Hanau. Zde po několik let žila Marie i se svými třemi syny. Od roku 1747 žili převážně z finanční podpory protestantských příbuzných a později se přestěhovali k dánskému královskému dvoru do Kodaně. Tam Marie žila se svojí sestrou královnou Luisou Hannoverskou, která se o Mariiny syny z velké části starala, dokud roku 1751 nezemřela. Sám Fridrich II. se později znovu oženil, tentokrát s o mnoho let mladší Filipínou Braniborsko-Schwedtskou.\n\nDne 1. září 1764 si Vilém vzal svoji sestřenici Karolinu Vilemínu Dánskou (též uváděna jako \"Vilemína Karolina\" nebo \"Karolína Vilemína\"). Karolina Vilemína (1747-1820) byla druhou přeživší dcerou dánského krále Frederika V.. Svatba se konala na zámku Christiansborg. Následně spolu žili převážně v Dánsku. Až roku 1758 se manželé přestěhovali do Kasselu, především kvůli tomu, že Vilém byl jako dědičný princ následníkem svého otce lankraběte hesensko-kasselského. Sám Vilém byl jediný ze tří sourozenců, kteří se do Hesenska vrátili; Karel zůstal v Dánsku a oženil se s Luisou Dánskou a Norskou, zatímco Fridrich se oženil s Karolinou Nasavsko-Usingenskou.\n\nPo smrti otce Fridricha se dědičný princ dne 31. října 1785 stal Vilémem IX., lankrabětem Hesensko-kasselským. Zdědil tak jednu z nejvýnosnějších oblastí té doby v Evropě. Pro správu rozsáhlého majetku potřeboval Vilém pomoc zkušeného muže, proto si za tím účelem najal frankfurtského finančníka Mayera Amschela Rothschilda. Již od roku 1769 dohlížel Rothschild nad daňovými výdaji země. Stal se velmi bohatým a později založil známou finančnickou rodinu Rothschildů.\n\nBěhem Napoleonských válek využíval Vilém Rothschilda k ukrývání bohatství ve Frankfurtu]] před Napoleonem. Jako splátku Vilémových poválečných dluhů obdržel tyto peníze posléze bankéř Nathan Mayer Rothschild z Londýna.\n\nRoku 1803 bylo Hesensko-Kasselsko povýšeno ba kurfiřství a z Viléma IX. Hesensko-Kasselského se stal Vilém I., kurfiřt hesenský. Roku 1806 bylo císařem Francouzů Napoleonem hesenské kurfiřtství připojeno k nově vytvořenému Vestfálskému království, kde vládl Jérôme Bonaparte, bratr Napoleona. Vilém byl nucen i se svojí rodinou uprchnout do exilu do Dánska. Zde žil do doby, než byli Francouzi z Německa úplně vyhnání. To bylo krátce po Bitvě národů u Lipska roku 1813. \n\nVilém I. Hesenský vládl až do roku 1821, kdy v Kasselu zemřel. Následníkem se stal jeho jediný syn Vilém II.\n\nManželství Viléma I. a Karoliny Vilemíny nebylo příliš šťastné, už proto, že Vilém si udržoval velké množství milenek, se kterými dohromady zplodil přes patnáct nemanželských dětí. Legitimní děti měl pouze tři (čtvrté zemřelo v dětském věku).\n\n\nVilém měl mnoho milenek, ale nejznámější jsou tři z nich, se kterými zplodil děti; \"Charlotte Christine Buissine\", \"Rosa Dorothea Ritter\", se kterou měl syna a budoucího generála Julia Jacoba von Haynau, a Karoline von Schlotheim. Dětem, které zplodil s Charlotte rozdělil panství Heimrod, dětí s Rosou pak získaly hrabství Hananou a potomci s Karolinou von Schlotheim získaly Hessenstein.\n"}
{"id": "1194808", "url": "https://cs.wikipedia.org/wiki?curid=1194808", "title": "Zemianske Sady", "text": "Zemianske Sady\n\nZemianske Sady jsou obec na Slovensku v okrese Galanta.\nZemianske Sady patří do Trnavského kraje a tvoří severní polohu okresu Galanta.\nPoloha obce je 15 km od Seredě asi 14 km od Hlohovce. Přibližně stejnou vzdálenost má do Galanty, Trnavy i Nitry (25 - 30 km). Žije zde  obyvatel.\n\nPrvní písemná zmínka o obci pochází z roku 1156. V obci se nachází moderní římskokatolický kostel Panny Marie Růžencové.\n\n"}
{"id": "1194811", "url": "https://cs.wikipedia.org/wiki?curid=1194811", "title": "Vinohrady nad Váhom", "text": "Vinohrady nad Váhom\n\nVinohrady nad Váhom () jsou obec na Slovensku v okrese Galanta.\nZoborská listina připomíná existenci obce již v roce 1113. Její svahy s jihozápadním sklonem jsou osázeny révou.\n\nObec se celým svým územím rozprostírá na ploše 1070 ha. Leží v Podunajské nížině nedaleko Seredě, na západním okraji Nitranské pahorkatiny.\nMinulost obce je poměrně skromná. Mnohé její osudy jsou úzce spjaty s nedalekou Šintavou. Historickým faktem však zůstává, že obec vznikla až v roce 1958. Až do roku 1958 patřila do katastrálního území Šintava a měla název Šintavské Vinohrady. Původní nejstarší část pod jménem Svatá Chrasť se zmiňuje již ve staré Zoborské listině z 11. století.\n\nDominantou vesnice je pozdně renesanční barokně upravený římskokatolický kostel Navštívení Panny Marie ze 17. století se vzácnými dřevěnými oltáři. Tehdy byl původní kostelík nákladem Kateřiny Eszterházy rozené Tökölyové v roce 1764 přestavěn a částečně rozšířen. V roce 1768 papež Klement XIII. udělil tomuto poutnímu místu právo získání odpustků pro všechny, kteří sem doputovali. Je to starobylé poutní místo, kde se scházela na Svatodušní pondělí procesí věřících. Kaple sv. Urbana z roku 1728 se nachází na horním konci obce.\nUprostřed stojí pěkně vybavená budova základní školy.\n\nV katastru obce Vinohrady nad Váhom se nachází národní přírodní rezervace – původní dubový les Dubník – která je chráněna od roku 1954, kde se nachází hnízdiště výrečka malého. Les má výměru 165 ha.\n\nOkolí láká návštěvníky výbornými podmínkami pro turistiku a vodní sporty.\n\nŽije zde  obyvatel.\n"}
{"id": "1194817", "url": "https://cs.wikipedia.org/wiki?curid=1194817", "title": "Martin Slivka", "text": "Martin Slivka\n\nMartin Slivka (1. listopadu 1929, Spišský Štiavnik – 23. září 2002, Bratislava) byl slovenský dokumentarista, režisér, scenárista a etnograf. \n\nV roce 1955 absolvoval na pražské FAMU studium dokumentární tvorby u profesora Karla Plicky. Hned po skončení studia začal působit zpočátku jako dramaturg, později jako režisér a scenárista. Středem jeho zájmu byla především etnografie a lidová kultura, což se odrazilo nejen v jeho filmové tvorbě. I proto se rozhodl na Filozofické fakultě Univerzity Karlovy studovat obor etnografie a folkloristiky, který úspěšně absolvoval v roce 1963. \n\nOd roku 1967 působil v Studiu krátkých filmů v Bratislavě jako režisér, kde natočil řadu významných dokumentů. Od roku 1977 začal učit obor dokumentaristika na VŠMU v Bratislavě a zde se v roce 1990 stal i děkanem Filmové a televizní fakulty. Autorsky se podílel na více než 140 filmech. Za svou filmovou tvorbu získal řadu ocenění.\n\nMartin Slivka se stal průkopníkem etnografické linie slovenského dokumentu. V jeho tvorbě lze cítit výrazné ovlivnění Karlem Plickou, avšak Slivka je tvůrcem využívajícím moderní jazyk. \n\nPo absolvování studia na FAMU začal působit ve Slovenské filmové tvorbě a ve Studiu krátkých filmů. V roce 1960 natočil spolu s Karlem Skřipským dokument \"Pieseň farieb a tvarov\" (\"Píseň barev a tvarů\"). V tomto díle navázal na tvorbu Karla Plicky. Následující rok natočil společně s Miloslavem Kubíkem dokument \"Cesta k dnešku\", který se zaměřuje na dějiny slovenského dělnického hnutí. \n\nJeho samostatný debut \"Voda a práca\" (\"Voda a práce\") z roku 1963 získal na Mezinárodním krátkometrážním filmovém festivalu v Krakově ocenění Zlatý drak. Tento bezkomentářový dokument se opírá převážně o hudbu a obraz. Hudbou jsou zde ruchy a přirozené zvuky, které dotvářejí obraz. Tématem se staly technické památky, které ke své práci využívají vodu, například mlýny. Kameramanem byl Jozef Grussmann a autorem hudby Ilja Zeljenka.\n\nV Bulharsku, v blíže neurčeném kraji, natočil v roce 1968 dokument \"Odchádza človek\" (\"Odchází člověk\"). Pro režiséra nebylo důležité, jaké kroje lidé nosí a jakým jazykem mluví, ale jejich očekávání od života a vnímání smrti. Film je o jednom pohřbu, o zvycích provázejících pohřbívání v bulharské vesnici a o vztahu člověka ke smrti.\n\nV šedesátých letech natočil řadu etnografických dokumentů, například \"Metamorfóza vlákna\" (1968), \"Človek a hra\" (1968), \"Deti a hudba\" (1969), \"Fašiangy\" (\"Masopust\", 1969). V duchu etnografie zůstává ještě rozsáhlý televizní projekt \"Ľudová kultúra na Slovensku\" (\"Lidová kultura na Slovensku\", 1972).\n\nV sedmdesátých letech 20. století v tvorbě Martina Slivky etnografická linie ustupuje a autor se soustřeďuje na dokumenty o umělcích. \nV roce 1967 natočil pro televizi \"Etudy o človeku zo slovenskej gotiky\", kde se zabýval historií středověkých soch.\n\nMezi nejvýraznější dokumenty o významných slovenských umělcích patří \"Ľudovít Fulla\" (1972), ke kterému napsal úvodní komentář básník Milan Rúfus nebo \"Spomienka na maliara\" (\"Vzpomínka na malíře\", 1976), který vypráví o životě a díle malíře Ernesta Špitze. Komentář k němu opět napsal Milan Rúfus. \n\nV roce 1990 realizoval Martin Slivka rozsáhlý dokumentární cyklus \"Deti vetra\" (\"Děti větru\"). Tento třináctidílný seriál se soustřeďuje na život, kulturu, zvyky a historii Romů v různých evropských zemích. \n\nVedle filmování se Slivka věnoval i výzkumu lidové kultury a folklóru. Výrazně přispěl i k historii lidového divadla a etnografie, napsal několik děl a studií. Své znalosti z oblasti lidového divadla shrnul v publikaci \"Slovenské ľudové divadlo\" (\"Slovenské lidové divadlo\"), která vyšla v roce 2002. Napsal i učebnici o slovenském lidovém divadle. Také je autorem knihy \"Karol Plicka – Básnik obrazu\" (\"Karel Plicka – Básník obrazu\"), která detailně přibližuje tvorbu tohoto významného umělce, a díla \"Pavol Socháň\" (1985).\n\nMartin Slivka byl jedním ze zakladatelů filmového festivalu Etnofilm ve Valašském muzeu v přírodě v Rožnově pod Radhoštěm. Také je spoluzakladatelem festivalu Etnofilm Čadca, který funguje od roku 1980.\n\nŽivot a dílo Martina Slivky zachytil Martin Šulík ve svém dokumentu z roku 2007 \"Martin Slivka - „... muž, který sázel stromy“\". Film obsahuje mimo jiné i výpovědi Slivkovy rodiny, přátel a kolegů. Šulík se snažil poukázat nejen na jeho bohatou tvorbu a její přínos, ale i na osobnost Martina Slivky. \n\nV roku 2009 vyšla o Martinu Slivkovi kniha \"Ostáva človek – Martin Slivka\", jejímiž autory jsou Rudolf Urc, Ingrid Mayerová a René Lužica.\n\n\n"}
{"id": "1194819", "url": "https://cs.wikipedia.org/wiki?curid=1194819", "title": "Křesťanská sakrální architektura", "text": "Křesťanská sakrální architektura\n\nKřesťanská sakrální architektura (z latinského \"sacer\" – „svatý“, „posvátný“), to jsou křesťanské sakrální stavby. Slouží k rituálním a bohoslužebným účelům, k individuální meditaci, dále k setkávání věřících za účelem společného uctívání a chvály Boha. Nejběžnějšími typy těchto staveb jsou katedrály, baziliky, síňové či halové kostely, kaple, rotundy, baptisteria, , modlitebny nebo kláštery. Křestní rituál se ve starověku a raném středověku odehrával v baptisteriích. S pohřebními obřady a kultem mrtvých jsou spojené krypty, mauzolea, katakomby, martyria, karnery, (hřbitovní kaple), kostnice a hřbitovy, převážně s lidovou zbožností pak drobné sakrální stavby jako boží muka, křížové cesty, poutní místa i kříže u cesty.\n\nCílem křesťanské sakrální architektury je především poskytnout výlučný zasvěcený prostor, dále vyvolávat v lidech určité představy, citová hnutí a myšlenky, neboť zvláštní prostor sakrálních staveb pomáhá křesťanům přiblížit se k Bohu. Každé náboženské společenství s vyhraněnou soustavou názorů a teorií mělo a má svou vlastní specifickou architekturu, která se díky použité symbolice stává jeho výrazem. Pro její hlubší pochopení je potřeba znát vůdčí, formativní ideje daného společenství.\n\nJiž v době pronásledování prvních křesťanů vznikaly symboly, které se následující staletí stále opakují v mozaikách, malbách i sochařské výzdobě křesťanských sakrálních staveb. Nejpoužívanějšími jsou \"kříž\" (symbol Kristova umučení), \"ryba\" (ichthys, odkazuje na apoštoly jako rybáře lidí), \"loď\" (církev jako místo pokoje), \"holubice\" (Duch Svatý), \"beránek\" (symbol nevinnosti a čistoty), \"Boží oko\" (lidské oko v trojúhelníku znázorňuje Boží trojjedinost), písmena \"alfa a omega\" (začátek a konec) nebo \"Kristův monogram\". V závorkách uvedené vysvětlení uvádí pouze nejčastější význam těchto symbolů, nikoliv jediný.\n\nKřesťanství nepovažuje kostel za sídlo Boha, ale za místo, kde je nejjednodušší se s ním setkat. Používání nákladných a trvanlivých materiálů odráží lidskou touhu po věčnosti. Rituálním aktem, který vyděluje pouhou materiální stavbu z profánního užívání a proměňuje ji v sakrální, je vysvěcení. Uložení ostatků světce, jemuž je kostel zasvěcen, do oltáře, vytváří pro věřící přímý historický i duchovní spojovací článek s Kristem. Křesťanský kostel vyjadřuje silný vztah mezi budovou a tělem: kostel symbolizuje tělo Krista, křížový půdorys kostela jeho tělo na kříži, kruhové půdorysy chrámů odkazují na jednotu a dokonalost Boha. Kněz slouží mši na místě hlavy, kde se požívá Kristova krev a tělo. Kristus představuje nejen božství, ale i lidství, a v některých byzantských kostelích je symbolismus těla výraznější: chrámová loď reprezentuje lidské tělo, kněžiště duši a oltář ducha. Architektonickou geometrii, založenou na lidském těle, převzali a rozvinuli především renesanční stavitelé od římského teoretika architektury Vitruvia (1. století př. n. l.). Dobrým příkladem jsou bazilika v Chartres nebo kostel v opatství Cluny ve Francii, dějišti clunyjské reformy, jehož půdorys byl založen na modulové jednotce pěti románských nohou a tyto moduly byly dále seskupeny podle různých teorií matematické dokonalosti, včetně Platónovy následnosti čtverců (1, 3, 9, 27) a Pythagorovy číselné řady, o níž se věřilo, že je podkladem vesmíru i hudby a krásy ve výtvarném umění.\n\nZákladním půdorysem západních raně křesťanských staveb byl latinský kříž. Dlouhá loď vedla od západu ke kratšímu kněžišti na východě, kde byl umístěn oltář. Ramena kříže tvořila příčná loď (transept). Kolem tohoto základního rozvržení vyrostla složitá křesťanská symbolika. Severní rameno transeptu, vzbuzující asociace s temnotou, chladem a zlem, bylo zdobeno výjevy ze Starého Zákona, jižní rameno, spojované se světlem a teplem, zobrazovalo výjevy z Nového Zákona. Cesta chrámovou lodí od západu k východu završená oltářem – symbolem Kristova života – představovala přechod z méně posvátného prostoru do posvátnějšího, nebo od smrti k věčnému životu. Tuto symboliku zesilovalo umístění křtitelnice, symbolického počátku křesťanského života, na západním konci u vchodu do chrámové lodě. Východní, byzantský styl soustředil architekturu i bohoslužbu ke kupoli, představující nebeskou klenbu. Kupole byla často umístěna centrálně a na půdorysu řeckého kříže. Oltář podržel svou důležitost, ale byl skryt za zástěnou (ikonostasem). Jeho skryté poloze, pro laické věřící nedostupné, se přisuzovala značná mystická symbolika (věřilo se, že když kněz projde za tuto zástěnu s ikonami, stává se andělem).\n\nModerní křesťanská architektura již není svázána přísnými pravidly stavebních slohů, ale velký důraz na symboliku sakrálních staveb zůstal zachován, ne-li povýšen na hlavní atribut těchto staveb.\n\nPro rodící se křesťanskou architekturu byla nejdůležitější řecko-římská etapa starověku, nazývaná antika.\nKřesťanství bylo už téměř tři staletí staré, když ho římský císař Konstantin I. uznal ediktem milánským za tolerované a od roku 380 se stalo oficiálním náboženstvím římské říše. To mělo výrazný dopad na křesťanskou architekturu. Během staletí represí totiž musela místa k setkávání pro uctívání Boha zůstat utajená a jejich architektura byla proto záměrně skromná a nenápadná. První křesťané konali bohoslužby nad hroby mučedníků, skrytí v katakombách, nebo se shromažďovali v domech souvěrců. Poté, co jejich pronásledování ustalo, objevila se výzva vyvinout architekturu, která by byla monumentální a zároveň křesťanská.\n\nV \"rané křesťanské architektuře\" se ustálily dva hlavní typy raně křesťanských staveb: centrální a podélné. Stavby s centrálním půdorysem ve tvaru kruhu, kříže či mnohoúhelníku byly budovány pro označení svatých míst, jako byla například místa úmrtí svatých (martyria), hrobky (mauzolea) nebo ke křtu nových věřících (baptisteria). Pro shromáždění osob však bylo vhodnější používat stavby s podélným půdorysem, nazývané baziliky. Jejich prostor byl většinou trojlodní až pětilodní, přičemž střední loď byla širší a vyšší než boční lodě a byla osvětlena tzv. \"bazilikálním způsobem\". Svatyně se nacházela obvykle na východním konci, ve vyčnívající polokruhové apsidě. Atrium před bazilikou poskytovalo prostor pro katechumeny, kteří se mohli účastnit první části bohoslužby, ale ne přijímání. Střechy raně křesťanských staveb byly většinou z otevřených krovů nebo kazetové, zdi byly z cihel nebo střídajících se cihel s kameny a betonem. Na rozdíl od strohých exteriérů býval interiér bohatě zdoben zlacením, mozaikami, freskami, mramorem, drahokamy, řezbářskými pracemi s geometrickými a rostlinnými vzory a podobně.\n\nPočátky raně křesťanské architektury ve východní části Římské říše byly obdobné jako v její západní části. Rozmach a prosperita byzantské říše za vlády císaře Justiniána v 6. století vyústily v období architektonické inovace, která vedla k přeměně raně křesťanského stavebního slohu v byzantský sloh. Projevily se v něm tendence k větší složitosti a především k centrálním půdorysům, což souviselo s východní liturgií: pozornost byla zaměřena na hlavní chrámovou loď, která se stala místem procesí, zatímco věřící přihlíželi z výklenků, galerií a předsíní. Častým prvkem byla čtvercová loď s kupolí, vestavěná do obdélníkové baziliky. Zaklenutí čtvercového půdorysu kopulí umožňoval pendantiv a díky používání tenkých cihel místo betonu a kamene bylo možné vytvořit úzké, lehké klenby, schopné překlenout větší rozpětí s menším počtem a užšími podpěrami. Interier byl bohatě zdoben mozaikami. Jedny z prvních křesťanských kostelů byly postaveny v Arménii a Gruzii (křesťanství zde bylo státním náboženstvím již od počátku 4. století) a typické pro ně byly centrální půdorysy, vysoké tambury a špičaté věže. Syrské baziliky mívaly po stranách hlavního průčelí dvě hranolové věže a před ním dvůr se sloupovím a studnou pro občerstvení věřících. Kolem byly obytné a hospodářské budovy a celek tak předznamenával svou soběstačností pozdější řešení klášterů. Zvláštním typem byly jeskynní kostely – například v Turecké Kappadokii, kde byly jednoduché baziliky vytesány ve skále.\n\n\nCentra raného křesťanství na africkém kontinentě byla především v Egyptě a v Etiopii (Aksúm). V Egyptě byly koptskými křesťany zakládány kláštery již ve 3. století. Jejich architektura byla silně ovlivněna syrským raně křesťanským uměním. V architektuře se uplatňoval tříapsidový bazilikální typ s příčnou lodí, v 5. a 6. století kláštery s kupolovými kostely na čtvercovém půdorysu. Interiér byl vyzdoben nástěnnými malbami a sochami, které využívaly eklektickou ikonografii (mytologické a biblické náměty a symboly).\n\n\nObdobí od rozpadu římské říše do objevení Ameriky, nazývané jako středověk, přineslo spolu se vzrůstajícím společenským a politickým vlivem křesťanské církve i velký rozmach křesťanské architektury.\n\n\"Předrománská architektura\" se rozvíjela na území Francké říše a Sámovy říše (později Velkomoravská říše) v době karolínsko-ottonské (6.–10. století). Křesťanství sem přineslo nové stavební druhy, ovlivněné antikou – především baziliku s křížovou dispozicí. Začínaly se budovat krypty – podzemní klenuté prostory pod chórem kostela jako místo posledního odpočinku vysoce postavených osob. Ustálily se také stavební typy klášterních souborů, obsahující klášterní kostel, konvent, opatství, školu, nemocnici, hospodářské budovy, sýpky a dílny.\n\"Románská architektura\" je typická pro architekturu západní, jižní a střední Evropy z doby 11.–13. století. Vyvíjela se sice na území osídleném různými národy, ale spojovala ji jednotící idea křesťanství, které v té době přijala již v podstatě celá Evropa. Na šíření románského umění se velkou měrou podílely v té době hojně zakládané mnišské řády, především řád benediktinů (založený r. 909 v Cluny) a řád cisterciáků (se sídlem v Cîteaux, založený o 100 let později), jejichž stavební hutě budovaly kláštery po celé Evropě. Románský kostel působí jako bloková hmota značných rozměrů s poměrně malými okny. Nejčastěji měl dispozici ve tvaru latinského kříže nebo písmene T s polokruhovou apsidou. Podélné bazilikální stavby byly jedno- až pětilodní, příčná loď měla obvykle stejnou výšku jako loď hlavní. Stavebním materiálem bylo na východě a severu Evropy dřevo, na západě kámen nebo (při jeho nedostatku) cihly. Dřevěné stropy nahradila valená klenba, kupole nebo klenba křížová. Vnitřní stěny byly zdobeny figurálními malbami. Největší výtvarná pozornost byla věnována západnímu průčelí, často se sochařsky zdobeným portálem, a závěru chrámu, členěnému obloučkovým vlysem, lizénami a slepými arkádami. Kostely měly na různých místech různý počet věží. Ve Španělsku vznikly v tomto období vlivem dlouhotrvající maurské přítomnosti svérázné křesťansko-islámské slohy, známé jako mozarabské a mudejarské. Byly založené na románském vzoru, ale s použitím starší islámské dekorace. Tento sloh bývá nejčastěji spojován s kostely při poutní cestě do Santiaga de Compostela.\n\"Gotická architektura\" se vyvinula z architektury románské v polovině 12. století a používala se až do počátku 16. století. Za první gotickou stavbu je považován klášterní chrám Saint-Denis ve Francii (1144). Odtud se tento sloh rozšířil do celé Evropy, zvláště do Německa a Anglie, méně do Itálie. Gotika vytvořila osobité tvarosloví i nově pojatou skladbu prostorovou a hmotovou. Základními prvky gotické architektury byl lomený gotický oblouk, žebrová klenba a opěrný oblouk s opěrným pilířem. Jejich společné používání dovolovalo zdůraznit vertikálnost, redukci hmoty zdiva a možnost osvětlení interiéru velkými okny s barevným sklem (vitrážemi). Západní průčelí bylo obvykle ukončeno dvěma věžemi.\n\nPočátky architektonické činnosti, sahající v Čechách až do 8. století, jsou doloženy jen ojedinělými případy. Podle archeologických výzkumů byly nejstarší kostely na území Velkomoravské říše postaveny již před příchodem věrozvěstů Cyrila a Metoděje (roku 863), v době, kdy na jejím území působily iroskotské křesťanské misie. Kostely měly buď pravoúhlé kněžiště nebo půlkruhovou apsidu, nebo to byly rotundy. Na konci 9. století se v Čechách objevují první kamenné stavby, nejstaršími z nich jsou rotunda sv. Klimenta na Levém Hradci a kostel P. Marie na Pražském hradě, založené knížetem Bořivojem I. Od 10. století začal výstavbou rotundy sv. Víta na Pražském hradě plynulý vývoj české architektury. Po založení pražského biskupství v roce 973 byly zakládány první benediktinské kláštery (například klášter sv. Jiří na Pražském hradě s nejstarší trojlodní bazilikou na českém území).\n\nV 11. a 12. století vznikala v českých zemích řada církevních staveb, především v Praze (41 kostelů). Na venkově vyrůstaly četné kostelíky, zpočátku u feudálních dvorců – většinou podélné stavby se západní emporou, která byla spojena dřevěnou chodbou s obytným patrem dvorce (kostel sv. Martina v Nových Dvorech). Postupně se architektura venkovských kostelů stávala rozmanitější – byly to jednoduché podélné kostely s apsidou a pravoúhlým závěrem, rotundy, nevelké baziliky, centrální stavby. Vyvrcholením románské architektury v Čechách byly kostely tzv. vinecké skupiny, které ojediněle používaly již i gotické prvky (kostel sv. Mikuláše ve Vinci). Ve 2. polovině 12. století, za vlády Vladislava II., byl vybudován premonstrátský klášter na Strahově (1143) a cisterciácký klášter v Plasech (1144).\nGotika vstoupila do českých zemí ve druhé čtvrtině 13. století prostřednictvím cisterciáckých stavebních hutí z Francie přes Německo. Nejstarší českou raně gotickou stavbou byl Anežský klášter v Praze (1233-cca1280), založený Václavem I. a jeho sestrou Anežkou Přemyslovnou, která v něm byla první abatyší (v roce 1989 byla svatořečena). Za vlády Karla IV. (1346–1378) se vytvořil ucelený směr dosahující evropské úrovně – \"česká gotika\". Nejvýznamnějším dílem doby se stala katedrála sv. Víta, jejíž stavbu zahájil Matyáš z Arrasu v pojetí jihofrancouzské gotiky a po jeho smrti ve stavbě pokračoval Petr Parléř, který do ní vnesl nové, originální prvky (například její klenba tvoří počátek řady pozdně gotických síťových kleneb). Pozdní gotika vrcholí tzv. vladislavskou, neboli jagellonskou gotikou, která se vyznačovala krouženými, složitými hvězdicovými a síťovými klenbami. Žebra postupně ztrácela své konstrukční opodstatnění, až se stala pouhou dekorací. Významnými architekty té doby byli Benedikt Rejt a Matěj Rejsek.\n\nSmrt Justiniána I. a následné problémy v byzantské říši měly dopad i na byzantskou architekturu. Byla tendence stavět menší chrámy a víra, že problémy pramení z uctívání svatých obrazů, vedla roku 726 k jejich zákazu (ikonoklasmus). Figurální mozaiky proto byly až do roku 843 nahrazovány kříži, listovými a geometrickými vzory. Pro arménské stavby byl typický tzv. \"tromp\", malý oblouk nebo nika umístěná v rozích čtvercového výklenku, který tvořil základnu kupolím. Ve 13. století byly také budovány na území Arménie a Bulharska jeskynní kostely a hroby. I přes velké schisma roku 1054 zůstal značný vliv Byzance v Itálii a architektury obou říší se prolínaly (příkladem je bazilika sv. Marka v Benátkách). Rozšířil se také byzantský vliv do dalších evropských zemí – Srbska, Bulharska a Ruska. První křesťanský chrám v Rusku vybudoval kníže Vladimír I. v Kyjevě. Byla to pětilodní bazilika sv. Sofie, zaklenutá třinácti kupolemi. Po jeho vzoru byl vybudován trojlodní pětikupolový kostel sv. Sofie v Novgorodě (1052). Došlo tak ke kombinaci ostrých proporcí pozdní středověké byzantské architektury se silnějším vlivem východních znaků cibulovitých bání. Pyramidální kompozice, četné kupole a otevřené galerie se staly charakteristickým projevem ruské sakrální architektury ještě dlouho poté, co roku 1453 byzantská říše po dobytí Turky zanikla.\n\nOd 13. století dochází také k prvním misiím do Asie (Mongolsko) a spolu s tím k budování kostelů v těchto zemích.\n\nEtiopie s hlavním městem Aksum zůstala nejmocnější křesťanskou enklávou v severní Africe, i když ji na konci 6. století dobyli Peršané a o 30 let později i Arabové. Jedním z nejvýznamnějších poutních míst je městečko Lalibela s jedenácti monolitickými kostely vytesanými do skal, vzájemně propojenými cestami a tunely vyhloubenými ve skále. Vznikaly od konce 12. století a patří k architektonicky nejvýznamnějším církevním stavbám Afriky. Čtyři z nich jsou volně stojící, vytesané z tufu až na úroveň země. Pětilodní kostel Bet Medhane je považován za největší monolitický kostel světa a nachází se v něm vzácné fresky, stejně jako v kostele Bet Abba Libanos. Oblíbeným cílem poutníků je Bet Maryam (kostel Panny Marie). Nejznámější je nejmladší z nich, kostel Bet Giyorgis (sv. Jiří), který má půdorys řeckého kříže, je vysoký 12 metrů a jeho interiér i exteriér jsou vytesány ze skály. Tato stavba slouží etiopským křesťanům dodnes k aktivní bohoslužbě.\n\nNovověkem nazýváme dobu přibližně od roku 1500 do začátku 20. století. Nové humanistické myšlení přicházelo s myšlenkou duchovní svobody, jakou předchozí doba neznala, a podporovalo rozvoj technických i přírodních věd a výtvarných umění. K tomu přispívaly i nové zeměpisné objevy. Vzrůstal zájem o antiku a její umělecký odkaz. Křesťanství se na počátku novověku rozdělilo reformací. Díky misiím se rozšířilo do celého světa a spolu s ním i křesťanská sakrální architektura.\n\n\"Renesanční architektura\" \"a manýrismus\" (15.–17. století) je typická pro sakrální stavby v Itálii. Ve zbytku Evropy se uplatnila převážně jen ve světské architektuře, protože silná gotická tradice se v těchto zemích udržela až do nástupu baroka. Je pro ni charakteristická harmonie, srozumitelnost a síla. Obsahuje klasické motivy a antické architektonické neboli sloupové řády. Základními jednotkami jsou sloup, pilíř, pilastr, architráv a klenba. Výraznými znaky byly hodně vyložené římsy, podepřené konzolami. Místo gotických lomených čar a křivek používala renesanční architektura základní geometrické obrazce a tělesa. Rozšířilo se používání cihel a omítání stěn. Významnými architekty rané renesance byli Filippo Brunelleschi a Leon Battista Alberti. Církevní stavby čerpaly z raných křesťanských vzorů a měly buď centrální nebo bazilikální dispozici. V 16. století nastal v Itálii rozmach architektury díky obnovení papežského dvora. Rekonstrukce baziliky sv. Petra v Římě, která se stala centrem římskokatolického křesťanství a cílem poutníků z celého světa, trvala celé 16. a část 17. století a podíleli se na ní vynikající architekti Donato Bramante, Raffael Santi, Michelangelo Buonarroti.\n\"Barokní architektura\" (17.–18. století) vznikla v Itálii, v Římě, kde se rozvinula jako vyjádření znovu triumfující katolické církve, která se snažila po předchozí mocenské ztrátě v důsledku reformace dobývat zpět své ztracené pozice, což se jí v 17. století podařilo. Baroko bylo především uměním náboženského vyznání. Vstup do kostela se stal zážitkem, který neměl působit pouze na emoce, ale i na rozum věřícího. Baroko se zakládalo na opakování, posilování a přetváření renesančních motivů. Kostely vrcholného baroka charakterizoval centrální půdorys, působivé obrovské oltáře a stropy, symbolické cykly fresek a bohaté fasády. Významnými architekty byli Gian Lorenzo Bernini, Francesco Borromini a Guarino Guarini. Docházelo k výstavbě prostorných (halových) kostelů (protestantských i katolických), aby bylo možno při kázání oslovit co nejvíce věřících (evangelický kostel ve Svídnici). Po rozšíření do celé Evropy bylo baroko osobitě formováno jednotlivými zeměmi. Protestantské země, které se odtrhly od římské církve, soustředily svůj zájem zejména na stavbu obytných a městských celků.\n\n\"Rokoko\" je název pro závěrečnou fázi baroka. Vzniklo na počátku 18. století a přinášelo s sebou ornamentální styl. Soubor motivů včetně rokajových arabesek a čínských romantizujících prvků byl neobyčejně rozmanitý. Velké množství rokokových kostelů bylo založeno v jižním Německu.\nNa přelomu 18. a 19. století se v architektonických formách objevil romanticky orientovaný historismus, který nabýval klasicizujících a orientalizujících forem. Přibližně od čtyřicátých let 19. století se výrazně uplatňovala inspirace gotikou a na konci 19. století renesancí.\n\n\"Neoklasicismus\" byl reakcí na nadměrnost baroka a rokoka a pokusem o návrat k čistotě architektury. Vyvinul se ze čtyř hlavních vlivů: archeologie, tištěných zdrojů, romantismu a strukturální čistoty. Inspirací byly staré řecké a římské budovy, které byly zkoumány s archeologickou přesností. Neoklasicistní stavby vynikaly monumentalitou, racionální jednoduchostí a funkčností. Církevních staveb v tomto slohu bylo postaveno velmi málo, většinou se jednalo o světské reprezentativní stavby, jako např. muzea nebo divadla.\nOd konce 18. století umožnily nové, levné technologie díky postupující technické revoluci používání litinových a železných konstrukcí, které se uplatňovaly nejprve na mostech a průmyslových stavbách, později pronikly také do sakrální architektury. Litinová konstrukce byla využita například při stavbě katedrály v Liverpoolu v Anglii (1780) nebo ke konstrukci krovů u katedrály v Mohuči (1827) a u katedrály v Chartres (1838).\n\n\"Neogotika\" se objevila nejprve v Anglii, Skotsku a Francii. Augustus Pugin tvrdil, že klíčem k řešení společenských problémů je obnovit společnost pozdního středověku přesným napodobováním jeho architektury. Podle Johna Ruskina naopak \"proměnlivost\" gotiky učinila z tohoto slohu jakési prodloužení přírody a tudíž dílo Boží. Prosazoval svobodu sebevyjádření, kopírování klasického detailu bylo podle něj otroctvím. Ve Francii vyústila neogotika v ochranu památek – tendence o \"očištění\" památky od pozdějších přestaveb i o novodobé dostavby. Takto byly \"restaurovány\" např. kaple Saint-Chapelle a katedrála Notre-Dame v Paříži nebo katedrály v Remeši a v Amiensu. Podobně v Německu byl v tomto duchu dostavěn dóm v Kolíně nad Rýnem.\n\nRenesanční architektura se v církevní architektuře Českých zemí uplatnila jen vzácně, protože země měla dostatečně velký počet kostelů a nebylo třeba stavět další. Dokladem prostupování gotiky s renesancí je kostel sv. Rocha na Strahově (1603–1612) a Nejsv. Salvátora v Praze. V katedrále sv. Víta byla postavena Wohlmutova kruchta (1560) a dokončena jižní chrámová věž.\n\nBarokní architekturu přinesli do Prahy zahraniční umělci, kteří přicházeli k císařskému dvoru za vlády Rudolfa II. (1576–1611). Mezi první barokní stavby patří poutní kostel Nanebevzetí Panny Marie ve Staré Boleslavi (1612–1623). Jako důsledek porážky stavů na Bílé hoře bylo v Čechách již od roku 1627 jediné přípustné náboženství katolické, což spolu s následky třicetileté války vedlo k vytvoření specifického (barokního) umění, proklamujícího vítězství katolicismu. Ve stavební aktivitě zaujímali přední místo jezuité, kteří měli za úkol v Praze posílit protireformační politiku Ferdinanda I. Od začátku 17. století vznikly víc než dvě desítky jezuitských kolejí. Nejstarším sídlem a také největší jezuitskou stavbou v Čechách je Klementinum v Praze. V baroku se budovala řada poutních míst (koncem 19. století jich zde bylo uváděno 200) a loret. Mezi nejznámější barokní architekty patří Kilián Ignác Dientzenhofer, Kryštof Dientzenhofer, Giovanni Batista Santini, František Maxmilián Kaňka a jiní. Pro české země bylo charakteristické uplatnění barokní tvorby v krajinných souvislostech. Barokní výstavba přetvářela krajinu i venkovská sídla, měnila siluetu města i vesnic. Důležitým znakem vrcholné barokní tvorby se stala dispoziční osovost, které bylo využito v řešení architektury i celého širšího okolí. Do této doby spadají také stavby božích muk a křížových cest, zvaných kalvárie, ke kterým se konávala poutní procesí.\n\nObdobí \"neoklasicismu\" je, co se týká sakrálních staveb v Českých zemích, spojené spíš v negativním smyslu s dopady církevní reformy Josefa II. Docházelo k rušení klášterů a hledání náhradních funkcí pro církevní objekty (většinou se z nich stávaly špitály, skladiště nebo kasárna). Součástí této reformy bylo rovněž rušení hřbitovů v rámci měst – nově se musely zakládat mimo území měst (v Praze to roku 1787 byly Olšanské hřbitovy a původně morový hřbitov nazývaný Malostranský). Při hřbitovech se stavěly kostely a kaple.\n\nJedním z nejvýznamnějších představitelů neogotiky nejen v Čechách, ale i ve střední Evropě, byl Josef Mocker. Jeho nejsledovanějším a nejzajímavějším dílem byla dostavba katedrály sv. Víta v Praze. Vycházel z teorie památkového purismu, z inspirace parléřovskou částí chóru sv. Víta a z inspirace západním průčelím dómu v Kolíně nad Rýnem. Po jeho smrti dostavbu dokončil podle jeho plánů architekt Kamil Hilbert.\n\nNěkdy nahrazoval neogotiku styl neorománský – například Kostel Nanebevzetí Panny Marie v Mariánských Lázních (1844–1848) nebo kostel sv. Cyrila a Metoděje v Praze-Karlíně (1854–1863).\nStavební slohy jako empír, neorenesance, neobaroko nebo neorokoko se v sakrální architektuře příliš neprojevily ani v Čechách, ani ve zbytku Evropy. Jedny z mála církevních staveb v empírovém slohu, které v Čechách najdeme, jsou kostel sv. Augustina v Sovinci (1845), kostel sv. Kříže v Praze, kostel Nanebevstoupení Páně v Josefově a kostel Vzkříšení Páně v Terezíně.\nVýznamnou památkou křesťanské církevní architektury v Asii je katedrála Neposkvrněného početí v Manile na Filipínách, které jsou jediným převážně katolickým státem v celé Asii. Tato stavba se může pochlubit smutným rekordem – v průběhu 400 let byla sedmkrát znovu vystavěna, poté, co byla zničena tajfunem, požárem, zemětřeseními nebo válkou. Z původního dřevěného kostelíka založeného jezuitskými misionáři se tak nakonec stala impozantní bazilika ze světlého pískovce postavená v neorománském slohu, s velkou kupolovou věží nad křížením lodí a s třemi impozantními vstupními portály umístěnými vedle sebe.\n\nKolonialismus v 19. století zprostředkoval vzájemný kontakt evropských a neevropských kultur, což mělo za následek účinky i na jejich architektonické tradice. V britských afrických koloniích byly zakládány zejména anglikánské sakrální stavby, jako například katedrála sv. Jiří v Kapském Městě, která je neorománskou a neogotickou stavbou.\n\nKřesťanství se do Ameriky dostalo v 16. století v rámci objevitelských cest, které byly využívány současně jako cesty misijní. Spolu s misionáři na nový kontinent přicházely i evropské stavební slohy, které se však pochopitelně různě smísily s těmi domorodými.\nJiž v roce 1525 zahájil Hernán Cortés ve městě Mexico, které vzniklo na troskách Tenochtitlánu, výstavbu chrámu – dnes jednoho z největších v Americe. Na stavbu byly použity kameny z blízké aztécké svatyně Templo Mayor, což mělo nejen praktický, ale i symbolický důvod: tímto způsobem totiž křesťanský Bůh viditelně triumfoval nad pohanským pantheonem bohů. Město Mexico stojí na bažinatém ostrově a kvůli nebezpečí, že ohromný kostel se 14 bočními kaplemi klesne do vlhké půdy, byla podniknuta řada stabilizačních opatření, přesto i nadále hrozí, že se katedrála zcela proboří. Stavba byla definitivně dokončena až v roce 1813. Od počátku patřila řádu františkánů.\n\nJezuité zejména v Jižní Americe zakládali tzv. redukce, v nichž domorodce evangelizovali. Jejich centrem byl většinou dřevěný kostel. V letech 1696–1760 zřídili deset takových osad v Bolívii, nedaleko Santa Cruz. Nejzachovalejší redukce jsou San Francisco Javier, Concepción, Santa Ana, San Miguel, San Rafael a San José. Kostely v nich se vyznačují kombinací katolické architektury a místních stavebních prvků. Kostel v Concepciónu má sedlovou střechu a jeho interier sestává ze tří lodí vyzdobených v \"mestickém baroku\". Pouze kostel v San José je z kamene. Četné detaily (například sochy v kostele v San Rafaelu) svědčí o snoubení evropských a domorodých stylových prvků. Jezuitské redukce vznikaly také v Paraguayi, Uruguayi, Argentině a Brazílii. \n\nFrantiškáni postavili v brazilském městě Salvador da Bahia kostel sv. Františka (1708–1723) ve stylu \"jihoamerického baroka\". Za skromným průčelím se skrývá interiér bohatě zdobený zlacenými sochami, ornamenty, florálními motivy a anděly z palisandru. V křížové chodbě sousedního kláštera jsou pozoruhodná \"azujelos\" z 18. století (modro-bíle malované kachličky na stěně) s biblickými a antickými výjevy. \n\nVe \"španělsko-francouzském klasicistním slohu\" je vystavěn kostel sv. Ludvíka v New Orleansu (1794), který byl inspirován pařížským kostelem Saint Gervais. Stavebním materiálem je bílý pískovec, průčelí je členěno hladkými dórskými sloupy ve třech řadách nad sebou (tato severoamerická záliba v prvcích antických chrámů se nazývá \"Greek Revival\"). Kostel má tři špičaté věže – dvě po stranách průčelí, třetí, nejvyšší, je nad jeho středem. V centru Bostonu se nachází evangelický \"novorománský\" Trinity Church (kostel Nejsvětější Trojice) postavený v letech 1872–1877. Má půdorys latinského kříže, širokou věž a střechu krytou taškami (inspirace u jihofrancouzských vzorů), v interieru lze nalézt odkazy na byzantský sloh. Dnes je skrytý mezi mrakodrapy. Právě v Bostonu byl také otevřen první speciální kostel pro černochy, právě zde nabyl abolicionský protest proti otroctví politických rozměrů. Rovnost všech lidí před Bohem je základním křesťanským principem.\n\nPrvní sakrální stavbou v New Yorku byl Grace Church (1843). Nejvýznamnějším newyorským katolickým kostelem je katedrála sv. Patrika na Manhattanu (1859–1888), která je sídlem newyorských arcibiskupů. Vzorem pro stavbu byly významné evropské gotické katedrály. Je to pětilodní bazilika se dvěma věžemi a rozetovým oknem v západním průčelí. Největší neogotickou stavbou na světě je newyorská katedrála St. John the Divine. Patří protestantům, ale přístup do ní mají i mormoni, katolíci, buddhisté, indiáni či židé. Její půdorysná plocha má velikost dvou fotbalových hřišť a její objem odpovídá objemu francouzských katedrál Notre-Dame v Paříži a v Chartres dohromady. Sochy, které ji zdobí, dosahují až 6 metrů. Začala se stavět v roce 1892, ale až do dnešního dne je dokončena jen přibližně ze dvou třetin.\n\nNa území Austrálie vstoupil jako první cizinec James Cook v roce 1770. Austrálie se stala britskou trestaneckou kolonií. Kromě trestanců tvořili značný počet irští katolíci, kteří jsou zde dnes zastoupeni stejnou měrou jako příslušníci anglikánského vyznání. V období novověku zde byla postavena celá řada křesťanských sakrálních staveb, jejichž architektura vycházela z evropských stavebních slohů.\n\nNejvýznamnější katedrálou v Sydney je katolická katedrála Panny Marie (1821). Po požáru byla přestavěna v roce 1866 v neogotickém slohu, který byl tehdy velmi rozšířený a často používaný pro stavbu katedrál po celém světě. Byla vybudována po vzoru anglických katedrál v tzv. \"dekorativním slohu\" z australského pískovce. Kostel má dvojvěžové průčelí, vysoké 74,6 m, délka stavby je přibližně 107 m. V interiéru je stavba obvyklou velkou halou s arkádovými galeriemi, podlahy jsou mozaikové, okna barevně zasklená.\n\nKatedrála sv. Patrika v Melbourne (1850–1897) byla postavena stejným stavitelem jako katedrála v Sydney, proto jsou si podobné. Byla postavena také v anglickém neogotickém slohu, jehož typickými znaky byly u sakrálních staveb kapitulní síně, pravoúhlý chór a existence kaple Panny Marie. Katedrály byly relativně nízké a opěrné systémy bočních lodí se skrývaly pod střechami. Stavitelé využívali ve značné míře techniky silných zdí, což bylo v příkrém protikladu k velmi zeslabeným zdem kontinentální gotiky. V průčelí katedrály jsou dvě špičaté věže a není zdobeno plastikami ani přeplněno nejrůznějšími ornamenty, jen jako zřetelný odkaz na středověké kostely se zde vyskytuje několik chrličů. V interiéru jsou působivé mozaiky s biblickými výjevy.\n\nVzhledem ke značnému počtu stavebních slohů ve 20. století není možné zde všechny podrobně popsat, proto budou zmíněny pouze ty nejdůležitější, které se významně uplatnily v křesťanské sakrální architektuře, spolu s uvedením významných staveb v jednotlivých geografických oblastech.\n\nV 19. století se architektura postupně zbavila závislosti na přísných historických pravidlech a na historizujícím vzhledu a více se zajímala o konstrukci, funkci a materiál – kovové konstrukce, železobeton, sklo – tak, aby mohly být více využity k proměně a obohacení architektonického výrazu. Nové materiály, konstrukce a technologie rozšířily realizace architektonických myšlenek. Rychle se rodily a stejně rychle zanikaly nové slohy. Zveřejňování architektonických děl (v knihách, časopisech) spolu s průmyslovou revolucí (rozvoj železniční dopravy) mělo za následek přenos inspiračních zdrojů i mezi hodně vzdálenými místy. Architektura začala být stále více univerzální a začala se zbavovat národních kořenů. Na přelomu 20. století opustila velké řádové slohy i jejich novodobé variace a nechávala se inspirovat přírodou (tzv. \"organická architektura\"). V tomto architektonickém stylu však vždy existovala jen úzká cestička mezi skutečnou inspirací a kýčem.\nJednou z nejvýraznějších postav \"organické architektury\" byl katalánský architekt Antoni Gaudí, jehož motto bylo: \"Přímka patří člověku, křivka Bohu.\" Jeho největším dílem je katedrála Sagrada Família v Barceloně (1883–1926). V základu je to vrcholně logická konstrukční soustava s parabolickými oblouky kleneb. Původně zamýšlený gotický charakter postupně zmizel v originálním pojetí s přírodním tvarováním a s bohatým plastickým doprovodem. Katedrála je konstrukcí, která kombinuje monolitický železobeton s kamenickými prvky, ocelí a sklem. Za Gaudího života byla postavena přibližně z jedné pětiny, na počátku 21. století se stále ještě dostavuje. Další Gaudího stavbou byla Santa Coloma de Cervelló v Barceloně (1914), jedna z nejvýstřednějších staveb 20. století. Zvenku působí štěrbinová okna a záhadný vchod kaple naprosto výjimečně. Čtyři masivní sloupy se naklánějí v nepravděpodobných (ale z pohledu fyzikálních zákonů zcela racionálních) úhlech a podpírají výrazně žebrovanou klenbu z ručně vyrobených cihel. Dva sloupy jsou z hrubě tesaného kamene, jejich cihlové protějšky jen místy pokrývá cementová omítka. Věřící si sedají do bizarních dřevěných lavic.\n\nKaple Notre-Dame-du-haut, Ronchamp, Francie (1955) – architekt Le Corbusier vytvořil unikátní stavbu, která je únikem ze světa průmyslového do duchovního. Z rituálního hlediska kaple funguje zvnitřku ven a po vstupu do zjevně znepokojivého interieru nutí většinu návštěvníků k modlitbě. Silné, bílé, hrubě nahozené betonové zdi tvoří pouhý rámec pro mše a modlitby pod širým nebem. Velká převislá střecha přebírá funkci ozvučnice, jež odráží písně věřících, jejich modlitby i kázání venku. Zvláštní tvar kaple byl inspirován lasturou. Interier je osvícen jakoby náhodně rozmístěnými okénky a pruhem denního světla v mezeře mezi zdmi a střechou. Lehkou skořepinovou střechu podpírají úzké ocelové sloupky zasazené do betonových zdí.\n\n\nVe Velké Británii byl rozvoj nové architektury spojen s hnutím \"Arts and Crafts\", které požadovalo obrodu řemesel, účelnost tvarů a využívání přirozených výtvarných schopností přírodních materiálů. V ostatních zemích byly myšlenky tohoto hnutí spojovány s idejemi \"secese\" (Art Nouveau či Jugendstil).\n\nV zemích východní Evropy docházelo v období socialismu k výstavbě sakrálních staveb jen výjimečně.\n\nBudování samostatného státu, dvě světové války, ekonomická krize a víc než čtyřicet let komunistického režimu – to byly okolnosti, díky nimž většina nových křesťanských sakrálních staveb na území dnešní České republiky vyrostla ve 20. století až po sametové revoluci v roce 1989. Byly to převážně menší stavební objekty s vnitřní dispozicí a výbavou liturgického prostoru v duchu idejí a tradic té určité křesťanské církve, v jejímž užívání se nachází. Často byl kladen – především u protestantských církví – hlavní důraz na funkčnost a téměř puristické vybavení interiéru. Existují křesťanské církve, které dokonce nemají na liturgický prostor vůbec žádné nároky a modlitebnou je pro ně jakákoliv budova, nijak se nelišící od občanské zástavby a běžně využívaná i k profánním účelům – dá se tedy říct, že vůbec o sakrální prostor a architekturu nejde. Podívejme se na tuto problematiku u některých křesťanských církví aktivních v České republice:\n\"Apoštolská církev -\" shromáždění se konají v modlitebnách, v pronajatých místnostech, bytech a zejména při křtech ponořením je možné, aby se konala ve volné přírodě. Evangelizační shromáždění se mohou konat i na ulicích. Modlitebny jsou zařizovány účelně a prostě, bez nákladné a okázalé výzdoby. K výzdobě interieru se doporučuje zejména použití biblických veršů\".\"\n\"Baptisté (Bratrská jednota baptistů\" \"a Společenství baptistických sborů\") - v začátcích hnutí se věřící shromažďovali v domácnostech, později byly na modlitebny přestavovány civilní objekty. Ve 20. století byly stavěny modlitebny \"na zelené louce\", které však jen výjimečně měly vnější kostelní charakter. Ve středu čelního prostoru hlavního sálu je na pódiu umístěna kazatelna. Křtitelnice je zapuštěna do pódia a je taková, aby umožnila křest ponořením dospělých osob. Výzdoba je biblickými verši.\n\"Církev adventistů sedmého nebe -\" modlitebny jsou jednoduché a prosté, bez zdobných prvků a uměleckých předmětů. To vychází jednak z toho, že první generace adventistů sedmého nebe pocházely většinou z nižších společenských vrstev, jednak z toho, že \"před Bohem stojíme navzdory všem zkrášlujícím snahám nazí\".\n\n\"Církev bratrská\" – modlitebny bývají dimenzovány na 120–300 míst. Jsou zařizovány účelně a prostě, bez nákladné a okázalé výzdoby. Jsou použity zejména biblické verše a křesťanské symboly (kříž bez zobrazení postavy Ježíše Krista).\n\n\nCírkev československá husitská – využívá k bohoslužebným účelům opuštěné a odsvěcené historické chrámy, nově postavené sbory, opuštěné synagogy, kostely opuštěné po válce německou evangelickou církví nebo budovy, které sloužily původně jinému účelu a byly přebudovány na modlitebny. Při budování nových budov byla snaha o úspornost a účelnost – prostor má být jednoduchý, stylově čistý, akusticky dobrý a pokud možno levný. Postupně se ukázala důležitost víceúčelovosti sboru – nejen pro bohoslužby, ale i jako zázemí duchovnímu, radě starších a pro sociální práci.\n\n\"Církev Ježíše Krista Svatých posledních dní\" – hlavními částmi modlitebního domu jsou \"kaple\" a \"chrám\". V kapli se konají nedělní shromáždění a slouží i ke kulturnímu a sportovnímu vyžití. Nachází se v ní křtitelnice, třídy pro výuku evangelia členů, genealogická třída sloužící k vyhledávání předků a sportovní hřiště. Chrám není katedrálou s jednou velkou halou, ale skládá se z různých místností – obsahuje místnost pro obdarování členů, celestiální místnost symbolizující místo, kde přebývá Bůh, místnost s oltářem, kde probíhají svatby, dále kanceláře, šatny i jídelnu s kuchyňkou.\n\n\"Církev římskokatolická -\" jednotlivé konkrétní prostorové nároky a dispoziční vazby vyplývají z liturgických požadavků. V současné době jsou bohoslužebné prostory většinou doplňovány řadou doprovodných funkcí a přerůstají ve společenská a pastorační centra.\n\n\"Českobratrská církev evangelická\" – znakem budov pro náboženské účely je jednoduchost a prostota, což odpovídá evangelickému chápání zbožnosti, která podle evangelia nemá být okázalá. Vyplývá to i ze snahy reformace o církev očištěnou od všeho vnějšího (nádhery a pompy). Když bylo po době protireformační povoleno evangelické vyznání (helvetského nebo luterského zaměření), bylo výslovně nařízeno, že evangelická modlitebna (postavená za obcí) nesmí připomínat kostel, nesmí mít zvony, věž ani veřejný vchod, který musí být na opačné straně, než je vesnice. Místem shromažďování je chrám, modlitebna nebo sborová místnost, pokud možno doplněná o menší prostor ke vzdělávacím shromážděním. Evangelické stavby se – zvláště ve větší zástavbě – ztrácejí a často jdou těžko najít. Zvláštností je, že v několika případech je bohoslužebný prostor včleněn do činžovního domu. V kazatelských stanicích jsou modlitebny velmi prosté kostelíky nebo malé domky.\n\n\"Evangelická církev metodistická\" – budovy této církve nevykazují žádný jednotný ani \"církevní\" styl. Vlastní kostely v moderním stylu i řadové budovy připomínající obytné domy, stačí, když poskytují dostatek prostoru pro různé druhy sborové činnosti. Vnitřní zařízení a uspořádání je prosté, modlitebny nemají svátostný prostor ani oltáře, nebývají v nich (až na výjimky) obrazy svatých ani obrazy s biblickými výjevy. Obrazy nejsou, jako i v jiných evangelických kostelech, předmětem uctívání.\n\n\"Jednota bratrská\" – jsou pro ni typické tzv. \"sborové domy\", kde nad velkým bohoslužebným sálem v přízemí, nazývaném \"modlitebna\", bývá v horním patře byt duchovního. Charakteristické jsou bílé lavice a bílá barva vnitřního zařízení jako symbol pokory a čistoty. Společným symbolem je znak beránka, obkroužený palmovou ratolestí.\n\n\"Křesťanské sbory\" – vzhledem k tomu, že Křesťanské sbory nepraktikují při bohoslužbách žádné obřady, jsou objekty projekčně i stavebně jednoduché s charakterem domů bez dominantních rysů. Shromažďovací sály mají charakter společenské místnosti s hygienickým zázemím. Sbory nepoužívají oltáře ani jiné náboženské symboly, obrazy nebo sochy.\n\"Obec křesťanů v ČR\" – význačným rysem mnoha svatyní je specifický stavební sloh, opírající se o antroposofickou architekturu. Jejich společnými rysy je oslabení pravoúhlého schématu a jeho nahrazení soustavami lomených hran a ploch a hojné využívání organických tvarů. Tento charakteristický sloh se projevuje v zevní architektuře mnoha budov Obce křesťanů, na architektuře vnitřní vždy.\n\n\"Pravoslavná církev\" – chrámy bývají stavěné v byzantské stylu, orientovány k východu. Skládají se z oltáře, chrámové lodi a předsíně. Chrámovou loď a oltářní část dělí (a zakrývá) ikonostas. Hlavní vchod je bohatě zdobený a bývá nazývaný královský, protože před ním křesťanští králové snímali znaky svého důstojenství (korunu, žezlo, meč), aby se poklonili Králi Králů Ježíši Kristu. Tento vchod někdy bývá nízký a úzký, což je inspirované evangeliem \"(Mt 7,14 – do Božího království vcházíme totiž těsnou branou a po úzké cestě\"). Nejznámějším příkladem takového vchodu je asi 1 m nízký a uzounký vchod do baziliky Narození Páně v Betlémě. Velký význam je v pravoslavných chrámech kladen na světlo – hluboký symbolický význam má tvar oken i jejich počet a rozmístění. Chrám bývá zastřešen kupolemi a někdy je celý dřevěný.\n\"Slezská církev evangelická augsburského vyznání -\" kostel mívá obdélníkovou podlouhlou svatyni s galeriemi po stranách, někdy i vícepatrové. Oltář bývá na kratší straně obdélníku. Evangelické kostely nemívají postranní oltáře. Interier je stejný jako u ostatních evangelických kostelů: úzká vstupní hala, loď, kněžiště s vyvýšeným oltářem (tzv. \"béma\", tvořená několika schody, zdůrazňuje odstup mezi duchovním a věřícími). Na zadní stěně oltáře je obraz Ježíše Krista a kolem něj dřevěné sochy čtyř evangelistů. Na oltáři jsou svícny, kříž a kalich s patenou. Stěny kostela jsou hladké, bílé.\n\n\n\nNa americkém kontinentu najdeme řadu křesťanských sakrálních staveb z 20. století ve stylu \"organické architektury\".\n\n\n\n\n\n"}
{"id": "1194820", "url": "https://cs.wikipedia.org/wiki?curid=1194820", "title": "Augusta Bavorská", "text": "Augusta Bavorská\n\nAugusta Bavorská (Augusta Amalia Ludovika; 21. června 1788, Štrasburk – 13. května 1851, Mnichov) byla bavorská princezna a vévodkyně z Leuchtenbergu.\n\nNarodila se 21. června 1788 ve Štrasburku jako dcera prince Maxmiliána I. Josefa Bavorského a jeho manželky princezny Augusty Vilemíny Marie Hesensko-Darmstadtské.\n\nPůvodně měla být manželkou bádenského dědice Karla Ludvíka Fridricha ale zasnoubení bylo zrušeno na popud císaře Napoleona Bonaparteho. Dne 14. ledna 1806 se v Mnichově vdala za Evžena de Beauharnais, jediného syna Joséphine de Beauharnais a Alexandra de Beauharnais. Spolu měli sedm dětí:\n\n"}
{"id": "1194824", "url": "https://cs.wikipedia.org/wiki?curid=1194824", "title": "Zubrovka", "text": "Zubrovka\n\nZubrovka ( Żubrówka) je alkoholický nápoj pocházející z Polska. Jeho základem je vodka destilovaná z žita a aromatizovaná alkoholovým výluhem z byliny tomkovice vonné. Ta roste převážně v Bělověžském pralese a spásají ji zubři, odtud pochází název nápoje. Každá láhev má na etiketě vyobrazení zubra a obsahuje jedno stéblo tomkovice. Zubrovka má nazlátlou barvu a obsah alkoholu se pohybuje mezi 37,5 a 40 procenty.\n\nVýroba zubrovky započala podle legend již ve 13. století, její obliba mezi polskou šlechtou je spolehlivě doložena v 18. století. V roce 1926 byla založena firma Polmos, věnující se průmyslové výrobě zubrovky. V roce 1945 byla určena Curzonova linie jako hranice mezi Polskem a SSSR, zubrovku nadále vyráběl jak Polmos v polském Białystoku, tak sovětská firma Belalco v Brestu. Od roku 2013 je majitelem ochranné známky firma Russian Standard.\n\nZubrovka je oblíbená také mezi početnou polskou komunitou v USA. V roce 1978 americký Úřad pro alkohol, tabák, zbraně a výbušniny zakázal její dovoz kvůli obsahu zdraví škodlivého kumarinu, později se začala vyrábět americká náhražka zubrovky nazvaná Zu. Ve Švýcarsku se vyrábí obdobný produkt pod jménem Grasovka.\n\n\nZubrovka se zpravidla podává vychlazená a zajídá se masem, uzeninami nebo zvěřinou. Oblíbeným polským míchaným nápojem je \"szarlotka\", která se připravuje smícháním jablečného moštu se zubrovkou. \n\nO zubrovce se zmiňuje Venědikt Vasiljevič Jerofejev v knize \"Moskva-Petušky\" a William Somerset Maugham v knize \"Na ostří nože\".\n\n"}
{"id": "1194825", "url": "https://cs.wikipedia.org/wiki?curid=1194825", "title": "Seznam bahrajnských panovníků", "text": "Seznam bahrajnských panovníků\n\nToto je seznam bahrajnských panovníků od roku 1783, kdy šejch Ahmad ibn Muhammad \"Al-Fateh\" (\"Dobyvatel\") z rodu Al Chalífa vyhnal z Bahrajnu perské síly a vzal titul \"chakim\" («ten, kdo soudí mezi lidmi»). \n\n"}
{"id": "1194827", "url": "https://cs.wikipedia.org/wiki?curid=1194827", "title": "Ján Fajnor", "text": "Ján Fajnor\n\nJán Fajnor (14. ledna 1941 Brezová pod Bradlom – 22. února 2005 Bratislava) byl scenárista a režisér dokumentárních filmů.\n\nJán Fajnor působil zejména ve Slovenské televizi, kde začínal v roce 1961 ve vysílání pro děti a mládež s oblíbeným magazínem \"Lastovička\" (\"Vlaštovka\"). Klíčovou byla spolupráce s Elo Havettou na kulturním magazínu \"Ráčte vstúpiť\" (\"Račte vstoupit\"), který budoval dobové kinematografické povědomí, protože přinášel aktuality z dění ve filmu a profily tvůrců. V roce 1977 získala tato relace hlavní cenu na festivalu \"Prix Danube Bratislava\", ale několik měsíců po udělení ceny byla zakázána přímo na příkaz ředitele Československé televize.\n\nDoménou jeho televizní tvorby se staly především dokumentární portréty osobností slovenského kulturního života. Jeho tvůrčí metoda se výrazně odlišuje od autorů filmů pro kina. Fajnorovy snímky jsou postaveny na slově, monologu a na výrazné a mnohovrstevnaté osobnosti. Neomezoval se na 15 až 20minutové filmy, natáčel 50 až 60minutové snímky. Před kameru si zval zejména lidi něčím netypické, vyhraněné, s bohatým duchovním rozměrem. Fajnorovi se dařilo dát svým snímkům nadčasovou polohu, např. v televizním dokumentu \"Sen - jama vo mne\" (\"Sen - jáma ve mně\") o spisovateli Rudolfu Slobodovi. Ve filmu \"Život je len dívanie\" (\"Život je jen dívání\") se mu podařilo proniknout do tvůrčího zákulisí Vladimíra Kompánka, výrazného představitele slovenského sochařství a malířství druhé poloviny 20. století. Objektem jeho dokumentu \"Košatý strom plný pozorných očí\" z roku 1988 se stal český spisovatel Bohumil Hrabal.\n\nPočátkem osmdesátých letech 20. století realizoval cyklus \"Pokusy\", v němž se snažil o netradiční pohled na osobnosti slovenského kulturního života. Patří k nim například\n\"'Pokus o Vladimíra Mináča\" (1982) či \"Pokus o Blahoslava Hečku\" (1983). Během natáčení se kamera nepohnula z místa, zabírala zahradu a v pozadí dům. Navzdory výrazové askezi prostředí vytvořil Fajnor strhující portrét osobnosti, přičemž formální omezení vyzdvihlo fascinující komentář a myšlenky protagonisty. Dalším portrétem potvrzujícím sílu Fajnorovy poetiky je snímek \"Blízko je tak daleko\" (\"Blízko je tak ďaleko\") z roku 1986, v němž herečka Naďa Hejná vypráví na Národním hřbitově v Martině anekdoty a historky mnohých osobností slovenské kultury. Prostřednictvím vzpomínkách na jednotlivce se tak vrství výpověď o národě. Fajnor v tomto dokumentu volí lyrickou stylizaci, která podporovala atmosféru vzpomínek a hledání v paměti. K mimořádným dílům patří i \"Pokus o útek\" (\"Pokus o útěk\") z roku 1983 o slepeckém páru. Svou poetiku založenou na slově opustil v dokumentu \"Labyrint sveta\" (\"Labyrint světa\", 1983) o stejnojmenném představení brněnského Divadla na provázku. Ze zprávy o inscenaci realizované ve zpustlých průmyslových prostorách vytvořil pomocí obrazu poselství o samotě, agresivitě a snech. Posledním dokumentem, který Ján Fajnor natočil, je \"Allegro ma non mortale\" z roku 1999. Jeho dvorním kameramanem a nejbližším spolupracovníkem byl Richard Krivda.\n\n"}
{"id": "1194829", "url": "https://cs.wikipedia.org/wiki?curid=1194829", "title": "Velký prospekt Prahy z Petřína", "text": "Velký prospekt Prahy z Petřína\n\nVelký prospekt Prahy z Petřína je lept Václava Hollara sestávající ze tří listů (dohromady mají rozměry 28 × 113,5 cm), v katalogu Hollarových tisků uváděn pod číslem P880(a–c). Lept byl vydán v Antverpách roku 1649 a vložen byl do Topographia Bohemiae, Moraviae et Silesiae (16. díl Topographia Germaniae), která vyšla 1650. Vyšel nedlouho po dalším Hollarově velkém pohledu, v roce 1647 byl vydán jeho velký pohled na Londýn. Na středním listu nad legendou se nachází podpis, kde Hollar uvádí, že lept vznikl na základě kresby, kterou pořídil roku 1636. Roku 1636 se se svým novým mecenášem Thomasem Howardem nakrátko vrátil z německých zemí do Prahy a poté se vydal do Anglie. Předpokládá se, že se kresba dochovala a dnes je v držení Národní galerie v Praze.\n\nPohled je zachycen z vyvýšeného místa na Petříně (Hora sv. Vavřince) a Praha je zde zachycena od Hradčan po Vyšehrad, nalevo tvoří rámec ruina (s průhledem na Strahov), napravo potom Hladová zeď. Části Prahy (Hradčany, Malá Strana, Staré Město a Nové Město) jsou popsány a nad nimi jsou městské znaky (na středním listu je ještě říšský a český znak). Vedle toho jsou v orazu některá důležitá místa (budovy) popsána, dvacet míst označeno čísly a v legendě popsáno (popisy jsou česky, latinsky a německy).\n\nHollarův pohled lze srovnat s dvěma velkými pohledy 17. století. Sadelerovým prospektem, kde vlastní pohled kreslil Filip van den Bosche a roku 1606 vydal Aegidius Sadeler a prospektem Folperta van Ouden Allena z roku 1685.\n\nHollar k problému přistoupil realisticky, zatímco oba dva prospekty zmíněné vyšly z vedustické tradice a zachytily Prahu idealizovaně a hlavně z nadhledu (tedy z místa, kde nemohl umělec být). Právě Hollarovo zachycení pohledu ze skutečného místa si vyžádalo, posunutí pohledu na Petřín a zároveň se mu podařilo zachytit „reálný obraz města s jeho krajinným reliéfem i jedinečnou atmosférou“.\n\n\n"}
{"id": "1194830", "url": "https://cs.wikipedia.org/wiki?curid=1194830", "title": "Fajnor", "text": "Fajnor\n\nPříjmení Fajnor nebo Fajnorová může nést:\n\n"}
{"id": "1194845", "url": "https://cs.wikipedia.org/wiki?curid=1194845", "title": "Puerto Rico FC", "text": "Puerto Rico FC\n\nPuerto Rico FC je portorický fotbalový celek z Bayamónu, který od podzimní části sezony 2016 hraje North American Soccer League, druhou nejvyšší americkou fotbalovou soutěž. Jeho majitelem je americký basketbalista Carmelo Anthony, trenérem bývalý anglický fotbalista Adrian Whitbread.\n"}
{"id": "1194847", "url": "https://cs.wikipedia.org/wiki?curid=1194847", "title": "Krbice (zámek)", "text": "Krbice (zámek)\n\nKrbice jsou zcela zaniklý zámek, který stál v bývalé stejnojmenné vesnici v okrese Chomutov. Zanikl spolu s ní ve osmdesátých letech dvacátého století v důsledku postupující těžby hnědého uhlí v Lomu Nástup – Tušimice.\n\nPrvní písemná zmínka o vesnici pochází z roku 1344, kdy zde sídlil jeden z hasištejnských manů. Místo však bylo osídleno již ve druhé polovině dvanáctého století, jak dokládá nález dvou výhní, které stály asi šedesát metrů od tvrze. Ta vznikla jako sídlo drobné šlechty po polovině třináctého století. Později (snad po roce 1361) bylo manství převedeno ke hradu Perštejnu. V roce 1490 je jako majitel uváděn \"Bohuslav z Lobkovic,\" v roce 1518 tvořily Krbice část hasištejnského panství a roku 1564 patřily \"Janu Kermerovi z Krbic.\" Dalšími majiteli se stali páni z Veitmile. Když vesnici získal \"Bohuslav Felix mladší Hasištejnský z Lobkovic,\" nechal v ní postavit hospodářský dvůr s panským domem, který nahradil starou tvrz. V roce 1608 vesnici získal rytíř \"Linhart ze Štampachu\" a připojil ji ke svému ahníkovskému panství. Martinicové nechali v roce 1785 panský dům opravit a přistavěli hrázděné první patro.\n\nPředchůdcem zámku byla jednoduchá věžová tvrz obklopená příkopem, jehož jižní stranu tvořilo koryto Krbického potoka. Délka tvrziště měřila 16–18 metrů, ale šířka byla při archeologickém průzkumu pouze odhadnuta a předpokládá se, že půdorys se blížil čtverci. Hlavní stavbou byla kamenná věž se zahloubeným přízemím. Výška se odhaduje na dvě zděná a jedno hrázděné patro. Byla přístupná v prvním patře po zděném schodišti na jižní straně. V přízemí, které mělo vlastní vchod, se nacházela otopná pec. Podle archeologických stop však přestala být využívána již ve třináctém století. Tato tvrz ve čtrnáctém století vyhořela a obnovena byla až v patnáctém století. Při té příležitosti byla rozšířena a vybavena novou pecí při východní zdi. Pahorek s tvrzí obklopený příkopem byl ohrazen kamennou zdí, která prošla třemi stavebními fázemi. Nejstarší z nich byla široká 60–70 cm a postavená z kamenů spojovaných jílem.\n\nStarou tvrz roku 1576 pravděpodobně nahradil hospodářský dvůr s panským domem, který měl ve dvacátém století obdélný půdorys, jedno patro a sedlovou střechu. Přízemní chodby byly zaklenuté pruskými klenbami a místnosti v patře měly trámové stropy. Do dvora, ve kterém stála ještě sýpka, se vcházelo bránou s vraty a malou brankou pro pěší.\n"}
{"id": "1194854", "url": "https://cs.wikipedia.org/wiki?curid=1194854", "title": "Norbert Hofer", "text": "Norbert Hofer\n\nNorbert Hofer (* 2. března 1971 Vorau) je rakouský politik, člen Svobodné strany Rakouska (FPÖ), od září 2019 její předseda. Od října 2013 do prosince 2017 byl třetím ze tří předsedů rakouské Národní rady. V roce 2016 neúspěšně kandidoval na post rakouského spolkového prezidenta. Mezi lety 2017–2019 byl spolkovým ministrem pro dopravu, inovace a technologie ve vládě Sebastiana Kurze.\n\nNarodil se roku 1971 v rakouském Štýrsku, avšak vyrůstal v Pinkafeldu ve spolkové zemi Burgenland. Poté studoval v letech 1985–1990 na Spolkové vyšší technické škole v Eisenstadtu (\"Höhere Technische Bundeslehranstalt für Flugtechnik,\" HTBLA Eisenstadt), kterou absolvoval s vyznamenáním. Poté pracoval v letech 1991–1994 jako systémový inženýr v letecké společnosti Lauda Air Engineering.\n\nRoku 2003 měl při paraglidingu vážnou nehodu, při níž utrpěl ztrátu hybnosti a nyní chodí o holi. Je otcem čtyř dětí, z toho tři má z předchozího manželství.\n\nV dubnu 2016 nastoupil jako kandidát Svobodné strany Rakouska (\"Freiheitliche Partei Österreichs\", FPÖ) do voleb rakouského prezidenta. V prvním kole voleb získal 35 % hlasů, což byla nejvyšší podpora ze všech kandidátů. Ve druhém kole, konaném dne 23. května, skončil se ziskem 49,7 % hlasů o pouhých 31 tisíc hlasů na druhém místě za předběžným vítězem voleb, Alexanderem Van der Bellenem. 1. července 2016 však rakouský Ústavní soud výsledek druhého kola na návrh Svobodné strany kvůli vážným přestupkům proti pravidlům zrušil. Volba se dvěma stejnými kandidáty se měla opakovat 2. října 2016, nicméně k opakované volbě došlo až 4. prosince 2016. V té podlehl protikandidátovi, Alexanderu Van der Bellenovi se ziskem 48,3 % hlasů. Jako člen předsednictva rakouské Národní rady byl Hofer do ledna 2017, kdy se Bellen ujal funkce, jedním ze tří členů grémia, který tento úřad dočasně vykonával.\n\nHofer vyjádřil porozumění pro hnutí Pegida a motivaci jeho příznivců. Hnutí považuje za „obrannou reakci“. Islám podle něj „bude v příštích desetiletích hrát stále větší roli,“ avšak evropská kultura je podle jeho názoru „založena na křesťanských a židovských hodnotách“.\n\nO Benešových dekretech v září roku 2016 prohlásil, že představují bezpráví. Ostře vystupuje proti imigraci a islamizaci Evropy. Prohlásil, že „nechce, aby se Rakousko stalo muslimskou zemí“, nebo že „islám není součástí Rakouska“. Vyjadřuje také sympatie k Rusku a je pro zrušení evropských sankcí proti Rusku.\n\n"}
{"id": "1194856", "url": "https://cs.wikipedia.org/wiki?curid=1194856", "title": "Papa Wemba", "text": "Papa Wemba\n\nJules Shungu Wembadio Pene Kikumba, více známý jako Papa Wembach (14. červen 1949, Lubefu, Kasaï-Oriental, Belgické Kongo – 24. duben 2016, Abidžan, Pobřeží slonoviny), byl konžský zpěvák a hudebník, skladatel a herec, jeden z nejpopulárnějších zpěváků Afriky.\n\n"}
{"id": "1194860", "url": "https://cs.wikipedia.org/wiki?curid=1194860", "title": "Svitlana Jaromková", "text": "Svitlana Jaromková\n\nSvitlana Jaromková ( ) nebo ( ), (* 9. dubna 1989 v Jahotyni, Sovětský svaz) je ukrajinská zápasnice — judistka, sambistka a sumistka.\n\nVyrůstala ve složitých rodinných podmínkách. Otce nepoznala, matka jí umřela v 11 letech a žila u příbuzných. Ve 12 se začala věnovat judu/sambu v Jahotyni a později pokračovala v Bojarce. Žije ve Vyšneve, kde se připravuje pod vedením Viktora Mužčyny. Jako většina ukrajinských zápasnic i ona úspěšně kombinuje několik zápasnickým stylů současně. V letech 2012 až 2014 se soustředila na zápasy v sambo, kde v roce 2013 získala titul mistryně světa. Od roku 2014 startuje pravidelně na judistických soutěžích. V roce 2016 se kvalifikovala na olympijské hry v Riu jako adeptka na jednu z medailí. Nezvládla však zápas úvodního kola proti Nizozemce Tessie Savelkoulsové, která měla dostatek času se na její judo připravit. Nejprve s problémy ustála Savelkoulsové seoi-nage za yuko a za další minutu jí podlehla nasazenou submisí škrcením. \n\n\n\n"}
{"id": "1194865", "url": "https://cs.wikipedia.org/wiki?curid=1194865", "title": "Muzafer Sherif", "text": "Muzafer Sherif\n\nMuzafer Sherif (narozen jako Muzaffer Sherif Başoğlu, později si jméno upravil pouze na Muzafer Sherif; 29. července 1906, Izmir, Turecko – 16. října 1988, Fairbanks, Aljaška, USA) byl turecko-americký sociální psycholog. Pomohl vyvinout teorii sociálního konfliktu a teorii realistického konfliktu. Byl zakladatelem moderní sociální psychologie, vyvinul několik jedinečných technik pro pochopení společenských procesů, zejména společenské normy a sociálního konfliktu. Mnoho z jeho původních příspěvků k rozvoji sociální psychologie bylo absorbováno do základů této vědy natolik, že byla jeho role pozapomenuta. Je autorem více než 24 knih a 60 článků.\n\nVyrostl v poměrně bohaté rodině jako druhorozený z pěti dětí.\n\nBakalářský titul získal na Izmir American College v Turecku v roce 1926 a magisterský titul na univerzitě v Istanbulu v roce 1928. Poté odešel do Ameriky, aby zde získal magisterský titul na Harvardově univerzitě. Poté strávil nějaký čas v Berlíně, kde mj. navštěvoval přednášky Wolfganga Köhlera. Později se vrátil opět do Ameriky, kde se zapsal se na Kolumbijskou univerzitu a v roce 1935 získal titul Ph.D., pod vedením Gardnera Murphyho. V roce 1936 vydal svou první publikaci, která pojednává o psychologii společenských norem (Kinsman, 1975; Harvey, 1989).\n\nPo získání titulu Ph.D. začal učit na Ankarské univerzitě v Turecku, kde také přeložil některé důležité psychologické práce do turečtiny. Kvůli své otevřené opozici vůči nacistickému hnutí skončil v tureckém vězení. O čtyři měsíce později, na naléhání svých postgraduálních studentů v Americe, byl propuštěn. Vrátil se poté zpět do Ameriky, v roce 1944.\n\nV průběhu své kariéry působil v různých pozicích na různých vysokých školách a organizacích: odborný asistent psychologie, profesor psychologie, profesor sociologie, výzkumný profesor psychologie, ředitel institutu skupinových vztahů, konzultační profesor v oddělení psychiatrie a emeritní profesor. Zaměřil se na studium skupinových procesů. Byl členem mnoha organizací: Americké psychologické asociace, Americké sociologické asociace, Společnosti pro psychologické studie sociálních problémů, Americké asociace univerzitních profesorů a Sigma Xi. Během své kariéry obdržel několik ocenění, včetně Rockefeller Fellow (1935–1936), Kurt Lewin Memorial Award od Společnosti pro psychologické studie sociálních problémů a Guggenheim Foundation Fellowship v roce 1967. Ačkoli byl uznáván především jako psycholog, jako první získal cenu Cooley-Mead od Americké sociologické asociace. \n\nV roce 1945 se oženil s Carolyn Woodovou, se kterou měli tři dcery Ann, Sue a Joan. Spoustu svých výzkumů prováděl právě společně se svou ženou Carolyn. Spolupracovali jak na odborných publikacích, tak na učebnicích. Ve stáří žil se svojí dcerou Sue, která později dosvědčila, že její otec dostal infarkt ve chvíli, kdy měl dobrou náladu.\n\nTématem jeho disertační práce byl sociální vliv na vnímání. Jeho experimentální studie ukázala, jak byly lidmi vytvořeny normy duševních hodnot. Známý je jeho pokus v temné místnosti, kde je na zeď promítána malá tečka světla. Ač výzkumník s tečkou nepohybuje, pozorovatel po chvilce začne mít dojem, že se tečka pohybuje. To vyplývá z absolutního nedostatku „referenčního rámce“ pro pohyb. Stejný efekt byl zaznamenán, když v temné místnosti tečku pozorovala skupina lidí. O tomto zážitku spolu lidé diskutovali a závěry o pohybu přehodnotili. Když Sherif pozval o týden později jednotlivce k opakování pokusu, účastníci své odhady zjevně upravili podle závěrů svých skupin. Sherif z toho odvodil, že řada jevů, které lidé vnímají, jsou produktem jejich mysli a zároveň do tohoto vnímání silně intervenuje sociální svět.\n\nVelmi známý je též Sherifův „Experiment Robbers Cave“, během nějž vzal Sherif chlapce z několika středostavovských rodin z Connecticutu (přesněji 22 jedenáctiletých chlapců s průměrně dobrými školními výsledky a nadprůměrnou inteligencí) na letní tábor do národního parku Robbers Cave (\"Robbers Cave State Park\"). Předtím byli chlapci pečlivě vyšetřeni, zda jsou psychicky normální. V táboře pak vytvořil z chlapců skupiny, které mezi sebou vstupovaly do konfliktu. Studie měla tři fáze: (1) tvorbu skupiny, s níž se členové skupiny identifikovali, (2) konflikt skupin, ve kterém vytvořené skupiny přišly do styku a navzájem si konkurovaly ve hrách, (3) řešení konfliktů, kde Sherif a jeho kolegové zkoušeli různé způsoby, jak snížit nepřátelství a násilí mezi skupinami. Experimenty ukázaly, že společné cíle (cíle tak velké, že vyžadují spolupráci skupin) snižují konflikt mezi skupinami podstatně efektivněji než jiné strategie (například komunikace, kontakt). Chlapci se před táborem navzájem neznali. Až tam je výzkumníci rozdělili do dvou různých skupin a přidělili jim chatky daleko od sebe. Během první fáze skupiny nevěděly o existenci druhé skupiny. Chlapci se identifikovali se svou skupinou v průběhu prvního týdne tábora tím, že dělali různé činnosti společně: turistika, plavání atd. Kluci si sami vybrali jména svých skupin: Orli a Chřestýši. V druhém týdnu výzkumníci skupiny zkontaktovali a uspořádali mezi nimi sérii soutěží. Výhrami byli trofeje, medaile či nože. V průběhy her se mezi skupinami rozvinuly konflikty. Nejdříve pouze verbální, například vysmívání. Později se konflikty vyhrocovaly, například Orlové spálili Chřestýšům vlajku. Další den Chřestýši převrátili Orlům postele a okradli je o osobní věci. Mezi skupinami tak rychle narostla agrese, že je výzkumníci od sebe raději oddělili. Během následujících dvou dnů s chlapci vedli rozhovory, v nichž chlapci měli tendenci charakterizovat svou skupinu velmi pozitivně a druhou skupinu velmi negativně. Sherif se poté pokusil snížit konflikty mezi oběma skupinami. Zvýšení kontaktu mezi skupinami situaci pouze zhoršilo. Teprve, když byly skupiny přinuceny pracovat na dosažení společných cílů, uvolnilo se napětí mezi skupinami. Tento experiment se stal základním stavebním kamenem Sherifovy teorie realistického konfliktu. Podle ní vznikají negativní předsudky a stereotypy na základě reálných vzájemně si odporujících zájmů a v důsledku faktické soutěže mezi skupinami ve společnosti. \n\nTeorie realistického konfliktu: Sherif zastával názor, že vědy jsou odvozené z raných děl, jako Einstein a Infeld je The Evolution of Physics publikované v roce 1942. Ačkoli ho ovlivnilo pravděpodobnostní myšlení, tak málokdy našel příležitost uplatňovat statistické testy svých údajů, protože data tendencí byly ohromně přesvědčivé i bez statistického vyhodnocení (Köslin, Parapety [ed], 1979).\n\nVýzkum Sherif vybudoval pro porozumění o povaze skupiny a jejích členů. Jedna slavná teorie, vyvinutá Sherifem v roce 1961, se stala známá jako realistická teorie konfliktů, která tvoří vnitřní konflikt skupiny, negativní předsudky a stereotypy v důsledku skutečné hospodářské soutěže mezi skupinami o požadovaných prostředcích. Sherif potvrdil svou teorii ve svém nejslavnějším experimentu, „lupič jeskyně“ (Cialdini, Kenrick, Neuberg, 1999).\n\nV experimentu s 22 jedenáctiletými chlapci, který se uskutečnil ve zvláštním vzdáleném letním táboře v Oklahomě, tzv. \"Robbers Cave State Park\", Sherif svou teorii realistického konfliktu potvrdil. \n\n\n"}
{"id": "1194878", "url": "https://cs.wikipedia.org/wiki?curid=1194878", "title": "Slovanský výbor České republiky", "text": "Slovanský výbor České republiky\n\nSlovanský výbor České republiky (SV ČR) je vlastenecké občanské sdružení, jehož posláním je rozvíjení spolupráce slovanských národů a slovanské vzájemnosti v různých oblastech veřejného života v České republice. Svoji tradici odvozuje od Slovanského sjezdu v roce 1848 v Praze.\n\nSlovanský výbor je členem mezinárodního Slovanského výboru a vydává vlastní měsíčník Slovanská vzájemnost. Obhajuje českou národní státnost a státní suverenitu. Nesouhlasí s rozbitím Československa či členstvím České republiky v NATO a Evropské unii.\n\n"}
{"id": "1194881", "url": "https://cs.wikipedia.org/wiki?curid=1194881", "title": "Juraj Bindzár", "text": "Juraj Bindzár\n\nJuraj Bindzár (24. února 1943, Pezinok – 24. června 2019) byl slovenský divadelní, televizní a filmový režisér a scenárista, autor rozhlasových a divadelních her, publicista, písničkář a básník.\n\nJuraj Bindzár vystudoval estetiku a divadelní vědu na Filozofické fakultě Univerzity Karlovy v Praze a divadelní režii na VŠMU v Bratislavě (1972). Pracoval jako režisér dabingu (1975–1989), napsal dialogy a režíroval asi dvě stě slovenských verzí světových filmů. Inicioval a zakládal studio „LUDUS“, pro které napsal a režíroval nosné tituly – \"Modrý vták\", \"Robinson\", \"Krava\", \"Skaza akadémiu\", \"Turandot\" a další.\n\nByl dvě sezóny dramaturgem poetického souboru Nové scény a režisérem Československé televize v Bratislavě i poradcem náměstka pro program. V roce 1967 natočil animovaný film \"Oko\". Následující animovaný film \"Aplauz\" byl z politických důvodů zastaven již při realizaci. Ve filmovém studiu Bratislava Koliba natočil hraný film \"Okresné blues\" (\"Okresní blues\") podle vlastního scénáře a s autorskými písněmi. Byl zakladatelem firmy „SEZAM FILM/VIDEO“, kde natočil autorský videoexperiment \"Madeline-sestričky smrť\", podle E. A. Poea. Je i spoluautorem autobiografického televizního filmu \"Oči plné sněhu\". Vedl letní divadelní tábory a divadelní zájmový kroužek pro mládež. Vydal knihy \"Krajina nespavosti\" (2001), \"Zabi ma nežne\" a \"Šibenica pre malého muža\" (2002). V současnosti píše zejména povídky a novely s kriminální tematikou: \"Prázdny hrob\" (2003), \"Tanec s mŕtvou slúžkou\" (2004). V roce 2011 mu vyšla malá knížka veršů \"Dvojhlavé srdce\" a „plebejský“ román \"Bez dúhy\", který byl mezi finalisty \"Anasoft Litera 2012\".\n\nJuraj Bindzár je držitelem „Ceny města Pezinok“ za uměleckou tvorbu, čtyřikrát (1998, 2000, 2003, 2005) mu byla udělena „Cenu Slovenských pohľadov“ za kulturní publicistiku. Ve „Slovenských pohľadech“ má svou pravidelnou publicisticko-kritickou rubriku „Rozhledňa“. Pro rozhlas napsal několik her a rozhlasových adaptací: \"Vianočné divadlo H. Ch. Andersena\", \"Haydnova hlava\", \"Nanebovstúpenie grófky Báthory\", \"Urban Grandiér – záletný kňaz\", \"Hry so smrťou\", \"Horiaci chlapec\"; \"Natali, Natali!\"; \"Liselotte, komtesa opica\"; \"Rytier Etien\"; \"Piata sirota\"; \"Vianočná ryba princeznej Johany\"; \"Spasiba Wolfi\"; \"Pochovávanie vrabca\"; \"Hodina psa\" a další.\n\nPro firmu „Elán-Mebara“ natočil v roce 1992 čtyři audiopohádky s původními písničkami (\"Ako Winetou Jánošíka ratoval\", \"Tri strigy\", \"Robinson\", \"Modrý vták\").\n\nJako písničkář byl aktivní přibližně od poloviny šedesátých let 20. století, kdy začal skládat vlastní písně a otextovávat písně z repertoáru zahraničních folkových písničkářů, zejména Boba Dylana. Texty psal a písně zpíval převážně v „Pezinském dialektu“ (např. \"Balada presmutná o strašlive smrci strojvodcu Zbudzilu velkého štramáka\" je americká lidová \"Casey Jones\"; \"V ulici pusté\" je \"The Times They Are a-Changin'\" Boba Dylana apod.)\n\nJuraj Bindzár je laureátem festivalu \"Martinské folkfórum 1986\", český časopis \"Melodie\" ho v roce 1988 označil za jeden z objevů roku. Koncertně hrával zejména v osmdesátých letech, kdy v rámci různých svých filmových a televizních projektů spolupracoval i s písničkářským sdružením \"Slnovrat\". \n\n\n\n\n\n\n"}
{"id": "1194883", "url": "https://cs.wikipedia.org/wiki?curid=1194883", "title": "André (rozcestník)", "text": "André (rozcestník)\n\nAndré (francouzsky Ondřej) může znamenat:\n\n\n\n\n"}
{"id": "1194884", "url": "https://cs.wikipedia.org/wiki?curid=1194884", "title": "Malá Lehota", "text": "Malá Lehota\n\nMalá Lehota je obec na Slovensku v okresu Žarnovica.\n\nV obci se nachází římskokatolický kostel Narození Panny Marie z roku 1820 a kaple Neposkvrněného Početí Panny Marie z roku 1958. Dále se zde nechází obecní úřad, základní a mateřská škola, zdravotní středisko, tři obchody COOP jednota, hřbitov, fotbalové hřiště. \n"}
{"id": "1194885", "url": "https://cs.wikipedia.org/wiki?curid=1194885", "title": "Andrew Salter", "text": "Andrew Salter\n\nAndrew Salter (9. května 1914 – 6. října 1996) byl psycholog, který pomohl vyvinout teoretické základy a klinické aplikace behaviorální terapie desetiletí před tím, než se stala populární. Zemřel ve svém domě na Manhattanu ve věku 82 let, příčinou jeho smrti byla rakovina.\n\nSalter byl absolventem newyorské univerzity v roce 1937 s bakalářským stupněm z psychologie. Pouze s titulem bakaláře a nezávislou praxí v psychologii chtěl dosáhnout významné zakládají role v behaviorální terapii. Salter, uznáván jako zakladatel behaviorální terapie, byl jedním z prvních, jehož poznatky z experimentální psychologie, např. jako podmíněné reflexy, se začaly uplatňovat jeho principy na řešení problémů lidí. Odmítl psychoanalýzu pro zkoumání kořenů neuróz. V roce 1940 argumentoval, že psycholog by mohl mnohem rychleji pomáhat lidem, kteří byli příliš nervózní, plaší nebo v depresi tím, že je učí, aby změnili své chování.\n\nV roce 1944 vydal svou první knihu \"Co je hypnóza?\". Používal klinické zkušenosti v heuristické metodě a pokračoval vydávání dalších dvou knih, které tvoří základ behaviorální terapie. \"Podmíněná reflexní terapie\" (1949), ve které použil mnoho principů při pozorování těch, kteří pozorovali krysy, které běhaly po bludišti a používal je na rozvíjení krátkodobé terapie na neurózy. \"Případ proti psychoanalýze\" (1952) přestavuje čestné místo pro ty, kteří posílili historii v klinické psychologii, psychiatrii a zejména behaviorální terapii. V době, kdy tyto práce byly publikovány, nebyly v módě a byly vyloženě riskantní k vytváření posudku z psychoanalýzy, stejně jako návrhy, že klinická intervence by mohla být založena na experimentálních datech.\n\nHypnóza zachytila zájem Saltera na vysoké škole, a hledal způsoby, jak ji využít v klinické praxi. Vyvinul techniku pro sebehypnózu, ale zpočátku bylo těžké publikovat svou práci, protože neměl potřebné akademické pověření. Psycholog na Yaleove univerzitě, Dr. Clark Leonard Hull, mu v roce 1941 pomohl publikovat článek v časopise \"Časopis o obecné psychologii\". Dostal se do povědomí lidí, když časopis \"Život\" propagoval své představy o krátkodobé psychoterapii. Terapie Saltera vyzývají pacienty vyjádřit své emoce, používat vizuální představivost a redukovat úzkost. Je také důležité předejít jejich obavám a postupně si zvykat a pohybovat se mezi věcmi, z kterých měli strach.\n\nSalter stabilizuje reflexní terapii, která byla jednou z originálních behaviorálních terapií a zatímco jeho styl psaní je kontroverzní, jeho tvrzení, že emocionální inhibice je základní příčinou neštěstí je ta, která rezonuje s mnoha. Pokud se rezonuje s vámi jeho léčebný přístup, má širokou škálu cvičení ke zvýšení emocionální podrážděnosti a výrazu.\n\n„Cítíme co děláme a děláme co cítíme. Budeme působit nejen z intelektuálních důvodů, ale z klimatu našich emocionálních návyků. Ale často jsme řízený našimi zvyky a tam, kde je podmíněný reflex, není vždy dostatek prostoru pro svobodnou vůli.“\n\n„Inhibiční trpění z emoční zácpy. Skrývají své skutečné emoce, nebo jim nedůvěřují, ospravedlňují jejich chování s logikou že se cítí nespokojení, nenacházejí žádnou touhu nebo radost a hledání vztahů s jinými lidmi není tak pohodlné.“\n\n\n\n\nAndrew Salter měl dobré srdce pro své pacienty. Byl milující a starostlivý ke každému bez ohledu na třídu, stav a osobnost. Salter věřil v uvolnění osobních „zábran“ tím, že cvičí techniky, které vedou k tomu, co nazval „excitace“, což má za následek „odtlumení“, stav, který popsal jako příbuzný mírné opilosti. Andrew Salter byl považován mnohými za „otce behaviorální terapie“. Takto bylo jeho jméno považováno kvůli pozornosti, kterou věnuje v citované práci vykonané v Pavlově ruské laboratoři již více než čtvrt století. Vzhledem k tomu, že byl určitě jedním z prvních psychoterapeutů, kteří zobecnili učení teorie do klinické praxe. Salter, stejně jako další behavioristi toho času, také své pacienty učil procvičovat Edmund Jacobsonovu techniku – progresivní relaxaci.\n\nSalter je často považován za jednoho ze zakladatelů konceptu asertivity. Tento termín nepoužíval sám, názorně popsal mnoho případových studií ve své knize \"Podmíněná reflexní terapie\" (1949), ve které použil starověké asertivní techniky. Tato technika byla nazvána „Excitační cvičení“, které se stalo základem následné behaviorální terapie pro asertivitu.\n\nTi z nás, kteří znali Saltera osobně ocenili jeho brilantnost, jeho humor, jeho slušnost a ohleduplnost k druhým, jeho provázanost, jeho zájem o intuitivní pochopení lidské povahy, jeho chuť do života, jeho lásku k umění a literatuře a jeho oddanost rodině a přátelům, jeho působení na lidi, zejména na jeho pacientů. Salter odvážné a úspěšně vyzýval k založení formální vizi a soubor technik, které se staly velmi široce akceptovány a jsou často formálně. To platí zejména, když současní spisovatelé v psychoterapii poukazují na školení a expresivitu školení, dostat se do kontaktu s někoho pocity, a podobné fráze, které mají co dočinění s expresí kladné i záporné emoce za okolností, které splňují někoho potřeby, aniž by porušily práva a cítění druhých.\n\n"}
{"id": "1194886", "url": "https://cs.wikipedia.org/wiki?curid=1194886", "title": "Štefan Moravčík", "text": "Štefan Moravčík\n\nŠtefan Moravčík (pseudonymy MOR, RAV, Roman Štefančík a jiné; * 22. prosince 1943, Jakubov) je slovenský básník, prozaik, esejista a překladadatel, autor literatury pro děti a mládež.\n\nNarodil se v rodině rolníka, vzdělání získal na gymnáziu v Malackách a Bratislavě, kde studoval na Filozofické fakultě Univerzity Komenského obor filozofie-dějepis. Pracoval jako tiskový redaktor ve vydavatelství Tatran, v letech 1972-1976 pracoval v Univerzitní knihovně v Bratislavě, ve Svazu slovenských výtvarných umělců. V období nejtvrdší normalizace měl zakázáno publikovat. Od roku 1981 byl redaktorem ve vydavatelství \"Slovenský spisovatel\" a od roku 1994 je šéfredaktorem časopisu \"Slovenské pohľady\".\n\nPrvní díla publikoval ve studentských časopisech \"Echo\" a \"Reflex\", v literárním časopise \"Mladá tvorba\" a v časopise \"Slovenské pohľady\", účastnil se literárních polemik a nakonec v roce 1969 debutoval i knižně sbírkou básní \"Slávnosti baránkov\" (\"Slavnosti beránků\"). Jeho tvorba se vyznačuje zejména hravostí a experimentováním s jazykem. Ve svých básních se věnuje rozmanitým tématům, od erotiky přes přírodu až po společnost. Kromě básnických sbírek píše také prozaická i básnická díla pro děti a mládež.\n\n\n\n\n\n\n\n\n\n\n"}
{"id": "1194889", "url": "https://cs.wikipedia.org/wiki?curid=1194889", "title": "Zaježová", "text": "Zaježová\n\nZaježová je část obce Pliešovce. V minulosti byla součástí tzv. Pliešovských lazů. Od konce padesátých let 20. století do roku 1991 tvořila samostatnou obec. Následně se opět stala součásti obce Pliešovce, přičemž tvoří samostatné katastrální území. Žije zde cca 200 obyvatel, většinou důchodců, i když v posledních letech se sem stěhují i ​​mladé rodiny z měst.\n\nMístní názvy lazů, tedy menších skupin domů, jsou: Bukovina, Polomy, Kořínky, Podrimáň, Římané, Blýskavica, Podsekier, Sekier, Dolinky, Dubina, Podlysec.\n\nPramení zde řeka Krupinica a potok Rimánská strouha. Nachází se zde také nejvyšší bod pohoří Javorie.\n\nPůsobí zde občanské sdružení \"Pospolitost pro harmonický život\", které se mimo jiné zaměřuje také na rozvoj zaježovských a okolních lazů.\n"}
{"id": "1194891", "url": "https://cs.wikipedia.org/wiki?curid=1194891", "title": "Josef Lišanski", "text": "Josef Lišanski\n\nJosef Lišanski (: , ‎1890, Kyjev – 16. prosince 1917, Damašek) byl židovský špion a člen špionážní sítě Nili, založené v roce 1915 v Palestině za účelem podpory Spojeného království v boji proti Osmanské říši během první světové války. Neúspěšně se ucházel o členství v židovské obranné skupině ha-Šomer, načež založil vlastní skupinu ha-Magen, která střežila židovské vesnice v severní části Negevu před arabskými útoky. Patřil mezi vedení špionážní skupiny Nili, kvůli čemuž byl hledaný tureckými úřady. Když hledal útočiště v řadách ha-Šomer, členové skupiny jej zradili, když se jej pokusili zabít. Tento pokus přežil a následně se skrýval u přátel, než byl zajat Beduíny a předán tureckým úřadům, které jej den před britským dobytím Jeruzaléma popravily v Damašku.\n\n"}
{"id": "1194892", "url": "https://cs.wikipedia.org/wiki?curid=1194892", "title": "Plaga (hudební skupina)", "text": "Plaga (hudební skupina)\n\nPlaga (česky \"mor\") je polská black metalová kapela založená v roce 2008 ve městě Olsztyn. Mezi témata kapely patří satanismus, apokalypsa, misantropie.\n\nPrvní demo \"Trąby zagłady/Triumfalny taniec...\" (česky Trumpety zkázy/Triumfální tanec...) vyšlo v roce 2009, první studiové album s názvem \"Magia gwiezdnej entropii\" (česky Magie hvězdné entropie) v roce 2013.\n\n\n\n\n\n"}
{"id": "1194895", "url": "https://cs.wikipedia.org/wiki?curid=1194895", "title": "Ferčekovce", "text": "Ferčekovce\n\nFerčekovce jsou částí města Spišská Nová Ves, která se nachází asi 2 kilometry jižně od jeho centra. Počet obyvatel Ferčekovic je přibližně 2000. \n\nObytnou zónu tvoří rodinné domy, lokály a čtyři malé obytné domy. Tato městská část patří mezi velmi tiché a klidné části města. Přes Ferčekovce protéká potok Holubnica (Dubnica), který sem přivádí vody z Novoveská Huty. V městské části funguje prodejna s potravinami, pohostinství pod lyžařským vlekem a nachází se zde i nově postavený kostel. Dopravu do této městské části zajišťuje linka městské hromadné dopravy číslo 13 a linka číslo 3. Cesta do centra města trvá pěšky 20–30 minut. Ve Ferčekovcích se také nachází zajímavá přírodní památka, asi 200 roční lípa, která patří mezi chráněné přírodní dědictví. Ubytovat se zde je možné ve více penzionech. Ve Ferčekovcích kdysi fungoval sezónní lyžařský vlek s umělým zasněžováním, a také mateřská škola, jejíž objekt však byl odprodán soukromému majiteli a přestavěn na byty.\n"}
{"id": "1194896", "url": "https://cs.wikipedia.org/wiki?curid=1194896", "title": "Křižácká trilogie", "text": "Křižácká trilogie\n\nKřižácká trilogie jsou tři historické romány švédského spisovatele Jana Guilloua sledující osudy fiktivní postavy Arna Magnussona od jeho narození až do smrti. Děj se odehrává převážně ve druhé polovině 12. století (s přesahem do století následujícího). Celé trilogie se prodalo více než 2 milióny výtisků a byla přeložena do více než 10 jazyků (angličtina, bulharština, čeština, dánština, nizozemština, estonština, finština, italština, katalánština, němčina, norština, polština, portugalština, španělština).\n\n\nVšechny tři díly \"Křižácké trilogie\" byly zpracovány ve filmech \"Arn – Templář\" (\"Arn - Tempelriddaren\", 2007) a \"Arn – Království na konci cesty\" (\"Arn - Riket vid vägens slut\", 2008). Hlavní roli Arna Magnussona ztvárnil v obou filmech švédský herec Joakim Nätterqvist.\n"}
{"id": "1194898", "url": "https://cs.wikipedia.org/wiki?curid=1194898", "title": "Mycroft Holmes", "text": "Mycroft Holmes\n\nMycroft Holmes je fiktivní postava z povídek a románů Sira Arthura Conana Doyla. Je to o sedm let starší bratr detektiva Sherlocka Holmese. Jeho dedukční schopnosti jsou prý mnohem větší, než Sherlockovy, ale je omezen svými fyzickými schopnostmi a navíc velmi nerad pracuje v terénu.\n\nAčkoli svou inteligencí i schopností dedukce přesahuje svého známějšího bratra Sherlocka, není schopen se živit jako detektiv, protože není ochoten k fyzické práci, která je často nutná k dokončení případu. V povídce Řecký tlumočník o něm Sherlock říká:“On ale nemá ani ctižádost, ani energii. Nehodlá se namáhat, aby si svá řešení ověřil, a je mu milejší, když se o něm lidé domnívají, že se mýlí, než by se obtěžoval dokazovat, že má pravdu. Mnohokrát jsem se na něho obrátil s nějakým problémem a dostalo se mi od něho vysvětlení, které se později ukázalo jako správné. Přesto však byl naprosto neschopen vyřešit některé praktické detaily, jimž se člověk nevyhne, než může být případ předložen soudci nebo porotě.“Sherlock nejdřív říká, že Mycroft pracuje jako auditor na nějakém ministerstvu (v českém znění – překlad Jana Zábrany – je anglický výraz pro účetní audit nesprávně přeložen jako revize knih), ale později odhaluje, že jeho pozice je mnohem důležitější. Sherlock říká: “On je britská vláda, nejnepostradatelnější člověk v zemi.” Pravděpodobně slouží jako lidský počítač, jak je nastíněno v povídce Bruce-Partingtonovy dokumenty:“ Jeho mozek pracuje mimořádně přesně a systematicky a dokáže uchovat větší počet faktických informací než kdokoli na světě. Stejné vynikající schopnosti, které já věnuji odhalování zločinu, věnuje on své práci. K jeho rukám se sbíhají výsledky ze všech oddělení a on je taková ústřední centrála, informační banka, která udržuje rovnováhu. Všichni ostatní pracovníci jsou specialisté v určitých oborech, zatímco jeho oborem je vševědoucnost. Předpokládejme, že se některý ministr potřebuje informovat o záležitosti, která se týká námořnictví, Indie, Kanady a zlatého krytí měny: mohl by dostat z jednotlivých oddělení informaci o každém z těchto problémů, ale pouze u Mycrofta se všechny soustředí a jen on může spatra říci, jak každý faktor ovlivní ty ostatní. Začalo to tím, že ho používali pro zjednodušení agendy; nyní se prosadil tak, že by se bez něho neobešli. Jeho velkolepý mozek má všechno dokonale utříděné a v několika vteřinách je příslušná informace k dispozici. Již častokráte ovlivnilo jeho dobrozdání rozhodujícím způsobem britskou politiku. On tím žije. Na nic jiného nemyslí, ledaže se dá vyrušit mou návštěvou a na procvičení svých rozumových schopností mi vypomůže radou při řešení některého z mých problémečků.”Mycroft se objevil ve čtyřech povídkách o Sherlocku Holmesovi: Řecký tlumočník, Poslední případ, Prázdný dům a Bruce-Partingtonovy dokumenty.\n\nPodobá se Sherlockovi, ale v Řeckém tlumočníkovi ho popisují jako mnohem vyššího a statnějšího muže, V Bruce-Partingtonových dokumentech je popsán takto:\nMycroft tráví většinu času v Diogenově klubu, jehož je spoluzakladatel.\n\nSvou podobu má i v známém seriálů od BBC, v Sherlockovi, kde ho ztvárnil spoluautor seriálu, Mark Gatiss.\n\nVe filmu Soukromý Život Sherlocka Holmese z roku 1970 ho ztvárnil Sir Christopher Lee.\n"}
{"id": "1194899", "url": "https://cs.wikipedia.org/wiki?curid=1194899", "title": "Karen Duve", "text": "Karen Duve\n\nKaren Duve (* 16. listopadu 1961 Hamburk) je německá spisovatelka.\n\nKaren Duve se narodila v Hamburku jako prostřední ze tří dětí, vyrostla v části Lemsahl-Mellingstedt. V roce 1981 složila maturitu a na přání svých rodičů začala se studiem daňové inspektorky. Po jedné neúspěšné zkoušce studium roku 1983 přerušila a školu nedokončila. Pracovala jako pomocná síla v různých odvětvích, např. dělala třináct let řidičku taxi v Hamburku, což ji inspirovalo k napsání stejnojmenného románu. Nebo prováděla korektury textů pro časopis. Od roku 1996 je spisovatelkou. Od roku 2009 bydlí v Braniborsku (spolková země) ve městě Märkische Schweiz.\n\nPrvní povídku s názvem \"Im tiefen Schnee ein stilles Heim\" uveřejnila v roce 1995, stala se poté součástí povídkového souboru \"Keine Ahnung\". V roce 1997 ve spolupráci s Judith Zaugg vydala komiks s názvem \"Bruno Orso fliegt ins Weltall\". Ve stejném roce ve spolupráci s Thies Völkerem vznikla kniha \"Lexikon berühmter Tiere\", o dva roky později \"Lexikon berühmter Pflanzen.Vom Adamsapfel zu den Peanuts.\" Mezi další knihy pro děti patří vyprávění o medvídku Thomasi Müllerovi: \"Weihnachten mit Thomas Müller\" z roku 2003 a pokračování z roku 2006 \"Thomas Müller und der Zirkusbär\". Obě knihy jsou ilustrované Petrou Kolitschovou.\n\nV roce 1997 vydala Karen Duve svůj první román s názvem \"Regenroman\". Znamenal pro ni přelom v kariéře a stal se jedním z bestsellerů. Tento román byl adaptován do divadelní podoby a pod názvem \"Regenfälle\" se hrál v LOT-Theater v Braunschweigu a v Berlíně v Theaterdiscounter.\n\nSvůj druhý román \"Dies ist kein Liebeslied\" vydala Duve v roce 2002. Dalším románem z roku 2005 je \"Die entführte Prinzessin.\"\n\nV roce 2008 vydala román \"Taxi\", ve kterém zpracovala své pracovní zkušenosti.\n\nV knize \"Grrrimm\" z roku 2012 zpracovává Duve pět známých pohádek, které jsou převyprávěny netradičním způsobem.\n\nV knize \"Anständig essen.Ein Selbstversuch\" se Duve zabývá dalšími možnostmi stravování a ochranou zvířat. Popisuje zkušenosti s formami stravování jako vegetariánství, veganství, frutariánství.\n\nZatím poslední vydaná kniha se jmenuje \"Macht\". Duve vní popisuje jednání sociopata, který zamyká svou ženu ve sklepě. Kniha je napsána ich-formou.\n\n\n\n"}
{"id": "1194900", "url": "https://cs.wikipedia.org/wiki?curid=1194900", "title": "Skyr", "text": "Skyr\n\nSkyr je tradiční islandský mléčný výrobek podobný jogurtu. Skyr obsahuje v průměru 12 % proteinů, 3 % sacharidů, 0,5 % tuku a velké množství vápníku. Jeho konzistence se blíží jogurtu řeckého typu, avšak s méně výraznou, jemnější chutí. Skyr je součástí islandské kuchyně více než 1000 let.\n\nSkyr se na Island dostal z Norska více než před 1100 lety. Kulinářská historička Hallgerður Gísladóttir uvádí, že zatímco ze skandinávské kuchyně poté prakticky vymizel, na Islandu se skyr stal běžnou součástí jídelníčku. Zmínky o skyru jsou uvedeny v řadě historických islandských eposů, např. Sága o Egilovi nebo Sága o Grettim. Není zcela jasné, zda se tehdejší skyr lišil od dnešní receptury, neboť takto podrobné popisy nejsou k dispozici.\n\nTradičně je skyr vyráběn ze syrového mléka, současný skyr se vyrábí z pasterovaného odstředěného kravského mléka. Výsledný produkt má lehce nakyslou příchuť, současní výrobci produkují varianty skyru např. s příchutí vanilky, lesních plodů, jahod atd., podobně jako u jogurtu.\n\nSkyr je oblíbený na Islandu a ve Skandinávii, k dispozici je také v některých oblastech Velké Británie, v Irsku, Německu, Švýcarsku, Litvě, Lotyšsku. Od roku 2007 se vyrábí v Dánsku, od roku 2015 v Kanadě a v USA. Na český trh uvedla skyr v dubnu 2016 Bohušovická mlékárna pod značkou Skyr Kapucín. Následně jej začaly nabízet i Polabské mlékárny (Milko) pod značkou Můj Skyr.\n\nSkyr se vyznačuje vysokým obsahem proteinů a minimálním obsahem tuku, percentuální poměry jsou u variant od různých výrobců lehce odlišné. Neochucený skyr obsahuje v průměru 12 % proteinů (bílkovin), 3 % sacharidů, a pouze 0,1 – 1 % tuku. Skyr je také bohatý na vápník a vitaminy. V Česku je v prodeji v základním balení 140 g (natur, jahoda, brusinka, broskev s meruňkou), neochucená verze natur je k dispozici i v rodinném balení o hmotnosti 350 g.\n\nSkyr je konzumován bez dalších ingrediencí jako praktická snídaně či svačina, na Islandu je oblíbeným jídlem skyr spolu s ovesnou kaší v poměru 1:1. Skyr lze dle osobních preferencí mísit s marmeládou, ovocem, medem nebo cereáliemi. V současné kuchyni se skyr objevuje jako základ mixovaných ovocných drinků (smoothies), využíván je i jako poleva na palačinky a k dochucení dezertů.\n\n"}
{"id": "1194901", "url": "https://cs.wikipedia.org/wiki?curid=1194901", "title": "Jan Juránek", "text": "Jan Juránek\n\nProm. ped. Jan Juránek (11. května 1910 Jedlí – 30. prosince 1999 Nové Město nad Metují) byl český pedagog, muzejník, archivář a regionální historik. Významně se zasloužil o vyhlášení Nového Města nad Metují v r. 1950 městskou památkovou rezervací.\n\nNarodil se 11. května 1910 v malé obci Jedlí na Šumpersku jako poslední ze 14 dětí v rodině hostinského Pavla Juránka a jeho ženy Marie. V rodné obci vychodil pět ročníků trojtřídní obecné školy, po ukončení základní školní docházky studoval od roku 1921 na klasickém gymnáziu v Zábřehu. Maturoval v r. 1929, na počátku hospodářské krize, a pro nedostačující sociální zázemí nemohl pokračovat v univerzitním studiu. Rozhodl se proto pro jednoroční kurz při učitelském ústavu v Hradci Králové.\n\nPo nové maturitě v r. 1930 (opět s vyznamenáním) se vrátil na severní Moravu. Odešel učit na tzv. české menšinové školy, do Jestřebíčka (dnes součást Jestřebí) u Zábřehu, Bratrušova a Šumperka. V r. 1934 se oženil, manželka mu vytvořila klidné rodinné zázemí. Ve stejném roce byl ustaven zatímním odborným učitelem na měšťanské škole s českým vyučovacím jazykem v Mohelnici. Tam převzal funkci jednatele Národní jednoty a tajemníka okresní sociální péče, kdy se snažil odstraňovat nejkřiklavější sociální nespravedlnosti. S nástupem henleinovského hnutí ve většinově německé Mohelnici se v henleinovském tisku začaly objevovat názory, že Mohelnice nemá slovanský původ. Juránek proto studoval prameny a dokazoval, že Mohelnicko má slovanský základ a Němci bylo kolonizováno až později. To se již schylovalo k mnichovskému záboru pohraničí, po němž musela Juránkova rodina Mohelnici opustit. Azyl našla u prarodičů paní Juránkové ve Slavoňově u Nového Města nad Metují, čímž se dostal Jan Juránek natrvalo do východních Čech.\nV r. 1945 nastoupil pracovitý Juránek na místo zemřelého dobrovolného novoměstského archiváře Jana Voborníka. V archivu objevil nejstarší městskou knihu Nového Města nad Metují, z níž studoval dějiny města. Zabýval se zejména vznikem města za Jana Černčického a nejvíce renesanční pernštejnskou přestavbou náměstí po požáru r. 1526. Tehdy se Juránek na žádost ministerstva školství stal zároveň dobrovolným okresním konzervátorem státní památkové péče pro novoměstský okres. Při územních reorganizacích v této činnosti pokračoval i pro okresy Dobruška a Náchod, takže tuto památkovou péči vykonával více než 20 let.\nVýsledky svého bádání zejména o novoměstském náměstí vtělil Juránek do své první, již těsně po válce vydané monografie Český Betlém – Nové Město nad Metují. Text publikace doplnil vlastními fotografiemi, na nichž zpodobnil např. západní části náměstí ještě před rekonstrukcí.\nPo upozornění na zbytky historické architektury na půdách domů je začal prolézat se zednickým kladívkem v ruce a začal hledat původní renesanční podobu náměstí. Našel tam prvky tzv. vlaštovčích ocasů ve štítech domů, jednotící římsy a prefabrikované cihly ostění oken, dávající stěně náměstí jednotící charakter. V tom pak pokračoval společně s ing. K. Braným, který kreslil technické studie. Juránkovi se podařilo přesvědčit pracovníka Státní památkové péče doc. Dr. Jakuba Pavla, že přední stěna domů náměstí byla jednotnou stěnou, kterou dali postavit Pernštejnové před pohořelé domy čp. 1203 A až 1209 A. V tomto duchu byla tato strana náměstí v letech 1950–1954 rekonstruována. Historik umění doc. Dr. Jakub Pavel ve své pozdější práci Dějiny umění v Československu nazval historické jádro města \"evropským urbanistickým unikátem,\" čímž vyzdvihl jeho význam dokonce z evropského hlediska.\n\nR. 1953 se Juránek pustil do dalšího vysokoškolského studia, čtyři roky dálkově studoval Vysokou školu pedagogickou na Karlově univerzitě. Po státních závěrečných zkouškách s výborným prospěchem a úspěšné obhajobě diplomové práce s názvem Nejstarší knižní památka Nového Města nad Metují a její pravopis získal r. 1957 oprávnění vyučovat na školách třetího cyklu. Práce byla tak ceněna, že výtah z ní vyšel ve vlastivědném sborníku Hradecký kraj. Vyučovat na gymnáziu, jak si přál, však již nezačal. Hlavním důvodem bylo to, že začal ztrácet sluch. A protože byl navíc zvyklý pracovat vždy tam, kde jej bylo nejvíc zapotřebí, r. 1962 přijal výzvu odboru školství a kultury ONV v Náchodě, aby nastoupil na místo ředitele Městského muzea v Náchodě.\nStál před nelehkými úkoly: přeměnit muzeum městské v okresní a zpřístupnit pevnost na Dobrošově z r. 1938 veřejnosti. Dobrošovská pevnost patří dodnes spolu s pevností Haničkou u Rokytnice v Orlických horách k nejznámějším ve východočeském regionu.\n\nR. 1964 byla ve vlastivědném sborníku východních Čech otištěna Juránkova stať k 10. výročí novoměstského historického jádra, ve které vylíčil postup prací vedoucích v letech 1950–1954 k vytčenému cíli. K 50. výročí vzniku Československa vydal kolektiv pracovníků muzea vlastivědnou brožuru Rok 1918 na Náchodsku, pro niž napsal Jan Juránek hlavní stať Rok 1918 na Náchodsku ve školních kronikách. K 25. výročí osvobození Československa připravil Juránek se svými spolupracovníky výstavu s názvem Skutečnost 1945–1970, čtvrtstoletí života a práce náchodského okresu, k níž byl vydán stejnojmenný tištěný průvodce. Zachycuje rozvoj průmyslu, zemědělství, činnosti národních výborů, školství, kultury, místního hospodářství, výstavby bytů, obchodu, sociálního zabezpečení a zdravotnictví v okrese. K jubilejním narozeninám novoměstského rodáka, akademického sochaře Josefa Marka, napsal Juránek pro Nový čas několik článků, hodnotících umělcovu životní dráhu a tvorbu. Podobně vzdal úctu i jinému novoměstskému rodákovi, generálovi Karlovi Klapálkovi, proslavenému na bojištích druhé světové války.\nV r. 1972 odešel Juránek do důchodu pro vážné onemocnění manželky, která přes veškerou péči lékařů i rodiny brzy zemřela. Přestože Juránka rodiny jeho dcery i syna zvaly k sobě do Prahy a vybízely jej k trvalému přestěhování, zůstával profesor Juránek věrný svému domovskému městu i kraji, o němž stále bádal. Ing. arch. Pavel Janák jej vyzval, aby napsal ještě vědeckou knihu o Novém Městě nad Metují. Juránek tak znovu studoval archivní materiály, proměny zdejší architektury, stavební prvky jednotlivých období, prověřoval dřívější poznatky. Vzájemně konfrontovali své hypotézy o vývoji města s architektem Karlem Braným, který kreslil další technické studie a zhotovil model renesanční výstavby z pernštejnského období. Tak vzniklo další velké dílo, jež vyšlo r. 1976 v edici Památky v řadě Městské památkové rezervace.\n\nNa výraz vděku vůči Juránkově práci Novoměstští na místě Výrova zbudovali vyhlídku nesoucí Juránkovo jméno. R. 1994 se pak Juránek stal čestným občanem města. Novoměstští nezapomněli na Juránka ani sedm let po jeho odchodu. 27. října 2006 mu na obnoveném renesančním náměstí odhalili pamětní desku a na společné besedě vzpomněli za účasti rodiny a četných přátel a obdivovatelů jeho zásluh.\n\n\n"}
{"id": "1194902", "url": "https://cs.wikipedia.org/wiki?curid=1194902", "title": "Hřebíčkovec", "text": "Hřebíčkovec\n\nHřebíčkovec (\"Syzygium\"), česky též syzygium, je rod rostlin z čeledi myrtovité. Jsou to převážně stromy se vstřícnými jednoduchými listy a pravidelnými květy s množstvím nápadných tyčinek. Opyluje je široká paleta různých opylovačů. Hřebíčkovec je rozsáhlý rod, zahrnující asi 1200 druhů. V minulosti byl spojován s rovněž rozsáhlým, převážně americkým rodem \"Eugenia\". Je rozšířen v tropech a subtropech Starého světa od Afriky po Nový Zéland a Havaj. Nejvíc druhů roste v jihovýchodní Asii. Hřebíčkovce mají mnohostranné využití. Celá řada druhů má jedlé plody, některé z nich jsou pěstovány jako ovocné a okrasné dřeviny v tropech celého světa. Hřebíčkovec vonný poskytuje koření známé jako hřebíček. Četné druhy mají význam v tradiční medicíně.\n\nHřebíčkovce jsou převážně stálezelené stromy dorůstající výšky až 45 metrů a průměru kmene přes 1,5 metru, řidčeji keře o velikosti od 1 metru. Některé druhy (např. \"S. cumini\") jsou v sušších oblastech krátce opadavé. Kmeny některých zástupců mají u paty silně vyvinuté kořenové náběhy. Rostliny jsou většinou lysé, bez chlupů. Listy jsou jednoduché, vstřícné nebo výjimečně přeslenité či střídavé, řapíkaté až téměř přisedlé, 2,5 až 50 cm dlouhé. Čepel listů je papírovitá nebo kožovitá, žláznatě tečkovaná. Žilnatina je zpeřená, postranní žilky jsou obvykle husté, pouze u některých druhů řídké. Květy jsou stopkaté nebo přisedlé, pravidelné, uspořádané ve vrcholových nebo úžlabních vrcholících skládajících laty, případně v hroznech. Některé druhy jsou kauliflorní.\nČešule je kuželovitá nebo hruškovitá. Kalich je vytrvalý nebo opadavý, tvořený 4 nebo 5, zřídka i více laloky. Laloky kalicha jsou buď srostlé a opadávající v celku nebo jednotlivé. Koruna je složená ze 4 nebo 5, zřídka více korunních lístků. Tyčinek je mnoho a na bázi bývají krátce srostlé. Semeník je spodní, srostlý ze 2 nebo 3 plodolistů a se stejným počtem komůrek obsahujících mnoho vajíček. Plodem je zpravidla jednosemenná, řidčeji dvousemenná bobule o velikosti 0,5 až 7 cm. Plody jsou hruškovité, kulovité nebo elipsoidní, na vrcholu s vytrvalým kalichem obklopujícím mělkou nebo hlubokou prohlubeň. Semena jsou elipsoidní až téměř kulovitá, 0,3 až 3 cm velká.\n\nRod hřebíčkovec zahrnuje asi 1200 druhů. Je to druhově nejbohatší stromovitý rod v Asii. Je rozšířen v tropech a subtropech Starého světa od Afriky přes tropickou Asii po Austrálii, Nový Zéland a Havaj. Nejvíc druhů roste v Malajsii, předpokládané vývojové centrum je v oblasti Austrálie a Melanésie. Z Číny je uváděno 80 druhů, z toho 45 endemických. V Japonsku roste jediný druh, \"S. myrtifolium\". Na Borneu roste přes 200 druhů, na Filipínách podobně, v kontinentální tropické Asii asi 100, na Malajském poloostrově asi 160. Každá z těchto oblastí má velký počet endemických druhů hřebíčkovce. V Austrálii roste asi 50 druhů. Z Madagaskaru je uváděno 19 endemických druhů a 3 zdomácnělé.\n\nHřebíčkovce rostou zejména v nížinných a nižších horských tropických deštných lesích v nadmořských výškách do 1200 metrů.\n\nKvěty hřebíčkovců jsou navštěvovány širokou paletou nespecifických opylovačů, sbírajících pyl a nektar. Podobně jako i jiných myrtovitých se na přilákání opylovačů podílejí i nápadné a často pestře zbarvené tyčinky. U některých druhů dochází k samoopylení, jiné jsou cizosprašné. Navštěvují je possumové (např. vakoplch dlouhoocasý), netopýři, ptáci, motýli, včely, vosy, mouchy, mravenci a jiný hmyz.\nNa květech druhu \"S. tierneyanum\" v Austrálii bylo napočítáno celkem 45 různých denních i nočních opylovačů, mezi nimi 7 druhů ptáků, 9 druhů motýlů, 16 druhů můr, dále netopýři, včely, mravenci, vosy, bzučivky, vrtule a brouci. Nejúčinnějšími opylovači tohoto druhu jsou medosavky a lišajové.\nMohutný druh \"S. syzygioides\" z deštného pralesa jihovýchodní Asie rozkvétá masivně a synchronizovaně drobnými květy v bohatých květenstvích. Květy nejčastěji navštěvují blanokřídlí, mouchy a motýli.\nNa květech druhu \"S. dealatum\" na Samoa byl jako častý host dokonce pozorován scink \"Emoia cyanura\".\n\nPlody jsou důležitou potravou primátů. Vyhledávají je i další savci včetně netopýrů a ptáci.\nPlody \"S. guineense\" konzumují v Africe šimpanzi, kteří plody přežvýkají a semena pak s přežvýkaným žvancem vyplivují, což je v rámci rostlinné říše unikátní způsob šíření semen. Plody \"S. oblatum\" konzumují v Asii netopýři, zejména kaloň Leschenaultův (\"Rousettus leschenaultii\") a kaloň krátkonosý (\"Cynopterus sphinx\"), kteří jsou schopni šířit semena na velké vzdálenosti.\n\nHřebíčkovce jsou v Austrálii živnou rostlinou celé řady motýlů, zejména z čeledi modráskovití (\"Arhopala micale\", \"A. wildei\", \"Hypolycaena phorbas\", \"Anthene seltuttus\", \"Jamides cyta\", \"Udara tenella\") a také soumračníkovitého motýla \"Chaetocneme critomedia\". V Africe se na listech \"S. cordatum\" živí housenky babočkovitých motýlů \"Charaxes protoclea\" a \"Ch. druceanus\" a modráskovitých motýlů rodu \"Deudorix\". Na Madagaskaru konzumuje listy hřebíčkovců málozubý savec kuskus medvědí (\"Ailurops ursinus\"), na Sulawesi housenky modrásků \"Flos apidanus\" a \"Jamides cyta\".\n\nRod \"Syzygium\" je v rámci čeledi myrtovité řazen do podčeledi \"Myrtoideae\" a samostatného tribu \"Syzygieae\". V současné taxonomii je pojímán šířeji a jsou v něm zahrnuty i bývalé rody \"Acmena\", \"Acmenosperma\", \"Cleistocalyx\", \"Piliocalyx\", \"Waterhousea\" a \"Pseudeugenia\". V tomto pojetí je monofyletický. Rod je dále členěn do 6 podrodů: \"Anetholea\", \"Wesa\", \"Perikion\", \"Sequestratum\", \"Acmena\" a \"Syzygium\". Největší podrod je \"Syzygium\", bazální větví je podrod \"Wesa\". Je to komplikovaný a dosud málo prostudovaný rod. Četné druhy jsou si velmi podobné a navíc jsou silně variabilní.\n\nRod \"Syzygium\" byl v minulosti vřazován do rodu \"Eugenia\". Řada znaků sice oba rody jasně vymezuje, jejich oddělení na základě jednoho znaku však není možné, neboť se jednotlivé znaky překrývají. Rod \"Eugenia\" je v současné taxonomii řazen do jiného tribu čeledi myrtovitých.\n\nSilice hřebíčkovce vonného obsahuje zejména eugenol (až 80 %), dále octan eugenolu a β-karyofylen. Silice \"S. jambos\" obsahuje převážně pinen a limonen. Kůra afrického druhu \"S. guineense\" je jedovatá.\n\n\nHřebíčkovce poskytují mnohostranný užitek. Z poupat hřebíčkovce vonného se získává koření hřebíček, četné druhy mají jedlé plody, těží se pro dřevo, pěstují se v tropech a subtropech jako okrasné dřeviny, poskytují barviva nebo se využívají v medicíně.\n\nNejznámějším zástupcem je hřebíčkovec vonný, jehož sušená poupata se používají jako koření hřebíček. Rostlina pochází z Moluckých ostrovů, v současnosti se pěstuje zejména v Zanzibaru, Indonésii a na Madagaskaru. Historie jejího využití je velmi stará. Jako koření se používají též listy asijského druhu \"S. polyanthum\".\n\nPlody celé řady druhů hřebíčkovce jsou jedlé. Konzumují se čerstvé, míchají se do salátů nebo se vaří či kandují. Oblíbené ovoce poskytují zejména hřebíčkovec šabrejový (\"S. cumini\"), \"S. aqueum\" a \"S. samarangense\", mezi běžně pěstované náleží i hřebíčkovec malajský (\"S. malaccense\") a \"S. jambos\". V Asii se na tržištích prodávají rovněž plody \"S. diospyrifolium\". V Africe poskytuje jedlé plody \"S. guineense\". Mladé listy hřebíčkovce šabrejového a některých dalších druhů jsou rovněž jedlé. Z plodů hřebíčkovce šabrejového se na Filipínách ve velkém množství vyrábí víno.\n\nDřevo hřebíčkovců je světle hnědé, narůžovělé, červenohnědé až purpurově hnědé, těžké, středně tvrdé. Využívá se zejména místně ke stavbě domů a v tesařství. Dřevo asijského druhu \"S. grande\" a afrického \"S. cordatum\" slouží také ke stavbě lodí.\nV Malajsii je dřevo hřebíčkovců označováno souhrnným názvem \"kelat\". Aromatické dřevo hřebíčkovce šabrejového se používá při grilování. Dřevo různých druhů je vyhledáváno jako kvalitní topivo a k výrobě dřevěného uhlí.\n\nHřebíčkovce jsou pohledné dřeviny a díky hustému olistění poskytují kvalitní stín. V tropech se často pěstují jako okrasné dřeviny. Mezi nejběžněji pěstované druhy náleží hřebíčkovec malajský (\"S. malaccense\"), hřebíčkovec šabrejový (\"S. cumini\") a \"S. jambos\". V Asii pěstuje také \"S. polyanthum\". Druh \"S. campanulatum\" je ceněný zejména pro nápadně červené mladé výhony. Mohutný druh \"S. grande\" je v tropické Asii často vysazován podél cest jako stínící strom. Australský hřebíčkovec myrtolistý (\"S. paniculatum\") je pěstován v nádobách jako přenosná či kbelíková rostlina. Květy hřebíčkovců poskytují hojnou pastvu včelám.\nVe Střední Americe se některé druhy pěstují jako stínící stromy na kávových plantážích a jako větrolamy.\nDrobnolistý druh \"S. buxifolium\" se v Číně pěstuje jako bonsaj. Druh \"S. cumini\" je na Floridě invazní rostlina.\n\nV tradiční medicíně Asie, Afriky i Austrálie jsou mnohé druhy hřebíčkovce používány zejména při různých trávicích potížích, horečce a podávají se jako antibiotikum. V jihovýchodní Asii patří mezi běžně používané druhy zejména \"S. antisepticum\", \"S. jambos\", \"S. malaccense\", \"S. nervosum\", \"S. polyanthum\", \"S. samarangense\" a \"S. zimmermannii\", v Austrálii \"S. nervosum\" a \"S. suborbiculare\", v Africe \"S. guineense\" a \"S. cordatum\". Nálev z listů, dřeva a plodů \"S. cumini\" je v Asii používán při léčbě diabetických pacientů ke kontrole hyperglykemie a glykosurie. Druh \"S. antisepticum\" je v Asii používán při léčbě syfilis a úplavice.\n\nExtrakt z hřebíčkovce vonného má antibakteriální působení (včetně odolného \"Staphylococcus aureus\") a vykazuje synergické působení s některými antibiotiky. Silice destilovaná z hřebíčkovce vonného má antibakteriální a antimykotický účinek. Používá se i zevně při nachlazení, bronchitidě, astma, revmatismu a artritidě. Její hlavní složkou je eugenol. Má význam i v zubním lékařství. V lidovém lékařství se koření hřebíček používá při bolestech zubů, neboť má místně znecitlivující účinek. V Asii se při bolestech zubů používá též odvar z plodů hřebíčkovce šabrejového.\n\nZ kůry \"S. antisepticum\" se získává červené barvivo k barvení látek a rybářských sítí a také slouží k výrobě pochodní. Kůra hřebíčkovce šabrejového poskytuje hnědé barvivo, \"S. pachysarcum\" žlutohnědé, \"S. cordatum\" modré.\nRozdrcená kůra \"S. cordatum\" se používá v Africe jako barbasko při lovu menších ryb.\n\n\n \n"}
{"id": "1194904", "url": "https://cs.wikipedia.org/wiki?curid=1194904", "title": "Ilja Ivanovič Ivanov", "text": "Ilja Ivanovič Ivanov\n\nIlja Ivanovič Ivanov (; – ) byl ruský a sovětský biolog, jehož specializací byla problematika inseminace a mezidruhového křížení. Koncipoval kontroverzní pokusy o zkřížení člověka s jinými primáty.\n\nIlja Ivanovič Ivanov se narodil ve vsi Ščigry v Kurské gubernii v Rusku. V roce 1896 absolvoval Charkovskou univerzitu a v roce 1907 se stal řádným profesorem. Několik let studoval v zahraničí, absolvoval teoretická i praktická školení v Pasteurově ústavu v Paříži. Pracoval jako vědec v přírodní rezervaci Askania-Nova, v letech 1917–1921 a 1924–1930 ve Státním institutu experimentální veterinární medicíny (), v Ústřední experimentální stanici pro výzkum reprodukce domácích zvířat () v letech 1921–1924 a také v letech 1928–1930 v Moskevském vyšším institutu zootechniky ().\n\nNa začátku dvacátého století Ilja Ivanov zdokonalil techniku inseminace a její praktické využití v chovu koní. Dokázal, že technika umělého oplodnění umožní, aby jeden hřebec oplodnil až 500 klisen (namísto 20–30 přirozeným oplodněním). Výsledky ve své době vzbudily senzaci a Ivanovova stanice byla navštěvována chovateli koní z celého světa.\n\nVelmi kontroverzní byly výzkumné pokusy zkřížit člověka s opicí. Již v roce 1910 přednesl takovou myšlenku na zoologickém kongresu ve Štýrském Hradci a popsal možnost získat křížence umělým oplozením.\n\nVe dvacátých letech Ivanov připravil sérii pokusů směřujících k vytvoření křížence člověka a opice. Použil lidské sperma, ale samice šimpanzů nezabřezly. V roce 1929 zorganizoval sérii pokusů, kde se pokoušel opičí sperma aplikovat dobrovolnicím, ale experimenty se opozdily, když Ivanovovi pošel poslední orangutan.\n\nRadikální politické změny v Sovětském svazu se projevily i na poli vědy a spolu s Ivanovem řada vědců věnujících se primárnímu výzkumu přišla o svá místa. Na jaře 1930 byl Ivanov na veterinárním institutu podroben politické kritice. Nakonec byl 13. prosince 1930 uvězněn. Byl odsouzen k pětiletému vyhnanství v Alma Atě, kde pracoval v Kazašském veterinárně zoologickém institutu až do smrti na mozkovou mrtvici 20. března 1932. Nekrolog napsal respektovaný fyziolog a biolog Ivan Petrovič Pavlov.\n\nIvanovova práce se stala jedním z inspiračních zdrojů nedokončené satirické opery Orango, jejíž \"Prolog\" načrtl v roce 1932 Dmitrij Šostakovič na libreto A. N. Tolstého a Alexandra Osipoviče Starčakova, ale myšlenku později opustil a definitivně odložil. Rukopis nalezla ruská muzikoložka Olga Donská v Glinkově muzeu v Moskvě v roce 2004. Dílo v instrumentaci Gerarda McBurney mělo premiéru 2. prosince 2011 v Los Angeles, provedla jej Losangeleská filharmonie pod taktovkou Esa-Pekky Salonenena.\n\n\n"}
{"id": "1194905", "url": "https://cs.wikipedia.org/wiki?curid=1194905", "title": "Josef Karel Burde", "text": "Josef Karel Burde\n\nJosef Karel Burde, \"též\" Bourdet (14. května 1779, Praha – 26. února 1848 Praha) byl český malíř, grafik, restaurátor a sběratel umění, první inspektor Obrazárny Společnosti vlasteneckých přátel umění a ve své době uznávaný znalec umění.\n\nByl synem rytce kamejí a medailéra Jana Karla Burdeho (1744–1815), v jehož dílně se vyučil. Později studoval na Akademii výtvarných umění v Praze. Byl majitelem rozsáhlé sbírky rytin. V letech 1804–1848 byl inspektorem Obrazárny Společnosti vlasteneckých přátel umění. Jeho působení spadá do éry, která předcházela oddělení výtvarné teorie od praxe a kdy se v jedné osobě běžně spojovala dráha aktivního umělce s praxí výtvarného znalce a kritika, restaurátora a galeristy.. Dále zastával místo kustoda sbírek českého muzea a podepsal smlouvu na zhotovení 8000 odlitků českých pečetí, které v úplnosti nikdy nedodal, a proto byl propuštěn.\n\nJako grafik reprodukoval malby starých mistrů i svých současníků, např. Josefa Berglera. Jeho preromantické krajiny provedené technikou leptu a kresby vytvořené v plenéru navazují na holandské umění. Díky jeho precizně provedeným reprodukcím se zachovala podoba dnes již nezvěstných děl z období renesance a baroka. Spolu s Antonínem Karlem Balzerem a Karlem Postlem je řazen k předním představitelům české krajinářské grafiky konce 18. a první poloviny 19. století.\n\n\n"}
{"id": "1194907", "url": "https://cs.wikipedia.org/wiki?curid=1194907", "title": "Typ XIV", "text": "Typ XIV\n\nPonorky typ XIV byly námořní ponorky používány německou Kriegsmarine v období druhé světové války. Byly známy pod názvem \"dojné krávy\" (něm. \"Milchkuh\" nebo \"Milchkühe\" (pl.) ang. \"milk cows\").\n\nPonorky typu XIV byly požívané německým námořnictvem za druhé světové války. Jejich konstrukce byla odvozena od ponorek typu IX D. Ponorky sloužily jako zásobovací pro dopravu paliva (mohly vést až 400 tun paliva), munice (na palubě nesly čtyři náhradní torpéda) nebo i náhradních dílů pro opravy. Byly uzpůsobeny i k provedení složitějších oprav na moři. V lednicích vezly zásoby potravin a měly pekárnu k pečení čerstvého chleba pro tankující ponorky. Tyto ponorky operovaly daleko od svých základen a umožňovaly německým ponorkám typu VII působit delší dobu mimo vlastní základnu na bojových plavbách v oblasti západního atlantského oceánu, především ve vodách u pobřeží USA v operaci \"Unternehmen Paukenschlag.\" Výzbroj těchto ponorek se omezovala jen na protiletadlové zbraně. Prostor pro torpédomety a torpéda byl využíván pro nádrže pohonných hmot, další prostory a vnější nádrže byly využívány pro zásoby maziva a motorového oleje, pitné vody atd. Těchto ponorek mělo být vyrobeno 24 kusů. Skutečně bylo vyrobeno 10 kusů. Z dalších 14 ponorek, které měly být vyrobeny, tři z nich U 491, U 492 a U 493 byly v červenci a srpnu rozestavěny z 75 %. U dalších 11 ponorek nebyla v době zrušení 27. května 1943 výstavby ani zahájena. \"Dojné krávy\" byly terčem intenzívního vyhledávání a útoku spojeneckých námořních a leteckých sil. Během druhé světové války byly odhalovány (také díky radiové komunikaci a dešifrování zpráv) a všechny potopeny. Plavba na těchto zásobovacích ponorkách byla velmi riskantní, 289 námořníků zahynulo z odhadovaného počtu 53–576 mužů.\n\nKonstrukce ponorek typu XIV byla odvozena od ponorek typu IX D. Výtlak na hladině 1 668 tun na hladině, 1 932 tun pod hladinou, celkový výtlak 2 300 tun. Délka 67,10 m (vnější plášť), 47,50 m (vnitřní plášť). Měla šířku 9,35 m(vnější plášť), 4,90 m (vnitřní plášť), její ponor při plavbě na hladině byl 4,70 m. Byla schopná ponoři se až do hloubky 240 m. Na hladině dosahovala rychlosti 14,4 až 14,9 uzlů, rychlost pod hladinou byla 6,2 uzlů. Její akční rádius byl 12 350 námořních mil (22 870 km) při rychlosti 10 uzlů na hladině nebo 55 námořních mil při rychlosti 4 uzlů pod hladinou (při rychlosti 2 uzlů urazila pod vodou 120 námořních mil).\n\nMotor byl 2× šestiválcový dieselový Germaniawerft F46 o výkonu 2 800–3 200 PS (2 100–2 400 kW) pro plavbu na hladině a dvěma elektromotory firmy Siemens-Schuckert Werke SSW GU 343/38-8 o výkonu 750 PS (550 kW) pro plavbu pod hladinou.\n\nJejí výzbroj byla omezena jen na protiletadlové zbraně 2× 37mm kanón a jeden 20mm kanón.\n\n\n"}
{"id": "1194922", "url": "https://cs.wikipedia.org/wiki?curid=1194922", "title": "J&amp;T Banka Prague Open 2016 – ženská čtyřhra", "text": "J&amp;T Banka Prague Open 2016 – ženská čtyřhra\n\nDo soutěže ženské čtyřhry na tenisovém turnaji J&T Banka Prague Open 2016 nastoupilo šestnáct dvojic. Obhájcem titulu byl švýcarsko-český pár Belinda Bencicová a Kateřina Siniaková, jehož členky nestartovaly společně. Bencicová do turnaje nezasáhla. Spoluhráčkou Siniakové se stala krajanka Barbora Krejčíková, s níž vyhrála tři juniorské grandslamy. V úvodním kole však Češky skončily na raketách Gasparjanové s Hlaváčkovou.\n\nRozlosování proběhlo v nedělní poledne 24. dubna 2016 za pomoci Bělorusky Olgy Govorcovové. Stabilní spoluhráčky Hlaváčková s Hradeckou nenastoupily do turnaje společně pro plánovanou absenci Hradecké, která již v pátek 29. dubna zahájila kvalifikaci na Mutua Madrid Open.\n\nVítězem čtyřhry se stal druhý nasazený rusko-český pár Margarita Gasparjanová a Andrea Hlaváčková, který ve finále zdolal argentinsko-polskou dvojici María Irigoyenová a Paula Kaniová po dvousetovém průběhu 6–4 a 6–2. Obě šampionky si do žebříčku WTA připsaly 280 bodů a vybojovaly první společný titul. Gasparjanová, která vyhrála třetí deblovou trofej na okruhu WTA Tour, se stala šestou spoluhráčkou Hlaváčkové, s níž Češka triumfovala ve čtyřhře. Plzeňská rodačka tak přidala čtrnácté turnajové vítězství z debla a první od října 2014, kdy ovládla China Open 2014.\n\n"}
{"id": "1194925", "url": "https://cs.wikipedia.org/wiki?curid=1194925", "title": "Šušenský rajón", "text": "Šušenský rajón\n\nŠušenský rajón ( ) je jeden z rajónů Krasnojarského kraje v Rusku. Jeho administrativním centrem je město Šušenskoje, které je zároveň s necelými 17 tisíci obyvatel jediným větším městem. Rajón leží na jihu Krasnojarského kraje u jeho hranic a ve znaku má irbise.\n"}
{"id": "1194926", "url": "https://cs.wikipedia.org/wiki?curid=1194926", "title": "Jermakovský rajón", "text": "Jermakovský rajón\n\nJermakovský rajón ( ) je jeden z rajónů Krasnojarského kraje v Rusku. Jeho administrativním centrem je město Jermakovskoje, které je zároveň s necelými 9 tisíci obyvatel jediným větším městem. Rajón leží na jihu Krasnojarského kraje u jeho hranic a ve znaku má irbisa.\n"}
{"id": "1194934", "url": "https://cs.wikipedia.org/wiki?curid=1194934", "title": "NGC 300", "text": "NGC 300\n\nNGC 300 (také známá jako Caldwell 70) je spirální galaxie v souhvězdí Sochaře vzdálená přibližně 6,4 milionů světelných let. Objevil ji australský astronom James Dunlop v roce 1826. Při pohledu ze Země je nakloněná pod úhlem 42° a v mnoha vlastnostech se podobá Galaxii v Trojúhelníku.\n\nNa obloze se nachází v jižní části souhvězdí Sochaře u hranice se souhvězdím Fénixe, 12 stupňů jižně od Galaxie Sochař. Ve střední Evropě nevychází vysoko nad obzor. 8 stupňů západně leží galaxie NGC 55.\n\nNGC 300 je jednou z pěti nejjasnějších spirálních galaxií ve směru skupiny galaxií v Sochaři.\nSpolu se spirální galaxií NGC 55 bývá běžně označována za součást skupiny galaxií v Sochaři, která se nachází ve stejnojmenném souhvězdí a sousedí s Místní skupinou galaxií. Ovšem nedávné měření jejich vzdálenosti ukazuje, že se tyto dvě galaxie nachází mezi těmito dvěma skupinami galaxií. NGC 300 a NGC 55 spolu možná tvoří gravitačně vázanou dvojici.\n\nNa snímku z CCD, který 14. května 2008 pořídil amatérský astronom L. A. G. Berto Monard, objevil jeho autor zajímavý jasný záblesk, který dostal označení NGC 300-OT.\nNachází se na souřadnicích RA: a DEC: \nve spirálním rameni s probíhající tvorbou hvězd. Širokopásmová magnituda záblesku na tomto snímku byla 14,3. Předchozí snímek z 24. dubna 2008, pořízený těsně po vynoření NGC 300 zpoza Slunce, prokázal již započaté zjasnění s magnitudou přibližně 16,3. Na snímku z 8. února 2008, ani na předešlých, nebylo zjasnění pozorováno. Záblesk dosáhl svého maxima 15. května 2008 s naměřenou magnitudou 14,69.\n\nV době objevu měl záblesk absolutní magnitudu MV přibližně -13, což je málo v porovnání s běžnou supernovou se zhrouceným jádrem, ale více než obyčejná nova.\nZ fotometrických a spektroskopických vlastností navíc vyplývá, že nejde ani o jasnou modrou proměnnou hvězdu. Od jejího maxima jasnost plynule klesala až do září 2008 a spektrum červenalo. Po září 2008 již jasnost klesala pomaleji, ale obsahovala silné záření H-alfa. Viditelné spektrum se dále skládá z poměrně úzkých emisních čar Balmerovy série vodíku, vápníku CA II spolu se silnou absorpcí Ca II H&K. Zkoumání starších snímků HST poskytlo přesnou horní hranici svítivosti původní hvězdy. To naznačovalo, že záblesk vytvořila původní hvězda hlavní posloupnosti s nízkou hmotností ve chvíli hvězdného sloučení podobného galaktické nově V838 Monocerotis. Rozbor starších snímků z oblasti záblesku ukazuje s jistotou 70%, že původní hvězda vznikla před 8 až 13 miliony let a měla hmotnost 12 až 25 hmotností Slunce, a tedy předpokládá, že záblesk způsobila velmi hmotná hvězda během svého vývoje.\n\nV roce 2008 však byl v datech ze Spitzerova vesmírného dalekohledu objeven původce záblesku, který zářil v blízké infračervené oblasti. Tato prachem zakrytá hvězda měla výkonové spektrum záření podobné záření absolutně černého tělesa s parametry R ≈ 300 AU, T ≈ 300 K a zářivostí L ≈ ×10 formula_1. To ukazuje na spojení záblesku s energetickým výbuchem hvězdy s malou hmotností (≈ 10 formula_2). Malá zářivost záblesku proti typické supernově se zhrouceným jádrem spolu s jeho spektrálními vlastnostmi a zakrytím prachem jej činí téměř shodným se supernovou SN 2008S v galaxii NGC 6946.\n\nSpektrum záblesku NGC 300-OT pozorované Spitzerem vykazuje silné a široké spektrální čáry na vlnových délkách 8 μm a 12 μm. Tuto vlastnost můžeme najít i v galaktických protoplanetárních mlhovinách hvězd bohatých na uhlík.\n\n23. května 2010 objevil Monard další záblesk 16. magnitudy, který dostal označení SN 2010da. Viditelný záblesk byl objeven 15,9\" západně a 16,8\" severně od středu galaxie na souřadnicích .\n\nDvě nezávislá následná spektroskopická pozorování naznačila, že spíše než o supernovu šlo opět o další jasný záblesk, možná vybuchující jasnou modrou proměnnou hvězdu,\njak bylo dříve předpovězeno z povahy možného blízce infračerveného původce.\nZáblesk slábnul o 0,5 až 0,7 magnitudy za 9 dní, tedy mnohem rychleji než záblesk v roce 2008.\n\nZdroj rentgenového záření v jádru NGC 300 se označuje NGC 300 X-1. Astronomové se domnívají, že NGC 300 X-1 je nový druh binárního systému Wolf-Rayetovy hvězdy s černou dírou podobný jinému takovému potvrzenému systému IC 10 X-1. Jejich společnými vlastnostmi jsou doba oběhu přibližně 30 minut a vyzařovaná energie přibližně 1×10 erg.\n\n"}
{"id": "1194935", "url": "https://cs.wikipedia.org/wiki?curid=1194935", "title": "Domjevin", "text": "Domjevin\n\nDomjevin je francouzská obec v departementu Meurthe-et-Moselle v regionu Grand Est. V roce 2013 zde žilo 256 obyvatel.\n\nSousední obce jsou: Bénaménil, Blémerey, Fréménil, Manonviller, Reillon a Vého.\n\n\"Počet obyvatel\"\n\n"}
{"id": "1194942", "url": "https://cs.wikipedia.org/wiki?curid=1194942", "title": "Mies", "text": "Mies\n\nMies může znamenat:\n\n"}
{"id": "1194947", "url": "https://cs.wikipedia.org/wiki?curid=1194947", "title": "Lemonade", "text": "Lemonade\n\nLemonade je šesté studiové album americké zpěvačky Beyoncé. Dne 23. dubna 2016 bylo nečekaně, bez předchozího oznámení, vydáno ke streamingu na Tidalu. Bylo nahráno u nahrávací společnosti Parkwood Entertainment. Album bylo propagováno, podobně jako její předchozí album, i jako vizuální album. Hodinový film měl premiéru na stanici HBO v den vydání alba.\n\nDne 6. února 2016 vydala nový singl s názvem \"Formation\". Singl byl vydán exkluzivně na streamovací službě Tidal a byl dán zdarma ke stažení. S písní vystoupila během přestávky zápasu 50. ročníku Super Bowlu. Vystoupení bylo koncipováno jako politická a emancipační show. Oblečení vystupujících odkazovalo k uniformám Černých panterů a choreograficky vytvořené X zase k Malcolmu X. Policejní odbory vyzvaly k bojkotu koncertů Beyoncé, jelikož se domnívaly, že píseň obsahuje protipolicejní poselství. Od dubna do července 2016 probíhalo The Formation World Tour.\n\nDne 16. dubna 2016 oznámila, že 23. dubna bude mít na stanici HBO premiéru její hodinový film \"Lemonade\". Téhož dne vydala také album, film fungoval i jako vizuál k albu. Beyoncé se na albu podílela také jako výkonná producentka. Mezi přizvanými umělci se objevili Jack White, Kendrick Lamar, The Weeknd a James Blake. Album bylo exkluzivě vydáno ke streamingu na Tidalu.\n\nAlbum bylo vydáno 23. dubna 2016 ke streamingu a 24. dubna k digitálnímu prodeji na Tidalu. Dne 25. dubna bylo album dáno k digitálnímu prodeji i na iTunes a další hudební služby. Za první týden se alba prodalo 485 000 kusů a bylo 115 milionkrát streamováno, album tím debutovalo na prvních příčkách US žebříčků.\n"}
{"id": "1194948", "url": "https://cs.wikipedia.org/wiki?curid=1194948", "title": "Kaple svatého Antonína Paduánského (Dobrošov)", "text": "Kaple svatého Antonína Paduánského (Dobrošov)\n\nKaple svatého Antonína Paduánského je římskokatolická kaple na Dobrošově, místní části Náchoda.\n\nKaple svatého Antonína Paduánského byla vybudována v roce 1933 na návrh místních občanů. Pozemek pro stavbu daroval pan Václav Hurdálek z č.p. 30, podle usnesení občanů každá rodina darovala 500 korun, dřevo darovali místní majitelé lesů a majitelé koní zapůjčili zdarma povozy na svoz materiálu. Kaple byla vysvěcena v roce 1935 náchodským děkanem P. Ladislavem Dragounem.\n\nNa západ od kaple stojí socha sv. Jana Nepomuckého.\n"}
{"id": "1194949", "url": "https://cs.wikipedia.org/wiki?curid=1194949", "title": "Česká hokejová extraliga 2016/2017", "text": "Česká hokejová extraliga 2016/2017\n\nČeská hokejová extraliga 2016/2017 byla 24. ročníkem nejvyšší hokejové soutěže v České republice.\n\n\nSoutěže se účastnilo celkem 14 klubů. Ty se nejprve utkaly vzájemně 4× každý s každým (vždy dvakrát na svém hřišti a dvakrát na soupeřově hřišti). Po odehrání těchto 52 utkání se sestavila tabulka (vítězství bylo obodováno 3 body, vítězství v prodloužení či na samostatné nájezdy za 2 body, naopak porážka v prodloužení či na samostatné nájezdy za 1 bod a porážka v základní době není bodována vůbec). Prvních šest týmů postoupilo do playoff přímo, týmy na 7. až 10. místě postoupily do předkola playoff a níže umístěné celky se utkaly ve skupině playout.\n\nV předkole playoff se utkal tým na 7. místě s týmem na 10. místě a tým na osmém místě s týmem na místě devátém. Do dalších bojů postoupil z dvojice vždy ten celek, který dříve dosáhl tří vítězství. Postoupivší týmy doplnily předchozích šest týmů v playoff, v němž se utkaly 1. tým po základní části s týmem postupujícím z předkola, který byl po základní části v tabulce extraligy hůře umístěn. Zbývající postupující z předkola se utkal s týmem na druhém místě a další dvojice vytvoří týmy na 3. a 6. místě, resp. na 4. a 5. místě. Z těchto čtyř dvojic postoupily do dalších bojů celky, jež dříve dosáhly čtyř vítězství. V semifinále se utkaly tým postupující ze čtvrtfinále, který byl po základní části nejvýše postaven ze všech čtyř semifinalistů, s týmem postoupivším ze čtvrtfinále, který byl po základní části naopak nejhorším ze všech týmů, jež do semifinále postoupily. Zbylé dva týmy utvořily druhou dvojici. Do finále postoupil z obou dvojic vždy ten celek, který dosáhl dříve čtyř vítězství. Finále se hrálo na čtyři vítězná utkání a jeho vítěz získal titul mistra extraligy a Masarykův pohár. Ve všech fázích playoff začínaly boje vždy dvěma utkáními na stadionu lépe postaveného týmu po základní části, dále následovalo jedno nebo dvě utkání (to podle vývoje série) na hřišti hůře postaveného týmu a následně – pokud je odehrání těchto utkání nutné – se týmy v pořadatelství střídaly, a to vždy po jednom zápase.\n\nDo playout si celky přinášely bodové zisky a počty vstřelených i obdržených branek totožné se základní tabulkou a následně se utkávaly vzájemně mezi sebou, kdy každý z týmů odehrál celkem šest utkání, a to s každým z týmů ve skupině playout (jednou coby hostitel utkání, podruhé co by hostující tým). Výsledky i bodové zisky (vítězství je bodováno 3 body, vítězství v prodloužení či na samostatné nájezdy za 2 body, naopak porážka v prodloužení či na samostatné nájezdy za 1 bod a porážka v základní době není bodována vůbec) byly připočítány k ziskům po základní části a dva nejhorší týmy se utkaly se dvěma nejlepšími týmy první ligy v baráži o setrvání v extralize i pro příští sezónu.\n\nV baráži se střetly dva nejhorší týmy extraligy (po odehrání zápasů skupiny playout) s vítěznými semifinalisty první ligy. Baráž se hrála formou čtyřčlenné skupiny čtyřkolovým systémem každý s každým (celkem tedy 12 kol). Po odehrání všech utkání baráže se sestavila tabulka a týmy na prvních dvou místech budou hrát v sezóně 2017/2018 extraligu, zbylé dva týmy první ligu.\n\nÚdaje v tabulce jsou platné k začátku soutěže.\n\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\n\"Záp. = Odehrané zápasy; G = Góly; A = Přihrávky na gól; Body = Body; +/− = Plus/Minus; PTM = Počet trestných minut; Poz. = Pozice\"\n\nV průběhu sezóny došlo ke změnám trenérů. Jejich přehled je uveden v tabulce:\n\nDo čtvrtfinále play off postoupil tým Piráti Chomutov, když zvítězil 3:2 na zápasy.\n\nDo čtvrtfinále play off postoupil tým HC Škoda Plzeň, když zvítězil 3:2 na zápasy.\n\nDo semifinále play off postoupil tým Mountfield HK, když zvítězil 4:1 na zápasy.\n\nDo semifinále play off postoupil tým HC Kometa Brno, když zvítězil 4:0 na zápasy.\n\nDo semifinále play off postoupil tým Piráti Chomutov, když zvítězil 4:2 na zápasy.\n\nDo semifinále play off postoupil tým Bílí Tygři Liberec, když zvítězil 4:2 na zápasy.\n\nDo finále play off postoupil tým HC Kometa Brno, když zvítězil 4:2 na zápasy.\n\nDo finále play off postoupil tým Bílí Tygři Liberec, když zvítězil 4:2 na zápasy.\n\nFázi o umístění se někdy také říká play-out.\n\nV baráži o extraligovou příslušnost v příštím ročníku se utkaly čtyřkolově každý s každým (celkem 12 kol) poslední dva týmy po play out extraligy (Karlovy Vary a Pardubice) a vítězové semifinále 1. ligy (České Budějovice a Jihlava) o dvě místa v dalším ročníku extraligy.\n\n\n"}
{"id": "1194950", "url": "https://cs.wikipedia.org/wiki?curid=1194950", "title": "Bénaménil", "text": "Bénaménil\n\nBénaménil je francouzská obec v departementu Meurthe-et-Moselle v regionu Grand Est. V roce 2013 zde žilo 564 obyvatel.\n\nSousední obce jsou: Buriville, Domjevin, Fréménil, Manonviller, Thiébauménil a Saint-Clément.\n\n\"Počet obyvatel\"\n\n\n"}
{"id": "1194953", "url": "https://cs.wikipedia.org/wiki?curid=1194953", "title": "Slovenské poľnohospodárske múzeum", "text": "Slovenské poľnohospodárske múzeum\n\nSlovenské poľnohospodárske múzeum (SPM) sídlí v Nitře, v městské části Chrenová, úřední adresa je Dlouhá 92.\n\nMuzeum bylo založeno 23. října 1922 v Bratislavě, ale z důvodu poškození během 2. světové války bylo přesunuto do Nitry. Pod správu státního podniku Agrokomplex – Výstavníctvo Nitra patří od 1. ledna 1978. Nové expozice byly veřejnosti zpřístupněny v roce 1992.\n\nExpozice SPM se rozprostírají na ploše přibližně 8 900 m². Kromě výstavních prostor je součástí muzea i skanzen, Nitranská polní železnice a knihovna. Celková plocha areálu muzea zaujímá rozlohu více než 30 hektarů. SPM vlastní ve svém sbírkovém fondu 28 tisíc sbírkových předmětů z celé oblasti zemědělství, knihovna obsahuje 43 363 ks knižních jednotek.\n\n\nSkanzen SPM nabízí 33 objektů dokumentujících zemědělskou minulost. Patří sem škola z 19. stol., mléčnice, pálenice, lisovna oleje z 18. stol., strojový a voštinársky Záboj z 19. stol., válcový mlýn, kamenný mlýn, vinohradnický hajloch, pekárna, salaš, zimní maštal, čistička osiv, stoupa na konopí – válcová a kladivová, valcha a seníky z 19. stol., včelíny, raně středověká rolnická usedlost, symbolický hřbitov a konzum (obchod), kde se dají připravit ochutnávky tradiční meltové kávy a v pekárně upéct oplatky.\n\nV areálu skanzenu se nachází i Nitranská polní železnice, která je nejdéle zachovanou polní železnicí na území Slovenska. Unikátní úzkorozchodná polní železnice, parní lokomotivy, vyhlídkové a kryté vozy, dřevěné staničky, přednosta stanice, strojvedoucí, výhybkář a průvodci s již historickými štikadlami, jsou lákadlem pro malé i velké návštěvníky.\n\n\n"}
{"id": "1194955", "url": "https://cs.wikipedia.org/wiki?curid=1194955", "title": "Agrokomplex – Výstavníctvo Nitra", "text": "Agrokomplex – Výstavníctvo Nitra\n\nAgrokomplex - Výstavnictvo Nitra, štátny podnik je slovenská společnost zabývající se organizací a pořádáním výstav.\n\n1. ledna 1973 vzniklo na podnět resortu zemědělství „Výstavníctvo poľnohospodárstva a potravinárskeho priemyslu, odštepný závod“ se sídlem v Nitře. Tento závod zajišťoval svou činnost prostřednictvím čtyř středisek: aranžérsko-reprodukčního, zámečnického, montážně-stavebního a projekčního.\n\n1. ledna 1976 byla zřízena účelová organizace „Agrokomplex – Výstavníctvo stálej celoštátnej poľnohospodárskej výstavy“ v Nitře.\n\nV roce 1989 byla zřízena příspěvková organizace Agrokomplex - Výstavnictvo Nitra. V tomto období se začaly připravovat nová témata veletrhů a didakticko-naučné zaměření výstavy Agrokomplex se měnilo na komerční s cílem vytvořit moderní informační výstavní a veletržní akce zaměřené na trh. Organizovaly se nové veletržní projekty, které se konají dodnes. Nejúspěšnější z nich jsou zaměřeny na nábytek a bydlení, gastrotechniku, strojírenství, svařování, slévání a metalurgii, stavební mechanizaci, zahrádkářství, automobily, lesnictví a dřevozpracující technologie.\n\nOd 1. ledna 2008 existuje výstaviště v nové právní formě jako „Agrokomplex - Výstavnictvo Nitra, štátny podnik“.\n\nVýstavní areál má celkovou rozlohu 143 ha, celková kapacita výstavního areálu je 90 906 m², krytá výstavní plocha v pavilonech 40 906 m², volná výstavní plocha 50 000 m², počet pavilonů 15, výstaviště má k dispozici 1 kongresovou halu a 5 kongresových místností.\n\nAgrokomplex - Výstavnictvo nabízí na výběr pro návštěvníky i pro vystavovatele velké množství výstav a veletrhů s různorodým zaměřením.\n\n"}
{"id": "1194958", "url": "https://cs.wikipedia.org/wiki?curid=1194958", "title": "Bettina Campbell", "text": "Bettina Campbell\n\nBettina Campbell, narozená jako Elizabeth Jongkind (* 25. května 1974, Lelydorp, Surinam) je bývalá nizozemská pornoherečka. Svou kariéru zahájila v roce 1996, když jí bylo 22 let. Natočila filmy pro různá studia, včetně 999 Black & Blue Productions, Colmax, IFG, Mario Salieri Entertainment Group, Metro, Pleasure Productions, Private, Pure Filth, Red Board Video a Wicked Pictures.\n\n\nFilmografie Bettina Campbell:\n"}
{"id": "1194960", "url": "https://cs.wikipedia.org/wiki?curid=1194960", "title": "Zmýlená neplatí (film)", "text": "Zmýlená neplatí (film)\n\nZmýlená neplatí (italsky \"I soliti ignoti\") je italský povídkový film z roku 1958. O režii se podělili významní italští režiséři Mario Monicelli. Film byl v roce 1959 nominován na Oscara v kategorii nejlepší cizojazyčný film.\n\n\n"}
{"id": "1194965", "url": "https://cs.wikipedia.org/wiki?curid=1194965", "title": "Stryžavka", "text": "Stryžavka\n\nStryžavka () je sídlo městského typu ve Vinnyckém rajónu Vinnycké oblasti Ukrajiny, v historickém regionu Podolí Žije zde .\n\nV blízkosti Stryžavky se nachází rozvaliny vůdcova hlavního stanu Werwolf, k nim ukazuje směrovka. Obcí prochází dálnice Vinnyce-Kyjev. \n\n- mst. Podolské gubernie, Vinnického újezdu, 8 verst od města Vinnice, při ústí řeky S. do Bugu. V obci žije 2280 obyvatel. Dva pravoslavné a katolický kostel, synagoga, 2 židovské modlitebny, farní škola, mnoho obchodů, vodní mlýn, tržnice, výrobna vosku, lihovar, pivovar a cihelna; 7 trhů ročně.\n\n"}
{"id": "1194967", "url": "https://cs.wikipedia.org/wiki?curid=1194967", "title": "Diogenův klub", "text": "Diogenův klub\n\nDiogenův klub je fiktivní klub z povídek a románů Sira Arthura Conana Doyla o Sherlocku Holmesovi. Poprvé byl zmíněn v povídce Řecký tlumočník. Je pojmenován pravděpodobně podle Diogena ze Sinopé (což ale v originálních povídkách nebylo zmíněno) a jeho spoluzakladatel je starší bratr Sherlocka Holmese, Mycroft Holmes.\n\nSherlock Holmes klub popisuje v povídce Řecký tlumočník takto:“Víte, v Londýně jsou spousty mužů, kteří ať už z plachosti nebo z misantropie netouží po společnosti svých bližních. Přesto však holdují pohodlným křeslům a čerstvým časopisům. Pro pohodlí těchto lidí byl zřízen Diogenův klub, který sdružuje ty nejnespolečenštější a nejsamotářštější muže z celého Londýna. Žádný člen si nesmí nikoho ze svých kolegů ani všimnout. S výjimkou hostinského pokoje se tam nikde nesmí za žádných okolností vůbec promluvit, a trojí překročení tohoto pravidla, je-li ohlášeno výboru, stačí k tomu, aby byl takový mluvka vyloučen. Můj bratr byl jedním ze zakladatelů klubu a já sám pokládám tamější atmosféru za neobyčejně uklidňující.“\n"}
{"id": "1194970", "url": "https://cs.wikipedia.org/wiki?curid=1194970", "title": "SFK ELKO Holešov", "text": "SFK ELKO Holešov\n\nSFK ELKO Holešov je moravský fotbalový klub z města Holešov, který byl založen v roce 1905. V roce 2003 bylo dohodnuto sloučení holešovského celku s klubem TJ Slavoj Všetuly (založen 1932 jako SK Všetuly). Od sezóny 2003/04 tak klub vystupuje pod názvem SFK ELKO Holešov.\n\nV sezónách 2002/03 – 2015/16 hrál Přebor Zlínského kraje (5. nejvyšší soutěž), který v ročníku 2015/16 vyhrál a postoupil do Divize D, z níž však ihned sestoupil. Od sezony 2017/18 hraje opět v Přeboru Zlínského kraje.\n\nSvé domácí zápasy odehrává na stadionu Střelnice.\n\nZdroj: \n\n\nZdroj: \n\nPoznámky:\n\nSFK ELKO Holešov „B“ je rezervním týmem Holešova, který se pohybuje v okresních a krajských soutěžích.\n\nPoznámky:\n\n\n\n"}
{"id": "1194973", "url": "https://cs.wikipedia.org/wiki?curid=1194973", "title": "Vilis Lācis", "text": "Vilis Lācis\n\nVilis Lācis, rodným jménem Jānis Vilhelms Lāce (12. květen 1904, Vecmīlgrāvis u Rigy – 6. únor 1966, Riga) byl lotyšský spisovatel a komunistický politik.\n\nNarodil se v chudé rodině, po škole se živil jako dělník, zejména přístavní. Ve volném čase ovšem psal. Ve 30. letech se v Lotyšsku etabloval jako populární prozaik, proslavil ho zejména román \"Zvejnieka dēls\" (\"Syn rybáře\"), který vydal roku 1933, a který z Lācise udělal komerčně nejúspěšnějšího lotyšského prozaika své doby. Ve třicátých letech začal rovněž spolupracovat s tehdy zakázanou Komunistickou stranou Lotyšska. Lotyšská tajná služba jeho aktivity pilně sledovala, ale k postihu nedošlo, především proto, že lotyšský diktátor Kārlis Ulmanis byl velkým fanouškem Lācisova díla a nařídil, aby se perzekuce Lācisovi vyhnuly a velkoryse ho sponzoroval. Lācis na oplátku v tisku chválil Ulmanise, ačkoli nadále zůstával podporovatelem komunistů.\n\nPo sovětské okupaci Lotyšska roku 1940 se Lācis stal ministrem vnitra a posléze na velmi dlouhou dobu předsedou lotyšské vlády (funkce nesla název předseda Rady ministrů Lotyšské sovětské republiky, zastával ji v letech 1940-1959), která ovšem nebyla rozhodující pozicí v zemi, tou byl předseda Ústředního výboru komunistické strany (ostatně tak jako v Československu v té době). Přesto nese část odpovědnosti za postihy zhruba 40 000 Lotyšů v 50. letech.\n\nAni ve funkci premiéra nepřestal psát, stal se nejvzorovějším představitelem tzv. socialistického realismu. Dokonce podle jeho zásad předělával i svá předválečná díla. Klíčovými díly této etapy jeho tvorby byl třídílný román \"Bouře\" (\"Vētra\"), \"Kováři budoucnosti\" (\"Nākotnes kalēji\"), \"K novému břehu\" (\"Uz jauno krastu\") a \"Ztracená vlast\" (\"Pazudusī dzimtene\"). Podle jeho románů vzniklo osm filmů. \n\nZískal sedmkrát Leninovu cenu a dvakrát Stalinovu cenu. Jeho knihy byly přeloženy do 50 jazyků a je tak nejpřekládanějším lotyšským autorem všech dob. V 50. letech byla jeho díla masivně překládána i do češtiny. Díky tomu je i v České republice dodnes nejpřekládanějším lotyšským autorem.\n"}
{"id": "1194975", "url": "https://cs.wikipedia.org/wiki?curid=1194975", "title": "Péter Palotás", "text": "Péter Palotás\n\nPéter Palotás ( – ), rodným jménem Péter Poteleczky, byl maďarský fotbalista hrající v útoku za MTK Budapest FC a za maďarskou reprezentaci. V padesátých letech byl okrajovým členem legendární \"Zlaté jedenáctky\" a hrál vedle takových hráčů jako Ferenc Puskás, Zoltán Czibor, Sándor Kocsis, Nándor Hidegkuti a József Bozsik. Palotás byl jeden z prvních, který plnil úlohy \"staženého středního útočníka\" a v roce 1955 dal vůbec první hat-trick v zápase Poháru mistrů evropských zemí. V roce 1959 musel skončit hráčskou kariéru kvůli problémům se srdcem. Stejné potíže byly příčinou předčasného úmrtí 17. května 1967.\n\nCelou hráčskou kariéru strávil v MTK Budapešť. Ale během doby se jméno klubu několikrát změnilo. V roce 1949, když se v Maďarsku dostali k moci komunisté, převzala MTK tajná policie ÁVH a poté byl klub znám jako \"Textiles SE\", pak se přejmenoval na \"Bástya SE\", následně na \"Vörös Lobogó SE\", aby se nakonec vrátil zpět k MTK. Nehledě na zmatky okolo jména, padesátá léta znamenala pro klub velmi úspěšné období. Byla to doba, kdy MTK s Palotásem a Hidegkutim pod trenérským vedením Mártona Bukoviho mezi prvními praktikoval \"hluboce staženého středního útočníka\". V týmu hráli mimo jiných Mihály Lantos a József Zakariás a MTK s Palotásem třikrát vyhrál maďarskou ligu, maďarský pohár a Mitropa Cup. V roce 1955 jako \"Vörös Lobogó SE\" si zahráli vůbec první ročník Poháru mistrů evropských zemí. 7. září 1955 na \"Népstadionu\" vstřelil Palotás hat-trick, když vyhráli na Anderlechtem 6-3 v prvním zápase prvního kola. Byl to úplně první hattrick vstřelený v PMEZ. Další gól přidal ve odvetě, když \"Vörös Lobogó SE\" vyhrál 4-1. Ve čtvrtfinále proti Stade Reims přidal další dva góly, ale celkovým skórem 8-6 vypadli, když Palotás dal v prvním ročníku soutěže celkem 6 gólů.\n\nV letech 1950 až 1956 sehrál v národním týmu 24 zápasů, ve kterých dal 18 branek. Poprvé skóroval hned dvakrát při svém debutu 24. září 1950 proti Albánii, když Maďarsko zvítězilo 12-0.\nNa olympijských hrách v roce 1952 čtyřmi brankami pomohl k zisku zlatých medailí. Dvě z nich dal při vítězství 3-0 s Itálií 21. července 1952. Hrál i ve finále proti Jugoslávii 2. srpna 1952. Přispěl k zisku Mezinárodního poháru, když 17. května 1953 nastoupil na \"Stadio Olimpico\" proti Itálii. Maďarsko vyhrálo 3-0.\n\nI když byli Palotás a Nándor Hidegkuti spoluhráči v MTK, v národním týmu spolu soupeřili o místo. Hidegkuti byl od roku 1953 první volbou na postu hluboce staženého středního útočníka, a proto přišel Palotás o dva vysoce prestižní přátelské zápasy proti Anglii. K prvnímu do Anglie sice odcestoval, ale zůstal na lavičce. Nehledě na tyto nezdary, v reprezentaci až do roku 1956 nastupoval pravidelně. Na mistrovství světa dal ve skupině dva góly při vítězství 9-0 proti Jižní Koreji a také nastoupil v semifinálovém zápase proti Uruguayi. 19. května 1955 dal hattrick Finsku, poslední reprezentační zápas sehrál 9. června 1956 proti Portugalsku.\n\n\n\n\n\n"}
{"id": "1194976", "url": "https://cs.wikipedia.org/wiki?curid=1194976", "title": "Kostel svatého Havla (Chlumec)", "text": "Kostel svatého Havla (Chlumec)\n\nŘímskokatolický farní kostel svatého Havla se nachází v centru města a je výraznou dominantou Chlumce. Byl postaven v letech 1847–1852 na místě původního gotického chrámu zasvěceného sv. Gothardu.\n\nPrvní písemné zmínky o chlumeckém kostelu pocházejí z roku 1359, kdy místní farář Niklas z Barau platil 18 kop grošů papežského desátku. Stejně platili například i z Krupky a v Ústí nad Labem, což svědčí o značné výnosnosti chlumecké farnosti a tedy i samotné obce. Roku 1590 nechal majitel panství Petr Kölbl z Geisingu přestavět kostel v barokním slohu a vybudovat mohutnou hranolovou věž v jeho jižním průčelí. Během napoleonských válek byl kostel silně poškozen a postupně chátral. V letech 1847–1852 proběhla jeho přestavba v novorománském slohu podle návrhu architektů \"J. Katze\" a \"A. Smöcha\". Slavnostní vysvěcení proběhlo 18. listopadu 1849. Roku 1852 byly instalovány varhany z dílny bratrů Fellerových z nedalekého Libouchce. Jejich generální opravu provedl v letech 1991–1993 \"MUDr. Tomáš Horák\". V 80. letech byly do areálu kostela přemístěny plastiky a obrazy z nedalekých Vyklic zaniklých v souvislosti s těžbou hnědého uhlí. Počátkem 90. let byl chátrající kostel nově vymalován a zastřešen a v roce 1998 provedl zdarma opravu poškozených věžních hodin starosta sousední Telnice pan Jaroslav Doubrava. Až do konce 60. let 20. století náležela ke kostelu i stará gotická fara, která byla zbořena v souvislosti s výstavbou panelového domu v sousední Metodějově ulici čp. 182 až 185. Po její demolici se fara přemístila do domu čp. 26.\n\nTrojlodí chrámu je obdélníkového tvaru, zakončené půlkruhovým presbytářem a hranolovou, v posledním patře, polygonální věží v jeho jižním průčelí. Síňové trojlodí je sklenuto plackami (klenba nad čtvercem) na čtyřboké pilíře s poloválcovými příporami. V přízemí věže se nachází novogotický vstupní portál nad nímž se tyčí velké kruhové okno, přinášející světlo k varhanům a vnitřním dispozicím lodě. V severní části chrámu je umístěn presbytář s novogotickým dřevěným oltářem a kazatelna. Jižní stranu lodě zaujímá balkon s varhany.\n\nPři hlavním vstupu v prostorách věže se nachází pamětní desky se jmény místních vojáků padlých v první světové válce. Severní vnější zeď kostela je osazena jedenácti renesančními náhrobními kameny rodiny Kölblů – majitelů panství v 16. a 17. století, které sem byly z části přeneseny ze zaniklého hřbitova, dílem ze zbořeného kostela sv. Vavřince u Českého Újezdu. Dva nejzachovalejší náhrobní kameny někdejších pánů se poté nachází zazděné uvnitř kostela po obou stranách kněžiště.\n\n\nZ chlumeckých farářů je dodnes vzpomínán \"Franz Zechel\", který se jako 77letý stařec připojil ke svým farníkům prchajícím v srpnu 1813 před bitvou s Francouzi do hor nad Chlumcem, kde po několik dní pečoval o skupinu místních dětí. Po bitvě se večer vrátil vyhladovělý a vyčerpaný do své fary, kde byl druhý den ráno nalezen mrtvý. V současné době farnost Chlumec z důvodu efektivnosti spadá do farního obvodu v Ústí nad Labem, která je spravovaná excurrendo. Od 1. července 2002 v kostele slouží coby duchovní správce ústecký arciděkan Miroslav Šimáček.\n\nMše se zde konají každou 2. a 4. neděli v měsíci od 16 hodin.\n\n\n\n"}
{"id": "1194977", "url": "https://cs.wikipedia.org/wiki?curid=1194977", "title": "Evektor SportStar", "text": "Evektor SportStar\n\nSportStar a EuroStar patří do kategorie dvousedadlových lehkých sportovních letadel vyráběných společností Evektor-Aerotechnik v České republice. Jsou poháněné motory Rotax 912ULS o výkonu 100 koní (75kW).\n\nSportStar bylo první oficiálně schválené speciální lehké sportovní letadlo tzv. (S-LSA) a na stránkách AeroNews Network bylo vyhlášeno S-LSA letadlem roku ().\n\nSportStar má celokovovou konstrukci vyrobenou z anodizované korozivzdorné slitiny hliníku. Rám je nýtovaná a lepená konstrukce, o které společnost prohlašuje, že zlepšuje únavové vlastnosti což ústí v delší životnost. Společnost také prohlašuje, že tato konstrukce má lepší odolnost vůči nárazu a napomáhá nižší hlučnosti při letu.\n\nSportStar byl navržen pro vleční kluzáků do celkové hmotnosti 700 kg a pro vlečení transparentů o rozměrech do 140 m.\n\n\n\n\n"}
{"id": "1194978", "url": "https://cs.wikipedia.org/wiki?curid=1194978", "title": "Baki Adam", "text": "Baki Adam\n\nBaki Adam (* 1962, Balkıca, Denizli) je turecký religionista a spisovatel. \n\nPo absolvování základní školy ve své vesnici a střední škole \"İmam Hatip Lisesi\" v Denizli, studoval od roku 1987 teologii na univerzitě v Ankaře. Promoval v roce 1989, po osmiměsíční stáži v izraelské metropoli Tel Avivu získal doktorát, v roce 1997 se stal docentem a v roce 2003 profesorem. V současnosti pracuje jako učitel historie na univerzitě v Ankaře.\n\nMluví plynule arabsky, anglicky a hebrejsky. Je ženatý.\n"}
{"id": "1194981", "url": "https://cs.wikipedia.org/wiki?curid=1194981", "title": "TJ Tatran Litovel", "text": "TJ Tatran Litovel\n\nTJ Tatran Litovel je historický název těchto klubů:\n"}
{"id": "1194982", "url": "https://cs.wikipedia.org/wiki?curid=1194982", "title": "Māris Kučinskis", "text": "Māris Kučinskis\n\nMāris Kučinskis (* 28. listopadu 1961 Valmiera) je lotyšský politik a v letech 2016–2019 premiér Lotyšska. Je představitelem středové, zeleno-agrárnické strany Unie zelených a zemědělců (\"Zaļo un Zemnieku savienība\"), respektive členem malé regionální strany Liepājas partija, která má stálou dohodu s Unií zelených a zemědělců o vzájemné podpoře. \n\nNarodil se v severním Lotyšsku, maturoval ve městě Valmiera a v letech 1983-1988 vystudoval ekonomii na Lotyšské státní univerzitě v Rize. Pracoval v městské správě a jako vedoucí úředník v různých, hlavně stavebních podnicích. Je ženatý a má dva syny. \n\nDo komunální politiky vstoupil roku 1994 a v letech 1996-2003 byl předsedou městské rady ve Valmieře, Roku 2003 vstoupil do parlamentu, v letech 2004-2006 byl ministrem pro místní rozvoj a s jednou přestávkou byl poslancem. \n\nMezi únorem 2016 a lednem 2019 zastával funkci premiéra Lotyšska. Po volbách ho do úřadu nominoval prezident Raimonds Vējonis, přestože měl možnost nominovat i představitele Strany jednoty Kārlise Šadurskise. Stal se druhým zeleně orientovaným premiérem v lotyšské historii, po Indulisu Emsisovi, který funkci krátce zastával v roce 2004. V roce 2019 jej ve funkci předsedy vlády vystřídal Arturs Krišjānis Kariņš.\n"}
{"id": "1194984", "url": "https://cs.wikipedia.org/wiki?curid=1194984", "title": "Atletika na Letních olympijských hrách 1996 – 200 metrů muži", "text": "Atletika na Letních olympijských hrách 1996 – 200 metrů muži\n\nBěh na 200 metrů mužů na LOH 1996 v Atlantě (finále se uskutečnilo dne 1. 8. 1996) se stal jedním z historicky nejvzpomínanějších sprinterských klání v atletických dějinách. Americký sprinter Michael Johnson, který už předtím zvítězil i na dvojnásobné trati, potvrdil svoji roli favorita a překonal vlastní světový rekord z olympijské kvalifikace (19,66 s.) o celých 32 setin. Časem 19,32 s. vytvořil světový rekord s největším zlepšením v dějinách elektronického měření a daleko za sebou nechal jak Namibijce Franka Frederickse (19,68 s. - nový africký rekord), tak i Trinidaďana Ato Boldona (19,80 s). Ten se později vyjádřil, že \"\"...není podstatné, kdo vyhrál stovku. Tohle (Johnson) je nejrychlejší muž světa.\"\" Bylo změřeno, že Johnson zaběhl první stovku za 10,12 s., zatímco druhou letmou část za velmi rychlých 9,20 sekundy. Tento světový rekord pak vydržel celých 12 let, než jej na LOH 2008 v Pekingu překonal Jamajčan Usain Bolt.\n\n"}
{"id": "1194986", "url": "https://cs.wikipedia.org/wiki?curid=1194986", "title": "FK Chropyně", "text": "FK Chropyně\n\nFotbalový klub Chropyně je moravský fotbalový klub z města Chropyně, který byl založen v roce 1934 pod názvem SK Chropyně. Od sezóny 2012/13 hrál Přebor Zlínského kraje, odkud v sezoně 2017/18 sestoupil a podal přihlášku o dvě soutěže níže do I. B třídy Zlínského kraje (7. nejvyšší soutěž).\n\nSvé domácí zápasy odehrává na stadionu Chropyně s kapacitou 3 000 diváků.\n\nK odchovancům klubu patří mj. Stanislav Vávra, trenérsky zde působili např. Eduard Šabatka, Vlastimil Chytrý či Milan Nekuda.\n\nZdroj: \n\n\nZdroj: \n\nPoznámka:\n\n"}
{"id": "1194996", "url": "https://cs.wikipedia.org/wiki?curid=1194996", "title": "Jāzeps Vītols", "text": "Jāzeps Vītols\n\nJāzeps Vītols (26. červenec 1863, Valmiera – 24. duben 1948, Lübeck) byl lotyšský hudební skladatel.\n\nNarodil se do rodiny učitele v městě Valmiera na severu Lotyšska, asi 100 km severovýchodně od Rigy. Skladbu vystudoval na Petrohradské konzervatoři pod vedením Nikolaje Rimského-Korsakova. Absolvoval roku 1886, na konzervatoři ovšem zůstal jako pedagog a roku 1901 zde získal titul profesora. K jeho žákům patřil např. Sergej Prokofjev. V Petrohradě vedl také lotyšský pěvecký sbor a žil tam až do roku 1918, kdy se vrátil do Rigy, jež se v té době stala hlavním městem nového lotyšského státu. Zde se stal ředitelem opery a roku 1919 založil v Rize konzervatoř, na níž od jejího založení až do roku 1944 působil jako rektor. Konzervatoř dnes nese Vitolsovo jméno (\"Jazepa Vitola Latvijas Muzikas Akademija\"). Organizoval v té době lotyšský hudební a kulturní život, přitom též komponoval. Jeho dílo čítá 850 hudebních děl, mezi nimi jedno oratorium, dvě kantáty, jednu symfonii, 103 skladeb pro pěvecký sbor, mnoho skladeb pro klavír a také 300 upravených lotyšských lidových písní. Zemřel v emigraci v Německu, jeho ostatky byly do Lotyšska převezeny roku 1993.\n"}
{"id": "1195004", "url": "https://cs.wikipedia.org/wiki?curid=1195004", "title": "Karel Teodor Maximilián Bavorský", "text": "Karel Teodor Maximilián Bavorský\n\nKarel Teodor Maximilián Bavorský (Karl Theodor Maximilian August; 7. července 1795, Mnichov – 16. srpna 1875, Tegernsee) byl bavorský princ.\n\nNarodil se 7. července 1795 v Mnichově jako syn Maxmiliána I. Josefa a jeho manželky Augusty Vilemíny Marie Hesensko-Darmstadtské.\n\nSloužil v bavorské armádě. Během Války Šesté koalice (1813–1814) velel brigádě pod knížetem Carlem Philippem von Wrede. Roku 1831 Karel odmítl korunu Řecka a předal ji svému synovci princi Otovi. Dne 16. ledna 1841 byl jmenován polním maršálem a inspektorem bavorské armády. Když mu bylo 71 let, velel bavorským silám v Prusko-rakouské válce, a to spolu s generálem Ludwigem von der Tann-Rathsamhausen.\n\nVe svém životě se dvakrát oženil. Poprvé 1. října 1823 s Marií Annou Sophií de Pétin, která získala titul baronky z Bayrstorffu. Spolu měli tři dcery, které získaly titul hraběnky:\n\nDne 7. května 1859 se oženil s Henriettou Schöller. Spolu neměli žádné děti.\n"}
{"id": "1195006", "url": "https://cs.wikipedia.org/wiki?curid=1195006", "title": "Humppa", "text": "Humppa\n\nHumppa je hudební styl, který je populární ve Finsku především jako doprovod k párovému tanci. Vyznačuje se rychlým tempem (přes dvě stě padesát úderů za minutu) a 2/4 nebo 4/4 taktem. Pro zvuk humppy je charakteristické využití akordeonu a dechových nástrojů. Příbuzná pomalejší verze je známa jako jenkka.\n\nStyl vznikl před druhou světovou válkou promísením vlivů původní finské lidové hudby s americkým jazzem i společenskými tanci kontinentální Evropy, jako waltz, polka, foxtrot nebo quickstep, později přibyly i prvky latinskoamerických tanců. K průkopníkům této hudby patřila skupina Dallapé nebo zpěvák Georg Malmstén. Název \"humppa\" vznikl roku 1958, když rozhlasový moderátor Antero Alpola vyprávěl o kapele, kterou slyšel na Oktoberfestu a k napodobení rytmických přiznávek použil citoslovce \"oompah oompah\", které se mezi finskými posluchači ujalo. Významným interpretem doby, kdy tvořila humppa hlavní proud finské pop music, byl Erkki Junkkarinen.\n\nV sedmdesátých letech získala humppa pověst hudby pro starší a usedlé lidi. To vedlo k novému pojetí tohoto stylu, který mladá generace hudebníků používala jako nástroj ironie a společenské kritiky — příkladem byl protestní zpěvák Rauli Somerjoki. V roce 1993 vznikla v Joensuu skupina Eläkeläiset (doslova \"Důchodci\"), jejíž parodie na světové hity ve stylu humppa získaly ohlas i v zahraničí. Začalo se také používat označení \"humppa metal\" pro soubory, kombinující metalový zvuk s rytmem humppy, jako jsou Finntroll nebo Korpiklaani. \n\nV Norsku se provozuje podobný styl zvaný \"ompa\", jehož známými představiteli jsou Kaizers Orchestra. V Německu se tomuto žánru věnuje kapela Die Wallerts. \n\n"}
{"id": "1195011", "url": "https://cs.wikipedia.org/wiki?curid=1195011", "title": "Kārlis Baumanis", "text": "Kārlis Baumanis\n\nKārlis Baumanis, často uváděn jako Baumaņu Kārlis, tj. s příjmením ve tvaru genitivu plurálu, (11. květen 1835, Viļķene poblíž Limbaži – 10. leden 1905, Limbaži) byl lotyšský hudební skladatel, textař, publicista, básník a satirik. Byl významnou postavou lotyšského národního obrození.\n\nPřestože nezískal hudební vzdělání, složil téměř tři sta vokálních skladeb, z tohoto asi 50 sborových. Jeho vlastenecká píseň \"Bůh ochraňuj Lotyšsko\" (\"Dievs, svētī Latviju!\") z roku 1873 se stala lotyšskou národní hymnou. Jiné jeho písně zlidověly.\n\nV letech 1874-1875 uveřejnil v rižských novinách sérii polemických článků o lotyšské lidové hudbě a stal se tak zakladatelem lotyšské etnomuzikologie.\n"}
{"id": "1195015", "url": "https://cs.wikipedia.org/wiki?curid=1195015", "title": "Sulioti", "text": "Sulioti\n\nSulioti ( Suliotes) bylo helenizované obyvatelstvo v minulosti žijící v Epiru, v jeho části Thesprotia. Nezabírali však celou Thesprotii, ale pouze její horskou část s vesnicí Suli. Byli to výborní bojovníci, kteří stále bojovali s Turky. Často jsou spojováni s Arvanity, žijícími na jihu Řecka.\n\nPůvod Suliotů nebyl přesně vyjasněn. Mohou být potomci Albánců, kteří se v 16. století před Turky uchýlili z rovin do horské oblasti Suli a zde Turkům odolávali. Podle jiných historiků jsou Sulioti potomci Řeků, kteří se s Albánci smíchali když spolu s nimi toto území osídlili. Toto tvrzení vysvětlují tak, že není možné, aby oblast Suli osídlili pouze Albánci, protože Suli bylo osídleno obyvateli z Thesprótie, kde většinu obyvatelstva tvořili Řekové a křesťanských Albánců tu mnoho nežilo. Tento názor zastává i Konstantinos Paparrigopoulos. V 19. století Sulioti psali pouze v řečtině a sami se považovali za Řeky. V 19. století, tedy v době jejich největší slávy, jich bylo asi 12 000. Zúčastnili se i bojů v Řecké válce za nezávislost. Známý řecký revolucionář Markos Botsaris byl také Suliot. Dnes jsou jejich vesnice opuštěné a potomci Suliotů žijí ve větších městech, kde se však již promíchali s ostatním řeckým obyvatelstvem a tak ztratili svou specifickou identitu.\n\n"}
{"id": "1195021", "url": "https://cs.wikipedia.org/wiki?curid=1195021", "title": "FK Luhačovice", "text": "FK Luhačovice\n\nFotbalový klub Luhačovice je moravský fotbalový klub z města Luhačovice, který byl založen v roce 1913 pod názvem SKL Luhačovice. Od sezóny 2009/10 hraje Přebor Zlínského kraje (5. nejvyšší soutěž). V ročníku 2016/17 v této soutěži zvítězil, postupu do Divize D však nevyužil.\n\nSvé domácí zápasy odehrává na stadionu Luhačovice.\n\nPůsobil zde mj. Karel Humpál, který hrál ve 30. a 40. letech v nejvyšší soutěži za klub Baťa Zlín.\n\nZdroj: \n\n\nZdroj: \n\nPoznámka:\n\nFK Luhačovice „B“ je rezervním týmem Luhačovic, který se pohybuje v okresních soutěžích.\n\nPoznámka:\n\n"}
{"id": "1195022", "url": "https://cs.wikipedia.org/wiki?curid=1195022", "title": "Josef Randák", "text": "Josef Randák\n\nJosef Randák byl český fotbalista, záložník.\n\nV československé lize hrál za Viktorii Žižkov. Nastoupil ve 141 ligových utkáních a dal 3 góly.\n"}
{"id": "1195029", "url": "https://cs.wikipedia.org/wiki?curid=1195029", "title": "Loire 130", "text": "Loire 130\n\nLoire 130 byl třímístný francouzský jednomotorový hornoplošný létající člun.\n\nLetoun Loire 130 vznikl na základě soutěže z roku 1933 na lehký bombardovací a průzkumný stroj určený pro katapulty válečných lodí francouzského námořnictva. Pro tříčlennou osádku byly určeny na její obranu dva pohyblivé kulomety Darne ráže 7,5 mm a útočit měla pomocí dvou pum typu G-2 po 75 kg proti lodním cílům, nebou dvou hlubinných náloží SM. Navíc specifikace požadovaly možnost umístit v trupu až čtyři cestující v případě spojení lodě s pevninou, nebo jiné vojenské dopravní účely. Ze soutěže, které se zúčastnilo šest prototypů, vyšel vítězně v roce 1936 typ Loire 130.\n\nPrototyp Loire 130 zalétaný 19. listopadu 1934 byl poháněn vidlicovým motorem Hispano-Suiza 12Xbrsl o 530 kW nesených na vzpěrách nad trupem, s chladičem na přídi své gondoly. Vrtule byla třílistá, tlačná. Při uskladnění letounu na palubách lodí bylo možné sklopit křídlo podél trupu. Malá směrová stabilita byla dodatečně vyřešena přidáním dvou svislých ocasních plošek na koncích VOP.\n\nIhned po vyhlášení výsledků soutěže následovala zakázka na prvních 45 sériových letounů s instalovanou pohonnou jednotkou HS 12Xirsl o identickém výkonu. Zakázka byla rozdělena na 40 kusů Loire 130M (Métropole) a zbytek ve verzi Loire 130C (Colonial). „Céčko“ mělo náročnější vybavení odpovídající službě v tropických oblastech a bylo o 20 km/h pomalejší.\n\nV roce 1939 zkoušela továrna nahradit celokovovou konstrukci křídla potaženého plátnem dřevěnou z důvodu úspory strategického materiálu. Osmnáctý sériový letoun takové křídlo obdržel, avšak tím tato snaha skončila.\n\nPotřeba těchto letadel byla vzdor pokračujícím zakázkám ze 30. let 20. století tak velká, že ještě v roce 1940 objednala vláda ve Vichy 30 strojů pro své námořnictvo.\n\nLoire 130 se postupně uplatnily na katapulty převážné většiny válečných lodí francouzského námořnictva, schopných tyto stroje nést a katapultovat. Katapulty byly umístěny na zadních dělových věžích, proto musel letoun při střelbě loď opustit a kroužit v okolí, aby netrpěl během otřesů po výstřelech. Jeho úkolem tak bylo rovněž řízení palby.\n\nNa počátku války v roce 1939 byly Loire 130 na bitevních lodích Dunkerque, Strasbourg a Richelieu, na křižnících čtyř divizí, na cvičném křižníku Jeanne d'Arc a nosiči vodních letadel Commandant Teste. Dále tyto letouny sloužily u domácích pobřežních jednotek a ve většině afrických držav, Indočíně a na Západoindických ostrovech.\n\nPo obsazení zbytku Francie Wehrmachtem v roce 1942 zbyly Loire 130 v jejich koloniích. V Africe zůstávaly stále v aktivní službě, ale počet letuschopných strojů se s ubývajícími zásobami náhradních dílů snižoval. V listopadu 1943 bylo v Dakaru ještě 15 exemplářů včetně prototypu, které spolupracovaly se spojeneckým námořním letectvem.\n\nJiž v roce 1940 ulétl jeden Loire 130 z Karouby na Maltu, v roce 1941 jeden z Martiniku do Britské Západní Indie a jeden z Tripolisu do Palestiny.\n\nO typ projevila zájem i námořní záchranná služba Luftwaffe, která chtěla 20 ukořistěných Loire 130 s německými radiostanicemi a vybavením používat. Od jara do léta 1941 se tak jeden kus (BI+XA) testoval v Travemünde, avšak celý program byl odvolán.\n\nOd roku 1945 se Loire 130 přestaly generálkovat, ale ještě na podzim 1947 létal jeden letoun v učilišti v Hourtinu. Rekord drží stroj eskadrily 85, který byl letuschopný v Saigonu na sklonku roku 1949.\n\nÚdaje platí pro verzi Loire 130M\n\n\n\n"}
{"id": "1195033", "url": "https://cs.wikipedia.org/wiki?curid=1195033", "title": "Alexander Van der Bellen", "text": "Alexander Van der Bellen\n\nAlexander Van der Bellen (* 18. ledna 1944 Vídeň) je rakouský politik, vysokoškolský pedagog a ekonom, od roku 2017 prezident Rakouska. V letech 1997–2008 působil jako předseda rakouských Zelených. V roce 2016 byl zvolen rakouským prezidentem, když v opakovaném druhém kole prezidentských voleb těsně porazil Norberta Hofera.\n\nNarodil se ve Vídni roku 1944 estonské matce a ruskému otci nizozemského původu, kteří uprchli z Estonska před stalinismem. Jeho otec získal roku 1934, po útěku z Ruska, estonské občanství. Ruštinu, první jazyk svých rodičů, se nikdy neučil. Je ženatý, z předchozího manželství má dva syny.\n\nV roce 1962 vystudoval akademické gymnázium v Innsbrucku a poté studoval ekonomii na Univerzitě v Innsbrucku, kde získal v roce 1970 doktorát. V letech 1972 až 1974 pracoval v Berlíně v Internationales Institut für Management und Verwaltung. V roce 1975 se habilitoval a v letech 1976 až 1980 působil jako docent na univerzitě v Innsbrucku. V roce 1980 byl jmenován řádným profesorem v oboru ekonomie na Vídeňské univerzitě. V letech 1990 až 1994 zastával funkci děkana fakulty sociálních věd a ekonomie na téže univerzitě.\n\nV dubnu roku 2016 se ucházel o post rakouského prezidenta. V prvním kole voleb 24. dubna získal 21,4 procenta hlasů a do dalšího kola postoupil společně s Norbertem Hoferem, vítězným kandidátem strany FPÖ. Druhé kolo 22. května vyhrál s výsledkem 50,3 % hlasů.\n\nÚřadu se měl ujmout složením slibu 8. července 2016, avšak 1. července 2016 rakouský Ústavní soud kvůli početným přestupkům proti pravidlům sčítání korespondenčních hlasů zrušil platnost druhého kola voleb. Od 8. července vykonávalo pravomoci prezidenta tříčlenné předsednictvo rakouské Národní rady. Opakované druhé kolo 4. prosince vyhrál Bellen se ziskem 53,8 % hlasů. Do úřadu spolkového prezidenta nastoupil složením přísahy 26. ledna 2017.\n\nVítězství Van der Bellena v prezidentských volbách uvítali český premiér Bohuslav Sobotka i český ministr obrany Martin Stropnický.\n\nVan der Bellen podporuje sňatky homosexuálů, ochranu životního prostředí a evropskou integraci. V souvislosti s evropskou migrační krizí kritizuje stávající rakouskou vládu za tvrdý postup vůči uprchlíkům a podporuje politiku německé kancléřky Angely Merkelové.\n\nOpakovaně se vyjádřil, že jako prezident by nejmenoval zástupce FPÖ do čela vlády, a to i v případě, že by strana vyhrála příští parlamentní volby.\n"}
{"id": "1195036", "url": "https://cs.wikipedia.org/wiki?curid=1195036", "title": "Mukallá", "text": "Mukallá\n\nAl-Mukallá (arab. Písmem المكلا – Al-Mukalla) je město a zároveň hlavní námořní přístav v arabském státě Jemen. Nachází se v pobřežní oblasti Hadramaut v Adenském zálivu. Město je s počtem obyvatel kolem 300 000 páté největší v zemi.\n\nAl-Mukalla leží na jihu Arabského poloostrova a z jihu ho omývá Indický oceán. Leží u poušti, takže zde dopadá malé množství srážek. Za městem se rozprostírá sopečné pohoří.\n\n2. dubna 2015 obsadila město Al-Káida Arabského poloostrova a ustanovila zde vlastní samosprávu. O rok později bylo město obsazeno vládními jednotkami a silami arabské koalice.\n"}
{"id": "1195048", "url": "https://cs.wikipedia.org/wiki?curid=1195048", "title": "Mistrovství světa v atletice 1997 – desetiboj muži", "text": "Mistrovství světa v atletice 1997 – desetiboj muži\n\nDesetiboj na MS 1997 v Athénách (5. – 6. srpna 1997) byl při neúčasti obhájce a aktuálního olympijského vítěze z Atlanty 1996 Dana O'Briena otevřenou záležitostí. Suverénním výkonem zde nakonec zvítězil český vícebojař Tomáš Dvořák novým národním rekordem 8837 bodů, kterým překonal vlastní osobní i národní rekord o plných 173 bodů. Zvítězil o 107 bodů před Bělorusem Eduardem Hämäläinenem (8730 b.) a Němcem Frankem Busemannem (8652 b.), který Dvořáka porazil v boji o stříbro o rok dříve v Atlantě. Celkově 9. skončil v závodě tehdy začínající český vícebojař Roman Šebrle (8232 b.), další Čech Robert Změlík soutěž nedokončil. Závodu se zúčastnilo celkem 34 desetibojařů, nedokončilo 14 z nich.\n\nNejrychlejší stovku podle očekávání zaběhl Američan Chris Huffins (10,39 s.), který ale nakonec desetiboj nedokončil. Z budoucích medailistů byl nejrychlejší Dvořák (v novém o. r. 10,60 s.) před Busemannem (10,76 s.) a Hämäläinenem (10,81 s.). V dálce zvítězil Busemann (796 cm), Dvořák skočil 764 cm a Hämäläinen 756 cm. Kouli ovládl Dvořák s výkonem 16,32 m., Bělorus vrhl 15,71 m., Němec pouze 13,53 m. Ve výšce byl nejslabší Hämäläinen (197 cm), Dvořák zdolal 200 cm a Busemann velmi dobrých 209 cm. 400 metrů zvládl nejrychleji Hämäläinen (46,71 s.), Dvořák si zaběhl osobní rekord 47,56 s., Busemann doběhl v čase 48,32 s. Na 110 m. překážek byl podle očekávání nejrychlejší Němec (13,55 s.), Dvořák ale nezaostal (osobní rekord 13,61 s.). Hämäläinen běžel rovněž velmi rychlých 13,74 s. V disku kraloval Bělorus s 50,50 metru, Dvořák hodil 45,16 m., Busemann ztrácel s výkonem 42,56 m. V tyči zvládl Dvořák i Busemann rovných 5 metrů, Hämäläinen ještě o 20 cm víc. \n\nRozhodlo se pak zejména v oštěpu, kde Dvořák jako jediný překonal sedmdesátimetrovou hranici (70,34 m.), zatímco Busemann hodil 63,92 metru a Hämäläinen pouze 59,82 m. V závěrečném běhu si Dvořák pohlídal zlato časem 4:35,40 minuty před Hämäläinenem (4:37,10 min.) a Busemannem, kterému už k lepšímu umístění nepomohl ani čas 4:29,27 min. Dvořák měl našlápnuto i k překonání tehdejšího evropského rekordu Daleyho Thompsona (8847 b.) a teoreticky se mohl pokusit už tehdy i o útok na světový rekord Dana O'Briena (potřeboval ovšem zaběhnout osobní rekord), nakonec ale před cílem zvolnil a radoval se raději z prvního světového titulu. Další dva pak získal v letech 1999 (Sevilla) a 2001 (Edmonton), světový rekord O'Briena překonal roku 1999 v Praze.\n\n"}
{"id": "1195049", "url": "https://cs.wikipedia.org/wiki?curid=1195049", "title": "Mistrovství Evropy v judu 2016 – muži – polostřední váha (-81 kg)", "text": "Mistrovství Evropy v judu 2016 – muži – polostřední váha (-81 kg)\n\nZápasy v judu na mistrovství Evropy v kategorii polostředních vah mužů proběhly v Kazani, 22. dubna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1195053", "url": "https://cs.wikipedia.org/wiki?curid=1195053", "title": "Mistrovství světa v ledním hokeji do 18 let 2017", "text": "Mistrovství světa v ledním hokeji do 18 let 2017\n\n19. Mistrovství světa v ledním hokeji do 18 let 2017 se konalo od 13. do 23. dubna 2017 ve slovenských městech Poprad a Spišská Nová Ves. Juniorské mistrovství světa se na území Slovenska uskutečnilo podruhé (předchozí MS se zde konalo v roce 2002).\n\nToto je seznam vysvětlivek použitých v souhrnech odehraných zápasů.\n\nToto je pořadí hráčů podle dosažených bodů, za jeden vstřelený gól nebo přihrávku na gól získal hráč jeden bod.\n\"Záp. = Odehrané zápasy; G = Góly; A = Přihrávky na gól; Body = Body; +/− = Plus/Minus; PTM = Počet trestných minut\"\n\nPořadí nejlepších pěti brankářů na mistrovství podle úspěšnosti zásahů v procentech, brankář musel mít odehráno minimálně 40% hrací doby za svůj tým.\n\"Záp. = Odchytané zápasy; Čas = Čas na ledě (minuty); OG = Obdržené góly; POG = Průměr obdržených gólů na zápas; Úsp% = Procento úspěšných zásahů; ČK = Čistá konta\"\n\n\n\n\n\n\n\n"}
{"id": "1195054", "url": "https://cs.wikipedia.org/wiki?curid=1195054", "title": "FC RAK Provodov", "text": "FC RAK Provodov\n\nFootball Club RAK Provodov je moravský fotbalový klub z obce Provodov, který byl založen v roce 1961 pod názvem TJ Sokol Provodov. Od sezóny 2004/05 hraje Přebor Zlínského kraje (5. nejvyšší soutěž). V ročnících 2009/10 a 2017/18 v této soutěži zvítězil, postupu do Divize D však nevyužil.\n\nSvé domácí zápasy odehrává na stadionu Provodov.\n\nZdroj: \n\n\nZdroj: \n\nPoznámka:\n\nFC RAK Provodov „B“ je rezervním týmem Provodova, který hraje v okresních soutěžích.\n\nPoznámka:\n\n"}
{"id": "1195065", "url": "https://cs.wikipedia.org/wiki?curid=1195065", "title": "Nástroje pro řízení kvality", "text": "Nástroje pro řízení kvality\n\nNástroje pro řízení kvality (ang. Quality control tools) představují část problematiky managementu kvality. Jde o nástroje pro dosažení stanovených cílů kvality a pro specifikování nezbytných provozních procesů. \n\nSedm základních nástrojů zlepšování kvality určených k operativnímu řízení kvality představuje (klasický) soubor jednoduchých a velmi efektivních statistických metod odhalování a analyzování problémů s kvalitou. Patří sem: \n\n\n\n\nSedm nových nástrojů k řízení kvality se uplatňuje především v oblasti plánování a definování cílů kvality:\n\n\n\nFyzika poruch analyzuje poruchové mechanizmy a představuje nejnovější trendy mezi nástroji pro řízení kvality. Tento přístup využívá zkušební laboratoře a laboratoře pro rozbor poruch. Například vyráběná deska s plošnými spoji obsahuje malou část (zkušební kupon) pro zkoušení kritických technologických operací. Kupon je po vyrobení desky oddělen, zkoušen ve zkušební laboratoři a potom případně analyzován v laboratoři pro rozbor poruch. \n"}
{"id": "1195067", "url": "https://cs.wikipedia.org/wiki?curid=1195067", "title": "Kostel svatého Matouše (Křešice)", "text": "Kostel svatého Matouše (Křešice)\n\nKostel svatého Matouše v Křešicích je gotická sakrální stavba stojící na malém návrší uprostřed obce nedaleko řeky Labe. Od roku 1964 je kostel chráněn jako kulturní památka.\n\nKostel je poprvé připomínán roku 1384, kdy jsou o něm dochovány písemné záznamy. Z části byl pozdně goticky upraven kolem roku 1500 a poté byl v roce 1666 barokně přestavěn do dnešní podoby, kdy byla pořízena nová střecha, zvýšena věž a prolomena dnešní okna.\n\nJedná se o obdélnou, jednolodní stavbu s odsazeným polygonálním presbytářem. Po jeho jižním boku se nachází sakristie a předsíň. V západní částí stojí v průčelí kostela hranolová věž. Na presbytáři jsou opěrné pilíře a zazděná gotická okna. V jižní předsíni je pozdně gotická klenba a dva portály. Vnější portál má přetínavé pruty v ostění, vnitřní je půlkruhový se dvěma výžlabky.\n\nV presbytáři je žebrová klenba ze 14. století a pozdně gotický sanktuář z období kolem roku 1500. V lodi kostela je strop z doby po roku 1860. Pozdně gotická kruchta spočívá na polygonálních pilířích, se segmentovými oblouky a žebrovou klenbou. V podvěží je křticí kaple s valenou lunetovou klenbou.\n\nHlavní oltář je barokní z roku 1666. Jsou na něm dva páry sloupků s boltcovými řezbami. Titulní obraz \"sv. Matouše s andělem\" na hlavním oltáři, a snad i obraz v nástavci ze stejného období, pocházejí od Karla Škréty. Dva barokní boční oltáře pocházejí ze 17. století. Mají sloupkové edikuly a v nástavcích po dvou soškách. Obrazy na bočních oltářích jsou novější. Kazatelna z konce 18. století byla po liturgické reformě II. vatikánského koncilu odstraněna. Křtitelnice je kamenná, pozdně gotická. Barokní varhany se zlacenými akantovými křídly pocházejí z roku 1715. Obraz sv. Karla Boromejského z roku 1705 je barokní. Ve věži se dochoval renesanční zvon z roku 1612.\n\n"}
{"id": "1195068", "url": "https://cs.wikipedia.org/wiki?curid=1195068", "title": "Eduard Hämäläinen", "text": "Eduard Hämäläinen\n\nEduard Hämäläinen (* 21. ledna 1969 v Karagandě, tehdy kazašská část SSSR) je bývalý atlet - vícebojař, který reprezentoval postupně SSSR, poté Bělorusko (1993–1996) a následně Finsko (1997–2001). To odpovídá historii jeho rodiny, protože jeho prarodiče byli roku 1917 deportováni z Finska do Turkestánu. Celou kariéru stál ve stínu soupeřů, jako byl Američan Dan O'Brien nebo Čech Tomáš Dvořák. Jeho největšími úspěchy jsou stříbrné medaile ze světových šampionátů ve Stuttgartu (1993), Göteborgu (1995) i Athénách (1997) a z evropského šampionátu v Budapešti (1998). Bronzovou medaili získal také v sedmiboji na Halovém mistrovství světa v Torontu 1993. Jeho osobní rekord v desetiboji z roku 1994 má hodnotu 8735 bodů.\n\n\n\n \n"}
{"id": "1195069", "url": "https://cs.wikipedia.org/wiki?curid=1195069", "title": "David Van Tieghem", "text": "David Van Tieghem\n\nDavid Van Tieghem (* 21. dubna 1955 Washington, D.C.) je americký zpěvák, bubeník, perkusionista, skladatel a producent. Studoval například na Manhattan School of Music. Řadu let spolupracoval s umělkyní Laurie Anderson. V roce 1993 přispěl skladbou „Living Room Music“ na album \"\". Během své kariéry spolupracoval s mnoha dalšími hudebníky, mezi něž patří například Chris Spedding, John Cale a Arto Lindsay. Rovněž vydal několik sólových alb. Roku 1986 vydal na singlu experimentální coververzi písně „In-A-Gadda-Da-Vida“ od americké skupiny Iron Butterfly.\n\n\n"}
{"id": "1195071", "url": "https://cs.wikipedia.org/wiki?curid=1195071", "title": "Jana z Azy", "text": "Jana z Azy\n\nBlahoslavená Jana z Azy (cca 1140–1205) je matka svatého Dominika, zakladatele Řádu bratří kazatelů, a blahoslaveného Mannese de Guzmán.\n\nPřed Dominikovým narozením prý měla sen, že jí z klína vyskočil \"pes s hořící pochodní v tlamě\". To mělo být předzvěstí toho, že její syn svým kázáním „zapálí“ celý svět.\n\nJejím manželem byl dle tradice rytíř Felix de Guzmán, celá rodina vynikala zbožností a Jana bývá popisovaná jako příkladná matka.\n\nJana zemřela v roce 1205 v Calerueze, blahořečil ji roku 1828 papež Lev XII.\n\n\n"}
{"id": "1195073", "url": "https://cs.wikipedia.org/wiki?curid=1195073", "title": "Mistrovství Evropy v judu 2016 – muži – lehká váha (-73 kg)", "text": "Mistrovství Evropy v judu 2016 – muži – lehká váha (-73 kg)\n\nZápasy v judu na mistrovství Evropy v kategorii lehkých vah mužů proběhly v Kazani, 22. dubna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1195074", "url": "https://cs.wikipedia.org/wiki?curid=1195074", "title": "Mo-dettes", "text": "Mo-dettes\n\nMo-dettes byla anglická dívčí hudební skupina. Založily ji v roce 1979 Kate Korris ze skupiny The Slits a Jane Crockford, která předtím působila v kapele The Bank of Dresden. Nejúspěšnější písní kapely byla „White Mice“ (singl z roku 1979). V listopadu 1980 vydaly na značce Deram Records své jediné dlouhohrající album \"The Story So Far\". Kapela rovněž vydala několik dalších singlů, včetně coververze písně „Paint It Black“ od skupiny The Rolling Stones. Roku 1981 členky skupiny (pod názvem The Bomberettes) zpívaly vokály v písni „Fighter Pilot“ z alba \"Honi Soit\" velšského hudebníka a skladatele Johna Calea.\n\n"}
{"id": "1195078", "url": "https://cs.wikipedia.org/wiki?curid=1195078", "title": "Pampeliškové víno", "text": "Pampeliškové víno\n\nPanpeliškové víno (1957, Dandelion Wine) je autobiografický román amerického spisovatele Raye Bradburyho. Jde o sérii volně propojených příběhů, z nichž některé byly poprvé zveřejněny samostatně v letech 1946-1957 jako povídky, například \"Noc\" (The Night) z roku 1946, která prvně knižně vyšla v povídkové sbírce \"Temný karneval\" (1947, The Dark Carnival). Název románu je odvozen od povídky \"Dandelion Wine\" z roku 1953, která je v románu rovněž obsažena.\n\nRomán obsahuje magické vzpomínky malého chlapce na konec dětství uprostřed amerického Středozápadu. Odehrává se během tří letních měsíců roku 1928 ve fiktivním městečku Green Town (Zelené město) ve státě Illinois, které je prototypem Bradburyho rodného města Waukegan. Hlavní postavou románu je dvanáctiletý chlapec Douglas Spaulding, který se svým desetiletým bratrem Tomem prožívá různé příhody uprostřed několikagenerační rodiny, přátel i typických figurek maloměsta. Pampeliškové víno, které každé léto vyrábí Douglasův dědeček, slouží v románu jako metafora všech radostí léta. Je to hustá zlatá tekutina, plná letní síly a vzpomínek na krásu. V příbězích románu se řeší závažné i malicherné problémy dospívání a vyrovnávání se s realitou života a smrti. Ve vyprávění se mísí realita se snem (dědeček se snaží vyrobit stroj na štěstí), popisy událostí jsou plné poezie, metafor, fantazie a také nostalgie, vyvolané nenávratně ztraceným světem dětství.\nRoku 2006 vydal Bradbury román \"Farewell Summer\" (Sbohem léto). Jde o přímé pokračování románu \"Pampeliškové víno\". Tyto dvě knihy společně s knihou \"Something Wicked This Way Comes\" (1962, Tudy přijde něco zlého) tvoří trojici románů inspirovaných Bradburyho dětstvím v jeho rodném městě Waukegan v Illinois. Román \"Sbohem léto\" se odehrává opět v městečku Green Town dva roky po událostech popsaných v \"Pampeliškovém vínu\" v období říjnového babího léta a jeho obsahem je sexuální probuzení čtrnáctiletého Douglase Spauldinga a vztah mladých a starých lidí.\n\n"}
{"id": "1195079", "url": "https://cs.wikipedia.org/wiki?curid=1195079", "title": "Mike Smith (desetibojař)", "text": "Mike Smith (desetibojař)\n\nMike Smith (nar. 16. září 1967) je bývalý kanadský atlet - vícebojař - původem z městečka Kenora v provincii Ontario. Smith nikdy nedosáhl na velké zlaté úspěchy, přestože bodový součet jeho osobních rekordů v desetiboji (9362 b.) má dosud třetí nejvyšší hodnotu mezi všemi vícebojaři (po Američanech Danu O'Brienovi a Ashtonovi Eatonovi). Skvělý je zejména jeho osobní rekord ve vrhu koulí, který činí 18,03 metru. Smith zaznamenal největší úspěch v podobě stříbrné medaile na MS 1991 v Tokiu a pak na halovém šampionátu v Torontu (1993). Zvítězil také několikrát na tradičním Hypo-mítinku v rakouském Götzisu a v roce 1996 zde vytvořil i nový kanadský rekord v hodnotě 8626 bodů (ten překonal až v roce 2015 Damian Warner). Smith ukončil svoji profesionální kariéru v roce 1999 a dnes žije a podniká v Calgary.\n\n\n\n \n"}
{"id": "1195083", "url": "https://cs.wikipedia.org/wiki?curid=1195083", "title": "Caleruega", "text": "Caleruega\n\nCaleruega je obec ve španělské Kastilii, kde se narodil svatý Dominik de Guzmán. Žila a zemřela zde i jeho matka, blahoslavená Jana z Azy a bratr, blahoslavený Mannes Guzmán.\n\nLeží jižně od Burgosu a asi 175 kilometrů od Madridu. Byla založena mezi lety 912 a 1085 a od počátku byla obehnána hradbami.\n\nV roce 1207 zde byl postaven klášter mnišek dominikánského řádu, který zde stojí dodnes.\n\n\n"}
{"id": "1195086", "url": "https://cs.wikipedia.org/wiki?curid=1195086", "title": "Damian Warner", "text": "Damian Warner\n\nDamian Warner (nar. 4. listopadu 1989) je kanadský atlet - vícebojař - původem z městečka London v provincii Ontario. Ačkoliv byl dlouho ve stínu svého amerického vrstevníka, světového rekordmana Ashtona Eatona, dosahuje Warner skvělých výsledků. Mezi jeho největší úspěchy patří zlaté medaile z desetiboje na Hrách Commonwealthu v Glasgow (2014) a Pan-amerických hrách v Torontu (2015), zejména pak ale bronzové medaile z atletického MS v Moskvě 2013 i Dauhá 2019 a stříbrná z MS v Pekingu 2015.\n\nBývalý osobní rekord z Pekingu 8695 bodů byl zároveň kanadským národním rekordem. Warner jím překonal někdejší kanadský rekord Mikea Smithe (8626 b.) z roku 1996. Warner je také oficiálně světovým vícebojařským rekordmanem na trati 100 metrů (10,12 s.) a na 110 m. překážek časem 13,44 s., čímž překonal i Franka Busemanna a jeho čas 13,47 s. z LOH v Atlantě 1996. Osobní rekord na této trati má ještě lepší, činí 13,27 s. V současnosti má osobní rekord Warnera hodnotu 8795 bodů (Götzis 2018).\n\n\n"}
{"id": "1195092", "url": "https://cs.wikipedia.org/wiki?curid=1195092", "title": "FC Rožnov pod Radhoštěm", "text": "FC Rožnov pod Radhoštěm\n\nFootball Club Rožnov pod Radhoštěm je moravský fotbalový klub z města Rožnov pod Radhoštěm, který byl založen v roce 1921 pod názvem SK Radhošť. Od sezóny 2005/06 hrál Přebor Zlínského kraje, odkud v sezoně 2017/18 sestoupil do I. A třídy Zlínského kraje (6. nejvyšší soutěž).\n\nSvé domácí zápasy odehrává na stadionu Rožnov pod Radhoštěm.\n\nZdroj: \n\n\nZdroj: \n\nPoznámka:\n\n\n"}
{"id": "1195096", "url": "https://cs.wikipedia.org/wiki?curid=1195096", "title": "Mannes Guzmán", "text": "Mannes Guzmán\n\nBlahoslavenný Mannes Guzmán je bratr svatého Dominika a syn blahoslavené Jany z Azy. Narodil se kolem roku 1170 v kastilské Calerueze a stejně jako jeho dva bratři (Dominik a Mannes měli ještě třetího bratra, Antonína) se stal knězem.\n\nSpolu se svatým Dominikem bojoval proti bludům albigenským a vstoupil do Řádu bratří kazatelů\n\nZemřel cca roku 1235 v Calerueze a u jeho hrobu docházelo k mnoha zázrakům. Papež Řehoř XVI. ho blahořečil 2. června 1834.\n\n\n"}
{"id": "1195098", "url": "https://cs.wikipedia.org/wiki?curid=1195098", "title": "Kostel svatého Vojtěcha (Počaply)", "text": "Kostel svatého Vojtěcha (Počaply)\n\nKostel svatého Vojtěcha v Počaplech je sakrální stavbou ve stylu \"dynamického baroka\" od architekta Kiliána Ignáce Dientzenhofera postavená břevnovsko-broumovskými benediktini na břehu Labe jako společný komplex s farou. Kostel stojí na nízkém návrší nad levým břehem řeky Labe nad soutokem s Ohří, severně od obce. Od roku 1964 je kostel chráněn jako kulturní památka.\n\nJako majetek břevnovského kláštera byla ves Počaply připomínána v roce 1262, i když lokalita byla osídlena již dávno předtím. Již v roce 1352 zde stála prokazatelně sakrální stavba, která byla zmíněna v \"registrech papežských desátků\". Farnost tehdy platila 9 grosů českých. Dále se v konfirmaci krále Václava IV. z 20. září 1395 uvádí, že ves Počaply a kostel patří břevnovskému klášteru. Na místě starší stavby, která hrozila zřícením, nechal v letech 1724–1726 majitel zdejšího panství, klášter břevnovsko-broumovský, z rozhodnutí břevnovského opata Otmara Zinka, postavit podle projektu Kiliána Ignáce Dienzenhofera nový kostel. Dienzenhofer 2. října 1724 vyměřil kolem starého kostela základy 10 lokt hluboké a ty byly do 7 dnů vykopány. 9. října začali zedníci usazovat v základech kameny. Bohoslužby se zatím konaly stále ve starém kostel. V červnu 1725 se zbourala věž a starý kostel. Dne 24. srpna 1726 byl nový kostel vysvěcen. Dochovalo se breve Klimenta XIII. (na pergamenu) z 23. března 1762, kterým papež uděluje všem věřícím, kteří navštíví kostel sv. Vojtěcha v Počaplech na den sv. Vojtěcha (23. března) a první neděli v říjnu, plnomocné odpustky, pomodlí-li se stanovené modlitby. Tytéž odpustky (tzv. \"druhé breve\") uděluje také papež Kliment XIV. 28. srpna 1769. Vrchol věže byl obnoven v roce 1897. Vzhledem k poloze na nevysokém návrší nad hladinou Labe byl areál několikrát poškozen povodní, naposledy roku 2002, kdy voda stoupla do výše 5,30 metrů od plavební hladiny a do výše 190 cm od podlahy kostela. Dále byla podlaha kostela zaplavena v letech 2006 a 2013.\n\nJedná se o jednolodní stavbu, která je orientována k východu s baldachýnovou kupolí a polygonální stanovou střechou ve střední části lodi, díky jíž se zvenčí jeví jako centrální stavba. V půdorysu i výstavbě je kostel značně členitý. Je tvořen sjednocením dvou elips, kdy do západní elipsy je vložena kruchta a východní elipsa slouží jako presbytář. V západním průčelí má kostel hranolovou věž. Presbytář je je mělký, obdélný a k jeho zvlněnému závěru přiléhá přízemní sakristie. Kostel má v lodi konvexně proláklé stěny s velkými okny a trojúhelnými štíty. Vnější nároží kostela jsou vesměs zaoblená, provázená vysokými pilastry.\n\nUvnitř se nachází centrální prostor s proláklými boky. V úhlopříčnách jsou vyduté pilíře s nikami bočních oltářů. Na západní a východní straně jsou příčně oválné prostory presbytáře a kruchty s oválnými okny. Celý kostel je zaklenutý. Klenby jsou plackové. Kladí a triglyfy spočívají na vysokých pilastrových svazcích.\n\nHlavní oltář je barokní z období výstavby kostela. Titulní obraz pochází od Františka Lichtenreitera z Prahy. Je na něm zobrazen sv. Vojtěch, který se vrací z Itálie a vede s sebou benediktiny, se kterými chce založil v Břevnově klášter. Obraz je umístěn v bohatě řezaném rámu s barokními plastickými doplňky od Matěje Tollingera z Litoměřic. Nad ním je obraz sv. Markéty patronky břevnovského kláštera. Za ním na prohnuté stěně závěru je malovaná iluzivní oltářní architektura z roku 1788 od Františka Kutschery z Litoměřic. Andělé na hlavním oltáři drží v rukou pádlo a oštěp, nástroje jimiž byl sv. Vojtěch v Prusku ubit. Dva boční oltáře jsou zasvěcené – vpravo \"Ukřižování Páně (Svatému Kříži)\" a vlevo \"Smrti sv. Benedikta\", kdy zobrazený sv. Benedikt stoje podpírán řeholními bratry odevzdává duši Bohu. Oltáře mají proláklé pilastrové nástavce, řezby, obrazy a sochy andílků. Na každém se nacházejí dvě barokní sochy apoštolů od \"M. Tollingera\" z období kolem roku 1735. Kazatelna má proláklé přední pole. Barokní lavice z 1. poloviny 18. století mají řezaná čela. Varhany jsou s rokajovými řezbami z roku 1790 od \"J. Rusche\" z Litoměřic. Uchovaná 90 cm vysoká křtitelnice je cínová. Spočívá na třech nohách. Jedná se o vzácnou práci pozdně gotického typu s letopočtem 1565. Pod horním okrajem křtitelnice je nápis ve dvou řadách: \"«Pán Ježíš mluvil k učedníků řka: „Jděte, učte všechny národy křtíce je ve jménu Otce i Syna i Ducha Svatého. Kdož by uvěřil a pokřtěn byl, spasen bude. Léta Páně 1565“.»\" Ve střední části křtitelnice je dokola 12 postav (Spasitel, 7 apoštolů, 1 světec a třikrát sv. Vojtěch. V 70. letech 20. století byla nově čištěna. Ve 21. století je uchovávána v břevnovském klášteře. Interiér kostela je bíle vymalován. Většina dalšího zařízení pochází z období vrcholného a pozdního baroka.\n\nJiž ve věži předchozího kostela visel \"zvon sv. Václav\" (500 kg) ulitý roku 1506 \"mistrem Bartolomějem z Prahy\". Tento zvon je i v současném kostele a používá se dodnes. Je na něm latinský nápis: \"Anno Domini Millesimo CCCCC sexto (1506). En ego campana nunquam pronuntio vana ignem vel festum bellum – aut funus honestum, qui me fecit magister Bartolomoeus nomen habet in nova Civitate Pragensi.\" (česky: \"Hle já zvon nikdy nadarmo neohlašuji oheň neb zhoubnou válku neb slavný pohřeb, kdo mne zhotovil, jmenuje se mistr Bartoloměj v novém městě Pražském\"). Pod nápisem je reliéf sv. Václava.\n\nKolem kostela je hřbitov. Hřbitovní brána nese dvoudílný barokní znak. Na znaku se vlevo nachází erb břevnovského kláštera a vpravo erb rodu Slavníkovců z něhož pocházel sv. Vojtěch. Hřbitovní kaple, původně márnice, byla postavena současně s kostelem. Oltář v ní je starší a pochází z roku 1681. Ve 21. století je kaplí \"Nejsvětější Tváře Ježíšovy\" a je věnována vzácné relikvii křesťanů, pohřebnímu Turinskému plátnu, na kterém jsou zachyceny stopy Kristova umučení. Pozdně barokní fara byla postavena kolem roku 1750, která doplnila církevní komplex budov. Jedná se o obdélnou, patrovou stavbu s mělkým rizalitem a nízkým trojúhelným štítem. Sloužila zároveň i jako místní škola.\n\n"}
{"id": "1195099", "url": "https://cs.wikipedia.org/wiki?curid=1195099", "title": "Eduard Antal", "text": "Eduard Antal\n\nEduard Antal (* 18. květen 1929, Vidiná - † 21. listopad 2011, Bratislava) byl slovenský malíř.\n\nV letech 1949 - 1953 studoval na Pedagogické fakultě SU v Bratislavě u profesora G. Malla a dalších pedagogů B. Hoffstädtera, E. Nevana, E. Lehotského. Po ukončení studia v roce 1953 nastoupil na místo asistenta na Fakultě architektury a pozemního stavitelství SVŠT v Bratislavě. V roce 1978 byl jmenován docentem pro předmět kreslení a v roce 1988 profesorem pro obor výtvarné umění malířství. Od roku 1955 byl členem Svazu Slovenských výtvarných umělců. V období 1966 - 1972 byl členem Skupiny 66. Je jedním ze spoluzakladatelů Klubu konkrétistov (1968-1972). Tvořil v oblasti komorní malby, grafiky a výtvarného dotváření architektury.\n\nVýchodiskem jeho tvorby je příroda, architektura a životní prostředí současné doby, které dále osobitě interpretoval prizmatem geometrické tvarové stylizace. Byl členem České výtvarné unie tak Umělecké besedy slovenské. Jeho tvorba je známá nejen doma, ale i v zahraničí.Východiskom jeho tvorby je příroda, architektura a životní prostředí současné doby, které dále osobitě interpretuje prizmatem geometrické tvarové štylizácie.Bol členem Slovenské výtvarné unie, tak i Umělecké besedy slovenské. Jeho tvorba je známá nejen doma ale i v zahraničí. Uvažoval nad zákony přírody, nad silami pohybu jako je rotace, gravitace, vlnění a hledal jejich plošné-resp. plastické vyjadření. Výrok Eduarda Antala z roku 1969 : , Příroda - z ní se učím, vše je v ní přiměřené, logické, v podstatě jednoduché, má svou zákonitost. Snažím se pochopit, že jsem její součástí, ona je součástí vesmíru, tohle všechno poznávat a v tom všem hledat sebe. Jako ona ve svých proměnách vytvářím nové, pokouším se také hledat, snít, vytvářet. Přes všechny napětí hledám klid, ve stálé nespokojenosti vyrovnanost. \"Autor ve svých dílech pracoval s čistou, geometrickou nebo strukturovanou plochou a vyjadřoval ideje čistými výtvarnými prostředky. Obrazy nemají příběh, jsou součástí našeho světa a proto se E. Antal snažil vyvarovat jakéhokoliv citového projevu. Postupně se zbavil i barevných akordů a soustředil se pouze na bílou barevnost. Bílá plocha na bílém podkladě nejvíce vystihuje autorovu tvorbu. Z ostatních uměleckých druhů má Antalovo malířství nejblíže k architektuře, kde vyjadřuje svůj silný vztah ke geometrii a čistotě.\n\n\n\n\n"}
{"id": "1195101", "url": "https://cs.wikipedia.org/wiki?curid=1195101", "title": "Klub konkrétistů", "text": "Klub konkrétistů\n\nKlub konkrétistů je společenství sdružující konkretistické výtvarné umělce v Česku a na Slovensku.\nVznikl v roce 1967 v Praze, původně to byli zejména představitelé českého a slovenského konstruktivně koncipovaného umění (konkrétní umění, kinetické umění), jež teoreticky záštitoval teoretik A. Pohribný. Dominují matematické principy, seriálnost... Mezi hlavní představitele patřili Z. Sýkora (1920 - 2011), R. Kratina, na Slovensku Eduard Antal (1929 - 2011), Štefan Belohradský (1930 - 2012), Jarmila Čihánková (1925), Alojz Klimo (1922 - 2000), Tamara Klimová (1922 - 2004), A. Cepka (1936) ...\nDnes sdružuje širší rejstřík autorů tvořících v oblasti geometrické abstrakce - konkrétní umění, nová geometrie, postgeometrická abstrakce. Z mladších autorů jsou to Mária Balážová (1956), V. Hulík (1948) a R. Urbášek (1965).\n\nEduard Antal, Juraj Bartusz, Mária Bartuszová, Ľuba Belohradská, Štefan Belohradský, Drahoslav Beran, Jiří Bielecki, Svatoslav Böhm, Jindřich Boška, Antonio Calderara, Enrico Castellani, Anton Cepka, Miloslav Cicvárek, Václav Cigler, Jarmila Čihánková Semanová, Marián Čunderlík, František Dörfl, Jan Dušek, Jindřich V. Gola, Jiří Hampl, Pavel Hayek, Jiří Hilmar, Josef Hrdý, Dalibor Chatrný, Ivan Chatrný, Alojz Klimo, Tamara Klimová Janíčková, Radoslav Kratina, Zdeněk Kučera, Jaroslava Kurandová, František Kyncl, Lubomír Macháň, Jaroslav Malina, Pavel Maňka, Anastázia Miertušová, Petr Nejedlý, Eduard Ovčáček, František Pavlů, Vratislav Plaček, Arsén Pohribný, Lubomír Přibyl, Tomáš Rajlich, Jaroslav Rusek, Zdeněk Rybka, Vladimíra Sedláková, Jan Sekal, Anton Stankowski, Aleš Svoboda, Michal Škoda, Zdeněk Šplíchal, Ján Švec, Karel Trinkewitz, Rudolf Valenta, Jiří Valoch, Miroslav Vystrčil, \n\n"}
{"id": "1195105", "url": "https://cs.wikipedia.org/wiki?curid=1195105", "title": "Postgeometrická abstrakce", "text": "Postgeometrická abstrakce\n\nPostgeometrická abstrakce je druh abstraktního umění. Je to odnož nové geometrie, která kombinuje prvky dadaismu, postkonceptualizmu, postmoderny s východisky geometrické abstrakce. Příznačná je pro ni rafinovaně, skrytě nebo otevřeně aktikulovaná sémantika s postindustriálními, znakovými, archetypovými či společenskými kódy. Za její hlavní představitele můžeme považovat amerického malíře Petra Halleye (1955) s jeho celami a okruhy. V evropském kontextu jsou to Gerwald Rockenschaub (1952), Imi Knoebel (1945), Helmut Federle (1944), maďarský malíř Imre Bak (1939). Novou sémantiku, která by v šedesátých a sedmdesátých letech v geometrickém umění byla zcela nepatřičná, programově přinesla do slovenského umění především Mária Balážová (1956) s její novou významovosťou v cyklech Plynutí (1992-94), Hadí geometrie (od roku 1994) a Chaos (od roku 2006). Jde také o první příklad ženské geometrie, na rozdíl od např. Sarah Morris jsou u Balážové jasné genderové profilace. Použitím velkých formátů obrazů docílila M. Balážová efekty malířských pláten hard edge. Formální \"přečtení\" její obrazových skladeb poukazuje na možnosti postkonstruktivisté a postgeometrické abstrakce. \n. Postgeometrické abstrakci se věnuje i Blažej Baláž (1958) v cyklech Paměť a Mandaly, jakož i Roman Gajdoš (1983), který se kromě umělecké činnosti věnuje uvedenému fenoménu i teoreticky. V rámci středoevropského prostoru tedy zaznamenáváme celkem osobitý přístup, který bychom mohli definovat jako Post-Geo. . \n\n\n\n\n\n"}
{"id": "1195107", "url": "https://cs.wikipedia.org/wiki?curid=1195107", "title": "Adolf Benš", "text": "Adolf Benš\n\nAdolf Benš (18. května 1894, Pardubice – 8. března 1982, Praha) byl český funkcionalistický architekt, urbanista a pedagog. Svým dílem se zařadil mezi významné představitele české i evropské moderní architektury ovlivněné francouzskou meziválečnou tvorbou, zejména dílem Le Corbusiera. K jeho nejznámějším projektům v Čechách patří Budova Elektrických podniků v Praze 7 a odbavovací hala mezinárodního letiště Václava Havla v pražské Ruzyni. Na Slovensku bylo podle jeho návrhu postaveno například Moyzesovo státní reálné gymnázium v Ružomberoku nebo vila Ing. Novotného v Bratislavě.\n\nNarodil se 18. května 1894 v Pardubicích v rodině profesora reálky Adolfa Benše a jeho manželky Růženy, rozené Chržové. V roce 1913 složil maturitu na reálce v Mladé Boleslavi. Téhož roku se zapsal ke studiu pozemního stavitelství na c. a k. České vysoké škole technické v Praze. V roce 1914 byl ale odveden do armády a působil u dělostřelectva a u zvukoměřičského oddělení na ruské a na italské frontě. Během dovolené 1917-1918 se věnoval opět studiu. Od 1. září 1920 byl opět řádným studentem ČVUT. V roce 1921 složil první státní zkoušku a současně byl přijat na mistrovskou školu architektury profesora Jana Kotěry na Akademii výtvarných umění. V roce 1923 složil druhou státní zkoušku na ČVUT. Po smrti profesora Kotěry pokračoval ve studiu u Otakara Novotného a později u Josefa Gočára. Po ukončení studia v roce 1924 pracoval v ateliéru Josefa Gočára, jehož stavbu československého pavilónu na Mezinárodní výstavě moderní uměleckoprůmyslové výroby v Paříži v roce 1925 dozoroval. V témže roce také založil vlastní ateliér, který fungoval do roku 1940. V letech 1940–43 pracoval v Plánovací komisi hl. m. Prahy, v letech 1943–45 opět ve vlastním ateliéru. Po válce působil jako profesor na Vysoké škole uměleckoprůmyslové v Praze (do roku 1965), v letech 1947–48 jako její rektor.\n\nByl činný v redakcích časopisů Stavitel, Československý architekt a Architektura a v SVU Mánes, později ve Spolku přátel výtvarného umění ČFVU.\n\nV roce 1931 obdržel titul Chevalier de l´Ordre de la Couronne v Belgii, 1955 byl jmenován dopisujícím členem Akademie architektury v Paříži. Zemřel 8. března 1982 v Praze.\n\nV roce 1925 se během pobytu v Paříži seznámil s tehdejší úřednicí československého velvyslanectví Olgou Pivkovou, kterou si 27. března 1928 v Bratislavě vzal za manželku. Měli spolu čtyři děti:\n\n\n\n\n"}
{"id": "1195109", "url": "https://cs.wikipedia.org/wiki?curid=1195109", "title": "TJ Štítná nad Vláří", "text": "TJ Štítná nad Vláří\n\nTělovýchovná jednota Štítná nad Vláří je moravský fotbalový klub z obce Štítná nad Vláří-Popov, který byl založen v roce 1920. Od sezóny 2015/16 hraje Přebor Zlínského kraje (5. nejvyšší soutěž).\n\nSvé domácí zápasy odehrává na stadionu Štítná nad Vláří-Popov.\n\nZdroj: \n\nPoznámka:\n\nTJ Štítná nad Vláří „B“ je rezervním týmem štítenských, který se pohybuje v okresních soutěžích.\n\nPoznámka:\n\n"}
{"id": "1195128", "url": "https://cs.wikipedia.org/wiki?curid=1195128", "title": "Národní park Dilidžan", "text": "Národní park Dilidžan\n\nNárodní park Dilidžan () je jeden ze čtyř národních parků v Arménii. Rozkládá se na ploše 240 km² v severovýchodní provincii Tavuš. Tvoří jej zalesněná krajina s bohatou biodiverzitou, množstvím léčivých minerálních pramenů, přírodních a kulturních památek.\n\nDilidžanský národní park vznikl v roce 2002 z původní přírodní rezervace založené v roce 1958 k ochraně bukových, dubových a borových lesů, tisových hájů a horských jezer. Původní rezervaci obhospodařovaly dilidžanský a kujbyševský lesní závod. Území nově zřízeného národního parku zůstalo nezměněno.\n\nZměna stavu přírodní rezervace na národní park byla podmíněna několika objektivních důvodů, jako je nevyhnutelnost komerčních aktivit v oblasti, přítomnost četných sídel, včetně města Dilidžan s minerálními prameny, existencí železniční trati Jerevan–Ijevan, procházející celým územím a dalšími. V současné době je vytvářen generální plán národního parku, včetně jeho hranic a mapování ekonomických, rekreačních a ochranných zón.\n\nNárodní park se rozkládá na svazích pohoří Pambak, Areguni, Miapor, Idževan (Kaeni) a Halab v nadmořské výšce 1070 až 2300 metrů nad mořem. Horské louky nad touto nadmořskou výškou nepatří do národního parku. Parkem protéká řeka Aghstev a její hlavní přítoky - říčky Hovajur, Shtoghanajur, Bldan, Haghartsin a Getik. Nachází se zde i jezera \"Parz Lich\" a \"Tzrkalich\", další menší jezera.\n\nKvětena národního parku Dilijan zahrnuje 902 druhů cévnatých rostlin: rody plavuň (1 druh), přeslička (1), kapraďorosty (12), nahosemenné (7) a krytosemenné (881). Vyskytuje se zde více než 40 vzácných druhů rostlin, 29 druhů z nich je zapsáno v Červené knize ohrožených druhů Arménie a 4 v Červené knize SSSR.\n\nVegetace národního parku je mezofilní kavkazského typu reprezentovaná hlavně lesními společenstvy. Skládá se především z listnatých druhů, jako jsou dub velkokvětý (\"Q. macranthera\") a \"Quercus iberica\", buk východní (\"Fagus orientalis\"), habr obecný (\"Carpinus betulus\") a východní (\"C. orientalis\"), které tvoří homogenní dubové, bukové a habrové lesy, jakož i smíšené lesy s různými kombinacemi uvedených druhů.\n\nPorosty „gruzínského“ dubu \"Quercus iberica\" se vyskytují na jižních svazích uprostřed zóny lesa a porosty buku východního na severních svazích. Horní oblasti lesa se skládají z porostů dubu \"Q. macranthera\".\n\nHabr se vyskytuje převážně ve smíšených lesích. Habr východní dosahuje nadmořské výšky až 1500 metrů, zatímco habr obecný je rozšířen v celém pásmu až do výšky 2000 m. Ve střední zóně a zejména při horní hranici zóny lesa se vyskytují různé druhy rodů lípa (\"Tilia\"), javor (\"Acer\") a jasan (\"Fraxinus\"). Jehličnaté lesy složené z druhů borovic (\"Pinus\"), jalovců (\"Juniperus\") a tisů (\"Taxus\") zabírají v parku pouze omezená území v národním parku a vyskytují se v malých skupinkách. Borovice často tvoří husté lesy v povodí řeky Hovajur na svazích pohoří Areguni a Pambak a v blízkosti silnic do Dilidžanu i v okolí samotného města a na okolních svazích.\n\nŘídké jalovcové lesy jsou rozšířeny v údolí řeky Getik zejména v blízkosti jejího ústí, stejně jako na suchých svazích pohoří Ijevan. Nejrozšířenějším druhem ze čtyř rostoucích v parku je \"Juniperus foetidissima Willd\". Dobře zachované jalovcové porosty rostou na skalnatých svazích hory Abeghakhar v povodí řeky Aghstev.\n\nLesy v národním parku jsou bohaté na ovocné stromy a keře, jako je jabloň \"Malus orientalis\", ořešák královský (\"Juglans regia\"), Dřín obecný (\"Cornus mas\"), druhy rodu slivoň (\"Prunus\"), trnka obecná (\"Prunus spinosa\"), hrušeň (\"Pyrus communis\" subsp. \"caucasica\", angrešt (\"Grossularia reclinata\"), mišpule obecná (\"Mespilus germanica\"), líska obecná (\"Corylus avellana\"), různé druhy černého rybízu (\"Ribes spp.) a hlohů (\"Crataegus spp.)\n\nMnohé druhy rostlin vyskytující se v národním parku jsou řazeny mezi:\nnebo ozdobné rostliny: kosatec (\"Iris\"), orchideje atp.\n\nZápadní skalnaté svahy pohoří Idževan a hory Abeghasar jsou bohaté na petrofytní a vzácné rostliny. Skály a útesy slouží jako příznivé prostředí pro řadu vzácných druhů, jako je třezalka (\"Hypericum armenum\"), lomikameny (\"Saxifraga juniperifolia\", \"S. tridactylites\"), hadí mord (\"Scorzonera rigida\"), cephalaria (\"Cephalaria media\"), hlaváč fialový (\"Scabiosa columbaria\"), jasmín křovitý (\"Jasminum fruticans\") a další. Hora Abeghasar je na vzácné druhy obzvláště bohatá.\n\nSkvosty národního parku jsou terciérní reliktní porosty tisu a kavkazského rododendronu (\"Rhododendron caucasicum Pall.\").\nMalý, dobře zachovaný tisový les se nachází v povodí řeky Polad, chráněn je od roku 1958. Druhý, menší tisový les roste na horním toku řeky Aghstev v roklině \"Frolova Balka\" v pohoří Pambak. Botanici N. Trojickij v roce 1939 a Armen Tachtadžjan v roce 1954 uváděli, že tento mladší les, sestávající ze 100 až 180, někdy i 220 let starých stromů se táhne 4 až 5 kilometrů od 7. kilometru silnice z Dilidžanu do obce Fioletovo. Trojickij také zmiňoval, že v minulosti zde byl tis hojnější. V současné době přežívají pouze zbytky předchozího hustého lesa ve formě jednotlivých stromů v nepřístupném terénu. Malé skupinky nebo jednotlivé tisy se vyskytují na celém území národního parku.\n\nPozoruhodné jsou také reliktní porosty kavkazského rododendronu, rostoucí na severních svazích hřbetu Pambak. Rododendrony se vyskytují ve vlhké luční vegetaci subalpinské zóně a jejich porosty se táhnou na západ k hoře Ampasar (pohoří Pambak).\n\nFauna národního parku je také bohatá. Žije zde asi 800 druhů brouků, stejně jako četné druhy plazů (zmije levantská (\"Vipera lebetina\"), ještěrka arménská a Dahlova (\"Darevskia armeniaca\", \"D. dahli\") a další. Z obojživelníků zde žije skokan skřehotavý (\"Rana ridibunda\"), ropucha zelená (\"Bufo viridis\") a další. Ryby zastupují (pstruzi (\"Salmo fario\") a parmy (\"Barbus lacertacyri\").\n\nPtáků se v parku vyskytuje asi 150 druhů, včetně tetřívka kavkazského (\"Tetrao mlokosievicsi\"), orla skalního (\"Aquila chrysaetos\"), orlosupa bradatého euroasijského (\"Gypaetus barbatus aureus\") nebo velekura kaspického (\"Tetraogallus caspius\") a dalších.\n\nRegistrováno je více než 40 druhů savců, například jelen lesní (\"Cervus elaphus\"), medvěd hnědý (\"Ursus arctos\"), liška (\"Vulpes vulpes\"), rys, vlk (\"Canis lupus\"), prase divoké (\"Sus scrofa\"), kočka divoká (\"Felis silvestris\"), srnec (\"Capreolus capreolus\"), jezevec (\"Meles meles\"), veverka krátkouchá (\"Sciurus anomalus\") a další.\n\nNejdůležitějšími kulturními památkami, které se nachází v národním parku Dilidžan jsou klášter Agarcin (10.–13. století), klášter Gošavank (12.–13. století), Džuchtavank (11.–13. století), klášter Matosavank (10.–13. století), kostel Achnabat z 11. století.\n\n\n"}
{"id": "1195134", "url": "https://cs.wikipedia.org/wiki?curid=1195134", "title": "Lance Doss", "text": "Lance Doss\n\nLance Doss je americký zpěvák, kytarista a skladatel. Vyrůstal v Birminghamu v Alabamě a studoval hudbu na Alabamské univerzitě. V roce 1997 se stal členem doprovodné skupiny velšského hudebníka a skladatele Johna Calea, v níž strávil několik let. Později hrál i na jeho albu \"HoboSapiens\" (2003). Vystupoval s ním také například v televizním pořadu \"The Tonight Show\". Rovněž hrál na albu \"Undrentide\" skupiny Mediæval Bæbes, jehož byl Cale producentem. Později působil v bluesrockovém uskupení The Sydney Greenstreet Band, s nímž roku 2015 vydal album nazvané \"SGSB\". Během své kariéry spolupracoval s řadou dalších hudebníků, mezi něž patří například Ruth Gerson a Steve Holley. Rovněž vystupuje sólově.\n\n"}
{"id": "1195136", "url": "https://cs.wikipedia.org/wiki?curid=1195136", "title": "322 (číslo)", "text": "322 (číslo)\n\nTři sta dvacet dva je přirozené číslo, které následuje po čísle tři sta dvacet jedna a předchází číslu tři sta dvacet tři. Římskými číslicemi se zapisuje CCCXXII.\n\n\nSilnice II/322 je česká silnice II. třídy vedoucí na trase Kolín – Týnec nad Labem – Chvaletice – \"peáž s I/2\" – Pardubice – Dašice – Dolní Roveň – Vysoká u Holic\n\n\n"}
{"id": "1195137", "url": "https://cs.wikipedia.org/wiki?curid=1195137", "title": "Klasifikace živočichů", "text": "Klasifikace živočichů\n\nKlasifikace živočichů (Animalia, ve smyslu Metazoa) prošla v posledních desetiletích, podobně jako klasifikace nadřazené úrovně Eukaryota, důkladnou revizí na základě fylogenetických studií, které pomohly odhalit vzájemné příbuzenské vztahy jednotlivých taxonů. Doposud však nové studie přinášejí dílčí změny, tedy systém ani fylogenetický strom nelze považovat za plně ustálený, jak ukazují i poznámky k článku a jejich reference.\n\nJako základ moderního klasifikačního systému je vzata studie z r. 2015 s klasifikací vyšších úrovní pro všechny živé organismy, vytvořená jako nástroj pro ITIS (Integrated Taxonomic Information System) a internetový projekt Catalogue of Life (CoL).\n\nPodle tohoto systému se říše Animalia dělí na 34 recentních kmenů, z nichž plných 30 náleží k podříši Bilateria: 26 do infraříše prvoústých (Protostomia), 4 do infraříše druhoústých (Deuterostomia).\n\nFylogenetický strom, lépe ukazující vzájemné vztahy jednotlivých recentních skupin živočichů, je založen na shrnutí fylogenetických poznatků z r. 2015 a je aktualizován podle publikovaných fylogenetických studií na stav k r. 2016.\n\nČeské názvosloví je založené na BioLibu.\n\nSystém (do úrovně řádů) vychází ze studie z r. 2015 s klasifikací vyšších úrovní pro všechny živé organismy. Systém respektuje klasické klasifikační úrovně (až do úrovně řádů), přitom se snaží o takový systém, který by pokrýval všechny dílčí skupiny a přitom vylučoval polyfyletické a pokud možno i parafyletické taxony. Podřazené monotypické taxony často redukuje pouze na nejzákladnější (např. mezi podkmenem Cephalochordata a řádem Amphioxiformes neuvádí \"nadbytečnou\" úroveň třídy Amphioxi). Jedná se o jeden z možných moderních systémů, proto je přirozené, že jiné odborné prameny se mohou v ranku i náplni stejně nazvaného taxonu lišit; to platí i pro články wikipedie věnované živočichům. I nejvíce ustálená úroveň kmenů (vyznačená tučně) není v odborné literatuře jednotná, někdy jsou za kmeny označovány podřazené skupiny, někdy skupiny nadřazené (zejména v případech, kdy se molekulárními analýzami ukázalo, že daná skupina, původně považovaná za samostatný kmen, je pouhou součástí kmene jiného, či naopak.\n\nSystém nezahrnuje problematickou skupinu salinely (kmen Monoblastozoa, čeleď Salinellidae), které jsou dnes považovány za skupinu hypotetickou, neboť zástupce jediného popsaného druhu se nepodařilo nikdy opakovaně nalézt.\n\nŘÍŠE: ANIMALIA – živočichové\n\n\n\nFylogenetický strom hlavních skupin (minimálně do úrovně kmenů) živočichů vypadá podle současných (pol. r. 2016) představ následovně (z \"incertae sedis\" uvedeny pouze ty, u kterých bylo napojení na strom podpořeno fylogenetickou analýzou; (P) před jménem značí skupinu, u které nelze vyloučit parafyletismus; ? u větve značí, že místo odvětvení není stávajícími analýzami podloženo dostatečně věrohodně a může se změnit):\n\n"}
{"id": "1195139", "url": "https://cs.wikipedia.org/wiki?curid=1195139", "title": "Počinok", "text": "Počinok\n\nPočinok () je město ve Smolenské oblasti Ruské federace. Při sčítání lidu v roce 2010 měl 8776 obyvatel.\n\nPočinok leží na řece Chmaře, pravém přítoku Sože v povodí Dněpru. Od Smolensku, správního střediska oblasti, je Počinok vzdálen přibližně padesát kilometrů na jih, od hranice s Běloruskem přibližně padesát kilometrů na severovýchod.\n\nPočinok vznikl v roce 1868 u stanice na nové železniční trati z Roslavlu do Smolenska.\n\nMěstem se stal Počinok v roce 1926.\n\nZa druhé světové války byl Počinok od července 1941 do září 1943 obsazen německou armádou.\n\n"}
{"id": "1195142", "url": "https://cs.wikipedia.org/wiki?curid=1195142", "title": "Dark Horse (album, George Harrison)", "text": "Dark Horse (album, George Harrison)\n\nDark Horse je pátým studiovým albem anglického hudebníka George Harrisona, vydané v prosinci 1974 u Apple Records, které následovalo po \"Living in the Material World\".\n\nVšechny skladby napsal George Harrison, pokud není uvedeno jinak.\n\n\n\n\n"}
{"id": "1195143", "url": "https://cs.wikipedia.org/wiki?curid=1195143", "title": "FK Vigantice", "text": "FK Vigantice\n\nFotbalový klub Vigantice je moravský fotbalový klub z obce Vigantice, který byl založen v roce 1942 pod názvem SK Vigantice. V sezoně 2016/17 sestoupil z Přeboru Zlínského kraje do I. A třídy Zlínského kraje (6. nejvyšší soutěž).\n\nMezi nejznámější hráče, kteří ve vigantickém celku prošli mládežnickými družstvy, patří – bývalý prvoligista Radim Kučera a bývalý reprezentant Milan Baroš, bronzový medailista a nejlepší střelec Mistrovství Evropy 2004.\n\nSvé domácí zápasy odehrává na stadionu Vigantice.\n\nZdroj: \n\n\nZdroj: \n\nPoznámka:\n\n"}
{"id": "1195147", "url": "https://cs.wikipedia.org/wiki?curid=1195147", "title": "Jan Kříž (herec)", "text": "Jan Kříž (herec)\n\nJan Kříž (* 19. září 1985) je český divadelní herec, zpěvák, režisér a scénograf. Je dvojnásobným držitelem ceny Thálie, a to za ztvárnění Dannyho v \"Pomádě\" a za roli staršího Michala v muzikálu \"Děti ráje\" .\n\nVystudoval scénografii, ale věnoval se i muzikálovému herectví. Jeho otec je zpěvák a režisér Oldřich Kříž. V roce 2010 se zúčastnil reality show \"Robin Hood – Cesta ke slávě\", kde vítězové měli získat hlavní roli v připravovaném muzikálu Gabriely Osvaldové a Ondřeje Soukupa, \"Robin Hood\". Hlavní ženskou roli získala Martina Bártová a mužskou právě Jan Kříž .\nBěhem této reality show se také seznámil s Marií Blahynkovou, která se později stala jeho přítelkyní a manželkou. Pár byl oddán dne 11. listopadu 2015 v Evangelickém chrámu U Salvátora v Praze .\n\nÚčast v soutěži ho proslavila a jeho domovskou scénou se od té doby stalo Divadlo Kalich, kde o rok později ztvárnil roli Erika v hitmuzikálu \"Osmý světadíl\" podle písniček skupiny Elán. V roce 2012 získal hlavní roli v muzikálu \"Pomáda\" v režii Jána Ďurovčíka. Za ztvárnění Dannyho obdržel nominaci na cenu Thálie, kterou později i proměnil . V roce 2013 získal roli opičího krále a supa v muzikálu \"Mauglí\" a v libereckém divadle F. X. Šaldy ztvárnil Josefínu v \"Někdo to rád horké\", k muzikálu taktéž navrhl scénu. V roce 2015 režíroval liberecké uvedení muzikálu \"My Fair Lady\" a ztvárnil hlavní roli Jerryho v muzikálu \"Atlantida\", který je postaven na písních Miro Žbirky. Ve stejném roce také proběhla obnovená premiéra muzikálu \"Děti ráje\", kdy se muzikál z pražské Goja Music Hall přemístil do brněnského Bobycentra. Jan Kříž opět ztvárnil roli staršího Michala a získal svou druhou cenu Thálie .\n\n\n\n"}
{"id": "1195148", "url": "https://cs.wikipedia.org/wiki?curid=1195148", "title": "Janova Ves (Klátova Nová Ves)", "text": "Janova Ves (Klátova Nová Ves)\n\nJanova Ves je místní část slovenské obce Klátova Nová Ves v okrese Partizánske, od níž je vzdálena asi jeden kilometr východním směrem.\n\nLeží v Nitranské pahorkatině, na pravém břehu říčky Vyčomy pod výběžkem pohoří Tribeč, v nadmořské výšce 210 m n. m. Na levém břehu Vyčomy stojí kaštel (zámeček) postavený roku 1906 v secesním slohu. Od roku 1960 jeho prostory využívá dětská ozdravovna. Kolem kaštelu se rozkládá dendrologicky bohatý park s několika vzácnými cizokrajnými dřevinami. Nejstarší zmínka o obci je ze dvanáctého století. Počínaje rokem 1976 je součástí sousední Klátovy Nové Vsi. U vrcholu Cibajka leží archeologická lokalita Šianec mající podobu zachovaného systému valů a příkopů kolem hradiště z doby halštatské. Nachází se tady též památník padlým během Slovenského národního povstání (SNP).\n\nNa území obce jsou zachovány prvky původní lidové architektury, mezi něž se řadí sýpky či otevřené ohniště. U kaštela jsou patrné pozůstatky někdejší soustavy rybníků.\n"}
{"id": "1195149", "url": "https://cs.wikipedia.org/wiki?curid=1195149", "title": "Mad Dog", "text": "Mad Dog\n\nMad Dog může být:\n\n"}
{"id": "1195150", "url": "https://cs.wikipedia.org/wiki?curid=1195150", "title": "Great Ouse", "text": "Great Ouse\n\nGreat Ouse je řeka v Anglii, která měří 230 km a je čtvrtou nejdelší řekou Spojeného království. Pramení nedaleko vesnice Syresham v hrabství Northamptonshire a teče severovýchodním směrem přes Buckingham, Milton Keynes, Newport Pagnell, Bedford, Huntingdon a St Ives. V obci Earith je část jejího toku uměle odvedena do dvou rovnoběžných kanálů, Old Bedford River a New Bedford River, které se k hlavnímu korytu znovu připojují u Denveru. Stavba byla provedena ve třicátých letech 17. století, jejím cílem bylo urychlit říční dopravu a snížit nebezpečí povodní. Dolní tok Great Ouse vede přes Ely rovinatou bažinatou krajinou The Fens a nedaleko King's Lynn se řeka vlévá do The Wash, rozsáhlého zálivu Severního moře. Splavný úsek řeky je dlouhý 116 km a začíná v Kempstonu. Na dolním toku se nachází systém vodních cest Middle Level Navigations, propojující Great Ouse s řekou Nene. Největším přítokem Great Ouse je zprava Cam, na níž leží Cambridge.\n\nŘeka je v běžné řeči označována pouze \"Ouse\", což pochází z keltského výrazu \"Udso-s\", což znamená vodu. Tento název nese více britských řek, proto dostala nejdelší z nich pro odlišení oficiální přízvisko \"Great\" (velká).\n\nNížina okolo ústí řeky je chráněná ptačí oblast, hnízdí zde vodouš rudonohý, labuť malá, labuť zpěvná, čejka chocholatá, moták pilich a další druhy. V řece žijí cejni, okouni, parmy, jelci a candáti. Na dolním toku se lze setkat s tuleni připlouvajícími z moře.\n\nŘeka je využívána jako plavební cesta, život místních lodníků popisuje Graham Swift v románu \"Waterland\". Provozují se také vodní sporty jako veslování a kanoistika, v roce 1944 se na řece nedaleko Ely konal The Boat Race. Na březích řeky se rovněž těží štěrk.\n\n"}
{"id": "1195152", "url": "https://cs.wikipedia.org/wiki?curid=1195152", "title": "František Čermák (malíř)", "text": "František Čermák (malíř)\n\nFrantišek Čermák (5. září 1822 Praha – 4. května 1884 Praha) byl český malíř, profesor a rektor pražské Akademie.\n\nV letech 1837–1842 studoval historickou malbu na Akademii výtvarných umění v Praze u prof. Christiana Rubena a Františka Tkadlíka. Podnikl studijní cesty do Německa, Itálie, Dalmácie, Belgie a Francie. Poté strávil rok studiem figurální malby u Gustava Wapperse v Antverpách a pokračoval v ateliéru Thomase Coutura v Paříži. Po návratu do Prahy působil jako profesor na Akademii (1878–1884), v období 1881–1882 byl rektorem. Patřil k zakladatelům Umělecké besedy.\n\nK jeho žákům patřili mj. Soběslav Hippolyt Pinkas (soukromá studia), Augustin Vlček, Karel Vítězslav Mašek, František Dvořák, Luděk Marold, Vojtěch Bartoněk.\n\nZásluhou Rubenových žáků se v 19. století oživil zájem o dějiny českého národa a prohloubily se znalosti historie. Byl ovlivněn výpravnou francouzsko-belgickou historickou malbou a komponoval historické výjevy, které měly zpřítomnit slavné postavy dějin (\"Karel IV. se svými rádci\", 1874, Dalibor v žaláři, 1875). Maloval také oltářní obrazy a žánrové scény ze svých cest do Dalmácie.\n\n\n"}
{"id": "1195153", "url": "https://cs.wikipedia.org/wiki?curid=1195153", "title": "Obština Stara Zagora", "text": "Obština Stara Zagora\n\nObština Stara Zagora ( \"Община Стара Загора\") je bulharská jednotka územní samosprávy ve Starozagorské oblasti. Leží ve středním Bulharsku na jižních úpatích Staré planiny přecházejících v Hornothráckou nížinu. Sídlem obštiny je město Stara Zagora, kromě něj zahrnuje obština 51 vesnici. Žije zde přes 155 tisíc stálých obyvatel.\n\nV obštině žije 152 444 stálých obyvatel a včetně přechodně hlášených obyvatel 179 482. Podle sčítáni 1. února 2011 bylo národnostní složení následující:\n"}
{"id": "1195156", "url": "https://cs.wikipedia.org/wiki?curid=1195156", "title": "Fridrich I. Württemberský (1754–1816)", "text": "Fridrich I. Württemberský (1754–1816)\n\nFridrich I. Württemberský (6. listopadu 1754, Trzebiatów — 30. října 1816, Stuttgart) byl první württemberský král, syn Fridricha II. Evžena, vévody württemberského, a Bedřišky Braniborsko-Schwedtské. Ten se z vévody Württemberska vypracoval až na württemberského kurfiřta a poté se s přispěním Napoleona Bonaparta stal württemberským králem. Byl známý i díky rozměrům jeho těla; 211 cm na výšku a údajně vážil asi 200 kg.\n\nFridrich se narodil v polském městě dnes známém jako Trzebiatów, tehdy ještě mělo město jméno \"Treptow an der Rega\". Fridrich byl nejstarším synem Fridricha II. Evžena, vévody württemberského, a jeho manželky Žofie Doroty Braniborsko-Schwedtské. Jeho prarodiči z otcovy strany byli Karel Alexandr Württemberský a jeho manželka Marie Augusta Thurn-Taxis. Z matčiny strany to byli Fridrich Vilém Braniborsko-Schwedtský a Žofie Dorota Pruská. Jakožto nejstarší syn byl Fridrich již od dětství předpokládaným následníkem svého otce, mimo něj měl ale Fridrich II. Evžen dalších pět synů. Víceméně nejznámější z Fridrichových sourozenců se ale stala sestra Žofie Dorota, lépe známá jako Marie Fjodorovna.\n\nPřestože měl Fridrich téměř jistý titul vévody württemberského, brzy se narodil legitimní syn i jednomu z Fridrichových strýců. Ten měl stejný nárok na titul jako on. I proto se Fridrich rozhodl udělat si jméno i v zahraničí. Když se jeho sestra, již zmíněná Žofie Dorota, měla provdat za cara, Pavla I. Petroviče, doprovázel pár na cestě do Ruska. Spokojená s dobře mluvícím a sebevědomím mužem, povýšila Kateřina II. na generálního místodržitele východního Finska.\nDne 15. října 1780 se v Braunschweigu Fridrich oženil s Augustou Brunšvicko-Wolfenbüttelskou. Manželství příliš šťastné nebylo a ačkoliv měl pár čtyři děti, o Fridrichovi panovalo tvrzení že je bisexuální. V prosince 1786 měl údajně Fridrich svoji manželku na návštěvě Petrohradu bít a proto Augusta požádala carevnu Kateřinu o ochranu. Carevna poskytla Augustě azyl a nařídila Fridrichovi okamžitě opustit Rusko. Když Fridrichova sestra Žofie Dorota proti tomuto prohlášení protestovala, carevna ji jen odbyla. Augusta nakonec roku 1788 zemřela.\n\nFridrich se znovu oženil až roku 1797, tentokrát s princeznou Šarlotou, dcerou britského krále Jiřího III. Z tohoto manželství vzešla pouze dcera, která se již narodila mrtvá.\n\nPo smrti otce Fridricha Evžena se Fridrich stal vévodou württemberským jako Fridrich III. Nicméně, svoji vládu si dlouho neužíval: roku 1800 francouzská armáda obsadila Württembersko a vévoda byl nucen uprchnout do Vídně. Později, dne 25. února 1803, ale Fridrich získal post kurfiřta württemberského. Reorganizace celé říše nakonec přinesla i rozšíření Württemberska.\n\nVýměnou za poskytnutí pomoci Francii Napoleon udělal z kurfiřta Fridricha württemberského krále. Stalo se tak 26. prosince 1805. Oficiálně ale Fridrich I. Württemberský nastoupil na trůn až 1. ledna 1806 a korunovace probíhala ve Stuttgartu. Krátce nato Württemberské království vystoupilo ze Svaté říše římské a přidalo se k Rýnskému spolku. To pomohlo i k rozšíření württemberského království. Jako symbol spojenectví s Napoleonem provdal Fridrich svoji dceru Kateřinu za Napoleonova bratra Jérôma Bonaparta. Tím si ale Fridrich znepřátelil svého tchána Jiřího III.\n\nBěhem války za osvobození roku 1813 Fridrich změnil strany a přešel ke spojencům, kde pomáhal svému tchánovi Jiřímu III. a ruskému carovi Alexandrovi I. Po pádu Napoleona se zúčastnil kongresu ve Vídni a znovu byl potvrzen jeho královský titul. I přesto byl při kongresu ve Vídní Fridrich nepokojný, jelikož se bál o ztrátu území, která získal od Napoleona. Jeho obavy ale byly zbytečné; pozemky mu zůstaly. Poté se roku 1815 společně s dalšími německými knížaty a šlechtici připojil k nové německé konfederaci. Zemřel rok nato ve Stuttgartu.\n\nFridrich byl dvakrát ženatý, poprvé s Augustou Brunšvicko-Wolfenbüttelskou, dcerou Karla Viléma Ferdinanda, vévody Brunšvicko-wolfenbüttelského a Augusty Hannoverské, která byla sestrou Jiřího III. Z údajně nešťastného manželství vzešly čtyři děti:\n\n\nPár byl v roce 1786 oddělen a Fridrich už svoji manželku nikdy neviděl. Ta nakonec zemřela roku 1788 na komplikace při porodu nemanželského dítěte. Sám Fridrich si nakonec v Londýně roku 1797 vzal Šarlotu Hannoverskou. Pár měl pouze jediné dítě: dceru, která se ale již narodila mrtvá.\n"}
{"id": "1195157", "url": "https://cs.wikipedia.org/wiki?curid=1195157", "title": "Kázání svatého Marka v Alexandrii", "text": "Kázání svatého Marka v Alexandrii\n\nKázání sv. Marka v Alexandrii (\"\") je obraz, jehož autorem je údajně Gentile Bellini (1429–1507).\n\nGentile a Giovanni Bellini byli synové italského malíře Jacopa Bellini (okolo 1400, Benátky – 1470, Benátky). Gentile vedl dílnu svého otce a od roku 1466 se stal oficiálním malířem města Benátek. V roce 1469 byl jmenován falckrabětem a v letech 1479 až 1481 jej Benátky vyslali na diplomatickou misi do Konstantinopole. Po své smrti zanechal Gentile svému mladšímu bratrovi Giovannimu v závěti dva náčrtníky jejich otce. V náčrtníku byl i požadavek na dokončení obrazu \"Kázání sv. Marka v Alexandrii\". Obraz byl původně určen pro Scuolu di S. Marco. Jeho námět není obvyklý, vyprávění ze života patrona není součástí světcovy legendy. Malíř zobrazil kázání světce na náměstí a využil této příležitosti k vykreslení mnoha postav v naslouchajícím davu Benátčanů a Orientálců. Celý výjev není koncipován podle historických kulis, ale podle malířovy představy o životě v Orientu. Belliniho obraz se vyznačuje perfektní perspektivou, jemnými barvami a skvěle odstínovanými barevnými plochami. Jednotný styl obrazu, malířova schopnost ukázat příběh a nebýt popisný, jeho realismus a zároveň jakási bezstarostná lehkost diváka okamžitě zaujme. Bellini ve své tvorbě rozřešil koexistenci saturovaných barev a šíření světla a zároveň si přisvojil toskánský styl rané renesance, italský „naturalismus“. Nevadilo mu vypůjčit si leccos od svých mladších kolegů, Carpaccia (1455–1526) a Girorgioneho (1477–1510). Jeho chromatika předjímá tonální malbu a opírá se o propracované perspektivní prvky díla. Svému smyslu pro vyprávění podřazoval nekoherentní, preciozní, pochmurné nebo rozveselující detaily. Má nesporné zásluhy o vývoj benátských vedut a panoramatických obrazů.\n"}
{"id": "1195158", "url": "https://cs.wikipedia.org/wiki?curid=1195158", "title": "Mark Deffenbaugh", "text": "Mark Deffenbaugh\n\nMark Deffenbaugh je americký zpěvák, kytarista a multiinstrumentalista.\n\nPochází z Illinois a v začátcích své kariéry hrál různé styly, včetně blues, jazzu a R&B. Později se začal věnovat africké hudbě a spolupracoval například s nigerijským kapelníkem Oscarem Sulleyem. Během své kariéry spolupracoval s mnoha dalšími hudebníky, mezi něž patří například baskytarista Sebastian Steinberg, bubeník Billy Martin, kytarista Sonny Sharrock, ale také francouzský zpěvák Jean-Louis Murat. Rovněž působil ve skupině The Kropotkins. Dále spolupracoval s kapelou The Moonlighters hrající havajskou hudbu.\n\nV roce 1995 zahájil téměř desetiletou spolupráci s velšským hudebníkem a skladatelem Johnem Calem, která přinesla řadu společných nahrávek a koncertů. Hrál na jeho albech \"Walking on Locusts\" (1996) a \"Black Acetate\" (2005), stejně jako na soundtrackových albech \"Somewhere in the City\" (1998), \"Le Vent de la nuit\" (1999) a \"Saint-Cyr\" (2000). Z jejich koncertní spolupráce vzešla část alba \"Circus Live\" (nahrávky pochází z roku 2004, deska vyšla roku 2007). Rovněž hrál na albu \"In Paradisu\" (1996) korsické skupiny Les Nouvelles Polyphonies Corses, jehož byl Cale producentem. Rovněž hrál v Caleově hudbě složené pro filmy \"Střelila jsem Andyho Warhola\" (1996), \"Vysněná Amerika\" (1997) a \"Paříž\" (2003). Dále s ním spolupracoval na písni „Ever“ (Cale ji produkoval a hrál v ní na baskytaru) z alba \"1 Douar\" (1998) harfenisty Alana Stivella. Dalším společným projektem byla zhudebněná báseň „La Aurora“ (s textem přeloženým do angličtiny; pod názvem „Daybreak“) vydaná na albu \"\", což byla pocta španělskému básníkovi Federicu Garcíovi Lorcovi.\n\n"}
{"id": "1195161", "url": "https://cs.wikipedia.org/wiki?curid=1195161", "title": "Obština Nikolaevo", "text": "Obština Nikolaevo\n\nObština Nikolaevo ( \"Община Николаево\") je bulharská jednotka územní samosprávy ve Starozagorské oblasti. Leží ve středním Bulharsku v povodí řeky Tundža mezi pohořími Stara planina a Sredna gora, ve východní části \"Kazanlăcké kotliny\", jedné ze Zabalkánských kotlin. Sídlem obštiny je město Nikolaevo, kromě něj zahrnuje obština 3 vesnice. Žije zde necelých 5 tisíc stálých obyvatel.\n\nVšechna sídla v obštině jsou samosprávná.\nV obštině žije 4 622 stálých obyvatel a včetně přechodně hlášených obyvatel 5 193. Podle sčítáni 1. února 2011 bylo národnostní složení následující:\n"}
{"id": "1195164", "url": "https://cs.wikipedia.org/wiki?curid=1195164", "title": "Profesor Moriarty", "text": "Profesor Moriarty\n\nProfesor Moriarty je fiktivní postava z povídek a románů Sira Arthura Conana Doyla o Sherlocku Holmesovi. Moriarty je zločinecký génius, kterého Holmes popisuje jako Napoleona zločinu. Doyle si toto označení propůjčil od Roberta Andersona, který tak nazval Adama Wortha. Sir Arthur Conan Doyle postavu vymyslel především aby měl jak zabít Sherlocka a kromě povídky Poslední případ byl Moriarty vždy jen krátce zmíněn. Jiní autoři dávali jeho postavě větší význam, často se objevuje v pastiších.\n\nMoriarty vystupuje především v povídce Poslední případ, kde je Sherlock nucen uprchnout z Anglie na kontinent ve snaze uniknout smrti. Zločinecký génius ho následuje a dostihne u Reichenbašských vodopádů. Setkání zdánlivě končí smrtí Holmese i Moriartyho. V tomto příběhu je Moriarty představen jako mistr zločinu, který kryje téměř všechny zločince v zemi a na oplátku vyžaduje poslušnost. Holmes se začal zajímat o Moriartyho, když pochopil, že mnoho případů, které vyřešil, nebyly izolované zločiny, ale součást organizovaného zločinu.\n\nKromě Posledního případu se objeví už jen v Údolí strachu, který se odehrál před Posledním případem, ale vydán byl později. Tam se Holmes pokusí zabránit Moriartyho agentovi spáchat vraždu.\n\nKrom toho byl Moriarty krátce zmíněn v pěti dalších povídkách: Prázdný dům, Stavitel z Nordwoodu, Zmizelý hráč rugby, Vznešený klient a Poslední poklona.\n\nDoktor Watson se s profesorem Moriartym setkal pouze v příběhu Dům Hedvábí, který ovšem napsal Anthony Horowitz, zde se pokusil Holmesovi pomoct dostat se z věznice Holloway. V tom, zda Watson profesora zná je Sir Arthur Conan Doyle nekonzistentní. V Posledním případu doktor Watson říká, že o něm nikdy neslyšel, ale v povídce Údolí strachu, které se odehrálo dříve, ho Watson už zná.\nMoriarty je velmi inteligentní (i v porovnání s Holmesem), prohnaný, lstivý, vypočítavý a manipulativní. Do zločinů se nikdy sám nezapojuje, ale vždy za sebe nechá pracovat jiné lidi, takže on sám je v podstatě nedohledatelný a v bezpečí.\n\nV Posledním případu Sherlock popisuje Moriartyho takto:\" Je to Napoleon zločinu, Watsone. Je organizátorem dobré poloviny zla a skoro všeho, co v tomto velkoměstě nebylo\nvypátráno. Je to génius, filosof, člověk abstraktního myšlení. Má\nprvotřídní mozek. Sedí nehybně jako pavouk uprostřed sítě, ale ta\nsíť má tisíc paprsků a on bezpečně reaguje na sebemenší záchvěv\nkaždého z nich. On sám toho dělá málo. Jenom plánuje. Má však\nspoustu výtečně organizovaných agentů. Má-li být spáchán nějaký\nzločin, ukraden dokument, nebo třeba vydrancován nějaký dům,\nmá-li zmizet nějaký člověk - stačí slůvko profesorovi, a celá věc je\nzorganizována a provedena. Agent může být chycen. V tom případě\nse najdou peníze na kauci nebo na obhájce. Centrum, pro které\nagent pracuje, není však odhaleno nikdy - dokonce na ně ani\nnepadne podezření. Existenci této organizace jsem si vydedukoval,\nWatsone, a veškerou svou energii jsem zasvětil tomu, abych ji odhalil a zneškodnil.\"Podobně o něm Holmes mluví i v Údolí strachu:\"Když ale nazýváte Moriartyho zločincem, dopouštíte se v očích zákona urážky na cti, a v tom právě je ten půvab a nádhera. Největší intrikán všech dob, organizátor kdejakého ďábelského kousku, mozek, který řídí podsvětí - mozek, který je s to vážně ovlivnit osudy celých národů - to je Moriarty. Je ale tak povznesen nad každé běžné podezření, tak imunní vůči jakékoli kritice - tak obdivuhodně zločiny organizuje a zároveň sám sebe kryje, že už jen pro těch pár slov, která jste vyslovil; mohl by vás pohnat před soud a žádat vaši celoroční penzi jako odškodné za nactiutrhání. Cožpak není váženým autorem knihy Dynamika asteroida, která se povznáší do tak éterických výšin čiré matematiky, že se údajně nenašel člověk, jenž by o ní byl s to napsat do odborného tisku kritiku? Což je možné takového člověka očernit? Doktor s nevymáchanou pusou a zlovolně pomlouvaný profesor - to by byly role, v nichž byste stanuli před veřejností. Ten člověk je génius, Watsone. Jestli mě ale nepřipraví o život darebáci menšího kalibru, přijde den, kdy s Moriartym změříme své síly.“Původní záměr Sira Arthura Donana Doyla byl, že Moriarty zabije Holmese a tím celá série povídek skončí. Nakonec si ale fanoušci \"vynutili\" pokračování a Doyle navázal povídkou Prázdný dům.\n\n"}
{"id": "1195167", "url": "https://cs.wikipedia.org/wiki?curid=1195167", "title": "Billy Ficca", "text": "Billy Ficca\n\nBilly Ficca, rodným jménem William Joseph Ficca, (* 15. února 1950) je americký bubeník. V roce 1973 spoluzaložil kapelu Television. Se skupinou hrál až do jejího rozpadu v roce 1978, v devadesátých letech a od roku 2001, kdy byla obnovena, s ní opět vystupoval. Se skupinou nahrál všechna tři její alba: \"Marquee Moon\" (1977), \"Adventure\" (1978) a \"Television\" (1992). Dále působil ve skupinách Washington Squares, Neon Boys, The Waitresses a spolupracoval s dalšími hudebníky, jako byli například Gary Lucas, Nona Hendryx a Brian Ritchie. Také hrál na albech svých spoluhráčů ze skupiny Television, Toma Verlaina (\"Warm and Cool\") a Richarda Lloyda (\"The Radiant Monkey\" a \"The Jamie Neverts Story\").\n\n"}
{"id": "1195168", "url": "https://cs.wikipedia.org/wiki?curid=1195168", "title": "Obština Gurkovo", "text": "Obština Gurkovo\n\nObština Gurkovo ( \"Община Гурково\") je bulharská jednotka územní samosprávy ve Starozagorské oblasti. Leží ve středním Bulharsku v pohoří Stara planina a v \"Tvărdické kotlině\", jedné ze Zabalkánských kotlin. Sídlem obštiny je město Gurkovo, kromě něj zahrnuje obština 10 vesnic. Žije zde zhruba 5 tisíc stálých obyvatel.\n\nV obštině žije 5 031 stálých obyvatel a včetně přechodně hlášených obyvatel 5 565. Podle sčítáni 1. února 2011 bylo národnostní složení následující:\n"}
{"id": "1195172", "url": "https://cs.wikipedia.org/wiki?curid=1195172", "title": "Jimmy Rip", "text": "Jimmy Rip\n\nJimmy Rip je americký kytarista a hudební producent. Na kytaru začal hrát ve svých šesti letech a svou profesionální kariéru zahájil počátkem osmdesátých let. Své první sólové album nazvané \"Way Past Blue\" vydal roku 1997. V roce 2006 produkoval album \"Last Man Standing\" zpěváka a klavíristy Jerryho Lee Lewise. Roku 2007 nahradil dlouholetého kytaristu Richarda Lloyda ve skupině Television (již roku 1982 hrál Rip na albu \"Words from the Front\" frontmana této kapely Toma Verlaina, později hrál i na dalších jeho nahrávkách). Během své kariéry spolupracoval s desítkami dalších hudebníků, mezi něž patří vedle jiných Mick Jagger, Ian Hunter, Rod Stewart, Jack Bruce, Michael Monroe, Debbie Harry a David Johansen.\n\n"}
{"id": "1195176", "url": "https://cs.wikipedia.org/wiki?curid=1195176", "title": "Tomáš Bulík", "text": "Tomáš Bulík\n\nTomáš Bulík (* 27. srpna 1985, Prešov) je slovenský lední hokejista hrající na postu středního útočníka či pravého křídla a reprezentant, který od listopadu 2016 nastupuje za slovenský klub HK Dukla Trenčín. Mimo Slovensko působil na klubové úrovni v Rusku a Česku.\n\nSvoji hokejovou kariéru začal v týmu HK VTJ Farmakol Prešov, odkud v průběhu mládeže přestoupil do staršího dorostu mužstva HC Košice. V ročníku 2002/03 hrál za košickou juniorku a nastupoval také za klub HK Trebišov, v jehož dresu debutoval v mužské kategorii v první lize. Od roku 2003 pravidelně hrál za A-tým Košic, ale v průběhu sezony 2005/06 zamířil nejprve do mužstva MHC Martin a poté se vrátil do Prešova. Následně přestoupil do celku MsHK Žilina, kde působil rok. Před ročníkem 2007/08 uzavřel kontrakt s klubem HK 32 Liptovský Mikuláš, ale sezonu dokončil v týmu HC ’05 Banská Bystrica, kterému pomohl k postupu do nejvyšší soutěže a nastupoval za něj i v následujících dvou ročnících. V roce 2010 odešel do Ruska, kde se stal novou posilou Jugry Chanty-Mansijsk z KHL. Následně se vrátil do vlasti a podepsal kontrakt se Slovan Bratislava, se kterým v sezoně 2011/12 získal ligový titul. V následujícím ročníku hrál za Duklu Trenčín, Žilinu, Košice, kterým částečně pomohl k ligovému stříbru, a mužstvo Bílí Tygři Liberec z Česka. V září 2015 se podruhé vrátil do Žiliny, když neuspěl na testech ve Slovanu Bratislava. Následoval návrat do Česka a upsal se Energii Karlovy Vary, kde 12. ledna 2016 předčasně skončil. Po čtyřech dnech si našel nové angažmá, když uzavřel kontrakt do konce sezony 2015/16 s Mountfieldem HK z Hradce Králové. V dubnu 2016 podepsal s Hradcem novou smlouvu. V říjnu 2016 porušil podmínky kontraktu, když se odmítl rozehrát ve druhé nejvyšší soutěži na farmě ve Stadionu Litoměřice, a hledal si nové angažmá. Později však přehodnotil svůj názor a vedení jej vzalo zpět do kádru, Bulík tak hrál za Stadion a připsal si i několik startů za Hradec Králové. V listopadu 2016 v královéhradeckém klubu definitivně skončil a zamířil zpět na Slovensko do Trenčína, kde uzavřel kontrakt do konce ročníku. V sezoně 2016/17 bojoval s Duklou v baráži o záchranu v extralize, která se zdařila. Hradec Králové ve stejném ročníku získal bronzové medaile a Bulík se na tomto historickému úspěchu týmu částečně podílel. 22. června 2017 podepsal s Duklou Trenčín novou smlouvu na dobu jednoho roku.\n\n"}
{"id": "1195180", "url": "https://cs.wikipedia.org/wiki?curid=1195180", "title": "Mistrovství Evropy v judu 2016 – muži – střední váha (-90 kg)", "text": "Mistrovství Evropy v judu 2016 – muži – střední váha (-90 kg)\n\nZápasy v judu na mistrovství Evropy v kategorii středních vah mužů proběhly v Kazani, 23. dubna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1195181", "url": "https://cs.wikipedia.org/wiki?curid=1195181", "title": "Emanuel Dítě", "text": "Emanuel Dítě\n\nEmanuel Dítě (25. prosince 1819 Slaný – 9. října 1872 Praha) byl český malíř a fotograf.\n\nByl pražským malířem portrétních miniatur. Od roku 1860 působil jako fotograf na adrese Perlová čp. 365 (1862) a V jámě čp. 637. Po jeho smrti (1872) ateliér vedla manželka Marie Dítětová. Jeho starší syn Dominik (1846–?) byl rovněž malíř a fotograf, mladší Emanuel (1862–1944) byl malíř a pedagog Uměleckoprůmyslové školy.\n\nDovedně koloroval fotografické vizitky. Nejznámější je jeho soubor kolorovaných fotografií, zachycujících kostýmované osobnosti při oslavách třístého výročí narození Williama Shakespeara roku 1864.\n\n\n\n"}
{"id": "1195182", "url": "https://cs.wikipedia.org/wiki?curid=1195182", "title": "Jašviliové", "text": "Jašviliové\n\nJašvili či Našvili (\"Jašviliové\"/\"Našviliové\", იაშვილი, v ruském přepisu \"Иашви́ли\", \"Яшвили\", či \"Яшвиль\") je jméno gruzínského aristokratického (knížecího) rodu z Imeretie. Jedna z větví rodu jsou Agiašviliové.\n\n\n\n"}
{"id": "1195183", "url": "https://cs.wikipedia.org/wiki?curid=1195183", "title": "Natalia Grigorjevna Jašvili", "text": "Natalia Grigorjevna Jašvili\n\nKněžna Natalia Grigorjevna Jašvili(ová) ( \"Наталья Григорьевна Яшвиль\", roz. Philipson / \"Филипсон\", 28. prosince 1861, v Petrohradě – 12. června 1939 v Praze) byla ruská šlechtična původem z gruzínského knížecího rodu Jašviliů, malířka ikon, veřejná činitelka, mecenáška umění a vědy.\n\nPo bolševické revoluci v Rusku, žila a působila v Praze až do své smrti v roce 1939.\n"}
{"id": "1195188", "url": "https://cs.wikipedia.org/wiki?curid=1195188", "title": "Zemětřesení v Černém moři 1901", "text": "Zemětřesení v Černém moři 1901\n\nZemětřesení v černém moři v roce 1901 (v Bulharsku známé jako zemětřesení v Balčiku) bylo zemětřesení o síle 7,2 magnituda Richterovy stupnice, nejsilnější dosud zaznamenané zemětřesení v Černém moři. Dosáhlo intenzity stupně X Mercalliho stupnice. \n\nDošlo k němu 31. března 1901 v 7:10:24. Epicentrum bylo lokalizováno východně od mysů Šabla a Kaliakra asi 30 kilometrů od bulharského pobřeží. Hlavní otřes vycházel z hloubky 15 km a po něm se vytvořila 4–5 metru vysoká vlna tsunami. Vlna poničila pobřežní oblasti jak v Rumunsku, tak v Bulharsku. V Rumunsku bylo zemětřesení cítit nejen v celé oblasti Dobrudža, ale i v Olténii a Munténii, ale dokonce i v jižní Moldávii.\n\nZemětřesení bylo následováno velkým počtem lokálních a druhotných zemětřesení a zemětřesných rojů, nejsilnější dotřesy však dosáhly tentýž den v 11:30 místního času síly 5,5 až 6,0 magnituda Richterovy stupnice a byly zaznamenány také v jižním Rumunsku i Bukurešti. Období mírných dotřesů trvalo až do roku 1905, poté seismická aktivita začala ustávat, i když slabá a mírná zemětřesení byla hlášena i v následujících letech.\n\nTakové události jsou v oblasti Černého moře vzácné. Za posledních 200 let vzniklo v oblasti Černého moře jen 24 tsunami, z nichž dvě zasáhly území Dobrudže. Nejstarší záznamy o vlnách tsunami z území Rumunska pochází z roku 104, kdy bylo těžce poškozeno město \"Callatis\" (dnešní Mangalia).\n\nVýzkumné studie ukázaly, že zemětřesení s destruktivním chováním srovnatelná s tím v roce 1901, se opakují v oblasti v průměru jednou za 300 až 500 let. K jednomu z prvních takových došlo v 1. století před naším letopočtem ve městě Kavarna. V roce 853 smetla tsunami u Varny na vnitrozemské ploché pobřežní pláni vše až do vzdálenosti 6,5 kilometru a valila se 30 kilometrů proti proudu řeky. Černé moře je tak kvůli své seismické aktivitě považováno za jedno z nejvíce „nebezpečných“ moří.\n\nOtřesy byly cítit v celém Bulharsku, jihovýchodním Rumunsku, východním Srbsku a severozápadní Anatolii. Způsobily velkou paniku v Istanbulu a na asijském pobřeží Bosporu a Marmarského moře. Otřesy trvající až jednu minutu byly hlášeny z údolí Dunaje od Szegedu v Maďarsku, a z ukrajinské Oděsy. Otřes byl znatelný v řecké Soluni, v Makedonii, v Dorohoi v Rumunsku a po celé turecké provincii Sivas.\n\nZemětřesení mělo zničující následky v pobřežních oblastech jižní Mangalie, bylo zničeno mnoho vesnic (maximální intenzita stupně „X“ na Mercalliho stupnici); vytvořilo také 4–5 metrů vysokou vlnu tsunami a došlo k několika posunům pobřeží a dalším lokálním geomorfologickým jevům. Maximální škody utrpělo několik vesnic situovaných v aluviálních nížinách při pobřeží mezi městy Balčik, Kavarna a obcemi Blatnica a Limanu. Celkem bylo při zemětřesení zničeno 1200 budov. Zahynuly 4 osoby a zraněno bylo 50 lidí.\n\nPropadající se pobřeží zničilo mnoho přístavů a pobřežních osad včetně majáku na mysu Kaliakra. K sesuvům velkých rozměrů došlo podél celého pobřeží převážně v prvních čtrnácti dnech po zemětřesení, došlo při nich k přerušení komunikací a dalším škodám. V Bukurešti, kde byla seismická intenzita na stupni V–VI Mercalliho škály, způsobila paniku a menší škody na budovách.\n\nBulharská Dobričská oblast byla také stižena tsunami a na několika místech, včetně Balčiku, byly také zničeny domy. V obci Momčil pohřbil velký sesuv lidská sídla na ploše téměř 30 hektarů.\n\n"}
{"id": "1195192", "url": "https://cs.wikipedia.org/wiki?curid=1195192", "title": "Mistrovství Evropy v judu 2016 – muži – pololehká váha (-66 kg)", "text": "Mistrovství Evropy v judu 2016 – muži – pololehká váha (-66 kg)\n\nZápasy v judu na mistrovství Evropy v kategorii pololehkých vah mužů proběhly v Kazani, 21. dubna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1195194", "url": "https://cs.wikipedia.org/wiki?curid=1195194", "title": "Hipparchia z Maroneia", "text": "Hipparchia z Maroneia\n\nHipparchia z Maroneia, řecky Ἱππαρχία (asi 350 př. n. l. - 280 př. n. l.) byla kynickou filosofkou, sestrou Metrokla a ženou Kratéta z Théb. Narodila se ve městě Maroneia, ale její rodina se přestěhovala do Athén, kde Hipparchia přišla do kontaktu s Kratétem, nejznámějším řeckým kynickým filozofem v té době. Zamilovala se do něj a nakonec si ho i vzala. Začala žít se svým manželem kynický způsob života v ulicích Atén.\n\nHipparchia se narodila okolo roku 350 př. n. l. ve městě Maroneia v Thrákii. Její rodina přišla do Athén, kde se Hipparchiin bratr Métroklés stal žákem kynického filosofa Kratéta z Théb. Hipparchia se do Kratéta zamilovala tak moc, že řekla rodičům, kteří odmítli jejich sňatek, že se zabije. Rodiče proto poprosili Kratéta, aby ji odradit. Když Kratés přišel, vysvlékl si šaty a postavil se před ní a řekl: \"„Toto je tvůj ženich, toto je jeho majetek, rozhodni se podle toho!\"\" Hipparchia to přijala a zvolila si 'stejný oděv' jako Kratés. Chodila s ním všude a prováděla po kynickém způsobu života vše veřejně.\n"}
{"id": "1195195", "url": "https://cs.wikipedia.org/wiki?curid=1195195", "title": "TOM 4312 Třicítka a Dvojka", "text": "TOM 4312 Třicítka a Dvojka\n\nTOM 4312 Třicítka a Dvojka je smíšený turistický oddíl mládeže fungující v Ostravě - Porubě. Prošla jím řada významných osobností, např. Zuzana Kajnarová Říčařová a mimo jiné založil Ivančenu.\n\nV současnosti fungují oddíly Třicítka a Dívčí dvojka ve sloučené podobě jako smíšený oddíl. Má pět družin - Vlky, Vydry, Vlaštovky, Srnky a Tygry, jejichž členové se scházejí na družinových schůzkách. Tyto schůzky vedou starší členové - rádcové s tím, že na část každé družinovky dorazí také člen vedení. Jedenkrát měsíčně vedení pořádá oddílovou schůzku na které se sejde celý oddíl a vyhlásí se pořadí členů v bodování za uplynulý měsíc.\n\nPokud dítě přijde do oddílu a splní nováčkovskou zkoušku, stává se členem. Pro členy organizuje vedení, v čele s hlavním vedoucím, oddílové akce. Stalo se tradicí, že nejlepší z členů přecházejí do vedení oddílů, ti nejlepší z vedení pak přebírají funkce hlavních vedoucích. Takto se v čele oddílů vystřídala již řada generací.\n\nHistoricky šlo o dva paralelně fungující stejnopohlavní oddíly - o chlapeckou Třicítku a Dívčí Dvojku. Oba dva byly založeny v roce 1945. Chlapeckou Třicítku založil 5. června 1945 s Jarkem Podhorným Sláva Moravec, Dívčí Dvojku pak se Zorou Skalickou jeho žena, Naďa Moravcová. Oba oddíly fungovaly s několika přerušeními až do roku 2004, kdy došlo k jejich sloučení. I předtím ale k sobě měly vždy blízko - tábořiště měly vždy vedle sebe a nezřídka i přes rok pořádaly společné výpravy.\n\nOddílová rada 30. oddílu Ostrava dne 6. 10. 1946 na památku Vládi Čermáka, Vládi Pacha, Milana Rottera, Quido Němce, Otto Kleina, kteří byli za odbojovou činnost zavražděni německými okupanty v dubnu 1945 v Cieszyně založila mohylu na Ivančeně a vztyčila tam dřevěný kříž. Mezi jejími kameny je údajně i kámen z Měsíce od kosmonauta Armstronga. Oddíl se na Ivančenu každý rok pravidelně vrací a rozšiřuje ji o další kameny, na její čelní straně má dokonce umístěnu bílou pamětní desku.\n\n"}
{"id": "1195197", "url": "https://cs.wikipedia.org/wiki?curid=1195197", "title": "Mistrovství Evropy v judu 2016 – muži – polotěžká váha (-100 kg)", "text": "Mistrovství Evropy v judu 2016 – muži – polotěžká váha (-100 kg)\n\nZápasy v judu na mistrovství Evropy v kategorii polotežkých vah mužů proběhly v Kazani, 23. dubna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1195198", "url": "https://cs.wikipedia.org/wiki?curid=1195198", "title": "Dušeti", "text": "Dušeti\n\nDušeti () je administrativním střediskem okresu Dušeti v Gruzii, kraj Mccheta-Mtianetie. Má asi 6167 obyvatel.\n\nMěsto se rozkládá 33 km severně od krajského města Mccheta po obou březích řeky Dušetischevi () nedaleko gruzínské vojenské cesty.\n\nDušeti existuje od roku 1215. V 17. století bylo rezidencí feudálního pána \"Aragvis Eristavi\". Statut města získalo roku 1801. V roce 1802 se stalo okresním městem oblasti „Dušeti Masra“.\n"}
{"id": "1195199", "url": "https://cs.wikipedia.org/wiki?curid=1195199", "title": "Důl Jindřich II", "text": "Důl Jindřich II\n\nDůl Jindřich II ve Zbýšově byl černouhelný hlubinný důl v Rosicko-oslavanském revíru. Byl uveden do provozu v roce 1969, těžba byla ukončena roku 1991. Během své existence byl centrální jámou celého revíru a s hloubkou 1458 m se stal nejhlubším uhelným dolem v Československu a zároveň jedním z nejhlubších ve střední Evropě.\n\nV Rosicko-oslavanském revíru v šedesátých letech 20. století těžily černé uhlí Rosické uhelné doly, k. p. v Zastávce u Brna (RUD), které byly součástí \"Kombinátu kamenouhelných dolů Kladno\". RUD se dělilo na závod Václav Nosek v Oslavanech s pomocným dolem Anna ve Zbýšově u Brna a na závod Antonín ve Zbýšově u Brna s pomocným dolem Julius a Jindřich.\n\nV šedesátých letech došlo v důsledku přechodu na ropu a zemní plyn, dodávané ze Sovětského svazu, k omezení zájmu o černé uhlí. Byly omezovány důlní investice v malých uhelných revírech a byly zastavovány neefektivní důlní provozy. Přes nepříznivou hospodářskou situaci se podařilo v Rosicko-oslavanském revíru dokončit generální rekonstrukci, která směřovala ke koncentraci těžby v revíru na nově založený centrální důl Jindřich II, vzniklý poblíž původního dolu Jindřich. Proběhlo postupné zastavování těžby na dolech Anna ve Zbýšově, Julius v Zastávce a Václav Nosek v Oslavanech a od roku 1973 byl činný pouze důl Jindřich II. Důlní pole byla sloučena a vznikl nový dobývací prostor o výměře 2 205 hektarů. Pomocnými doly byly jámy Julius, Ferdinand, Antonín, Simson, Františka a Nosek. V roce 1991 se Rosické uhelné doly osamostatnily a mimo důl Antonín ukončily těžbu černého uhlí v revíru. Na dole Jindřich II byl 28. prosince 1991 vytěžen poslední vozík s uhlím. Dne 20. dubna 1992 bylo zastaveno čerpání důlní vody a ještě v průběhu téhož roku byla provedena demontáž těžního zařízení. V rámci likvidace byla v roce 2015 jáma uzavřena železobetonovou zátkou. Likvidaci dolu zabezpečoval státní podnik Diamo, odštěpný závod GEAM Dolní Rožínka.\n\nStará jáma Jindřich (později důl Jindřich I) měla do hloubky 694 m výztuž z dřevěných trámů a pak výztuž z cihelného zdiva. Stav této jámy byl už od čtyřicátých let ve velmi špatném stavu. Působením důlních tlaků byl jámový stvol deformován a křiven. Údržba této jámy byla velmi složitá a nákladná. Na dole Antonín byla zase komplikovaná těžba. Těžba z 8/9. patra (1004 m) a 9. patra (1048 m) ve vozech směřovala na slepou jámu č. 100 na 7. patro (900 m), pak podzemní lanovkou na překopu v 7. patře k jámě Antonín a touto jámou bylo uhlí těženo na povrch. První úvahy byly uvedeny ve studii \"Investiční celek Jindřich RUD\" v roce 1952, kde se uváděly varianty obnovy staré jámy Jindřich nebo hloubení jámy nové. V roce 1957 byl schválen projekt rekonstrukce, ale po havárii a následném závalu v průběhu prací byla rekonstrukce zastavena úplně. Novým rozhodnutím bylo stanoveno hloubit jámu novou, která by se stala hlavní těžní jámou pro důl Antonín.\n\nDne 8. listopadu 1960 bylo zahájeno hloubení nové jámy závodem Výstavba kamenouhelných dolů, n. p., Kladno závod 42 Zastávka (VKD). Jáma byla ve vzdálenosti 100 m jihozápadním směrem od staré jámy Jindřich. Nad budoucí jámou byla postavena ocelová hloubící věž typu Ostroj, která byla celkově zapažena dřevem. Na jihovýchodní straně byla vybudována kompresorovna se třemi vzduchem chlazenými kompresory typu WS 6,2 EKO a třemi vodou chlazenými kompresory o výkonu 10 m³/ hod. Později byl dodán další, vodou chlazený kompresor DSK 350-1 s výkonem 25 m³/ hod., který nahradil kompresory WS 6,2 EKO. Součástí jámové budovy byla přípravna betonové směsi s kompletním zázemím, deponiemi pro přísun surovin a dvěma míchačkami s kompletním příslušenstvím. Pro hloubení byl použit těžní stroj BFM 5850, pro hlavní těžení a pro revizní klec druhý těžní stroj BFM 5850. Hlavní těžení využívalo dvojčinný způsob těžení dvěma okovy, jejichž objem se snižoval vzhledem k hloubce těžení. Objem okovu 2 m³ byl používán do hloubky 720 m, okov 1,5 m³ do hloubky 1 200 m a okov o objemu 1 m³ byl používán do hloubky 1 250 m. Okovy byly využívány k těžení narubané horniny a k jízdě mužstva. Pro dopravu materiálu na pracovní poval a k nouzovému výjezdu mužstva byla určena revizní klec. Hloubená jáma měla průměr 6 000 mm. Na ohlubni byly instalovány vraty SW 10, které byly synchronizovány, na jejich osmi lanech byl zavěšen dvoupatrový pracovní poval. Poval napínal vodicí lana okovů, které projížděly otvory v plošinách až na pracovní dno jámy. Horní patro (plošina) bylo určeno k vystrojování jámy ocelovými nosníky a montáž lezního oddělení. Spodní patro (plošina) byla vybavena vrátky sovětských nakladačů KS 3, čerpadel a dalšího zařízení. Jáma byla do hloubky 32 m vyzděna cihlovou výztuží. Výztuž byla dvouplášťová s latexovou izolací, která měla zabránit průsakům agresivní důlní vody. Od 32 metrů byla výztuž z monolitického betonu o tloušťce 500 mm. Betonová směs byla přiváděna spádovým potrubím o průměru 150 mm z přípravny betonové směsi na povrchu do ocelového dveřového bednění. Bednění bylo zavěšeno pod pracovním povalem na čtyřech lanech (bednění vysoké 2 m, hmotnost 22 tun). Hloubení jámy bylo ukončeno 1. ledna 1964 pod úrovní 11. patra v hloubce 1 250 m. V jámě bylo vybudováno jednočinné pomocné těžení provozované ze 7. patra na 13. patro (dopravní hloubka 527,2 m). Těžba jámou byla zahájena zkušebním provozem 1. července 1968 a trvale od roku 1969. V roce 1974 bylo zahájeno prohlubování jámy na 12. patro a 13. patro (pouze zaústěné) s konečnou hloubkou 1 458 m, tato hloubka jej zařadila jako nejhlubší uhelný důl v Československu. V roce 1980 byla převedena těžba na nové 12. patro. V roce 1984 byly zahájeny ražby úpadních překopů a budování 12. podpatra v hloubce 1428 m. Poslední vůz s uhlím byl jámou vytěžen 28. prosince 1991. Dne 20. dubna 1992 byl ukončen provoz důlních čerpacích stanic a důl Jindřich II byl postupně zatápěn. Důl je zatopen, k 15. září 1998 hladina vody se ustálila v úrovni přibližně 130 m pod ohlubní. Důlní voda vytéká Dědičnou štolou v Oslavanech přes čistírnu důlních vod do řeky Oslavy. V roce 2013 došlo ke změně plánu likvidace těžní jámy Jindřich II z roku 2003. Místo původního celkového zasypání byla těžní jáma likvidována jámovou zátkou o tloušťce 38 m.\n\nV období 1966–1967 byla zahájena výstavba povrchových objektů nového dolu. Generální dodavatel Průmyslové stavby, n. p., Gottwaldov začal budovat objekty koupelen a šaten, vstupních budov včetně vrátnice. Současně probíhala betonáž patek pro konstrukci těžní věže a likvidace staveniště pro hloubení jámy, strojního vybavení a strojoven těžních strojů. V roce 1968 Hutní montáže n. p., Ostrava zahájila stavbu ocelového skeletu těžní věže. Ocelová konstrukce byla následně vyzděna cihelnou vyzdívkou. V hlavě těžní věže byl instalován těžní stroj vyrobený v ČKD v roce 1967. Byl to velkokapacitní automatizovaná dvoučinná skipová soustava 4 K–4016. Čtyřlanový těžní stroj s třecím kotoučem byl poháněn dvěma stejnosměrnými elektromotory o výkonu 1 700 kW. Průměr lan byl 40 mm. Dvě těžní klece byly čtyřetážové pro dva vozy JDV 0,95 m³ na etáž za sebou. Jámová budova měla automatický oběh vozů s výklopníky a byla spojena s třídírnou mostem s pásovým dopravníkem. Pro uložení vytěžené hlušiny, výpěrků bylo vybudováno odvalové hospodářství. Činnost dolu byla ukončena v roce 1991 a do roku 1992 byla provedena likvidace těžního zařízení. Těžní věž dolu Jindřich II jako symbol nejhlubšího dolu v České republice byla navržena na prohlášení za kulturní památku ČR, ale neúspěšně. Do konce září 2015 byla demolována těžní věž dolu Jindřich II, která byla po desetiletí dominantou Zbýšova u Brna. Celkové náklady na sanaci černouhelného dolu dosáhly výše 30 milionů korun. Hrázděná věž vysoká 46,3 m nemohla být zlikvidována odstřelem trhavinou, protože se nacházela nad plynující jámou. Rozebírání bylo prováděno shora dolů. Nejdříve byla rozebrána střecha, ocelové části konstrukce byly rozpojeny plamenem (rozřezány) a pak pomocí vysokého jeřábu byly tyto části železné konstrukce spouštěny dolů. Demolice byla ukončena v září 2015. Na místě těžní věže byl postaven památník ve formě komolého jehlanu se základními informacemi o dolu Jindřich II.\n\nV období 1969 až 1970 pokračovala dostavba areálu dolu Jindřich II, byla modernizována třídírna, provedena rekonstrukce kotelny a její zauhlování, rekonstrukce havarijní skládky uhlí, výstavba dřeviště, spojení a inženýrské sítě mezi doly Antonín a Jindřich II, terénní úpravy. Byla zahájena likvidace lanové dráhy mezi z dolem Antonín na třídírnu dolu Jindřich II a probíhala likvidace jámy Jindřich I. V roce 1972 zahájila firma Transporta, n. p., Chrudim stavbu lanové dráhy pro dopravu uhlí mezi třídírnou Jindřich II a Elektrárnou prosincové stávky v Oslavanech. Zkušební provoz probíhal v letech 1974 až 1975 a v roce 1976 byla uhelná lanová dráha uvedena do provozu.\n\nV roce 1980 došlo při ražbě dovrchní chodby k vytržení uhelné sloje, které bylo provázené výronem velkého množství metanu. Byla to první nehoda tohoto typu v RUD, klasifikována byla jako průtrž uhlí a plynu. Na základě tohoto hodnocení byly doly v revíru přeřazeny do vyšší kategorie nebezpečí pro které byly stanoveny nákladná bezpečnostní opatření prodražující těžbu uhlí. V roce 1987 při zmáhání endogenního požáru byl poprvé v RUD použitý kapalný dusík.\n\n\n"}
{"id": "1195200", "url": "https://cs.wikipedia.org/wiki?curid=1195200", "title": "Mistrovství Evropy v judu 2016 – muži – těžká váha (+100 kg)", "text": "Mistrovství Evropy v judu 2016 – muži – těžká váha (+100 kg)\n\nZápasy v judu na mistrovství Evropy v kategorii těžkých vah mužů proběhly v Kazani, 23. dubna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1195201", "url": "https://cs.wikipedia.org/wiki?curid=1195201", "title": "Čepičnice", "text": "Čepičnice\n\nČepičnice (\"Calyptranthes\") je rod rostlin z čeledi myrtovité. Jsou to stromy a keře s jednoduchými vstřícnými listy a drobnými květy s množstvím tyčinek a nenápadnými nebo chybějícími korunními lístky. Kalich má ojedinělou stavbu a při rozkvětu se odklápí na stranu jako víčko. Rod zahrnuje asi 100 druhů a je rozšířen v tropické a subtropické Americe od jižní Floridy po Uruguay. Význam je spíše jen místní. Některé druhy mají jedlé plody, poskytují tvrdé dřevo nebo jsou využívány v tradiční medicíně.\n\nČepičnice jsou keře a stromy, dorůstající výšky až 30 metrů. Větévky jsou charakteristicky vidličnatě větvené, starší větve jsou poněkud klikatě rostlé. Odění je složené z jednoduchých nebo dvouramenných chlupů, případně jsou rostliny lysé. Listy jsou jednoduché, celokrajné, tuhé, vstřícné, křižmostojné. Žilnatina (botanika)| je zpeřená, u mnohých druhů s nepříliš zřetelnými, hustě paralelními postranními žilkami. Květy jsou drobné, uspořádané v latách nebo vrcholících vyrůstajících z úžlabí protilehlých listů. Češule (květní trubka) je dlouhá a zřetelně přesahuje semeník.\nKalich má unikátní stavbu, kališní lístky jsou v poupěti zcela srostlé a kalich se odděluje od češule kruhovitým švem v podobě víčka, které se v průběhu rozkvétání odklání na stranu a později opadává. Koruna je drobná, nenápadná, složená ze 2 až 5 lístků, nezřídka zcela chybí. Často jsou korunní lístky přirostlé k víčku a opadávají spolu s ním.\nTyčinek je mnoho a jsou přirostlé k okraji češule. Semeník je spodní, srostlý ze 2 nebo 3 plodolistů a se stejným počtem komůrek obsahujících po 2 vajíčkách. Plody jsou kulovité bobule obsahující 1 nebo 2 semena. Na vrcholu bobule je kroužek po opadlém kališním víčku.\n\nRod čepičnice zahrnuje asi 100 druhů. Je rozšířen v tropické a subtropické Americe od jižní Floridy po Uruguay a na Karibských ostrovech. V USA se vyskytuje jediný druh, \"C. pallens\", který roste na jižní Floridě. Z Brazílie je známo 68 druhů, z toho 26 druhů roste v brazilské Amazonii.\nRod zahrnuje velký počet endemitů a také několik všeobecně rozšířených druhů (např. \"C. fasciculata\", \"C. multiflora\").\n\nKvěty čepičnic opylují zejména drobnější druhy hmyzu.\nSemena jsou šířena ptáky i savci, kteří konzumují plody. V Brazílii je vyhledává např. tangara tříbarvá (\"Tangara seledon\"), tangara nachová (\"Ramphocelus bresilius\"), tyran bentevi (\"Pitangus sulphuratus\"), tyran pospolitý (\"Myiozetetes similis\"), elenie chocholatá (\"Elaenia flavogaster\") a různé druhy drozdů, ze savců např. lvíček zlatý (\"Leontopithecus rosalia\").\n\nŘada druhů čepičnic má pouze omezený výskyt a jsou řazeny mezi ohrožené druhy. V Červeném seznamu ohrožených druhů IUCN je jako kriticky ohrožené zařazeno celkem 6 druhů.\n\nRod \"Calyptranthes\" je v rámci myrtovitých řazen do podčeledi \"Myrtoideae\" a tribu \"Myrteae\". Je řazen do taxonomicky složité skupiny označované jako \"Myrcia\" s.l. nebo \"Myrcia group\". Podle výsledků fylogenetických studií je rod \"Calyptranthes\" (podobně jako příbuzný rod \"Gomidesia\") monofyletickou skupinou, která však tvoří vývojovou větev uvnitř rodu \"Myrcia\". Taxonomie této skupiny není dosud vyřešena. Zabývá se jí pracovní skupina taxonomů při Královské botanické zahradě v Kew. Nejblíže příbuznou, sesterskou skupinou je rovněž monofyletická větev složená z některých druhů řazených v současné taxonomii do rodu \"Marlierea\" (\"M. eugeniopsoides\", \"M. racemosa\", \"M. clausseniana\") a některých druhů z rodu \"Myrcia\" (\"M. tenuivenosa\").\n\nRod \"Calyptranthes\" je po morfologické stránce jednoznačně vymezený oproti jiným rodům myrtovitých kompletně srostlými kališními lístky, které se při rozkvětu vcelku odklápějí v podobě víčka. Lze jej identifikovat i ve sterilním stavu podle charakteristicky vidličnatě větvených větévek a s tím souvisejících cik-cak klikatých starších větví.\n\nVýznam čepičnic je spíše jen místní.\nPlody některých druhů (\"C. pallens\", \"C. lucida\") jsou jedlé.\nDřevo \"C. costaricensis\" a \"C. plicata\" je velmi tvrdé, některé jiné druhy mají naopak dřevo jen málo trvanlivé (např. \"C. cincinna\"). Druh \"C. cincinna\" se používá k zalesňování. Některé druhy patří mezi medonosné rostliny.\nPlody \"C. speciosa\" slouží v tradiční medicíně při bolestech zubů, macerát z kůry \"C. pullei\" se aplikuje zevně na rány, odřeniny a uštknutí a podává se i vnitřně na střevní parazity. Nálev z listů \"C. pulchella\" se pije při nachlazení.\nDruh \"C. zuzygium\" se pěstuje v tropech jako okrasná dřevina s lesklými sytě zelenými listy a bělavými květenstvími.\nPlody a poupata některých druhů (\"C. aromatica\", \"C. paniculata\", \"C. schiediana\") se používají jako náhražka hřebíčku či nového koření.\n"}
{"id": "1195203", "url": "https://cs.wikipedia.org/wiki?curid=1195203", "title": "Mistrovství Afriky v basketbalu mužů", "text": "Mistrovství Afriky v basketbalu mužů\n\nMistrovství Afriky v basketbale mužů (zkráceně AfroBasket) se koná od roku 1962 jednou za dva roky. Řídí ho Africká basketbalová federace a slouží také jako kvalifikace na mistrovství světa v basketbalu mužů nebo na olympiádu. Účastní se ho šestnáct týmů: pořadatel, obhájce titulu, postupující ze sedmi regionálních kvalifikačních turnajů a týmy, které dostanou divokou kartu.\n\n\n"}
{"id": "1195204", "url": "https://cs.wikipedia.org/wiki?curid=1195204", "title": "Kostel svatého Vavřince (Bohdalov)", "text": "Kostel svatého Vavřince (Bohdalov)\n\nKostel svatého Vavřince v obci Bohdalov je původně středověký kostel přestavěný barokně v 18. století. Je chráněn jako kulturní památka České republiky.\n\nKostel pochází z konce 14. století. V písemných zdrojích se ponejprv připomíná v roce 1360, kdy se spolu s městečkem nacházel v rukou Lichtenburků (zdroj http://www.muzeumhp.cz/inpage/bohdalov/). Barokně přestavěn 1736-1758, střecha věže upravena 1842, další úpravy kostela po požárech roku 1872 a 1895, z gotického období zachována sakristie, presbytář a křížová žebrová klenba \nPodélná jednolodní stavba, ke kněžišti přiléhá útvar, jehož obvodové zdi tvoří rovnoramenný kříž s hranolovou věží. Hladké fasády jsou prolomeny okny s půlkruhovým záklenkem. Do kostela se vstupuje podvěžím valeně zaklenutým s dotýkajícími se výsečemi. Obdobně jsou zaklenuty boční kaple a oratoře. Sakristie je zaklenuta křížovou žebrovou klenbou. Na severozápadní straně je dochován původní zděný vítězný oblouk s lomeným záklenkem. zařízení kostela je jednotné a pochází z doby dostavění kostela.\n"}
{"id": "1195208", "url": "https://cs.wikipedia.org/wiki?curid=1195208", "title": "Strážná hora", "text": "Strážná hora\n\nMístopisný název Strážná hora se vyskytuje jako název kopce:\n\na v názvu ulice:\npodobné:\n\nNa Slovensku jako Strážna hora jsou pojmenovány vrchy :\na podobné:\n\n"}
{"id": "1195209", "url": "https://cs.wikipedia.org/wiki?curid=1195209", "title": "Kostel svatého Josefa (Telnice)", "text": "Kostel svatého Josefa (Telnice)\n\nŘímskokatolický kostel svatého Josefa je sakrální stavbou, která se nachází v horní části obce a je výraznou dominantou Telnice. Kostel spadá do Římskokatolické farnosti Chlumec.\n\nMajitel chlumeckého panství hrabě Otakar Klement Westphalen-Fürstenberg nabídl obci, že v Telnici postaví kostelík, trval však na tom, že bude stát v údolí u Telnice. Hostinský Kühnel z č.p. 12 předal na zasedání obecní rady 14. července 1909 petici, podepsanou 52 majiteli domů, ve které doporučují postavit kostel na horní části obecní louky s tím, že obci při stavbě ani následně nevzniknou jakékoli náklady.\nNavržený kostelík v novogotickém slohu byl 15 m dlouhý, 9 m široký, loď 6 m vysoká, na jihu navazovala na loď věž o půdorysu 3 x 3 m. K presbytáři přiléhala sakristie. Kostel měl stát 2 m od silnice.\nKostel byl na podzim roku 1910 dostavěn a 23. října slavnostně vysvěcen litoměřickým biskupem Dr. Josefem Großem, slavnostní mši sloužil chlumecký farář Alfred Pattloch za účasti všech, kteří byli při pokládání základního kamene.\nPoslední mše se zde sloužila počátkem 80. let. Od té doby kostel postupně chátral. Po pádu komunismu byl zajištěn proti další devastaci a zakonzervován. Byla opravena zatékající střecha a obnovena vnější fasáda. Až do roku 2014 však i nadále sloužil coby sklad popelnic místního obecního úřadu.\nOd roku 2015 nové vedení obce kostel vyklidilo, zajistilo vnitřní inventář proti dalšímu poškození a v současnosti plánuje jeho obnovení pro kulturní a společenské akce.\n\nBohoslužby se mohou konat příležitostně.\n\nKostel je obdélný. Má trojboce uzavřený presbytář a hranolovou věž v průčelí. Vybaven je novodobým zařízením.\n\n\n"}
{"id": "1195214", "url": "https://cs.wikipedia.org/wiki?curid=1195214", "title": "Christian Clemenson", "text": "Christian Clemenson\n\nChristian Clemenson Dayton (* 17. března 1958 Humboldt, Iowa) je americký filmový a televizní herec. Je známý především díky seriálu \"Kriminálka Miami\", kde od 7. série působil jako patolog Tom Loman.\n\nClemenson se narodil a vyrůstal ve městě Humboldt v americkém státě Iowa. Jeho otec byl lékárník Ruth Alzora a jeho matka se jmenuje Ernest Arnold Clemenson. Když byl mladý, psal články pro noviny \"Des Moines Register\". Po střední škole získal stipendium na Phillipsově akademii v Massachusetts. V roce 1973 mu zemřel otec ve věku 58 let. Po absolvování Phillipsovy akademie v roce 1976, nastoupil na Harvardovu univerzitu. Z Harvardovy univerzity odešel v roce 1980 na Yale School of Drama. V roce 1984 se přestěhoval do Los Angeles.\n\n"}
{"id": "1195215", "url": "https://cs.wikipedia.org/wiki?curid=1195215", "title": "Římskokatolická farnost Putim", "text": "Římskokatolická farnost Putim\n\nŘímskokatolická farnost Putim je územním společenstvím římských katolíků v rámci píseckého vikariátu českobudějovické diecéze.\n\nPlebánie v Putimi je poprvé písemně doložena v roce 1384. Kostel sv. Vavřince vystavěli benediktini z Ostrova u Davle, kterým Putim od roku 1205 patřila. Od 15. století byl farní kostel využíván současně jak katolíky, tak utrakvisty. Od roku 1610 byla Putim přifařena k Písku. Samostatná farnost byla obnovena v roce 1755. Roku 1892 slavil ve farním kostele svou primiční Mši svatou Jindřich Šimon Baar, jehož strýc Josef byl v Putimi farářem.\n\nU kostela se nachází kostnice z roku 1741, v níž jsou uloženy ostatky vojáků, padlých ve válce o rakouské dědictví. Od roku 1958 nemá farnost sídelního kněze.\n\nFarnost je administrována ex currendo kněžími kongregace petrinů z Písku.\n\n"}
{"id": "1195217", "url": "https://cs.wikipedia.org/wiki?curid=1195217", "title": "Josef Jan Alois Drda", "text": "Josef Jan Alois Drda\n\nJosef Jan Alois Drda (13. listopadu 1782, Praha – 14. října 1833, Praha) byl český kreslíř a grafik.\n\nVyučil se v rytecké dílně Františka Karla Wolfa a od roku 1802 studoval na Akademii výtvarných umění v Praze a načas zde také bydlel, aby mohl využívat její tiskařský lis. Je znám jako reprodukční grafik. Jeho mědirytiny s postavami podle Raffaela a Andrey del Sarto sloužily jako soubor učebních předloh pro pražskou akademii. Je autorem grafického portrétu kněze Antonína Jaroslava Puchmajera.\n\n\n"}
{"id": "1195226", "url": "https://cs.wikipedia.org/wiki?curid=1195226", "title": "Seznam vládnoucích britských panovníků podle délky života", "text": "Seznam vládnoucích britských panovníků podle délky života\n\nSeznam vládnoucích britských panovníků podle délky života uvádí jména vládnoucích panovníků podle jejich délky dožití (věku dožití), a to od vzniku personální Unie Korun Skotského, Anglického a Irského království v roce 1603.\n\nBritská královna Alžběta II. (nar. 21. dubna 1926, královna od 6. února 1952) je ve věku nejstarším britským panovníkem na trůnu.\n\n"}
{"id": "1195231", "url": "https://cs.wikipedia.org/wiki?curid=1195231", "title": "Česká fotbalová liga 2002/03", "text": "Česká fotbalová liga 2002/03\n\nSezóna 2002/03 ČFL byla 10. sezónou v samostatné české fotbalové lize. Vítězství a postup do 2. fotbalové ligy 2003/04 si zajistil tým FK Tatran Prachatice. Týmy SK Viktoria Sibřina, FK Admira/Slavoj a AFK Sokol Semice sestoupily do divize.\n\nPoznámky:\n\n"}
{"id": "1195232", "url": "https://cs.wikipedia.org/wiki?curid=1195232", "title": "Václav Roštlapil (mladší)", "text": "Václav Roštlapil (mladší)\n\nVáclav Roštlapil (27. března 1901 Brno – 9. ledna 1979 Brno) byl český architekt, scénograf a kostýmní výtvarník, grafik a publicista, synovec architekta Václava Roštlapila.\n\nVystudoval Vysokou školu technickou v Brně.. Pracoval zde pak tři roky jako asistent architekta prof. Jiřího Krohy. Podnikl studijní cesty do Itálie, Francie, Nizozemska a Španělska.\n\nJe pohřben na Ústředním hřbitově města Brna, Vídeňská 96, skup. 23, hrob č. 268.\n\nV letech 1927-1932 vydával v Brně časopis \"Horizont : revue současné kultury v Československu\"\n\nSpolu s B. J. Jelínkem se redakčně podílel na uspořádání Katalogu Středomoravské výstavy v Přerově 20.VI.-16.VIII.1936, Přerov : [výstavní výbor], 1936\n\n"}
{"id": "1195233", "url": "https://cs.wikipedia.org/wiki?curid=1195233", "title": "Lokomotiva 783", "text": "Lokomotiva 783\n\nLokomotiva 783 je řada šestinápravových motorových lokomotiv vyrobených společností Voith Turbo Lokomotivtechnik Kiel pod typovým označením Voith Maxima 30 CC. Obdobný typ měl být licenčně vyráběn českou společností Legios pod označením Legios General 30 CC.\n\nLokomotivy tohoto typu byly v Kielu vyráběny v letech 2008 až 2010, celkem bylo vyrobeno šest kusů. Ty byly označeny německou řadou 263, konkrétně tedy šlo o stroje 263 001 až 263 006. Lokomotiva 263 003 byla montována v roce 2010 (i když jako rok výroby je uváděn 2009) s účastí techniků společnosti Legios. Tento stroj pak byl prezentován společností Legios pod označením Legios General jako prototyp této firmy (takto byla v roce 2010 uvedena na veletrzích InnoTrans a Czech Raildays), k plánované výrobě ale nedošlo. V rámci prezentace na českém trhu byla lokomotiva v roce 2010 provozována českým dopravcem Railtransport, poté se vrátila do Německa, kde byla nasazena u tamních dopravců. Zřejmě v roce 2010 byla lokomotiva prodána Legiosu, v roce 2014 pak české společnosti Railco. Nový majitel lokomotivu zaregistroval u českého Drážního úřadu, kde dostala označení 783.001. Od listopadu 2014 lokomotivu provozuje český dopravce IDS CARGO.\n"}
{"id": "1195234", "url": "https://cs.wikipedia.org/wiki?curid=1195234", "title": "Antonio Peñalver", "text": "Antonio Peñalver\n\nAntonio Peñalver Asensio (* 1. prosince 1968) je bývalý španělský atlet, který závodil profesionálně v desetiboji. Jeho největším úspěchem je zisk stříbrné medaile na LOH 1992 v Barceloně, kde byl nakonec poražen pouze českým desetibojařem Robertem Změlíkem. Zvítězil také na Ibero-americkém šampionátu v roce 1990 a bronzovou medaili získal v halovém sedmiboji na evropském šampionátu v roce 1992. Svoji kariéru zakončil 9. místem na LOH 1996 v Atlantě.\n\nJeho osobní rekord v desetiboji má hodnotu 8478 bodů (1992), v halovém sedmiboji pak 6062 bodů (1992). Mezi nejsilnější disciplíny tohoto vícebojaře patřil vrh koulí, jeho osobní rekord má hodnotu 17,32 metru.\n\n"}
{"id": "1195237", "url": "https://cs.wikipedia.org/wiki?curid=1195237", "title": "Diviacka Nová Ves", "text": "Diviacka Nová Ves\n\nDiviacka Nová Ves je obec na Slovensku v okrese Prievidza. Žije zde  obyvatel.\n\nObec leží v nadmořské výšce 275 m n. m. Rozloha obce je 1 337 ha. Diviacka Nová Ves se nachází z geografického hlediska v pohoří Strážovské vrchy (celá západní část území) a střední a východní část leží v Hornonitrianské kotlině. Katastrální území tvoří dvě části: Diviacka Nová Ves a Vrban. Na území Diviacke Nové Vsi se nachází vodní tok Nitrica známá také jako Belianky s délkou 51,4 km, ústící do řeky Nitry. Obcí procházá též vodní tok Trebianka tvořící její východní hranici.\n\nV obci se nachází tři renesanční šlechtická sídla, římskokatolický Kostel Nejsvětější Trojice z roku 1578 a židovský hřbitov.\n\n"}
{"id": "1195238", "url": "https://cs.wikipedia.org/wiki?curid=1195238", "title": "Aspazija", "text": "Aspazija\n\nAspazija, občanským jménem Elza Pliekšāneová, rodným jménem Elza Rozenbergová (16. března 1865, Jelgava – 5. listopadu 1943, Jūrmala) byla lotyšská spisovatelka.\n\nByla manželkou spisovatele Rainise, členka jím vedeného demokratického politického hnutí \"Jaunā strāva\" (\"Nový směr\"), později se angažovala v sociálně-demokratické straně. Její dílo bývá řazeno k pozdnímu romantismu. Jako první v pobaltské literatuře ztvárnila mravní svět moderní emancipované ženy, byla též aktivní feministkou. Jeden čas byla rovněž novinářkou, přispívala do deníku \"Dienas Lapa\", spolu s manželem překládala Goethovo dílo do lotyštiny. Po revoluci v roce 1905 musela s manželem odejít do exilu ve Švýcarsku, ve městě Castagnola žili až do roku 1920. Poté se vrátili oba do nově vzniklého lotyšského státu, kde byli velmi aktivními organizátory kulturního a politického života. Po Rainisově smrti roku 1929 však žila Aspazija spíše v ústraní.\n\nJejími nejznámějšími básnickými sbírkami jsou \"Sarkanās puķes\" (\"Rudé květy\"), \"Dvēseles krēsla\" (\"Soumrak duše\") a lyrická trilogie \"Saulains stūrītis\" (\"Slunečný koutek\"), \"Ziedu klēpis\" (\"Náruč kvítí\") a \"Raganu nakts\" (\"Noc čarodějnic\"). Psala i veršovaná dramata: \"Vaidelote\" (\"Kněžka\"), \"Zaudētas tiesības\" (\"Ztracená práva\"), \"Sidraba\" \"šķidrauts\" (\"Stříbrný závoj\"), \"Aspazija\".\n\n"}
{"id": "1195239", "url": "https://cs.wikipedia.org/wiki?curid=1195239", "title": "Kaple svatého Václava (Česká Čermná)", "text": "Kaple svatého Václava (Česká Čermná)\n\nKaple svatého Václava je římskokatolická kaple v České Čermné. Patří do děkanství Náchod.\n\nPůvodní kaple v České Čermné, zasvěcená sv. Janu Křtiteli, stála na dolní straně návsi a zasahovala do komunikace z návsi do dolní části obce. V roce 1935 byly započaty přípravy na stavbu nové kaple založením Jednoty pro postavení nové kaple se 60 zákládajícími členy. Finančním základem byl odkaz místního dlouholetého starosty Václava Nývlt ve výši 30 tisíc korun, dalších 20 tisíc korun bylo získáno sbírkou. 4,5 korců pozemků na stavbu poskytla obec. Stavba byla zahájena v roce 1938, zastřešení bylo provedeno v roce 1939, kdy bylo využito výhodného nákupu materiálu ze zastavené výstavby pevnosti Dobrošov. Další práce pokračovaly až v roce 1941, kdy byla kaple dokončena. Stavební náklad byl 90 tisíc korun a na vnitřní vybavení více než 125 tisíc korun.\n\nI když starší obyvatelé žádali o zachování zasvěcení kaple svatému Janu Křtiteli, bylo nakonec rozhodnuto o zasvěcení svatému Václavovi. Vysvěcena byla kaple 28. září 1941 náchodským děkanem p. Ladislavem Dragounem.\n\nPo obsazení náchodského gymnázia německou armádou byly varhany z tamní auly odvezeny do čermenské kaple, kde nahradily původní harmonium pořízené k hudebními doprovodu. K rekonstrukci varhan došlo v roce 1996.\n\nPo nové výmalbě kapli znovu vysvětil 21. července 1991 královéhradecký biskup mons. Karel Otčenášek.\n\nHlavní oltář se sochou sv. Václava dodala firma Břetislava Kafky z Červeného Kostelce, křížovou cestu firma Semerák z Olomouce a 2 zvony firma Manoušek z České u Brna. Okna a dveře zhotovil místní truhlář p. Martínek a další místní truhlář p. Schejbal vyrobil lavice.\n\nBohoslužby se konají v neděli v 10.30 a první týden v měsíci ve čtvrtek v 17.00.\n\nNa východ od kaple stojí památník místním obětem 1. sv. války.\n"}
{"id": "1195240", "url": "https://cs.wikipedia.org/wiki?curid=1195240", "title": "Mistrovství Evropy v judu 2016 – muži – superlehká váha (-60 kg)", "text": "Mistrovství Evropy v judu 2016 – muži – superlehká váha (-60 kg)\n\nZápasy v judu na mistrovství Evropy v kategorii superlehkých vah mužů proběhly v Kazani, 21. dubna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1195241", "url": "https://cs.wikipedia.org/wiki?curid=1195241", "title": "NGC 2477", "text": "NGC 2477\n\nNGC 2477 (také známá jako Caldwell 71) je otevřená hvězdokupa v souhvězdí Lodní zádě vzdálená přibližně 3 600 světelných let. Objevil ji francouzský astronom abbé Nicolas-Louis de Lacaille v roce 1751. Výzkumy z let 2011 a 2016 odhadují stáří hvězdokupy kolem jedné miliardy let.\n\nNa obloze je možné ji jednoduše nalézt 2,5 stupně severozápadně od jasné hvězdy Naos (ζ Puppis), 20' severně od proměnné hvězdy QZ Puppis s magnitudou 4,5. Dalšího 1,5 stupně severozápadně se nachází pouhým okem viditelná otevřená hvězdokupa NGC 2451, která je jasnější, ale méně bohatá než NGC 2477. Hvězdokupa je velmi zhuštěná, takže vypadá jako jasná kulová hvězdokupa, ale na rozdíl kulových hvězdokup leží uvnitř disku galaxie Mléčná dráha. Je viditelná i triedrem, ale hvězdokupa v něm zůstane mlhavá, teprve až středně velký amatérský astronomický dalekohled ji rozloží na několik stovek hvězd. Hvězdokupa celkem obsahuje přibližně 2 000 hvězd, nejjasnější z nich mají magnitudu 10.\n\nJejí deklinace je mírně jižní, a proto je zvláště dobře pozorovatelná na jižní polokouli, kde je její pozorování značně jednodušší, i když je cirkumpolární pouze ve vysokých zeměpisných šířkách. Na severní polokouli je její pozorování ve středních zeměpisných šířkách znevýhodněné a v severnějších oblastech není viditelná vůbec. Nejvhodnější období pro její pozorování na večerní obloze je od prosince do dubna.\n\nNGC 4755 jako první popsal Nicolas-Louis de Lacaille 19. března 1752 během astrometrického pozorování na mysu Dobré naděje, když v letech 1751 až 1752 pracoval na katalogu jižních hvězd \"Cœlum Australe Stelliferum\". Pozoroval ji malým dalekohledem o průměru půl palce (12 mm) při zvětšení 8x a popsal ji jako \"velkou mlhovinu o průměru 15' až 16'.\"\nPrvním pozorovatelem, který ji popsal jako hvězdokupu, byl James Dunlop v roce 1827, kdy ji popsal jako \"docela velkou slabou mlhovinu jednoduše rozložitelnou na jednotlivé hvězdy, s malou slabou mlhovinou v severozápadní části, kterou je docela těžké rozložit na velmi slabé hvězdy.\"\n\nNGC 2477 je nádherná hvězdokupa, veliká skoro jako Měsíc v úplňku. Je popisována jako \"jedna z nejlepších hvězdokup na obloze\", vypadá jako kulová hvězdokupa bez středového zhuštění (např. NGC 4372 nebo NGC 5466). Burnham poznamenal, že mnoho pozorovatelů zmiňuje její bohatost a i když je menší než M46 v tomtéž souhvězdí, je bohatší a hustější.\nJde o jednu z nejbohatších známých otevřených hvězdokup, obsahuje více než 1 900 hvězd zhuštěných v oblasti o průměru 22 světelných let.\nNavíc se nachází v oblasti Mléčné dráhy, která je bohatá na hvězdy, takže je obtížné přesně určit, které hvězdy jsou opravdovými členy této hvězdokupy. Metalicita jejích hvězd je podobná Slunci a její stáří je kolem jedné miliardy let, takže je starší než například Hyády.\n\nJejí odhadovaná vzdálenost od Slunce je kolem 1 200 parseků (4 000 světelných let) a pravděpodobně tedy patří k části ramene Orionu, která míří směrem ven a možná kříží rozptýlený konec ramene Persea.\n\n\n\n"}
{"id": "1195244", "url": "https://cs.wikipedia.org/wiki?curid=1195244", "title": "Wight Converted Seaplane", "text": "Wight Converted Seaplane\n\nWight Converted Seaplane byl britský dvoumístný jednomotorový plovákový dvouplošník z období první světové války.\n\nLetoun Wight Converted Seaplane vznikl přímo z pozemního stroje Wight Bomber, který byl v roce 1916 neúspěšně nabízen Admiralitě. Konkurenční typ Short Bomber již vyrábělo několik podniků a navíc se očekávala dokonalejší a výkonnější konstrukce, Handley Page O/100. Společnost White a konstruktér Wright proto Wight Bomber adaptovali pro vzlet a přistání z vodních ploch. Kolový podvozek byl nahrazen dvojicí celodřevěných plováků instalovaných pod trup, na konce spodního křídla byly umístěny malé vyrovnávací plováky a rovněž ostruhu nahradil malý plováček. Těsně u trupu byla přidána čtvrtá příhrada křídelních vzpěr. Motor byl vidlicový, vodou chlazený dvanáctiválec Rolls-Royce Mk.II o 202 kW, zakrytý plechy.\n\nÚspěšnou vodní adaptaci Admiralita objednala v počtu padesáti kusů, jejichž hlavňovou výzbroj tvořil kulomet Lewis ráže 7,7 mm na oběžném kruhu Scarf, který ovládal letecký pozorovatel. Další výzbroj tvořily dvě 45 kg a dvě 50 kg pumy.\n\nDo pozdější produkce letounů byl zabudován výkonnější motor Rolls-Royce Eagle VI o 237 kW, do poslední série pak vidlicový osmiválec Sunbeam Maori o výkonu 195 kW. Jeho zástavba si však vyžádala vyosení kýlovky, jeden exemplář měl i vyosený motor o 3°. Instalace Maori byla aerodynamicky jemnější, protože měl čelní chladič, na rozdíl od vysokého skříňového u pohonných jednotek Rolls-Royce. Jeden z Converted Seaplanů měl větší vyrovnávací plováky.\n\nTyp sloužil z řady pobřežních základen RNAS, například z Calshotu, francouzského Cherbourgu, nebo Portlandu. Osádka jednoho cherbourského letounu (9860), podporučík C. S. Mossop a mechanik A. E. Ingledev, potopila 18. srpna 1917 zásahem 45 kg pumy přímo před periskop německou ponorku UB-32. Za tuto akci byl pilot Mossop vyznamenán záslužným křížem D.F.C. Stejný stroj napadl 4. září další německou ponorku, ale bez účinku. Následně odletěl do Cherbourgu pro tři nové 45 kg pumy, kterými plavidlo opět napadl. Další dva stroje z Portlandu zaútočily 18. října a 11. listopadu čtyřmi pumami na ponořující se ponorky, které překvapily na hladině.\n\nPo vzniku RAF 1. dubna 1918 byly všechny jednotky RNAS používající Seaplany na rozličných pobřežních základnách sloučeny v 241. a 243. peruť RAF. Konec války přežilo pouze pět letounů, dva s motory Rolls-Royce u 243. perutě v Cherbourgu a tři se Sunbeamy u 210. výcvikové a skladové základny v Calshotu. V listopadu 1918 byly jako zastaralé vyřazeny.\n\nÚdaje platí pro stroje s motory Rolls-Royce Mk.II\n\n"}
{"id": "1195245", "url": "https://cs.wikipedia.org/wiki?curid=1195245", "title": "Buriville", "text": "Buriville\n\nBuriville je francouzská obec v departementu Meurthe-et-Moselle v regionu Grand Est. V roce 2013 zde žilo 71 obyvatel.\n\nSousední obce jsou: Azerailles, Bénaménil, Flin, Fréménil, Hablainville, Ogéviller, Réclonville a Saint-Clément.\n\n\"Počet obyvatel\"\n\n"}
{"id": "1195250", "url": "https://cs.wikipedia.org/wiki?curid=1195250", "title": "Zboží.cz", "text": "Zboží.cz\n\nZboží.cz internetová služba, srovnávač poskytující informace při nakupování na internetu. Nakupování ulehčuje řazení a filtrování, které umožňuje snadno porovnávat ceny výrobků, zjistit skladovou dostupnost zboží nebo třeba vyhledat obchod v okolí uživatele.\n\nNákupní rádce Zboží.cz byl založen v roce 2007 společností Seznam.cz. Jeho hlavním úkolem bylo pomoci zorientovat se v široké nabídce internetových obchodů a usnadnit on-line nakupování.\n\nNa podzim roku 2014 proběhl redesign služby. Od pouhého zobrazování nábidek eshopů se Zboží.cz přiblížilo více k Heuréka.cz. Přidalo návody, videorecenze, uživatelské recenze, manuály a nabízení širokého portfolia jejich příslušenství přímo v profilu produktu.\n\nV létě roku 2016 Zboží.cz spustilo sekci slevy a redesignovanou sekci móda, kterou reagovalo na trend nakupování oblečení přes internet. \n\n"}
{"id": "1195253", "url": "https://cs.wikipedia.org/wiki?curid=1195253", "title": "Vilija Sereikaitė", "text": "Vilija Sereikaitė\n\nVilija Sereikaitė (12. února 1987, Panevėžys) je litevská cyklistka. Na Letních olympijských hrách 2008 v Pekingu obsadila v individuálním stíhacím závodě žen šesté místo. Na světovém šampionátu v letech 2009, 2010 a 2011 získala bronzové medaile ve stíhacím závodě jednotlivců.\n"}
{"id": "1195254", "url": "https://cs.wikipedia.org/wiki?curid=1195254", "title": "Olga Třísková-Zvěřinová", "text": "Olga Třísková-Zvěřinová\n\nOlga Třísková-Zvěřinová (24. listopad 1904 Zabolotiv, Halič – ) byla jedna z prvních českých architektů a absolventů Českého vysokého učení technického v Praze.\n\nNárodnosti byla české, ale původem pocházela z dnešní Ukrajiny. Tato malířka patřila mezi první studentky na pražské technice. Po absolvování České státní reálky v Praze Karlíně v roce 1923 nastoupila na Vysokou školu architektury a pozemního stavitelství na ČVUT a v roce 1933 získala, údajně jako sedmá žena na tomto oboru titul Ing. arch. Přestože ústava z roku 1920 zrušila výsady pohlaví, genderové stereotypy ve společnosti přetrvávaly a pro ženy bylo složité najít zaměstnání v typicky mužských oblastech. Třískové se přesto podařilo prosadit, získala práci v Praze a zabývala se bytovou výstavbou. Příkladem její práce je funkcionalistická vila v Praze 10 (Konopišťská 16), chybně označována jako Třískova vila. Místo úmrtí není známo.\n\n\n"}
{"id": "1195257", "url": "https://cs.wikipedia.org/wiki?curid=1195257", "title": "Matilda Karolína Bavorská", "text": "Matilda Karolína Bavorská\n\nMatilda Karolína Bavorská (Mathilde Karoline Friederike Wilhelmine Charlotte; 30. srpna 1813 Augsburg – 25. května 1862 Darmstadt) byla bavorská princezna a velkovévodkyně Hesenska.\n\nNarodil se 30. srpna 1813 v Augsburgu jako dcera prince Ludvíka Bavorského a jeho manželky Terezy Sasko-Hildburghausenské.\n\nDne 26. prosince] 1833 se v Mnichově vdala za dědičného velkovévodu Ludvíka Hesenského, syna velkovévody Ludvíka II. Hesenského a jeho manželky Vilemíny Luisy Bádenské. Roku 1848 nastoupil její manžel po smrti svého otce do pozice velkovévody. Zemřela bezdětná 25. května 1862 v Darmstadtu.\n"}
{"id": "1195269", "url": "https://cs.wikipedia.org/wiki?curid=1195269", "title": "Nová Atlantis", "text": "Nová Atlantis\n\nNová Atlantis je nedokončené utopické dílo Francise Bacona vydané roku 1626. Bacon zde popisuje svůj ideál státního zřízení a některé aspekty takového státu. Zejména se zde věnuje vědě, rodině a částečně náboženství.\n\nPříběh je vyprávěn v první osobě, identita vypravěče však není blíže určena.\n\nVypravěč popisuje cestu lodí z Peru směrem na západ. Cílem cesty měla být Asie, jenže dlouho vál západní vítr, který neumožnil dostatečně rychlou cestu a poté vítr jižní, který loď zahnal z kurzu na sever. Posádce došly zásoby a začala se smiřovat se smrtí, ale naštěstí si všimli ostrovů, které považovali za opuštěné, ale když připluli blíže, všimli si města a chtěli u něj zakotvit. Od zakotvení je však odradili obyvatelé ostrova, kteří jim máváním naznačili, aby nevstupovali na břeh.\n\nNásledně z ostrova vyplul k lodi člun, jehož posádka jim předala listinu, které v několika jazycích zakazovala vstup na ostrov, a vybízel k tomu, aby na papír vypsali své potřeby a předali jej člověku, který jej vzal s sebou zpátky na ostrov.\n\nO tři hodiny později byl z ostrova vyslán úředník, který je poté co posádka odpřisáhla, že nejsou piráti, a že během posledních čtyřiceti dnů neprolili krev, ujistil, že jim následujícího dne bude umožněno vstoupit na pevninu, kde budou ubytováni v \"Domě pro cizince.\"\n\nNásledujícího rána začal přesun všech 51 členů posádky do domu pro cizince. Dům byl dostatečně velký, aby tam mohli být ubytováni v pokojích po dvou a nemocní byli ubytováni zvlášť v jizbách.\n\nVšem bylo zakázáno na tři dny opouštět komnaty, a bylo jim zde ponecháno šest lidí, kteří se během této doby starali o jejich potřeby.\n\nPo uplynutí třídenní lhůty k nim přišel křesťanský kněz, který byl správcem Domu pro cizince. Ten je informoval, že mají povoleno na ostrově zůstat šest týdnů a případně pobyt ještě prodloužit. Nabídl jim také výměnu zboží, které přivezli za zboží z ostrova nebo jeho odkoupení za stříbro a zlato a pak jim oznámil, že se nesmějí vzdalovat více než kilometr a půl za městské hradby.\n\nDva dny po první návštěvě přišel zase správce Domu pro cizince a nabídl, že cestovatelům zodpoví některé jejich otázky. Ti se nejvíce zajímali o to, jak se zde na ostrov, který je zbytku světa neznámý, dostalo křesťanství.\n\nJejich hostitel jim s radostí začal vyprávět, jak se přibližně 20 let po smrti Krista objevil v moři poblíž ostrova záhadný sloup světla, ke kterému se vydali lidé na lodích, ale záhadná neviditelná bariéra nechtěla nikoho pustit přímo k němu. Až jednoho člověka ze společnosti Šalamounova domu, což je něco jako vědecká společnost, napadlo pomodlit se, což mu umožnilo veplout do středu sloupce světla. Tam nalezl bednu, ve které byla bible se všemi kanonickými knihami starého i nového zákona a list, jehož pisatel se představil jako Bartoloměj a dále psal, že byl povolán andělem, aby truhlici poslal po vodě.\n\nTuto bibli nalezenou v truhlici dokázali číst lidé všech různých národů a jazyků, co na ostrově žili.\n\nNásledující den byli cestovatelé opět navštíveni jejich hostitelem a opět se jej mohli na něco zeptat. Tentokrát se zajímali o to, kde se na ostrově vzalo tolik různých národností, když zbytek světa o existenci ostrova vůbec neví.\n\nDůvodem má být to, že před třemi tisíci let mělo být mořeplavectví daleko rozšířenější a ostrov tehdy udržoval obchodní vztahy se zbytkem světa a především s Amerikou, kterou sám správce Domu pro cizince nazývá Velkou Atlantidou.\n\nTato Velká Atlantida měla vyslat dvě válečné výpravy, jednu do Evropy a jednu k tomuto ostrovu, oboje však skončily neúspěchem.\n\nDalší katastrofou pro Velkou Atlantidu byla potopa, která vyhnala obyvatele na mnoho let do hor, čímž přerušila a zvrátila vývoj na celém kontinentu, což způsobilo přerušení kontakt se zbytkem světa a celkový úpadek námořnictví. Díky tomu přestaly k ostrovu připlouvat cizí lodě.\n\nDalším důvodem izolovanosti ostrova je to, že dávný vládce ostrova zvaný Solamon zjistil, že ostrov je soběstačný a prosperuje a cizí vlivy nepotřebuje, ty by jej mohly ohrozit. Proto přerušil kontakt se zbytkem světa. Problém cizinců připlouvajících k ostrovu vyřešil tak, že jim na ostrově zařídil tak dobré podmínky k životu, že nikdo nechtěl odplout pryč. Díky tomu za celá století z ostrova odplulo dohromady jen zhruba 15 lidí.\n\nVládce však nechtěl, aby svým zákazem plaveb k jiným zemím znemožnil získávání nových informací a objevů a tak založil společnost zvanou Šalamounův dům. Ta, kromě jiného, měla za úkol každých 12 let vyslat tři lodě do různých částí světa a na jejich palubě členy Šalamounova domu, kteří pak měli za úkol sbírat poznatky a vzorky, dokud si pro ně nepřiplula další loď s lidmi, kteří je v jejich úkolu vystřídali.\n\nDva z cizinců byli během svého pobytu na ostrově pozváni na tzv. rodinnou slavnost. Jedná se o slavnost, která je pořádaná z prostředků státu každému, kdo dal život nejméně 30 potomkům starším tří let.\n\nPři této příležitosti je sezvána celá rodina a dva dny v přítomnosti správce města probírají problémy rodiny a otec, kterého nazývají Tirsan, rozhoduje o řešení těchto problémů. Správce města je zde od toho, aby zajistil výkon Tirsanových rozhodnutí.\n\nNásledující den je Tirsanovi předána listina od krále, dávající mu zvláštní privilegia a zprošťující ho některých povinností. Poté následuje slavnostní oběd a zpěv písní.\n\nVypravěč později tuto slavnost vychvaluje před jedním obyvatelem ostrova, se kterým se seznámil. Ten mu přikývl a sdělil mu, že zdejší lidé se diví evropským volným mravům a podotýká, že zde je plno skvělých zákonů, které ošetřují oblast manželství, aby se předešlo neřestem. Ty jsou však zdejším lidem cizí, neboť jsou prý důsledkem nedostatečné sebeúcty.\n\nDo města přijel jeden z Otců Šalamounova domu, což je velmi významná osoba, které všichni lidé prokazují náležitou úctu. Při příležitosti jeho příjezdu byl uspořádán slavnostní průvod.\n\nTři dny po příjezdu Otce byli cizinci pozváni na osobní setkání s ním a udělil jim požehnání. Poté, co jim bylo uděleno požehnání, opustili všichni až na vypravěče a Otce místnost a ten poté popisoval vypravěči záležitosti Šalamounova domu.\n\nNejprve podává široký výčet různých oborů výzkumu, jimž se lidé Šalamounova domu věnují spolu s některými jejich objevy.\n\nPak popisuje úkoly, jež jsou jim ukládány. Dvanáct jich odplouvá do cizích zemí na výzvědy pod rouškou cizích národů, aby jejich ostrov nebyl prozrazen. Tito přivážejí zpátky na ostrov knihy a návody na uskutečnění různých pokusů.\n\nDále mají vyčleněné osoby pro zapisování pokusů, které jsou v knihách, shromažďování pokusů z mechaniky, shromažďování pokusů, jež považují za výhodné, zamýšlení se nad pokusy atd.\n\nCo se týče publikace objevů, o tom se rozhodují společně a pak zveřejní pouze ty objevy, ze kterých neplyne nebezpečí pro společnost, a přísahají, že neprozradí ty, které uznali za nevhodné.\n\nTaké mají dvě rozsáhlé místnosti. Jednu s vynálezy a objevy a druhou se sochami vynálezců, objevitelů a vědců. Těmto pak zpívají a pořádají obřady.\n\nDále také navštěvují různá města a místa na ostrově, kde využívají svých znalostí ku pomoci lidem.\n\nPo tom, co toto vyložil, požehnal Otec vypravěči a dovolil mu o tom vyprávět po návratu do své země a ještě nechal celé posádce vyplatit odměnu ve výši dvou tisíc dukátů.\n"}
{"id": "1195270", "url": "https://cs.wikipedia.org/wiki?curid=1195270", "title": "Darwinie", "text": "Darwinie\n\nDarwinie (\"Darwinia\") je rod rostlin z čeledi myrtovité. Jsou to stálezelené drobnolisté keře rozšířené výhradně v Austrálii. Květy jsou drobné, v hroznovitých nebo hlávkovitých květenstvích. Některé druhy jsou specializované na opylování ptáky a jejich květenství jsou obalena nápadně zbarvenými listeny. Rod zahrnuje asi 90 druhů. Největší počet druhů roste na jihozápadě kontinentu. Mnohé druhy patří mezi ohrožené rostliny.\n\nDarwinie jsou stálezelené aromatické keře, dorůstající výšky od 20 cm do 3 metrů. Listy jsou drobné až středně velké, jednoduché, vstřícné nebo střídavé, žláznatě tečkované. Květy jsou pravidelné, pětičetné, uspořádané ve vrcholových hroznech nebo květenstvích. U některých druhů je hlávkovité květenství podepřené nápadnými listeny tvořícími zákrov. Češule je zvonkovitá nebo trubkovitá a přesahuje semeník. Kalich je srostlý z 5 lístků, vytrvalý. Koruna je zelená, bílá, žlutá, červená nebo purpurová, složená z 5 volných korunních lístků. Tyčinek je 10, jsou přirostlé k okraji češule a srostlé v trubičku. Střídají se s 10 petaloidními nebo nitkovitými sterilními patyčinkami. Semeník je spodní, srostlý ze 2 plodolistů a obsahuje jedinou komůrku se 2 až 6 vajíčky. Plodem je nepukavý, suchý, zpravidla jednosemenný oříšek.\n\nRod zahrnuje asi 90 druhů a je rozšířen výhradně v Austrálii. Převážná většina druhů roste v jihozápadní Austrálii, pouze asi 15 ve východní a jižní části kontinentu. Značné množství druhů jsou stenoendemity a vzácné druhy.\n\nRostlina nebyla pojmenována po Charlesu Darwinovi (v roce 1816 mu bylo 7 let), ale po anglickém lékaři a básníkovi Erasmu Darwinovi, jeho dědovi.\n\nKvěty darwinií jsou bohaté na nektar a jsou opylovány hmyzem (často včelami nebo vosami) nebo ptáky.\nV Austrálii došlo při přizpůsobení se opylovačům k zajímavému konvergentnímu vývoji dvou nepříbuzných linií rostlin: darwinie z čeledi myrtovitých a rodu pimelea z čeledi vrabečnicovitých. U obou rodů lze najít druhy s bělavými květy nahloučenými v hustých vrcholových květenstvích, opylovaných hmyzem (např. \"Pimelea sylvestris\" a \"Darwinia vestita\"), i druhy specializované na opylování ptáky (např. \"Pimelea physodes\" a \"Darwinia macrostegia\"). Ty mají hlávkovitá květenství obalená nápadnými, často živě červeně zbarvenými střechovitými listeny, tvořícími zákrov připomínající korunní lístky. Květenství bývají převislá a navštěvují je zejména medosavky. U některých druhů je vazba s opylovačem velmi těsná. Květy \"D. masonii\" jsou převážně opylovány jediným druhem medosavky.\nV jihozápadní Austrálii byly na květech některých druhů darwinií (\"D. vestita\", \"D. pauciflora\" a jiné) pozorovány vosy z čeledi trněnkovití (\"Tiphiidae\"), specializovaní opylovači australských orchidejí.\n\nDarwinie jsou podobně jako řada jiných rostlin z jihozápadní Austrálie přizpůsobeny periodickým požárům vegetace. Požár zničí staré rostliny a populace se obnovuje ze semen, která spočívají v půdě v dormantním stavu. Bylo zjištěno, že vystavení teplotám od 80 do 100 °C značně zvyšuje jejich klíčivost a vytrhuje je z dormance. Vyšší teploty již působí nepříznivě. Semena šíří zejména mravenci, kteří je vyhledávají kvůli výživnému masíčku.\n\nRod \"Darwinia\" je v rámci čeledi myrtovité řazen do podčeledi \"Myrtoideae\" a tribu \"Chamelaucieae\". Je součástí skupiny blízkých rodů, rozšířených vesměs rovněž v jihozápadní Austrálii: \"Actinodium\", \"Chamelaucium\", \"Verticordia\" a \"Pileanthus\". Podle výsledků předběžných fylogenetických studií je rod \"Darwinia\" polyfyletický, rozdělený na 2 vývojové větve (skupina druhů z východu versus druhy z jihozápadu Austrálie), které spolu s rody z výše zmíněné skupiny tvoří vývojovou větev uvnitř rodu \"Verticordia\". V taxonomii této skupiny proto lze ještě očekávat velké přesuny. Z jihozápadní Austrálie je také známa řada dosud nepopsaných druhů.\n\nDarwinie jsou vesměs atraktivní rostliny, které se však ve sklenících jen obtížně pěstují. Vyžadují plné slunce, nezásaditou, přiměřeně vlhkou půdu s malým obsahem dusíku. Množí se výsevem semen na jaře nebo polodřevnatými řízky v pozdním létě.\n\n"}
{"id": "1195273", "url": "https://cs.wikipedia.org/wiki?curid=1195273", "title": "Hippias Menší", "text": "Hippias Menší\n\nHippias Menší () je Platónův dialog považovaný za jedno z jeho prvních děl. Dialog popisuje Sókratův rozhovor s Hippiem.\n\nSókratés a Eudikos vyslechli Hippiovu řeč a Eudikos se podivuje, že Sókratés řeč ani nechválí a ani k ní nemá žádné připomínky. Sókratés uznává, že by se na některé věci Hippia rád zeptal a Hippias spolu s Eudikem jej pobízejí, aby tak učinil.\n\nSókratés se nejprve ptá, jak odlišuje Hippias Achillea a Odyssea, o kterém si myslí, že je lepší a v čem. Hippias tedy podle tvrzení samotného Homéra říká, že z mužů přišlých k Tróji byl Achilles nejlepší, Nestór nejmoudřejší a Odysseus nejzchytralejší. Sókratés však neví, co pojem nejzchytralejší znamená a ptá se, jestli jej tedy nemá i Achilleus. Hippias přednese část veršů z Illiady, kde je nastíněna povaha obou mužů, jak Achillea, tak Odyssea. Sókratés řekl, že už tedy chápe, že tedy je ta zchytralost vlastně lživostí. Hippias souhlasí a souhlasí také s dalším tvrzením Sókratovým, že je tedy člověk lživý jiný než člověk pravdivý. Sókratés se dále ptá, zdali Hippias považuje lháře za lidi neschopné nebo schopné. Hippias tvrdí že jsou to bezpochyby lidé schopní mnoha věcí a především klamání lidí. Pak chce Sókratés přesněji vědět, jací jsou to lidé ti lháři. Kromě toho že jsou schopní klamat lidi, jsou v tomto klamání také moudří, znalí a rozumní podle Hippia. Pak tedy člověk, který není moudrý a není schopný lhát, není lživý.\n\nPak se jej Sókratés ptá na jeho počtářské schopnosti, a zdali je díky nim nejlépe ze všech lidí schopen říci pravdu, co se týče výsledků početních operací. Hippias si je jist, že v tom vyniká. Pak musí být schopný v dané věci nejlépe lhát, protože člověk neznalý počtů ve své nevědomosti občas trefí správný výsledek, i když chce lhát. S tím Hippias souhlasí. Takže tvrdí, že by dokázal o počtech nejlépe mluvit ze všech pravdu i lhát a přitom předtím tvrdil, že člověk, jenž dokáže o věcech mluvit pravdu, je opakem člověka, který lže a že je ho horší, což se nyní ukázalo jako mylné.\n\nDále se to samé snaží Sókratés ukázat i u geometrie a ukazuje se, že i zde je dobrý ten, kdo je znalý věci, protože jen ten je schopný vždy říci o daném obrazci pravdu nebo lež, podle toho, co chce a stejně tak i co se týče astronomie a jakékoliv další vědy.\nDíky tomu musel být Achilles jako člověk přímý zároveň člověkem lživým a Odysseus jako člověk lživý zároveň člověkem pravdivým a jsou pak stejní a ne rozdílní, jak prve Hippias mínil. Hippias si stěžuje, že Sókratés jenom hledá ty nejsložitější věci z celého problému a vůbec to neřeší jako celek a dodává, že může přednést obsáhlou řeč, kterou dokáže, že Homér popisoval Achillea skvělým a pravdivým, zatímco Odyssea horším a prolhaným. Sókratés se brání, neboť chtěl jen něco mít z Hippiovy moudrosti a proto se jej také ptá na každý detail, ale člověka, o němž by takové dobré mínění neměl, by se ani na nic neptal. A přidává část Illias, která jej mate, co se týče Achilleovy pravdomluvnosti, neboť tam slibuje, že opustí válku a vrátí se domů ale přitom k ničemu takovému ani nečiní přípravy.\n\nHippias Sókratovi oponuje, že tak Achilles nečinil úmyslně, ale pohroma která je stihla, jej přinutila zůstat a bojovat. Sókratés s tím nesouhlasí a obviňuje Hippia, že se jej snaží obelstít, neboť nejen, že neodplul, když slíbil, že tak učiní ale také po tom co Odysseovi řekl, že odpluje, zase Aiantovi řekl, že neodpluje. Hippias ale tvrdí, že tak udělal, protože z dobré vůle změnil svůj názor. Sókratés pak z toho vyvozuje, že Odysseus musí být lepší než Achilleus, protože sám Hippias prve říkal, že lepší jsou ti, kdo dokáží klamat záměrně. Avšak Hippias najednou tvrdí že nemůže být Odysseus lepší, protože záměrně činí špatné věci a kdo činí špatné věci nevědomky, snáze dojde odpuštění, než ten kdo je činí záměrně.\n\nSókratés ale myslí, že snad člověk, který činí zlé nevědomky, je horší a ten, kdo je činí úmyslně lepší a chce se u Hippia dobrat toho, proč on míní opačně. Nejprve se tedy dotazuje Hippia ohledně běhu a zjišťují, že běžec, který běží pomalu úmyslně, je lepší než ten, který běží špatně, protože dobře běhat neumí, stejně je to i u zápolení a zjevně i u všech ostatních tělesných výkonech.\n\nStejné je to dokonce i u zpěvu, neboť ten kdo zpívá falešně schválně je jistě lepší zpěvák než ten, který jinak než falešně zpívat neumí a tak i u ostatních tělesných ústrojí, vždy je lepší mít nějaké nedostatky záměrně než je mít nechtěně. A také s nástroji, jichž užíváme je to stejné.\n\nKonečně dojdou k především duševním činnostem a nejprve lékařství a i zde uzná Hippias, že léčit špatně záměrně je horší než tak dělat z neschopnosti. I u všech věd a snad u všeho lidského díla je tedy lepší chybovat úmyslně, ale když se Sókratés ptá, je-li tedy lepší mít duši chybující úmyslně, s tím už Hippias souhlasit nedokáže.\n\nPtá se pak ještě Hippia, jestli souhlasí, že spravedlnost musí být nějaká mohoucnost nebo vědění nebo obě a Hippias souhlasí, že to nutně jedno z toho býti musí. Když je spravedlnost mohoucnost duše,musí být schopnější duše zároveň lepší. Hippias souhlasí i s tímto. Pak je spravedlivější ta duše, která má vědění, ta která má mohoucnost nebo ta která má obojí? Hippias soudí, že ta která má obojí. Z toho vyplývá, že dobrý člověk musí nutně křivdit úmyslně a člověk špatný nevědomky.\n"}
{"id": "1195274", "url": "https://cs.wikipedia.org/wiki?curid=1195274", "title": "Hippias Větší", "text": "Hippias Větší\n\nHippias Větší () je Platónův dialog o rozhovoru Sókrata se sofistou Hippiem. Hlavním tématem rozhovoru je otázka krásy.\n\nSókratés potkává Hippia a ptá se jej, jak je možné, že jej v Athénách tak dlouho neviděl. Hippias říká, že za to může jeho vytížení politickou činností. Sókratés se podivuje tomu, že dřívější filozofové nebývali účastni politické činnosti i přes to, že byli pro svou moudrost chváleni, načež Hippias reaguje tvrzením, že na to zřejmě nestačili a byli příliš slabí rozumem, aby stačili na filosofii i na politiku najednou. Sókratés tedy soudí, že sofisté museli od této jejich moudrosti mnoho postoupit kupředu s čímž Hippias samozřejmě souhlasil. Hned mu také Sókratés začal říkat, že je to asi pravda, vždyť kolik slavných sofistů navštěvuje Athény a vždy si odnesou mnoho peněz za své učení mládeže a politickou činnost, čímž určitě v mnohém předčili starší filosofy, kteří byli tak prostí, že si za svou činnost ani nenechávali platit. Hippias se začne vychvalovat, kolik on už si vydělal, že snad ani žádní dva jiní sofisté dohromady si tolik nevydělali jako on, a jak byl doma chválen, že donesl tolik peněz. Sókratés chválí Hippia, jak pěkně ukázal na svoji moudrost a moudrost lidí, jak jinak také ukázat, že je člověk moudrý, než tím, že si zajistí mnoho majetku. Naproti tomu ti hloupí staří filosofové majetku vůbec nedbali.\n\nPak se Sókratés dozvídá, že v Lakedaimónu si Hippias vydělal nejméně i přes to že tam chodí často. Tomu se Sókratés divil a ptal se, jak je to možné. Když Hippias odmítl důvody, že by snad uměli tam rodiče lépe své děti vzdělávat než on, nebo že by snad nestáli rodiče o dobro svých dětí, řekl, že to bude nejspíše tím, že tam není ve zvyku nechávat své děti učit proti zvyklosti a měnit zákony. Takže nemůže učit jejich mládež, protože je to protizákonné. Sókratés se tedy ptá, jestli jsou zákony k dobru nebo ke škodě. Hippias soudí, že jsou dány k dobru, ale když jsou špatně položeny tak mohou i škodit. Sókratés se ptá dále, jestli by spravedliví lidé spíše stanovili zákony, které by byly obci co nejprospěšnější a tedy zákony, které by mu tam umožňovaly vyučovat, když je ze všech učitelů nejlepší. S tím Hippias souhlasí. Pak tedy, tvrdí Sókratés, jsou tito lidé velmi nespravedliví, když tak nečiní. I s tím Hippias souhlasí.\n\nTo ale Sókrata nutí k tomu, aby se podivoval, že si tam Hippia tak často zvou, když jsou tak nespravedliví a nenechají jej učit jejich mládež. Hippias míní, že to je tím, že rádi poslouchají jeho řeči o původu héróů i lidí a o původu osad. A pak vychválil svou přednášku o tom, co je krásné, která se jim tam také velmi líbila. To Sókratés rád slyšel a hned se chtěl nechat poučit, co se týče věcí krásy a ošklivosti, protože sám je ohledně těchto věcí zmaten.\n\nHippias tedy svolí, že mu to vysvětlí a Sókratés se jej bude tázat a klást námitky. Nejprve se shodli na tom, že jako spravedlivý je moudrý moudrostí tak krásné je krásné krásnem, což něco je. Otázka však je, co je to to krásno.Hippias by raději odpovídal, co je krásné a považuje to za to samé jako krásno samotné a tak řekne, že to je krásná dívka. Sókratés mu to pochválí, ale hned se ptá, čím to tedy je, že jsou některé věci, jako třeba ta dívka, krásné? A může třeba i hrnec být krásný?\n\nHippias míní, že takto to brát nelze. To přinutí Sókrata, aby mu nabídnul jinou možnost, jestli třeba není hrnec sice krásný, ale ošklivý proti krásné klisně, která zase bude ošklivá proti krásné dívce. Takto s tím Hippias souhlasí a Sókratés se ptá, jestli tedy krásná dívka ošklivá v porovnání s bohy. Proti tomu nemůže Hippias nic namítnout. Pak se ale stane to, že krásná dívka, kterou prve Hippias považoval za krásno samo je najednou ošklivá.\n\nVyvstává znovu otázka, co je to vlastně to krásno, které činí ostatní věci krásnými, když to zjevně nemůže být ta dívka. Hippias tedy nahradí dívku zlatem, neboť to činí vše, k čemu přistoupí, krásným. Sókratés namítá, zda byl tedy Feidas špatným umělcem když nevěděl, že své sochy učiní nejvíce krásnými pomocí zlata a místo toho použil jiné materiály. Hippias na to říká, že i jiné materiály můžou být tak krásné, když se to k věci hodí. Tedy vše je pěkné podle toho, jak se to hodí k dané věci. Pak tedy k tomu krásnému hrnci by se hodila více vařečka z fíkového dřeva, které by jídlu dalo ještě správnou vůni, nebo zlatá vařečka, která by hrnec rozbila, ptá se Sókratés? Hippias podrážděně uznává, že dřevěná vařečka se hodí více.\n\nHippias se rozhodne, že poví něco, co nemůže nikdo za žádných okolností považovat za ošklivé a takové je prý býti bohat, zdráv, ctěn od helénů, dožít se stáří, své rodiče krásně pochovat když zemřou a pak být krásně pohřben když zemřu. Sókratovi se to ale nelíbí, protože to není krásno, které vše činí krásným, nýbrž to činí krásným pouze život člověka a udává příklad Achillea, pro kterého by to určitě neplatilo, stejně jako pro jiné hrdiny s božským původem, neboť by nejprve museli pohřbít bohy, jež jsou jejich rodiči. Pak ale to má nedostatek stejný jako vše předchozí a to ten, že je to krásné jenněkdy a ne krásno samo. Sókratés se však pokusí sám navést Hippia na správnou cestu, když stanoví, že bude nejlepší se zabývat tím, jak se k sobě věci hodí, jak už bylo řečeno dříve a že tedy budou krásné asi podle toho, jak jsou užitečné. A že tedy Krása je v mohoucnosti a ošklivost v nemohoucnosti. Hippias hned souhlasí, že tak je to správně, protože být mocným, je to nejkrásnější a být bezmocný nejošklivější.Pak tedy, míní Sókratés, musí být pro bohy moudrost nejkrásnější a být nevědomý nejošklivější.\n\nPak by ale i mohoucnost učinění něčeho špatného byla krásná a to nelze přijmout. Hippias to zkouší přes mohoucnost pouze dobrého. Shodli se na tom, že se to nazývá prospěšným. Jenže krásno je už příčinou prospěšnosti, takže musí být příčinou dobra, ale když je příčinou dobra tak zase nemůže být krásno dobrem a opačně a to se nezdálo jako správné ani Sókratovi ani Hippiovi a tak byli zase na začátku.\n\nPo chvíli tápání však Sókrata napadlo, že krásné by mohlo být to, co působí potěšení skrze zrak a sluch, ale to se zase nedá aplikovat na zákony a činnosti. Sókratés však míní, že tuto krásu přesto nějak skrze sluch a zrak vnímat půjde a otočí se k dalšímu problému, co dělat s věcmi, které jsou libé, jako například dobé jídlo, jejichž libost nejde vnímat skrze sluch a zrak? Pak to asi nejsou krásna nýbrž pouze libosti. Pak tedy jsou krásnými věci, které mají něco libé zrakově a něco sluchově a některé pak také společně. Sókratés však myslí, že jsou i takové věci, které nejsou libé samotné ani zrakem ani sluchem ale pouze dohromady. Hippias o žádné takové věci neví a tvrdí, že když jsou dva zdraví tak to vyžaduje, aby byl zdravý každý z nich, tak také co je krásné, musí mít svou libost v obou částech, jak v té zrakové, tak té sluchové a libost nemůže vznikat až jejich spojením. Sókratés však ukazuje, že i když je každý z nich sám jeden tak spolu již jsou dva, takže Hippias nemá pravdu, když tvrdí že to, co jsou dva, musí být i každý jeden před jejich spojením.\n\nKdyž tedy je skupina, kde jdou dvě věci takové, jako je každá zvlášť a jiná, kde jsou dvě věci spolu jiné, než je každá zvlášť, pak kam patří krásno? Když aby bylo něco krásné, musí být krásné obě části, pak ale to krásné nemůže být krásné dle libosti skrze zrak a sluch, protože pak je to krásné dohromady ale zvláště ne, což je nemožné.\n\nTak se vrátili zpátky, před krok, kde zařadili krásno pod libosti pocházející od zraku a od sluchu a určili si, proč vlastně takto volili. Jednalo se jim přece o libosti prospěšné, které zrak a sluch nejlépe předávají, neboť jsou nejneškodnější a nejlepší na rozdíl od jiných smyslů. Zdá se tedy, že za krásné považovali prospěšnou libost a prospěšné je to, co dělá něco dobrého, ale činitel musí být odlišný od účinku, jak už dříve řekli, ale krása musí být dobrá a dobro musí být nutně krásné, a proto se zřejmě jedná o jedno a to samé a tudíž je krásno vlastně dobro. Hippias hned začne Sókrata kárat, že to jsou pouze odřezky jeho řečí, které pronesl hned na začátku a Sókratés se mu obdivuje, jak je moudrý.\n"}
{"id": "1195278", "url": "https://cs.wikipedia.org/wiki?curid=1195278", "title": "Ión", "text": "Ión\n\nIón () je Platónův dialog o Sókratově rozhovoru s rapsódem Iónem o tom, zda je Iónova schopnost recitovat Homéra důsledkem jeho odborné znalosti nebo božského vnuknutí. Spolu s dialogy s Hippiem a Faidrem tvoří tento dialog jednotný celek s názvem Dialogy o kráse.\n\nSókratés potkává Ióna, který přichází z Asklépiových slavností, kde se zúčastnil soutěže rapsódů, kterou vyhrál. Sókratés se mu obdivuje, jak dokáže skvěle rozumět Homérovým myšlenkám, nejenom veršům. Ión přitakává, že snad nikdo nikdy nedokázal povědět tolik krásných myšlenek o Homérovi jako on.\n\nSókratés se jej ptá, jestli je znalcem jen Homéra nebo i Hésioda a Archilocha. Ión je ale znalcem pouze Homéra, protože to prý stačí. Sókratés se ptá, zdali nepíše Hésiodos také o věštectví jako Homér a zdali by lépe on poznal, v čem se jejich popisy věštectví liší nebo nějaký dobý věštec. Ión soudí, že dobrý věštec by to vyložil lépe. Sókratés se jej táže, proč tedy nestuduje i díla jiných básníků než Homéra když ti také píší o těch samých tématech. Ión tvrdí, že Homér o těchto věcech básní mnohem lépe a proto se zaměřuje na něj.\n\nSókratés mu klade otázku,zda znalec čísel umí poznat, jestli někdo o číslech mluví jen dobře nebo i špatně. Ión tvrdí, že ten který pozná obojí, i toho kdo mluví dobře i toho kdo mluví špatně. Takže ten, kdo pozná dobře mluvícího člověka, musí nutně poznat i špatně mluvícího člověka. Ión souhlasí. Takže když Ión tvrdí, že Homér mluví dobře, pak musí taky poznat ostatní básníky, kteří mluví špatně a tím pádem je znalec nejen Homéra ale i těch ostatních básníků.\n\nIóna ale zajímá, proč tedy nedokáže udržet pozornost ani přispět do diskuse když někdo mluví o jiném básníku, ale jakmile se někdo zmíní o Homérovi, hned má co by k tomu řekl. Sókratés mu vysvětluje, že to je tím, že nemluví o něm na základě odborného umění a vědění, protože odborné umění je vždy zaměřeno na celý obor a ten, kdo se v tom vyzná, pak má co říci jak k tomu co je uděláno správně, tak k tomu, co je uděláno špatně. Iónovi ale přijde divné, že jej tedy lidé chválí za to, jak mluví a tvrdí, že nejlépe ze všech přece umí mluvit o Homérovi. Sókratés to vysvětluje tak, že se nejedná o nějakou rozumovou odbornou znalost, nýbrž že jde o umění od boha a díky takovéto boží působnosti pak básnící dokáží udělat díla, kterým se každý obdivuje, aniž by sami básníci jiným rozuměli, neboť bůh jim rozum odňal, když do nich vložil schopnost konání takového krásného díla.\n\nTakové vysvětlení se Iónovi velmi líbilo a ihned se s ním ztotožnil, a že tedy opravdu jsou básníci jacísi tlumočitelé bohů. Sókratés míní, že pak tedy on jako rapsód musí být tlumočník tlumočníka bohů. S tím Ión souhlasí. Sókrata zajímá, jestlipak tedy u sebe při přednášení těch řečí nemá pocit jako kdyby ty věci, o kterých vypráví, prožil. Ión souhlasí, že naprosto takové stavy zažívá při přednesu a že je pak také u svých posluchačů pozoruje. Sókratés tedy řadí posluchače na konec tohoto řetězce, přes nějž se tato božská díla pohybují, a každý pak věnuje pozornost jen tomu, co jej tak ovlivnilo a tak také Ión je účastný pouze věcí týkajících se Homéra, protože skrze Homéra jej bůh ovlivnil, stejně tak jako Homér skrze něj ovlivňuje jeho posluchače a ti účastni toho, jsou v takovém božském šílenství.\n\nIón uznává, že tak to asi bude, ale nezdá se mu, že by byl přímo v nějakém šílenství, když tyto řeči pronáší. Sókratés slíbí, že jej přesvědčí, ale nejprve chce vědět, zdali vyprávět umí o všem, co se týká Homéra, i o tom, co neví, ale Homér věděl. Ióna velmi zajímá, co to je za věc kterou on neví. Sókratés dává příklad, kde Homér popisuje jak Nestór radí svému synu, co se týče vozatajských závodů. Zdalisi Ión myslí, jestli by on lépe rozuměl této části nebo zkušený vozataj? Ión uznává, že určitě vozataj. Každý rozumí nějakému umění a každé to umění je o něčem jiném, takže ten kdo mu rozumí, pak nerozumí zase umění jinému. Z toho plyne, že té části, kde se mluví o umění vozatajském, určitě bude lépe rozumět vozataj než rapsód. A to platí i pro části, které náleží například lékařství, rybářství nebo věštění, na všech těchto místech bude básni spíše rozumět ten, kdo rozumí danému umění, než rapsód který báseň přednáší. Ión uznává, že má Sókratés pravdu.\n\nKdyž takto ukázal Iónovi místa, kde jiní rozumí básni více než rapsód, požádá jej, aby mu ukázal, které části jsou zase taková, že jim nejlépe rozumí rapsód. Ión tvrdí, že všechny. To ale Sókratés nechápe, vždyť sám Ión uznal, že jeho umění se liší od umění vozatajského, lékařského a rybářského a částem, které jsou těmto uměním věnována, tedy nemůže nejlépe rozumět on nýbrž ti znalí těchto umění. Pak ale nemůže ani jako rapsód nejlépe rozumět celé básni když nejlépe nerozumí mnoha jejím částem. Ión si však myslí, že umění rapsódů spočívá v tom, že nejlépe poznají, pro jakého člověka se hodí jaká řeč.Sókratés hned dokazuje že, tomu tak není, protože řeč, která se hodí posádce lodi, musí nejlépe spadat do umění kormidelnického, stejně tak řeč určená nemocnému, by měla být jistě založena na vědě lékařské a ne vědě rapsódů.\n\nAle u věcí týkajících se toho, co by měl říci vojevůdce vojsku před bitvou, soudí, že to by rapsód zvládl nejlépe. Tomu se Sókratés velmi podivil, je tedy Ión vojevůdcem? Ión říká, že ne ale, že o tomto by zřejmě dokázal dobře mluvit. Když ale pro řeči před bitvou je již umění vojevůdcovské, umění rapsódské to už býti nemůže. Ión soudí, že ten, kdo je dobrým rapsódem, je určitě i dobrým vojevůdcem. Sókrata zajímá, jestli si o sobě myslí, že je nejlepším z Hellénských rapsódů a když dostane na toto kladnou odpověď, ptá se, jestli je tedy i nejlepším vojevůdcem z Hellénů. Zde si také Ión myslí, že tomu tak je a že se to naučil z Homérových básní. To donutilo Sókrata k zamyšlení se, proč tedy se rozhodl být rapsódem a ne vojevůdcem? Myslí si snad, že rapsódů je více potřeba než vojevůdců? Ión říká, že je to proto, že jeho obec nepotřebuje vojevůdců neboť je pod nadvládou obce Athénské a obce jako Athény a obec Lakedamonská by si jej za vojevůdce nezvolily. Sókratés mu ale připomíná, že opakovaně si Athény zvolily jako vojevůdce cizince.\n\nA hned ještě kárá Ióna za to, že mu slíbil,že mu ukáže kterých věcí je znalcem u Homéra a nakonec se ukáže, že je vlastně znalcem vojevůdcovství.Pokud se tedy považuje za odborníka a znalce Homéra, pak by měl uvést čeho je znalcem, protože jinak je podvodník.Ale jestli je posedlý božskou šíleností, s níž přednáší Homérovy básně a chválí Homéra, pak že je sám božským.\n\nIón myslí, že je mnohem krásnější být božský než znalý a že je tedy božským a nikoliv znalým vychovatelem ve věcech Homéra.\n"}
{"id": "1195280", "url": "https://cs.wikipedia.org/wiki?curid=1195280", "title": "Zimní krajina s bruslaři", "text": "Zimní krajina s bruslaři\n\n\"Zimní krajina s bruslaři\" je obraz jednoho z nejvýznamnějších holandských malířů Hendricka van Avercampa (1585–1634), zvaného též Němý z Kampenu.\n\nMaloval zejména zimní krajiny s mnohofigurálními výjevy či maríny. Jako malíř krajinář měl nesmazatelný vliv na vývoj krajinomalby.\n\nJeho obraz \"Zimní krajina s bruslaři\" ukazuje, jak si prostí venkované spolu s elegantními měšťany užívají zimních radovánek, bruslíc na zamrzlé řece. V popředí vidíme rybářskou bárku, uvízlou v ledu, kterou se postavy na obraze pravděpodobně snaží vyprostit z ledového sevření. Okolní krajina, domky, kostel po levé straně, to vše je zobrazeno s úžasnou perspektivou a výrazným koloritem s propracovanou kresbou. Tento způsob malby je pro Hendricka Avercampa charakteristický. Jeho zimní obrazy mají zvláštní atmosféru, vyznačují se chladem, který z malby přímo vyzařuje. Malíř toho pocitu chladu dociluje sjednocením jednotlivých prvků s použitím tlumené barevné škály.\n"}
{"id": "1195281", "url": "https://cs.wikipedia.org/wiki?curid=1195281", "title": "Kritón", "text": "Kritón\n\nKritón () je důležitý Platónův dialog. Obsahem dialogu je rozhovor Sókrata s jeho bohatým přítelem Kritónem o spravedlnosti (\"dikē\"), nespravedlnosti (\"adikia\") a přiměřené odpovědi na nespravedlnost. Sókratés si myslí, že nespravedlnost nemá být oplácená nespravedlností a odmítá Kritónovu nabídku podplatit strážce, aby mohl uprchnout z vězení.\n\nDialog Kritón se odehrává v době po Sókratově odsouzení k smrti. O jeho smrti už bylo rozhodnuto, ale poprava nemohla být vykonána z toho důvodu, že v této době probíhal svátek na oslavu Apollóna v Délu, kam z Athén každoročně vysílali ozdobenou loď a dokud se nevrátí, nemůže se poprava uskutečnit. Proto Sókratés čekal mnoho dnů v cele, než se loď vrátí a mezi tím jej občas navštěvovali jeho přátelé a rozmlouvali s ním.\n\nSókratés se brzy ráno vzbudí a zjistí, že spolu s ním je v cele jeho přítel Kritón. Velmi se tomu podivuje a ptá se, jak se dostal dovnitř přes stráže, a dozvídá se že Kritón strážce zná a uplatil jej, aby se dostal k Sókratovi. Sókratés se ptá jak dlouho už tam je a když zjistí, že Kritón je v cele už poměrně dlouho, ptá se jej, proč ho nevzbudil hned, když přišel. Kritón tvrdí že toho by se neodvážil, protože spánek mu určitě pomáhá snášet svou situaci snadněji a vůbec se obdivoval Sókratově dobré pohodě a tomu jak to všechno s klidem snáší.\n\nSókratés je samozřejmě zvědavý proč k němu tak brzy Kritón přišel a dozvídá se od něj, že loď z Délu, po jejímž příjezdu má být Sókratés popraven, připluje ještě téhož dne. Sókratovi se ale zrovna zdál sen, který naznačuje, že k příjezdu lodi dojde až o den později.\n\nKritón začne Sókrata přemlouvat k útěku a nabízí mu pomoc svou i dalších Sókratových přátel a také svých dalších přátel a říká, že by pro něj byla ostuda, kdyby svého značného majetku nepoužil k záchraně přítele. Klade Sókratovi na srdce, aby si nedělal starosti z toho, co by se jeho přátelům mohlo stát, kdyby mu pomohli utéct, protože je to jejich povinnost. Jeho obavy z toho, že by nevěděl co si počít při vyhnanství, které projevil u soudu, mírnil tím, že má přátele v Thesalii, kteří se o něj postarají. Navíc to, co Sókratés podstupuje, podle něj není spravedlivá věc, protože má šanci se zachránit ale místo toho udělá po vůli svým nepřátelům a navíc má potomky, jejichž výchova je jeho povinnost a tím, že se dobrovolně odevzdá smrti, z nich učiní sirotky. Nakonec jej kárá za to, že volí nejsnadnější cestu a to není hodno někoho, kdo celý život všechny přesvědčuje o důležitosti ctnosti.\n\nSókratés proti tomu namítá, že všechna rozhodnutí, která činí, činí na základě rozumu a že pokud teď své rozhodnutí změní, musí to být na základě toho, že jej něco přinutí rozhodnout jinak.\n\nZačne tedy zkoumat, jestli něco takového, co by jej přimělo se rozhodnout jinak, existuje. Nejprve se ptá, jestli jsou některá mínění hodnotnější než jiná, s tím Kritón souhlasí a Sókratés se ptá, jestli je tedy důležitější v určité věci mínění osoby, která se tou věcí zabývá a vyzná se v ní, nebo množství mínění osob, které tomu tématu nerozumí. Kritón říká, že samozřejmě je důležitější mínění toho kdo dané věci rozumí. Vše uvádí na příkladu tělocviku, kdy nás poslouchání špatných názorů velkého množství lidí může stát zdraví a dokazuje, že co se týče spravedlnosti, funguje to stejně, a věci spravedlnosti jsou přitom mnohem důležitější než věci tělesné a tím více bychom měli dát pouze na názor člověka který je v dané věci odborníkem a ignorovat hlasy mnoha neznalých.\n\nPak se Sókratés Kritóna ptá, zdali platí, že není důležité žít, ale žít dobře a s tím Kritón souhlasí. Na základě toho se tedy Sókratés rozhodl zkoumat, jestli by bylo spravedlivé utéct. Sókratés míní, že by člověk neměl činit špatné věci ani kvůli pomstě ani kvůli špatným věcem, které zakouší a Kritón s ním souhlasí. Dále říká, že když uznáme něčí čin spravedlivým, tak bychom jej měli činit také, a i s tím Kritón souhlasí. Když se ale Sókratés ptá, jestli by někomu nečinil zlo, pokud by odešel bez souhlasu obce, na to už Kritón odpovědět nedokázal a tak se Sókratés ptal, jestli by se třeba nemohl hájit tím, že zákony jednaly proti němu, s čímž Kritón horlivě souhlasil. Sókratés ale míní, že obec jej přivedla na svět a dala mu všechno, co kdy měl a starala se o něj stejně jako rodiče a tak by zřejmě stejně jako rodičům neměl člověk odporovat, protože jim není roven a Kritón s tím souhlasil. A proto by tedy jednal asi nespravedlivě, kdyby učinil najednou něco proti zákonům, které mu nijak nevadily po celou dobu co v Athénách žil a dokonce tím více by se provinil, protože z Athén vůbec nikam necestoval, na rozdíl od ostatních Athéňanů a ještě tam zplodil děti a se zákony po celý život souhlasil, dokonce i po odsouzení. Proti tomu také Kritón nemůže nic namítnout.\n\nKromě toho, že by činil takto bezpráví na obci, ve které prožil celý život a která mu i se svými zákony po celý život zcela dostačovala, by se však provinil i proti svým bližním, kteří by v důsledku jeho jednání byli posláni do vyhnanství a přišli by o majetek.\n\nAle ani jemu samotnému by se zřejmě nevedlo nejlépe, neboť obce s nejlepší ústavou by již dopředu o něm měly utvořen názor, protože porušil zákony athénské a všichni by tedy očekávali, že je neporuší znova jinde. Těžko by se navíc nadále bránil obvinění, že nekazí mládež, když porušuje zákony.\n\nSókratés si pokládá otázku, jestli by vůbec dokázal žít takový život. Rozmlouvat s lidmi a předkládat jim důležitost ctnosti a zákonů by bylo směšné a neslušné, když by sám zákonů nedbal. Kdyby však utekl až do Thessalie ke Kritónovým známým, asi by se smáli, jak takový stařec ze strachu před smrtí si chce svůj poslední kousek života zachovat a utíká v přestrojení do cizí země. A kdyby si tam vzal s sebou děti, aby je vychoval? Po pár letech by zřejmě stejně zemřel, kdo by se tam o ně pak staral, když by jeho známí zůstali v Athénách. Nebylo by tedy lepší svěřit se do rukou zákona a věřit, že se o jeho děti po jeho smrti postará obec, které věřil po celý život, a jeho přátelé?\n\nÚtěkem by tedy Sókratés konal nespravedlivě vůči obci a jejím zákonům, proti svým blízkým, proti své rodině a také proti sobě a neměl by z toho vlastně nic dobrého, jen samé špatnosti.\n\nKdyž to takto Sókratés vyloží, zeptá se Kritóna, jestli proti tomu má co namítnout, ale Kritón proti tomu nemá co říct a musí se smířit se Sókratovou smrtí.\n"}
{"id": "1195284", "url": "https://cs.wikipedia.org/wiki?curid=1195284", "title": "TJ Sokol Herálec", "text": "TJ Sokol Herálec\n\nTJ Sokol Herálec je historický název těchto klubů:\n"}
{"id": "1195285", "url": "https://cs.wikipedia.org/wiki?curid=1195285", "title": "Kolečkové sporty", "text": "Kolečkové sporty\n\nKolečkové sporty (: \"Roller Sports\") tvoří skupinu sportů uznaných Mezinárodním olympijským výborem.\n\nV České republice je zastřešuje Česká unie kolečkových bruslí (ČUKB), která je jako český národní svaz členem Mezinárodní federace kolečkových sportů (FIRS) a dále Českého olympijského výboru (ČOV) a České unie sportu (ČUS), spadá také pod MŠMT.\n\n\n"}
{"id": "1195288", "url": "https://cs.wikipedia.org/wiki?curid=1195288", "title": "Uwe Freimuth", "text": "Uwe Freimuth\n\nUwe Freimuth (* 10. září 1961 Rathenow, Braniborsko) je bývalý východoněmecký atlet, jehož specializací byl desetiboj. V roce 1984 si vytvořil osobní rekord výkonem 8792 bodů, kterým je stále na 8. místě v dlouhodobých tabulkách. Na Letních olympijských hrách 1988 v Soulu skončil na 8. místě. Celkem ve své kariéře 24krát překonal hranici 8000 bodů. Po skončení profesionální kariéry působil jako trenér různých sportovních týmů v Asii. Od roku 2013 působí jako profesor na berlínské škole sportu a obchodu. Jeho syn Rico Freimuth je rovněž úspěšným desetibojařem.\n\n"}
{"id": "1195296", "url": "https://cs.wikipedia.org/wiki?curid=1195296", "title": "Mistrovství světa v atletice 1999 – desetiboj muži", "text": "Mistrovství světa v atletice 1999 – desetiboj muži\n\nDesetiboj na MS 1999 v Seville (24. – 25. 8. 1999) byl ve znamení suverénní obhajoby mistrovského titulu z Athén 1997 pro českého desetibojaře Tomáše Dvořáka. Ten zvítězil téměř o 200 bodů před Britem Deanem Maceym a Američanem Chrisem Huffinsem. Další Čech Roman Šebrle bojoval se zraněním a závod nakonec nedokončil, stejně jako například Tom Pappas nebo Frank Busemann.\n\nHuffins zvítězil na stovce za 10,43 s., Dvořák (10,60 s.) ani Macey (10,69 s.) výrazně nezaostali. Dálku vyhrál v celém soutěžním poli Dvořák (798 cm) před Huffinsem (767 cm) a Maceym (748 cm). Stejné pořadí se opakovalo i v kouli (Dvořák 16,49 m, Huffins 15,67 m., Macey 15,14 m). Ve výšce uletěl oběma soupeřům Macey (212 cm), Dvořák i Huffins brali body za 200 cm. Brit také s přehledem vyhrál čtyřstovku (46,72 s.) před Dvořákem (48,42 s.) i Huffinsem (49,04 s.). Na 110 m. překážek kraloval Dvořák (13,75 s.), Huffins zaběhl 13,98 s. a Macey již s odstupem 14,35 s. V disku si polepšil Huffins s výkonem 49,48 m., Dvořák hodil 46,26 m. a Macey 43,78 m. V tyči zůstal Dvořák na 460 cm, což platí také o Britovi, Huffins zvládl i 480 cm. V oštěpu byl Macey (64,03 m.) i Huffins (64,35 m.) daleko za Dvořákem (70,11 m.). Závěrečnou patnáctistovku tak český desetibojař (tehdy světový rekordman) pohodlně proběhl za 4:39,87 minuty a získal svoji druhou mistrovskou zlatou medaili výkonem 8744 bodů. Macey (8556 bodů) nakonec těsně porazil Huffinse (8547 bodů) v boji o stříbro časem 4:29,31 min., Američan doběhl až v čase 4:53,83 min. Dvořák zaznamenal tři nejlepší výkony z celého startovního pole (dálka, koule, 110 m. př.), Macey dva (výška, 400 m.) a Huffins jeden (100 m.). Z dalších zajímavých výkonů lze uvést skvělý skok o tyči Francouze Sébastiena Levicqua – 550 cm, tento závodník nakonec skončil poměrně těsně čtvrtý. Z 25 desetibojařů nakonec dokončilo závod 16.\n\n"}
{"id": "1195299", "url": "https://cs.wikipedia.org/wiki?curid=1195299", "title": "Václav Souček (fotbalista)", "text": "Václav Souček (fotbalista)\n\nVáclav Souček (3. srpna 1921 – 6. ledna 1991) byl český fotbalista, záložník.\n\nV československé lize hrál za SK Kladno. Dal 2 ligové góly.\n\n"}
{"id": "1195302", "url": "https://cs.wikipedia.org/wiki?curid=1195302", "title": "Analýza bodu zvratu", "text": "Analýza bodu zvratu\n\nAnalýza bodu zvratu - vztah mezi náklady a tržbami\n\nZákladní pojmy:\n\nVýpočet bodu zvratu\nBod zvratu (Q) je moment, kdy se celkové náklady na určitý počet kusů vyrovnají tržbám za určitý počet kusů.\n\nQ = FN/(P-VN)\n\nVysvětlivky:\n\nUkázkový příklad + vzorce pro výpočet\n\nZadání:\n\nFN= 167 000 FN(1)= 668\n\nVN= 88 750 VN(1)= 355\n\nCN= 255 750 CN(1)= 1023\n\nQ(1)= 250ks\nVýpočet prodejní ceny:\n\nP= CN(1) + 25%CN(1)\n\nP= 1023 + 256\n\nP= 1279\nVýpočet bodu zvratu:\n\nQ= FN/P-VN(1)\n\nQ= 181ks\nKontrola:\n\nT= Q x P\n\nT= 231 499\nCN= FN + (VN(1)x Q)\n\nCN= 231 255\nTN = CN\nVýpočet zisk/ztráta:\n\nT= P x Q(1)\n\nCN= FN + (VN(1) x Q(1))\n\nZ(ZT)= T - CN\n"}
{"id": "1195303", "url": "https://cs.wikipedia.org/wiki?curid=1195303", "title": "Sébastien Levicq", "text": "Sébastien Levicq\n\nSébastien Levicq (* 25. června 1971 Le Havre) je bývalý francouzský atlet, závodící ve víceboji. Jedinou jeho medailí je zlato z Univerziády v Buffalu z roku 1993. Nejvíce se medaili z velké atletické akce přiblížil na MS 1999 v Seville, kde mu bronz nakonec utekl o pouhých 23 bodů (vytvořil si osobní rekord 8524 bodů, byl ale poražen třetím v pořadí, Američanem Chrisem Huffinsem). Byl především výborný tyčkař, jeho osobní rekord měl mezi desetibojaři málo vídanou hodnotu 560 cm. Celkově se ale nikdy příliš neprosadil a obvykle končil na chvostu první desítky vícebojařského pole. Profesionální kariéru ukončil po roce 1999.\n\n\n"}
{"id": "1195304", "url": "https://cs.wikipedia.org/wiki?curid=1195304", "title": "Hadik", "text": "Hadik\n\nPříjmení Hadik nosí více osob:\n\n"}
{"id": "1195308", "url": "https://cs.wikipedia.org/wiki?curid=1195308", "title": "NGC 3132", "text": "NGC 3132\n\nNGC 3132 (také známá jako Eight-Burst Nebula nebo Caldwell 74) je planetární mlhovina v souhvězdí Plachet. Objevil ji anglický astronom John Herschel v roce 1835. \n\nNa obloze se nachází v severní části souhvězdí u hranice se souhvězdím Vývěvy, 2 stupně severozápadně od hvězdy HD 88955 (q Velorum). 6 stupňů jižně od mlhoviny se nachází kulová hvězdokupa NGC 3201.\n\nSnímky NGC 3132 ukazují uprostřed mlhoviny dvě blízké hvězdy s magnitudami 10 a 16. Centrální hvězdou je ta slabší z nich. Je to bílý trpaslík, horká hvězda s teplotou kolem 100 000 K, která odvrhla svoje vnější vrstvy a svým silným ultrafialovým zářením způsobuje, že okolní mlhovina jasně světélkuje.\n\n\n"}
{"id": "1195309", "url": "https://cs.wikipedia.org/wiki?curid=1195309", "title": "Betten", "text": "Betten\n\nBetten je bývalá obec v okrese Raron v německy mluvící části kantonu Valais (německy Wallis) ve Švýcarsku. Zanikla 1. ledna 2014 sloučením s Martisbergem, čímž vznikla nová obec Bettmeralp. Před sloučením byl Bettmeralp název pro středisko ležící na skalní terase nad Bettenem.\n\nBetten je poprvé zmiňován roku 1243 jako Bettan.\n\nBetten leží v údolí řeky Rhôny pod horským střediskem Bettmeralp.\nPřed sloučením Betten měl rozlohu 26,4 km², z toho 15,9 % zemědělské půdy, 12,0 % lesů, 1,3 % zastavěné plochy a a 70,8 % neplodné půdy. Byla tvořena hlavní obcí Betten, vesničkou Egga a alpského střediska Bettmeralp.\n\nCelá vesnička Egga je součástí Švýcarského kulturního dědictví.\n\nZ Betten do Bettmeralp vede lanovka s dolní stanicí u vlakového nádraží Matterhorn Gotthard Bahn. Z Bettmeralp vede další lanovka do blízkosti vrcholu Bettmerhorn, ležícího přímo na ledovci Aletschgletscher.\n\n"}
{"id": "1195310", "url": "https://cs.wikipedia.org/wiki?curid=1195310", "title": "Penafiel", "text": "Penafiel\n\nPenafiel je město v severním Portugalsku, 30 km východně od Porta. Město samotné má okolo patnácti tisíci obyvatel, spolu s okolními vesnicemi tvoři municipalitu v rámci distriktu Porto, v níž žije více než sedmdesát tisíc obyvatel.\n\nO starověkém osídlení okolního kraje svědčí množství megalitických staveb, jako je Anta da Santa Marta ze 3. tisíciletí př. n. l., v místním muzeu je vystavena řada artefaktů z dob Gallaiciů i Římanů. První písemná zmínka o městě pochází z roku 1519, tehdy se jmenovalo Arrifana de Sousa. V roce 1770 mu Josef I. Portugalský udělil městská práva a nový název Penafiel podle nedaleké pevnosti, zvané latinsky Penna fidelis (Věrná hora). Zároveň bylo město papežem Klementem XIV. ustanoveno jako sídlo diecéze, která však byla o osm let později sloučena s diecézí Porto.\n\nPenafiel je centrem vinařské oblasti, kde se produkuje Vinho Verde, významný je díky dobrému silničnímu a železničnímu spojení s Portem turistický ruch. Nachází se zde muzeum a knihovna, v roce 2012 byl otevřen zábavný park Magikland. Vyhledávanými památkami jsou benediktinské kláštery v městských částech Bustela a Paço de Sousa, stejně jako množství kostelů. Dobývá se žula, z níž je postavena většina starších domů, významný je i textilní průmysl.\n\nVe městě sídlí fotbalový klub FC Penafiel, který odehrál dvanáct sezón v nejvyšší soutěži a v roce 1986 hrál semifinále poháru. Rodačkou z Penafielu je Fernanda Ribeirová, olympijská vítězka na 10 000 m z roku 1996.\n\nMunicipalitu Penafiel tvoří dvacet osm farností (portugalsky \"freguesías\"):\n\n"}
{"id": "1195314", "url": "https://cs.wikipedia.org/wiki?curid=1195314", "title": "Světový pohár ve sportovním lezení 1989", "text": "Světový pohár ve sportovním lezení 1989\n\nSvětový pohár ve sportovním lezení 1989 se uskutečnil jako první ročník Světového poháru ve sportovním lezení pod záštitou Mezinárodní horolezecké federace (UIAA), probíhal v sedmi kolech od 20. května do 18. listopadu.\n\nPostupně se v dalších letech konaly také Mistrovství světa, Mistrovství Evropy a mezinárodní juniorské závody. Závodilo se pouze v lezení na obtížnost. Až o deset let později se přidalo lezení na rychlost a bouldering.\n\n\nČeská reprezentace se účastnila mezinárodních závodů od počátku a již v roce 1989 získal stříbrnou medaili Jindřich Hudeček. První medaili v celkovém hodnocení světového poháru pak však až Tomáš Mrázek, v roce 2001.\n\n"}
{"id": "1195315", "url": "https://cs.wikipedia.org/wiki?curid=1195315", "title": "Guido Kratschmer", "text": "Guido Kratschmer\n\nGuido Kratschmer (* 10. ledna 1953 Klotzenhof) je bývalý západoněmecký atlet, závodící v desetiboji.\n\nJeho domovským sportovním klubem byl USC Mainz. Mezi jeho největší úspěchy patří stříbro na Letních olympijských hrách v roce 1976 v kanadském Montréalu a bronz z Mistrovství Evropy v atletice 1974 v Římě. Velkým zklamáním pro něho byla jeho nucená absence na Letních olympijských hrách v roce 1986 v Moskvě kvůli tehdejšímu politickému bojkotu západních zemí. Právě v roce 1980 měl největší životní formu a vytvořil tehdejší světový rekord výkonem 8667 bodů. Ten potom překonal až Daley Thompson v roce 1982. Na Letních olympijských hrách v roce 1984 v Los Angeles už dokázal obsadit pouze čtvrtou pozici. V současnosti je stále šestým historicky nejlepším německým desetibojařem, před ním jsou pouze Jürgen Hingsen, Uwe Freimuth, Siegfried Wentz, Frank Busemann a Torsten Voss.\n\n\n"}
{"id": "1195322", "url": "https://cs.wikipedia.org/wiki?curid=1195322", "title": "Edy Hubacher", "text": "Edy Hubacher\n\nEdy Hubacher (* 15. dubna 1940 Bern, Švýcarsko) je bývalý švýcarský sportovec. V 60. letech 20. století se věnoval atletice, především vrhu koulí, hodu diskem a desetiboji. Stále je držitelem světového desetibojařského rekordu ve vrhu koulí výkonem 19,17 metru z roku 1969. Později se závodně věnoval jízdě na bobech, kde zaznamenal své největší úspěchy. Na Zimních olympijských hrách 1972 v Sapporu získal zlatou a bronzovou medaili v jízdě na čtyřbobu a dvojbobu.\n\n\n"}
{"id": "1195326", "url": "https://cs.wikipedia.org/wiki?curid=1195326", "title": "Třída Rajshree", "text": "Třída Rajshree\n\nTřída Rajshree je třída rychlých pobřežních hlídkových lodí indické pobřežní stráže. Celkem bylo postaveno osm jednotek této třídy a dalších pět je objednáno. Mezi jejich úkoly patří ochrana výhradní námořní ekonomické zóny země, ochrana rybolovu, nebo mise SAR.\n\nIndická loděnice Garden Reach Shipbuilders & Engineers (GRSE) v Kalkatě v letech 2010–2013 postavila osm hlídkových člunů této třídy. Následně byla objednána stavba druhé pětikusové série. Kýl první jednotky druhé série byl založen v květnu 2017.\n\nJednotky třídy \"Rajshree\":\nPlavidla jsou vyzbrojena jedním 30mm kanónem CRN-91 s dosahem 4 km. Nesou gyroskopicky stabilizovaný elektrooptický systém řízení palby. Jsou vybavena jedním rychlým člunem, dvěma čluny Gemini a vodním skútrem. Pohonný systém tvoří tři diesely MTU série 4000, každý o výkonu 2028 kW, pohánějící tři vodní trysky Rolls-Royce Kamewa 71S2. Nejvyšší rychlost dosahuje 34 uzlů. Dosah je 1500 námořních mil při ekonomické rychlosti 16 uzlů.\n"}
{"id": "1195327", "url": "https://cs.wikipedia.org/wiki?curid=1195327", "title": "Peter Blank", "text": "Peter Blank\n\nPeter Blank (* 10. dubna 1962, Frankfurt nad Mohanem) je bývalý německý atlet, který závodil v desetiboji a později v hodu oštěpem. V roce 1992 vytvořil dosud platný desetibojařský rekord v hodu oštěpem v rámci desetibojařského závodu s výkonem 79,80 m. Později se už věnoval výhradně hodu oštěpem, nedosáhl však na žádnou z medailí na velkých světových akcích. Jeho osobním rekordem je výkon 88,70 metru z roku 2001, který vytvořil na závodech ve Stuttgartu ve svých 39 letech. Je známý jako specialista na překonávání veteránských rekordů v oštěpu, které držel v kategoriích M35, M40 i M45, kromě poslední kategorie jeho výkony v ostatních kategoriích překonal český oštěpař Jan Železný. Svou sportovní kariéru ukončil v roce 2007.\n\n\n"}
{"id": "1195328", "url": "https://cs.wikipedia.org/wiki?curid=1195328", "title": "Světový pohár ve sportovním lezení 1990", "text": "Světový pohár ve sportovním lezení 1990\n\nSvětový pohár ve sportovním lezení 1990 se uskutečnil jako druhý ročník pod záštitou Mezinárodní horolezecké federace (UIAA), o rok později se konaly také první ročníky Mistrovství světa, Mistrovství Evropy a mezinárodní juniorské závody. Závodilo se pouze v lezení na obtížnost.\n\n\nJindřich Hudeček zde získal v Berkeley již druhou medaili (bronzovou), ve Vídni skončil Tomáš Čada šestý.\n\n\n"}
{"id": "1195336", "url": "https://cs.wikipedia.org/wiki?curid=1195336", "title": "Honda CB-1", "text": "Honda CB-1\n\nHonda CB-1 je motocykl kategorie naked bike, vyvinutý firmou Honda, vyráběný v letech 1989–1990.\n\nMotocykl byl původně vyvinut pro japonský trh, ale byl v prodeji i v USA a Kanadě. Motor je původem ze supersportu Honda CBR 400RR, který je upraven pro použití v naháči. Po dvou letech výroby byl nahrazen modelem Honda CB 400 Super Four.\n\n\n\n"}
{"id": "1195338", "url": "https://cs.wikipedia.org/wiki?curid=1195338", "title": "Robert Baker", "text": "Robert Baker\n\nRobert Baker je bývalý americký atlet, závodící v desetiboji. Jeho nejvýznamnějším výkonem je historicky první běh na 1500 metrů zaběhnutý pod 4 minuty v rámci desetiboje. Výkon 3:58,7 minuty z roku 1980 (v texaském Austinu), je dodnes platným světovým desetibojařským rekordem. Jednalo se spíše o „univerzitního desetibojaře“, který se na mezinárodní úrovni neprezentoval. V roce 1978 získal Baker ocenění \"Howard L. Mitchell Athletic Award\".\n\n"}
{"id": "1195343", "url": "https://cs.wikipedia.org/wiki?curid=1195343", "title": "The Cribs", "text": "The Cribs\n\nThe Cribs jsou anglická indie rocková skupina původně z Wakefieldu ve West Yorkshire. Skupina se skládá z dvojčat Garyho a Ryane Jarmana a jejich mladšího bratra Rosse Jarmana. Mezi lety 2008–2011 byl člen i kytarista Johnny Marr (ex-The Smiths a Modest Mouse).\n\nDo roku 2015 se tři jejich desky umístili v TOP 10 UK. Jejich nejznámější písní zůstává Men´s Needs z roku 2007, která se vyšplhala na 17. místo britské hitparády.\n\n\n\n\n"}
{"id": "1195344", "url": "https://cs.wikipedia.org/wiki?curid=1195344", "title": "The Arts Desk", "text": "The Arts Desk\n\nThe Arts Desk jsou britské novinářské webové stránky obsahující recenze, rozhovory, aktuality a další obsah související s hudbou, divadlem, televizí, filmem a ostatními formami umění, do něhož přispívají žurnalisté z celé řady tradičních i internetových publikací.\n\nWeb vznikl v září roku 2009 jako akciová společnost. Jeho čestným předsedou byl v letech 2010 až 2013 Sir John Tusa, dřívější ředitel BBC World Service a Barbican Arts Centre.\n\nV roce 2012 web vyhrál cenu jako nejlepší specialista žurnalistiky (společně s webem \"The Economist\").\n\nMezi významné přispěvatele patřili Aleks Sierz, Jasper Rees, Ismene Brown, Joe Muggs, Tom Birchenough, David Nice, Kieron Tyler a Alexandra Coghlan.\n\n"}
{"id": "1195348", "url": "https://cs.wikipedia.org/wiki?curid=1195348", "title": "Třída Sarojini Naidu", "text": "Třída Sarojini Naidu\n\nTřída Sarojini Naidu je třída rychlých pobřežních hlídkových lodí indické pobřežní stráže. Celkem bylo postaveno devět jednotek této třídy, z toho sedm pro Indii a dvě pro Mauricius. Mezi jejich úkoly patří protiteroristické a protipašerácké operace, ochrana rybolovu, nebo mise SAR.\n\nTříd navrhla a postavila indická loděnice Goa Shipyard Limited (GSL) ve Vasco da Gama.\n\nJednotky třídy \"Sarojini Naidu\":\nPlavidla jsou vyzbrojena jedním 30mm kanónem CRN-91 s dosahem 4 km a dvěma 12,7m kulomety. Pohonný systém tvoří dvy diesely MTU-F 16V 4000 M90, každý o výkonu 2720 kW, pohánějící trojici vodních trysek KaMeWa 71SII. Nejvyšší rychlost dosahuje 35 uzlů. Dosah je 1500 námořních mil.\n"}
{"id": "1195349", "url": "https://cs.wikipedia.org/wiki?curid=1195349", "title": "Filderstadt", "text": "Filderstadt\n\nFilderstadt je velké okresní město se zhruba 45 000 obyvateli (k roku 2015), ležící v Zemském okresu Esslingen v německé spolkové zemi Bádensko-Württembersko, ve vládním obvodě Stuttgart. Město Stuttgart se nachází jen zhruba 13 kilometrů severně. Filderstadt vznikl v roce 1975 spojením obcí Bernhausen, Bonlanden, Plattenhardt, Sielmingen a Harthausen.\n\n"}
{"id": "1195356", "url": "https://cs.wikipedia.org/wiki?curid=1195356", "title": "Jindřich I. Bavorský", "text": "Jindřich I. Bavorský\n\nJindřich I. Bavorský (mezi 919/922 Nordhausen, Východofranská říše – říjen 955 Řezno, Východofranská říše) byl bavorský vévoda. Pocházel z dynastie Liudolfovců, byl synem východofranského krále Jindřicha I. Ptáčníka a jeho druhé manželky Matyldy z Ringelheimu.\n\nPo nástupu svého bratra Oty I. Velikého na východofranský trůn z roku 936 se přidal do řad vzbouřenců sestávajích z jeho nevlastního bratra Thankmara, franského vévody Eberharda a lotrinského vévody Giselberta. Po jejich smrti se roku 939 poddal Otovi, který jej jmenoval novým lotrinským vévodou. V Lotrinsku však Jindřich nezískal podporu a brzy byl nahrazen verdunským hrabětem Otou. Jindřich znovu začal plánovat spiknutí s cílem chopit se bratrovy koruny, byl však zatčen a uvězněn v Ingelheimu. O Vánocích roku 941 se před bratrem Otou ve Frankfurtu zřekl všeho odporu a bratr jej omilostnil. Roku 948 mu pak udělil uvolněné Bavorské vévodství. Jindřichova vláda byla lemována konflikty s jeho sousedy. V letech 948 a 949 bojoval v bavorské Severní marce, roku 950 porazil Maďary za řekou Tisou a stejného roku se podílel na tažení proti Českému knížectví. Roku 951 vytáhl do Itálie, následujícího léta připojil ke svému vévodství Furlánsko. V roce 953 podpořil svého bratra v boji proti povstání vlastního syna Liudolfa, švábského vévody, a lotrinského vévody Konráda.\n\nOženil se s Juditou, dcerou bavorského vévody Arnulfa. S ní počal několik dětí:\n\n"}
{"id": "1195357", "url": "https://cs.wikipedia.org/wiki?curid=1195357", "title": "Dave Johnson", "text": "Dave Johnson\n\nDavid Allen (\"Dave\") Johnson (nar. 7. dubna 1963 v Missoule, stát Montana) je bývalý americký atlet, který závodil v desetiboji. Jeho největším úspěchem je bronzová medaile z LOH 1992 v Barceloně, kde byl poražen Čechem Robertem Změlíkem a Španělem Antoniem Peñalverem. Proslavil se zejména reklamní kampaní společností Reebok \"Dan & Dave\" před zmíněnou olympiádou, kde figuroval spolu se svým úspěšnějším krajanem Danem O'Brienem. Jeho osobní rekord z roku 1992 má hodnotu 8727 bodů. Po skončení aktivní kariéry působil Johnson jako motivační řečník a trenér atletů na univerzitách.\n\n\n"}
{"id": "1195359", "url": "https://cs.wikipedia.org/wiki?curid=1195359", "title": "Napua Davoy", "text": "Napua Davoy\n\nNapua Davoy je americká zpěvačka, klavíristka, skladatelka a textařka. Narodila se v Oklahomě a řadu let žila v New Yorku. Studovala německou literaturu a anglickou historii na Oxfordské univerzitě. Vystupovala jak ve Spojených státech amerických, tak i v Austrálii, Rusku a na Ukrajině. V roce 1996 zpívala vokály na albu \"Walking on Locusts\" velšského hudebníka a skladatele Johna Calea. Během své kariéry spolupracovala s mnoha dalšími hudebníky, mezi něž patří například David Soldier a Sue Maskaleris.\n\n"}
{"id": "1195370", "url": "https://cs.wikipedia.org/wiki?curid=1195370", "title": "Hyde Park (Chicago)", "text": "Hyde Park (Chicago)\n\nHyde Park je čtvrť a komunitní oblast v jižní části města Chicago v Illinois v USA. Leží na pobřeží Michiganského jezera. Byla založena v roce 1853, dle odhadů zde žije 25 000 obyvatel. Rozloha čtvrti je 4,27 km².  \n\nV Hyde Parku se nachází například Chicagská univerzita a také dvě ze čtyř historických památek (National Register of Historic Places), které byly zařazeny na původní seznam památek v roce 1966 – rezidence Robie House a první jaderný reaktor postavený člověkem Chicago Pile-1. Přibližně 20 let zde žil americký prezident Barack Obama.  \n\nHyde Park je jedna z nejvíce rasově rozmanitých chicagských čtvrtí. Zdejší populace tvoří z 46,7 % běloši, z 30,4 % Afroameričané, z 12,4 % asijští Američané a z 6,3 % Hispánci; zbylých 4,1 % tvoří obyvatelé jiných ras nebo smíšeného původu.\n\n"}
{"id": "1195375", "url": "https://cs.wikipedia.org/wiki?curid=1195375", "title": "Michajlovo-Tězikovo", "text": "Michajlovo-Tězikovo\n\nMichajlovo-Tězikovo, \"Миха́йлово-Те́зиково\" (dříve \"Stajore Tězikovo\" / \"Старое Тезиково\") je vesnička v Narovčatském rajónu Penzenské oblasti, je také součástí Viljanského venkovského sdružení obcí.\n\nObec se nachází na levém břehu řeky Mokši. K 1. lednu 2004 se v obci nacházelo 58 domácností, 130 obyvatel. V&roce 2012 zde nebyli trvalí obyvatelé.\n\nVes byla založena nejpozději roku 1648, první písemná zmínka o ní je z roku 1678. V roce 1691 je obec uváděna jako vesnice Staraja Tězikova (деревня Старая Тезикова), v roce 1714 se název ustálil jako Michajlovskoje (Михайловское), Тезиково тож, в селе помещик Semjon Mělsitov, jenž měl 41 poddaných - nevolníků. První část názvu je odvozena od církevního stolce zasvěceného archandělu Michaelovi (doložen od roku 1652), druhá část od příjmení Tězikov (Тезиков) – v listinách z počátku 18. století jsou v okolních obcích uvedeni drobní vlastníci půdy a páni Tězikovové.\n\nV roce 1877 v Rožděstvěnsko-Tězikovském katastru nacházelo 52 dvorů a kostel.\n\n\nAlexandr Andrejevič Archangelskij (1846-1924 v Praze) – ruský skladatel duchovní sborové hudby, sbormistr a sborový reformátor, zasloužilý umělec RSFSR.\n\nDo bolševické revoluce ve vsi stával \"chrám Michaela archstratéga\" / \"Храм во имя Архистратига Михаила\", v němž jako duchodní sloužil otec a další předkové skladatele A. A. Archangelského. Archangelskij zde byl 15. října 1846 pokřtěn a jako chlapec zde zpíval. Jednalo se kamenný, jednooltářní kostel. Vystavěn v roce 1831 na náklady gardového praporčíka Vasilije Josifoviče Macyjeva a vysvěcen 12. července téhož roku. Kamenná zvonice byla přistavěna v roce 1848 na náklady kostelníka chrámu, Filippa Vasiljeviče Sektorova. V době socialismu byl chrám zničen. Po pádu komunismu byl roku 2006 z iniciativy narovčatských rodáků a místní pravoslavné církve v místě kostela vystavěn kříž..\n\n"}
{"id": "1195377", "url": "https://cs.wikipedia.org/wiki?curid=1195377", "title": "Světový pohár ve sportovním lezení 1991", "text": "Světový pohár ve sportovním lezení 1991\n\nSvětový pohár ve sportovním lezení 1991 se uskutečnil jako třetí ročník Světového poháru ve sportovním lezení pod záštitou Mezinárodní horolezecké federace (UIAA), při jednotlivých kolech proběhly také zároveň otevřené závody pro muže a většinou také pro ženy. Ve stejný rok se ve Frankfurtu konal mimo seriál poháru také první ročník Mistrovství světa a o rok později Mistrovství Evropy. Závodilo se pouze v lezení na obtížnost, na Mistrovství světa také v lezení na rychlost. Započítávalo se pět nejlepších výsledků ze šesti pohárů. V Innsbrucku získali muži čtyři stříbrné medaile a ženy dvě.\n\nČeská reprezentace se účastnila mezinárodních závodů od počátku, mezi prvními například talentovaný Jindřich Hudeček, který skončil po třech závodech celkově 24.\n\n\n"}
{"id": "1195378", "url": "https://cs.wikipedia.org/wiki?curid=1195378", "title": "Hunding", "text": "Hunding\n\nHunding je obec v německé spolkové zemi Bavorsko, v zemském okrese Deggendorf ve vládním obvodu Dolní Bavorsko.\n\nV roce 2014 zde žilo 1 162 obyvatel.\n\nSousední obce jsou: Grattersdorf, Lalling a Schöfweg.\n\n"}
{"id": "1195379", "url": "https://cs.wikipedia.org/wiki?curid=1195379", "title": "Tiyé Giraud", "text": "Tiyé Giraud\n\nTiyé Giraud je americká zpěvačka a perkusionistka. V devadesátých letech spolupracovala s velšským hudebníkem Johnem Calem. Zpívala na několika jeho koncertech, stejně jako na albech \"Walking on Locusts\" (1996) a \"\" (1997). Rovněž hrála na perkuse na desce \"In Paradisu\" (1996) korsické kapely Les Nouvelles Polyphonies Corses, jíž byl Cale producentem. Rovněž spolupracovala s houslistou Davidem Soldierem a jeho uskupením Soldier String Quartet (hráli společně mj. právě na Caleových nahrávkách a koncertech). Roku 1998 složila hudbu a texty pro divadelní taneční představení \"Sugar Tit!\". O choreografii a režii díla se postarala Anita Gonzalez.\n\n\n"}
{"id": "1195383", "url": "https://cs.wikipedia.org/wiki?curid=1195383", "title": "Tereza Sasko-Hildburghausenská", "text": "Tereza Sasko-Hildburghausenská\n\nTereza Sasko-Hildburghausenská (8. července 1792, Seidingstadt – 26. října 1854, Mnichov) byla manželka Ludvíka I. Bavorského a tím bavorská královna.\n\nNarodila se 8. července 1792 v Seidingstadtu jako dcera vévody Fridricha Sasko-Altenburského a jeho manželky Šarloty Meklenbursko-Střelické.\n\nRoku 1809 byla na seznamu možných nevěst pro Napoleona Bonaparteho ale roku 1810 se vdala za bavorského korunního prince Ludvíka. Roku 1825 nastoupil její manžel na trůn a stala se královnou. I přes četné milostné aféry svého manžela vše tolerovala. Spolu měli devět dětí:\n"}
{"id": "1195384", "url": "https://cs.wikipedia.org/wiki?curid=1195384", "title": "Léto (film, 2015)", "text": "Léto (film, 2015)\n\nLéto (\"La Belle Saison\") je francouzský hraný film z roku 2015, který režírovala Catherine Corsini podle vlastního scénáře. Film popisuje milostný vztah dívky z tradičního venkova a radikální feministky z Paříže na počátku 70. let. Snímek byl v ČR uveden v roce 2016 na filmovém festivalu Febiofest.\n\nPříběh začíná v roce 1971. Mladá Delphine vyrůstá na rodinném statku v regionu Limousin, kde udržuje utajený poměr s místní dívkou. Ta se však rozhodne provdat, Delphine proto odjíždí do Paříže, aby zde začala nový život. Krátce poté se náhodně na ulici seznamuje se skupinou feministek, které na univerzitě pořádají různé protestní akce. Delphine se k nim připojí a seznamuje se tak s Carole, která je učitelkou španělštiny. Všechny společně organizují akce na podporu práva na potrat a kontrolu porodnosti a Delphine s Carole se do sebe zamilují. Přestože Carole žije s Manuelem, levicovým radikálem. Když se Delphine dozví, že její otec je po infarktu nehybný, musí se vrátit na statek pomáhat matce. Carole se rozhodne opustit definitivně Manuela a vydá se přes léto za Delphine. Carole zde nachází naprosto odlišný, konzervativní svět, ve kterém musejí svůj vztah před okolím tajit. Ve chvíli, kdy se matka o jejich intimním vztahu dozví, Carole musí odjet. Delphine se rozhodne opustit statek s ní, ale nakonec zůstává a s Carole se rozcházejí.\n\nDo kontaktu se opět dostanou až po několika letech v roce 1976, kdy Carole pracuje jako lékařka, která se zaměřuje na potraty, a žije se ženou. Obdržela od Delphine dopis, ve kterém jí píše, že konečně našla sílu opustit rodinnou farmu a začít sama.\n\n\nVe scéně, kdy skupina feministek osvobodí homosexuála z psychiatrické léčebny, se Catherine Corsini inspirovala skutečnou akcí Front homosexuel d'action révolutionnaire, která takto osvobodila léčeného mladíka v Itálii.\n\nFilm byl natáčen v Paříži a v regionu Limousin (departementy Haute-Vienne a Creuse).\n\nStarosta obce Camaret-sur-Aigues Philippe de Beauregard (FN) rozhodl o zákazu vylepování filmového plakátu v obci, neboť film prý obsahuje množství scén, které mohou uvést ve zmatek mladé publikum.\n"}
{"id": "1195388", "url": "https://cs.wikipedia.org/wiki?curid=1195388", "title": "Masakr v obci Samaški v Čečensku", "text": "Masakr v obci Samaški v Čečensku\n\nMasakr v obci Samaški v Čečensku, známý též jako Masakr v Samaški, byla masová vražda asi 100 neozbrojených čečenských civilistů, hlavně starců, žen a dětí, kterou spáchali vojáci ruské armády z 21. „Sofrinské“ motorizované brigády VV, oddílu OMON a SOBR z Orenburgu, 7. dubna 1995 ve vesnici Samaški () v Čečensku.\n\nPřes 3000 ruských vojáků polévalo domy benzínem a zapalovalo je, oběti byli znásilňovány, stříleny a upalovány. Po tři dny ruská armáda odmítla povolit zástupcům Červeného kříže vstup do vesnice. Ruská strana označila obvinění za nesmysl a uvedla, že odbojáři ve vesnici začali střelbu jako první.\n\nTýdeník Moskovskije novosti uvedl, že Rusové v Samaški provedli to, co za války prováděli Němci. Jen Rusové to provedli svým vlastním lidem.\n\nSlovenský deník SME označil masakr v Samaški za čečenské Lidice.\n\nK dalšímu masovému útoku ruského vojska na civilisty v obci došlo v letech 1995 až 1996, k dalšímu v říjnu 1999 a k další rozsáhlé operaci pak v květnu 2000.\n\n\n"}
{"id": "1195399", "url": "https://cs.wikipedia.org/wiki?curid=1195399", "title": "Beketov", "text": "Beketov\n\nRuské příjmení Beketov () má více nositelů:\n\n"}
{"id": "1195400", "url": "https://cs.wikipedia.org/wiki?curid=1195400", "title": "Zemětřesení na Kurilských ostrovech 1963", "text": "Zemětřesení na Kurilských ostrovech 1963\n\nK zemětřesení na Kurilských ostrovech v roce 1963 došlo 13. října v 05:17 UTC. Zemětřesení mělo magnitudo stupně 8,5 momentové škály a bylo následováno dalším o M=7,8 o sedm dní později. Obě zemětřesení vyvolala vlny tsunami, které byly pozorovány v celé severní části Tichého oceánu.\n\nKurilské ostrovy tvoří část ostrovního oblouku ležícího nad subdukční zónou, kde se Pacifická deska zasouvá pod lehčí Euroasijskou. Toto oceánsko-kontinentální konvergentní rozhraní je místem mnoha silných megazemětřesení.\n\nV souvislosti s těmito zemětřeseními ani jimi vyvolanými vlnami tsunami nebyla zaznamenána žádná zranění ani úmrtí, či větší škody..\n\nZemětřesení se skládalo ze tří samostatných událostí, při nichž se prudce uvolnilo napětí částí desek v délce asi 50 km podél subdukčního rozhraní.\n\nTsunami, způsobená zemětřesením 13. října, dosáhla výšky místy až 4,5 metru, na ostrovech Urup a Iturup byla vysoká 4 až 5 metrů. Byla zaznamenána i v Kanadě, Japonsku, Mexiku, na Havaji, Aljašce, v Kalifornii a mnoha ostrovech v severním Pacifiku. Tsunami vyvolaná zemětřesením 20. října byla na několika místech vyšší, s maximem 15 metrů u neobydleného ostrova Urup, ale pozorována byla jen v západní části severního Pacifiku. Sovětské zdroje pozorování významnější vlny tsunami neuvádějí..\n\n"}
{"id": "1195404", "url": "https://cs.wikipedia.org/wiki?curid=1195404", "title": "Vengerov", "text": "Vengerov\n\nPříjmení Vengerov () má více nositelů:\n\n"}
{"id": "1195421", "url": "https://cs.wikipedia.org/wiki?curid=1195421", "title": "Natálie Kocábová", "text": "Natálie Kocábová\n\nNatálie Kocábová (* 16. května 1984 Praha) je česká spisovatelka, scenáristka a zpěvačka. Je dcerou hudebníka, skladatele a politika Michaela Kocába. Absolvovala FAMU, obor scenáristika a dramaturgie.\n\nV roce 2002 si zazpívala čtyři skladby na otcově albu \"Za kyslík\". Roku 2008 zpívala v písni „Tramtárie“ z alba \"Ohrožený druh\" textaře Michala Horáčka. V roce 2016 vydala společně se skladatelkou Michaelou Polákovou album \"Ellis Island\". Podíleli se na něm například kytarista Nick McCabe, člen skupiny The Verve, a baskytarista Fernando Saunders, který řadu let spolupracoval s Lou Reedem.\n\n\n\n"}
{"id": "1195422", "url": "https://cs.wikipedia.org/wiki?curid=1195422", "title": "Bad Gastein", "text": "Bad Gastein\n\nBad Gastein (dříve \"Badgastein\", [bad gastajn]) je lázeňské město a centrum zimních sportů v údolí Gasteinertal v Rakousku. V obci k 1. lednu 2016 trvale žilo 4 152 obyvatel. Sídlo patří mezi sídla národního parku Vysoké Taury a leží na úpatí vrcholu Graukogel. Kromě lázeňského vyžití nabízí údolí příležitosti k odpočinku a sportu v průběhu celého roku. Město však v posledních dekádách zaznamenalo odliv lázeňských turistů a mnoho hotelů v centru tak zeje prázdnotou. Více turistů míří spíše do lyžařských areálů. Přímo ve městě se nachází na říčce Gasteiner Ache Gasteinský vodopád.\n\nČlánek o středisku Bad Gastein na Cestovatel.cz\n\n"}
{"id": "1195424", "url": "https://cs.wikipedia.org/wiki?curid=1195424", "title": "Učaly", "text": "Učaly\n\nUčaly (baškirsky i ) jsou město v Baškortostánu v Ruské federaci. Při sčítání lidu v roce 2010 mělo 37 788 obyvatel.\n\nUčaly leží ve východních výběžcích Jižního Uralu. Od Ufy, hlavního města republiky, jsou vzdáleny přibližně 450 kilometrů na jihovýchod.\n\nDějiny moderního osídlení zde začínají v roce 1939, kdy zde byla odkryta ložiska zinku a mědi. Město Učaly vzniklo v roce 1963 sloučením hornických sídel \"Malyje Učaly\" () a \"Novyje Učaly\" ().\n"}
{"id": "1195426", "url": "https://cs.wikipedia.org/wiki?curid=1195426", "title": "Hvězda typu W Ursae Majoris", "text": "Hvězda typu W Ursae Majoris\n\nHvězdy typu W Ursae Majoris, také známé jako málo hmotné dotykové dvojhvězdy jsou proměnné hvězdy, které jsou těsnými dvojhvězdami spektrálních typů A, F, G nebo K, které se navzájem dotýkají.\n\nTyto hvězdy se dělí na podtypy A a W.\n\nTyp A se skládá z dvou hvězd spektrálních tříd A a nebo F s periodou 0,4 až 0,8 dne. Typ W odpovídá chladnějším hvězdám spektrálních typů G a nebo K 0,22 až 0,4 dne. Rozdíl teplot obou složek je nanejvýš několik set K.\n\nRoku 1978 byl objeven podtyp B, kam patří soustavy s větším rozdílem povrchových teplot. V roce 2004 byly objeveny systémy typu H.\n\nsvětelné křivky těchto dvojhvězd se liší od běžných zákrytových dvojhvězd, dochází u nich ke stálé eliptické změně jasnosti.\n"}
{"id": "1195429", "url": "https://cs.wikipedia.org/wiki?curid=1195429", "title": "TJ Sokol Herálec (okres Žďár nad Sázavou)", "text": "TJ Sokol Herálec (okres Žďár nad Sázavou)\n\nTělovýchovná jednota Sokol Herálec je fotbalový klub z česko-moravského pomezí, hrající od sezóny 2016/17 I. A třídu Kraje Vysočina - sk. B (6. nejvyšší soutěž). Klub byl založen v roce 1953.\n\nSvé domácí zápasy odehrává na stadionu Herálec.\n\nZdroj: \n\n"}
{"id": "1195436", "url": "https://cs.wikipedia.org/wiki?curid=1195436", "title": "Zápas smrti", "text": "Zápas smrti\n\nZápas smrti ( \"Матч смерті\") je označení fotbalového utkání, k němuž došlo v Kyjevě 9. srpna 1942 a nastoupil v něm domácí tým FK Start proti vojákům wehrmachtu.\n\nPo dobytí Kyjeva v září 1941 němečtí okupanti rozpustili spolky fungující v sovětské éře včetně fotbalových klubů. Jedním z nově vytvořených týmů byl Start, hrající pod hlavičkou městské pekárny. Působili v něm i hráči, kteří před válkou hráli za provoligové kluby FK Dynamo Kyjev a FK Lokomotyv Kyjev. Start sehrál od června 1942 řadu zápasů proti jiným ukrajinským mužstvům i proti výběrům maďarských, rumunských i německých vojáků. 6. srpna 1942 porazili tým Flakelf, tvořený příslušníky německého protiletadlového dělostřelectva, rozdílem 5:1. Odveta byla smluvena na 9. srpen od 17.00 na Stadión Start (tehdy se jmenoval Zenit) na kyjevském předměstí Šuljavka.\n\nNěmci se v zápase ujali vedení, ale domácí do poločasu otočili na 3:1. O poločase údajně přišel do jejich šatny německý důstojník a varoval hráče, že pokud Němce porazí, nemuseli by to přežít. Přesto zápas skončil vítězstvím Kyjevanů 5:3.\n\nV roce 1943 napsal Lev Kassil do novin Izvestija článek o zápase smrti, kterému asistovalo množství po zuby ozbrojených německých vojáků, rozhodčím byl důstojník Schutzstaffel, který pískal ve prospěch německého týmu, sovětští hráči byli zastrašováni, odmítli však prohrát a za trest byli hned po zápase zastřeleni. Tato verze události se později stala předlohou knihy Alexandra Borščagovského a filmů \"Osudový zápas\" (režie Jevgenij Karelov, 1962) a \"Matč\" (režie Andrej Maljukov, 2012). Volně se příběhem inspirovaly také filmy \"Dva poločasy v pekle\" (režie Zoltán Fábri, 1961) a \"Vítězství\" (režie John Huston, 1981). V roce 1964 obdrželi popravení fotbalisté in memoriam Medaili za odvahu a v roce 1971 byl u stadiónu Dynama Kyjev odhalen pomník připomínající zápas smrti.\n\nV roce 1974 nařídila prokuratura v Hamburku vyšetřování případu jako válečného zločinu, ale pro nezájem sovětské strany o spolupráci bylo řízení zastaveno. Teprve v období glasnosti se v sovětském tisku objevila svědectví zpochybňující oficiální verzi. Bylo potvrzeno, že část hráčů Startu byla koncem srpna 1942 (tedy nikoli bezprostředně po utkání) zatčena, mučena a uvězněna v koncentračním táboře Syrec u Kyjeva, kde počátkem roku 1943 zemřeli Ivan Kuzmenko, Nikolaj Trusevič, Mykola Korotkych a Oleksij Klymenko, většina aktérů zápasu však přežila. Jeden z nich, Makar Hončarenko, také v rozhlasovém rozhovoru odmítl jako propagandistický výmysl, že by jim Němci během utkání vyhrožovali smrtí. Represe vůči Dynamovcům mohly být motivovány i tím, že klub byl před válkou spojen s NKVD.\n\n\n"}
{"id": "1195437", "url": "https://cs.wikipedia.org/wiki?curid=1195437", "title": "Severní Thrákie", "text": "Severní Thrákie\n\nSeverní Thrákie, také Bulharská Thrákie, je historicko-geografická oblast Bulharska. Jde o část Thrákie, která zahrnuje Hornothráckou nížinu, Srednogorje, Zabalkánské kotliny a Starou planinu, jakož i bulharské části Rodop a Strandži.\n\nV letech 1879–1885 (formálně až do roku 1908) bylo toto území autonomní součástí Osmanské říše pod jménem Východní Rumélie.\n\nHranice severní Thrákie se táhne od mysu Emine v Černém moři západním směrem po hřebeni Staré planiny až k hoře Ostra a odtamtud se stáčí k jihu a po hřebenech Gălăbce, Ichtimanské Sredné gory a Šumnatice vede k Musale v pohoří Rila. Dále běží na východ k hoře Ravni čal a odtud znovu na jih po hřebeni Rodop oddělujícím Čepinskou a Razložskou kotlinu, přes horu Videnica dosahuje poblíž obce Kainčal řecké hranice, podél které běží na východ přes horu Cigansko gradište až řece Mestě.\n\n"}
{"id": "1195438", "url": "https://cs.wikipedia.org/wiki?curid=1195438", "title": "Samaš (Čečensko)", "text": "Samaš (Čečensko)\n\nSamaš (, ) je sídlo v okresu Ačchoj-Martan v západní části Čečenska.\n\nDne 7. dubna 1995 zde došlo k masakru známému jako Masakr v Samaški, kdy přes 3000 ruských vojáků polévalo domy benzínem a zapalovalo je. Oběti byli znásilňovány, stříleny a upalovány. O život tak přišlo nejméně 100 až 300 civilistů.\n\nV březnu 1996 došlo k dalšímu útoku na město ve formě masového útoku se zjevnou bezohledností vůči civilnímu obyvatelstvu. Podle Human Rights Watch ruská vojska používala civilisty jako živé štíty na obrněných transportérech. Zprávy uvádí, že na 500 civilistů bylo zabito v důsledku útoků ruských vojsk v období dubna 1995 až března 1996.\n\nK devastujícímu dělostřeleckému a raketovému útoku na Samaš došlo v říjnu 1999 na počátku druhé čečenské války, a to navzdory tomu, že Samaš byl demiltarizován. Podle Human Rights Watch byly jen dne 27. října 1999 zabity nebo zraněny desítky obyvatel.\nZatímco velitel \"Severokavkazského vojenského okruhu\" () tvrdil, že v Samaši jsou pouze \"banditi a teroristi\", zpráva pro Parlament Spojeného království uvádí, že došlo k zabíjení civilistů ze msty za to, že v Samaši utrpěla ruská vojska velké ztráty za první čečenské války.\n\nRuská armáda informovala o další rozsáhlé vojenské operaci v květnu 2000.\n\nMěstem prochází železniční trať z Nazraně do Grozného. Silnice Rostov–Baku, která spojuje Nazraň, Groznyj a Gudermes vede 4 km jižně od města.\n"}
{"id": "1195442", "url": "https://cs.wikipedia.org/wiki?curid=1195442", "title": "Ostřelování Grozného balistickými raketami", "text": "Ostřelování Grozného balistickými raketami\n\nOstřelování Grozného balistickými raketami byl masivní útok ruské armády raketami Scud (SS-1) v 21. říjnu 1999 na hlavní město separatistické Čečenské republiky Ičkerie na počátku druhé čečenské války. Celkem bylo zabito asi 280 neozbrojených čečenských civilistů (137 na místě a 143 na následky těžkých zranění) včetně žen, dětí, kojenců a lékařského personálu. Dalších 250–400 lidí bylo těžce raněno.\n\nExploze nastaly asi v 18:15 hodin v několika oblastech hlavního města, většinou v centru, včetně přeplněného venkovního centrálního tržiště a dětské nemocnice, kde zemřelo až 35 žen s novorozenci.\n\nRuský premiér Vladimir Putin tvrdil, že výbuchy byly výsledky „střetu mezi gangy“ a popřel informace, že by ruské síly byly zapojeny v událostech v Grozném. Později vyšlo najevo, že se jednalo o ruské rakety Scud (SS-1), odpálené ruskou armádou ze severoosetské ruské vojenské základny ve Vladikavkazu.\n\nPo útoku se ocitlo město bez elektrické energie a byla ztížena péče o raněné. Stovky raněných byly převáženy do sousedního Ingušska, sanitky zdržovala ruská armáda na nesčetných kontrolních stanovištích.\nÚtok vyvolal masovou vlnu uprchlíků, kdy jen v několika následujících dnech uprchlo 177 000 lidí z města, než Rusko uzavřelo hranice. Později ruská armáda srovnala se zemí většinu města Groznyj.\n\nPodle Ireny Brežné, která za války v Čečensku působila jako válečná zpravodajka, podléhá užití raket země-země přímému schválení premiéra republiky, kterým byl Vladimir Putin. Ruský velitel v Čečensku, generálmajor Vladimir Šamanov, řekl, že o rozhodnutí k útoku došlo na nejvyšší vládní úrovni. Stejný názor vyjádřil i prezident Ingušska Ruslan Aušev.\n\n"}
{"id": "1195444", "url": "https://cs.wikipedia.org/wiki?curid=1195444", "title": "Evropský pohár juniorů ve sportovním lezení 2013", "text": "Evropský pohár juniorů ve sportovním lezení 2013\n\nEvropský pohár juniorů ve sportovním lezení 2013 se uskutečnil v pěti zemích. Zahájen byl 8. června v britském Edinburghu prvním závodem Evropského poháru juniorů ve sportovním lezení lezením na obtížnost a rychlost. V obtížnosti se uskutečnily dva závody, v lezení na rychlost a v boulderingu tři. Poslední závod evropského poháru juniorů se uskutečnil 12.-13. října ve francouzském Lavalu (bouldering). Celkem proběhlo v sedmi městech osm závodů pod patronátem Mezinárodní federace sportovního lezení (IFSC), v Edinburghu se závodilo ve dvou disciplínách.\n\nV roce 2013 se v uvedených disciplínách konalo ve Švýcarsku a Rakousku také Mistrovství Evropy juniorů, které se do výsledků Evropského poháru juniorů nezapočítávalo (v roce 2014 již ano).\n\n\nV celkovém hodnocení skončil Jan Kříž druhý v lezení na rychlost za bronz a stříbro v kategorii A a získal tak jedinou českou medaili na EPJ v tomto roce.\n\n\n"}
{"id": "1195446", "url": "https://cs.wikipedia.org/wiki?curid=1195446", "title": "František Ludvík Duchoslav", "text": "František Ludvík Duchoslav\n\nFrantišek Ludvík Duchoslav (* 25. srpna 1834 Praha – 13. září 1909, Praha) byl český malíř.\n\nStudoval soukromě u Josefa Matěje Navrátila a byl jeho nejlepším žákem, později i spolupracovníkem. Byl malířem romantických horských scenérií a restaurátor. Je autorem nástropních maleb v hlavním sále pražského Paláce Žofín na Slovanském ostrově. Roku 1885 restauroval nástěnné a stropní malby Ignáce Raaba v kapli Libeňského zámku.\n\n\n\n"}
{"id": "1195450", "url": "https://cs.wikipedia.org/wiki?curid=1195450", "title": "AFC Humpolec", "text": "AFC Humpolec\n\nAFC Humpolec (celým názvem: Athleticko – footballový club Humpolec) je český fotbalový klub, který sídlí v Humpolci v Kraji Vysočina. Založen byl v roce 1922. Od sezony 2018/19 nastupuje v divizní skupině „D“ (4. nejvyšší soutěž). Na divizní účast navázal po 48 letech (1969/70 ve skupině „A“). Klubové barvy jsou modrá a bílá.\n\nSvé domácí zápasy odehrává na stadionu Humpolec s kapacitou 4 000 diváků.\n\nZdroj: \n\n\n\nZdroj: \n\n\n\nZdroj: \n\nPoznámky:\n\nAFC Humpolec „B“ je rezervní tým Humpolce, hrající od sezóny 2018/19 I. A třídu Kraje Vysočina (6. nejvyšší soutěž). Největšího úspěchu dosáhl v sezóně 2018/19, kdy se v I. A třídě Kraje Vysočina (6. nejvyšší soutěž) umístil na 9. místě.\n\n\nZdroj: \n\n\n\nZdroj: \n\n\n"}
{"id": "1195456", "url": "https://cs.wikipedia.org/wiki?curid=1195456", "title": "Mistrovství Evropy v judu 2016 – ženy – těžká váha (+78 kg)", "text": "Mistrovství Evropy v judu 2016 – ženy – těžká váha (+78 kg)\n\nZápasy v judu na mistrovství Evropy v kategorii těžkých vah žen proběhly v Kazani, 23. dubna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1195458", "url": "https://cs.wikipedia.org/wiki?curid=1195458", "title": "Mistrovství Evropy v judu 2016 – ženy – polotěžká váha (-78 kg)", "text": "Mistrovství Evropy v judu 2016 – ženy – polotěžká váha (-78 kg)\n\nZápasy v judu na mistrovství Evropy v kategorii polotěžkých vah žen proběhly v Kazani, 23. dubna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1195462", "url": "https://cs.wikipedia.org/wiki?curid=1195462", "title": "Mistrovství Evropy v judu 2016 – ženy – střední váha (-70 kg)", "text": "Mistrovství Evropy v judu 2016 – ženy – střední váha (-70 kg)\n\nZápasy v judu na mistrovství Evropy v kategorii středních vah žen proběhly v Kazani, 22. dubna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1195466", "url": "https://cs.wikipedia.org/wiki?curid=1195466", "title": "Viktor Sonnenschein", "text": "Viktor Sonnenschein\n\nViktor Sonnenschein (14. května 1873 Ostrava-Přívoz - 22. října 1942 Vyhlazovací tábor Treblinka) byl ostravský stavitel.\n\nPocházel z jedné z nejdéle žijících židovských rodin v Moravské Ostravě. Narodil se v rodině obchodníka Ignátze Sonnenscheina a Leopoldy Schwarzové, kteří bydleli v Ostravě-Přívoze v Dolní ulici 250. Měl osm sourozenců. Maturoval na německém reálném gymnáziu v Moravské Ostravě. Poté absolvoval německou průmyslovku v Brně (1892). Poté pracoval jako stavbyvedoucí u architekta Felixe Neumanna v Moravské Ostravě. Byl členem \"Společenství stavitelů v Moravské Ostravě\".\n\nDne 11. prosince 1901 se oženil s Antonii Buchsbaumovou (9. říjen 1881 Krzeszowice - 18. červen 1940 Ostrava-Přívoz). Její bratr Ignátz Buchsbaum měl v Přívoze knihkupectví a půjčovnu knih. Rodina žila v domě čp. 605 v Sokolské ulici. Vedle toho spoluvlastnili dalších šest nemovitostí. Tento majetek jim byl po nástupu nacismu zabaven. Antonie Buchsbaumová spáchala v roce 1940 sebevraždu.\n\nV letech 1934–1937 byl předsedou Židovské náboženské obce v Ostravě. Dne 22. září 1942 byl transportem Bi, č. 619 převezen z Ostravy do Terezína. Dne 22. října 1942 byl transportem Bx, č. 408 deportován do koncentračního tábora Treblinka, kde zahynul.\n\nZ celé rodiny Sonnenscheinů přežila holokaust pouze dcera Elly, která přežila internaci v Terezíně. Olah, která se ještě před začátkem druhé světové války provdala za Dr. Davida Buchstama (narozen 22. září 1904) a s rodinou se odstěhovala do Palestiny.\n"}
{"id": "1195472", "url": "https://cs.wikipedia.org/wiki?curid=1195472", "title": "Václav Zapadlík", "text": "Václav Zapadlík\n\nVáclav Zapadlík (23. září 1943 v Praze – 21. srpna 2018 v Praze) byl český malíř a ilustrátor, specializovaný na kreslení a malování historických automobilů, zejména z doby do 50. let 20. století. Byl také autorem poštovních známek s touto tematikou.\n\nVynikal přesným zobrazením všech technických detailů, jeho „portréty“ starých vozů však nejsou jen technicky dokonalé, mají i svou poesii, které Zapadlík dosahuje mj. zachycenými odlesky světla na chromovaných karoseriích. Ve svém oboru nemá ve světě konkurenci, vzhledem ke svému zaměření je ovšem známější mezi fanoušky automobilových veteránů než v uměleckých kruzích. Jeho dílům jsou věnovány stálé expozice v několika zahraničních muzeích, zejména v USA. Spolupracoval také s muzeem automobilů \"Blackhawk Automotive Museum\" v Danville v Kalifornii. Sám navrhl několik funkčních karoserií v dobovém stylu automobilů ze 30. let 20. století.\n\nV dětství pomáhal v otcově autoservisu, což ovlivnilo jeho zájem a smysl pro technické detaily. Vyučil se však truhlářem. Projevoval zájem také o hudbu a výtvarné umění. V 70. letech dvacátého století začal své kresby aut otiskovat v časopisech Automobil a Svět motorů. Teprve v 90. letech dvacátého století začalo být jeho umění známé i v zahraničí. Václav Zapadlík měl ve své tvorbě také krátké období abstrakce.\n\nČeská pošta vydává od roku 2012 podle jeho návrhů známky, kterých do roku 2016 vyšlo zatím 23, a to ve známkových sešitcích \"Světová auta\", \"Česká auta\" a \"Škoda\".\n"}
{"id": "1195488", "url": "https://cs.wikipedia.org/wiki?curid=1195488", "title": "Bunnhang Voračith", "text": "Bunnhang Voračith\n\nBunnhang Voračith (anglicky přepisováno jako Bounnhang Vorachith; laosky: ບຸນຍັງ ວໍລະຈິດ; narozen 15. srpna 1938) je laoský politik, od dubna 2016 president Laosu a zároveň generální tajemník vládnoucí Laoské lidové revoluční strany. Do této funkce byl zvolen už v lednu téhož roku při X. sjezdu strany. V letech 2001-2006 byl předsedou vlády, mezi roky 2006 a 2016 pak vicepresidentem Laosu. V obou současných funkcích nahradil svého předchůdce Čumalyho Sayasona.\n"}
{"id": "1195489", "url": "https://cs.wikipedia.org/wiki?curid=1195489", "title": "Čumaly Sayason", "text": "Čumaly Sayason\n\nČumaly Sayason, laosky: ຈູມມະລີ ໄຊຍະສອນ; anglicky přepisováno jako Choummaly Sayasone, (* 6. března 1936), je laoský politik, který byl v letech 2006–2016 prezidentem Laosu a zároveň generálním tajemníkem vládnoucí Laoské lidové revoluční strany (LLRS).\n\nV obou nejvyšších funkcích nahradil svého předchůdce Khamtaye Siphandona. V letech 1991–2001 byl ministrem obrany, v dalším období 2001-2006 pak viceprezidentem Laosu.\n"}
{"id": "1195491", "url": "https://cs.wikipedia.org/wiki?curid=1195491", "title": "Kaple Panny Marie (Telnice)", "text": "Kaple Panny Marie (Telnice)\n\nKaple Panny Marie v Telnici je sakrální stavbou nacházející se osamoceně v lese při Černém potoce v katastrálním území Knínice u Libouchce; náležela k již zaniklému ledebourskému zámku. Vně závěru kaple se nachází ledebourská hrobka.\nDuchovní správou patří do Římskokatolické farnosti Chlumec, která spadá pod ústecký vikariát litoměřické diecéze.\n\nJedná se o novogotickou obecní kapli z roku 1860. Je obdélná, má trojboký závěr a polygonální zvonicí nad štítem. Fasáda je s lizénovými rámci a vlysem hrotitých obloučků. Zařízení je novodobé. Zvon ve zvonici není. Kaple byla ve 21. století opravena.\n"}
{"id": "1195494", "url": "https://cs.wikipedia.org/wiki?curid=1195494", "title": "Mistrovství Evropy v judu 2016 – ženy – polostřední váha (-63 kg)", "text": "Mistrovství Evropy v judu 2016 – ženy – polostřední váha (-63 kg)\n\nZápasy v judu na mistrovství Evropy v kategorii polostředních vah žen proběhly v Kazani, 22. dubna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1195495", "url": "https://cs.wikipedia.org/wiki?curid=1195495", "title": "Khamtay Siphandon", "text": "Khamtay Siphandon\n\nKhamtay Siphandon (laosky: ຄຳໄຕ ສີພັນດອນ; anglicky přepisováno jako Khamtay Siphandone, narozen 8. února 1924) je laoský politik, mezi lety 1998 a 2006 president Laosu. Od roku 1992, kdy zemřel Kayson Phomvihan, až do r. 2006 byl zároveň předsedou vládnoucí Laoské lidové revoluční strany (LLRS). V letech 1991-1998 zastával post předsedy vlády.\n\nZa 2. Indočínské války působil jako vojenský velitel Pathet Lao, později získal hodnost generála.\n"}
{"id": "1195501", "url": "https://cs.wikipedia.org/wiki?curid=1195501", "title": "Mistrovství Evropy v judu 2016 – ženy – lehká váha (-57 kg)", "text": "Mistrovství Evropy v judu 2016 – ženy – lehká váha (-57 kg)\n\nZápasy v judu na mistrovství Evropy v kategorii lehkých vah žen proběhly v Kazani, 21. dubna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1195504", "url": "https://cs.wikipedia.org/wiki?curid=1195504", "title": "Přírodovědecký park Alberta Einsteina", "text": "Přírodovědecký park Alberta Einsteina\n\nPřírodovědecký park Alberta Einsteina (německy \"Wissenschaftspark Albert Einstein\") se nachází na kopci Telegrafenberg v německé Postupimi. Park je pojmenován podle fyzika Alberta Einsteina. Nejznámější budovou v parku je Einsteinova věž, astrofyzická observatoř postavená k ověřování Einsteinovy teorie relativity. Další významnou observatoří je tzv. Velký refraktor (Großer Refraktor).\n\nPark byl navržen již v polovině 19. století, podle plánu architekta Paula Emanuela. \n\nV roce 1990 byly zdejší budovy rozsáhle rekonstruovány.  \n"}
{"id": "1195505", "url": "https://cs.wikipedia.org/wiki?curid=1195505", "title": "Jan Fatka", "text": "Jan Fatka\n\nJan Fatka, OCarm. (* 14. května 1955, Prachatice) je český římskokatolický kněz, karmelitán a nemocniční kaplan. Dříve působil také jako generální delegát Českomoravské generální delegatury Řádu karmelitánů a ředitel Karmelitánského nakladatelství.\n\nJan Fatka se narodil 14. května 1955 v Prachaticích. Na jáhna byl vysvěcen 20. února 1982 v Litoměřicích, na kněze 26. června 1982 v Českých Budějovicích. V letech 1989–1991 působil ve farnosti Záhoří. Roku 1991 založil s Vojtěchem Kodetem Karmelitánské nakladatelství a v letech 1998–2013 byl jeho jednatelem a ředitelem. V letech 1997–2003 zastával pozici generálního delegáta Českomoravské generální delegatury Řádu karmelitánů. V současnosti působí jako farní vikář ve farnosti v Praze-Liboci a jako nemocniční kaplan v nemocnici Na Bulovce a Na Homolce.\n\n"}
{"id": "1195506", "url": "https://cs.wikipedia.org/wiki?curid=1195506", "title": "Mistrovství Evropy v judu 2016 – ženy – pololehká váha (-52 kg)", "text": "Mistrovství Evropy v judu 2016 – ženy – pololehká váha (-52 kg)\n\nZápasy v judu na mistrovství Evropy v kategorii pololehkých vah žen proběhly v Kazani, 21. dubna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1195507", "url": "https://cs.wikipedia.org/wiki?curid=1195507", "title": "Mistrovství Evropy v judu 2016 – ženy – superlehká váha (-48 kg)", "text": "Mistrovství Evropy v judu 2016 – ženy – superlehká váha (-48 kg)\n\nZápasy v judu na mistrovství Evropy v kategorii superlehkých vah žen proběhly v Kazani, 21. dubna 2016.\n\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1195508", "url": "https://cs.wikipedia.org/wiki?curid=1195508", "title": "Masakr utečeneckého konvoje v Grozném 1999", "text": "Masakr utečeneckého konvoje v Grozném 1999\n\nMasakr utečeneckého konvoje v Grozném 1999 byla masová vražda asi 40 neozbrojených čečenských civilistů, hlavně starců, žen a dětí, kterou spáchali příslušníci ruských speciálních jednotek OMON 3. prosince 1999 útokem na utečenecký konvoj motorových vozidel označených bílými vlajkami.\n\nKonvoj civilistů prchal z ruskou armádou obleženého města Groznyj, které bylo pod nepřetržitou palbou ze země a ze vzduchu. Konvoj směřoval k ingušské hranici. Ruské ministerstvo obrany uvedlo, že zprávy v médiích o tomto incidentu jsou dezinformace a že šlo o 30 vozů s povstalci a ne civilisty. Podle zpráv přeživších, konvoj sestávající z cca 50 osob v sedmi nebo osmi osobních automobilech a jednoho autobusu, byl značen bílými vlajkami. Když se konvoj přiblížil ke kontrolnímu stanovišti poblíž obce Goity, byla na něj bez varování zahájena palba ruskými jednotkami OMON. Po střelbě poskytli ruští vojáci pomoc přeživším a odvezli je do nemocnice v Slepcovskaja, Ingušsko, kde byli dotazováni novináři.\n\nPodobný masakr byl zaznamenán v roce 1996 během první čečenské války.\n"}
{"id": "1195509", "url": "https://cs.wikipedia.org/wiki?curid=1195509", "title": "Masakr utečeneckého konvoje v Grozném 1996", "text": "Masakr utečeneckého konvoje v Grozném 1996\n\nMasakr utečeneckého konvoje v Grozném 1996 byla vražda asi sedmi neozbrojených čečenských civilistů, po útoku na konvoj uprchlíků při raketovém útoku vrtulníky na město Šali, spáchaná ruskou armádou 25. dubna 1996.\n\nKonvoj civilistů prchal z města Groznyj, kdy se dostali pod palubu vrtulníků při ruské šestidenní blokádě města Šali, asi 45 kilometrů od Grozného.\n\nPodobný masakr byl zaznamenán v roce 1999 během druhé čečenské války.\n"}
{"id": "1195510", "url": "https://cs.wikipedia.org/wiki?curid=1195510", "title": "Zvony baziliky Navštívení Panny Marie ve Frýdku", "text": "Zvony baziliky Navštívení Panny Marie ve Frýdku\n\nZvony baziliky Navštívení Panny Marie ve Frýdku jsou z roku 2007, vyrobeny v Dytrychově zvonařské dílně v Brodku u Přerova.\n\nV roce 1777 byla dostavěna dvojice průčelních věží chrámu Navštívení Panny Marie ve Frýdku. Pro tento poutní chrám pořídil první zvon Jan Nepomuk Pražma z Bílkova (1726–1804). Barokní zvon měl hmotnost 1 694 kg a byl ulit roku 1795 zvonařským mistrem Johannem Straubem v Olomouci a benedikován 25. srpna 1795 biskupem Gottfriedem Rosenthalem a zavěšen v pravé věži. V roce 1838 byly ulity dva menší zvony pro levou věž u zvonaře Františka Stankeho v Olomouci. Zvony pořídil frýdecký arcikněz a farář Pavel Prutek. Větší zvon měl hmotnost 950 kg, menší 407 kg. Menší zvon byl roku 1860 nahrazen zvonem sv. František o hmotnosti 450 kg. Zvon věnoval chrámu administrátor František Kohut. Na základě provedeného soupisu zvonů (Katastr zvonů) a nařízení k rekvizici zvonů byly menší zvony rekvírovány 27. dubna 1916, rekvizici zajišťovalo c. a k. vojenské velitelství. Druhá rekvizice probíhala v roce 1917 a týkala se zvonů odlitých po roce 1600. Zvon z roku 1795 byl rekvírován přes odpor frýdeckého magistrátu i farního úřadu 16. listopadu 1917.\nJeště před ukončením první světové války objednal frýdecký farář ThDr. Josef Müller v německé Bochumi dva železné zvony. Posvěcené byly zavěšeny na věž 9. září 1918. Větší měl hmotnost 1 450 kg a menší 800 kg. O pořízení kvalitnějších zvonů se zasloužil Spolek pro zvelebení poutí. Nové bronzové zvony ulila firma Richarda Herolda v Chomutově. Dne 18. srpna 1929 byly zvony vysvěceny farářem Müllerem. Zvon Maria nesl nápisy v češtině, němčině a latině a měl hmotnost 1 876 kg. Druhý zvon sv. Hedvika měl pouze latinský nápis a hmotnost 1 103 kg. Třetí zvon sv. Václav s latinským nápisem měl hmotnost 734 kg.\nV březnu 1940 vyšel v Německu zákon o čtyřletém hospodářském plánu na shromáždění neželezných kovů, jehož realizací byl pověřen Hermann Göring. V listopadu 1941 vyšlo v Protektorátu Čechy a Morava vládní nařízení o odevzdání zvonů. Jelikož zvony chrámu Navštívení Panny Marie odpovídaly kategorii „A“ – zvony bez větší hodnoty, byly automaticky určené k dalšímu zpracování. Z okupovaných Sudet a Protektorátu Čechy a Morava putovaly zvony do sběrných míst v Praze a Ostravě. Zvonovina se používala především k výrobě částí odolných mořské vodě (lodní šrouby, pláště ponorek ap.). Všechny tři zvony z roku 1929 byly sejmuty a rekvírovány v období druhé světové války.\nDne 28. června 2007 v Dytrychově zvonařské dílně v Brodku u Přerova byly odlity dva zvony. Zvon sv. Josef má hmotnost 490 kg a zvon Panna Maria Frýdecká o hmotnosti 850 kg. Dne 5. dubna 2008 byly slavnostně posvěceny ostravsko-opavským biskupem Františkem Václavem Lobkowiczem a zavěšeny v levé věži.\n"}
{"id": "1195512", "url": "https://cs.wikipedia.org/wiki?curid=1195512", "title": "Tomáš Řezáč", "text": "Tomáš Řezáč\n\nTomáš Řezáč ( Praha – Praha) byl český novinář, emigrant a agent Státní bezpečnosti s krycími jmény „Karel“, „Repo“ a „Tom“.\n\nSyn spisovatelů Václava Řezáče a Emy Řezáčové v roce 1968, po potlačení pražského jara, s manželkou emigroval z Československa do Švýcarska. Po několika letech se stal agentem 1. odboru FMV pod krycím jménem Repo. Plnil úkoly StB a přinášel zprávy z prostředí emigrantů. Po návratu do republiky v roce 1975 sehrál hlavní roli v několika propagandistických dezinformačních kampaních. Jako agent byl řízen kontrarozvědkou.\n\nNa pokyn pátého odboru KGB<ref name=\"P63/31\"></ref> napsal knihu \"Solženicynova spirála zrady\" (vyšlo rusky, pod názvem \"Спираль измены Солженицына\", Moskva, 1978) s cílem diskreditovat Alexandra Solženicyna. Při psaní využil bez vědomí autora materiály L. S. Samutina zabavené KGB. Kniha je v ruštině dostupná online, vyšla též italsky a španělsky (na Kubě).\n\nRovněž vydal dezinformační stať o Václav Havlovi, zúčastnil se kampaně proti Chartě 77, která skončila soudním procesem. Napsal také několik špionážních a detektivních románů (některé vydal pod pseudonymem Karel Tomášek). Do ruštiny byl přeložen román \"Pacient dr. Paarelbecka\", který vypráví historii návratu českého disidenta do socialistické vlasti.\n\n\n\n"}
{"id": "1195514", "url": "https://cs.wikipedia.org/wiki?curid=1195514", "title": "Stolp Starduster Too", "text": "Stolp Starduster Too\n\nStolp Starduster Too SA300 je dvousedadlový dvouplošník domácí výroby s pevným podvozkem. Práva na prodej výrobních plánů vlastní společnost Aircraft Spruce & Specialty Co.\n\nStarduster Too byl vyvinut jako ekonomický dvousedadlový sportovní dvojplošník se schopností odolávat přetížení od +6g do -6g.  Ačkoliv nebylo záměrem jej používat pro akrobatické soutěže je schopno provádět základní akrobatické obraty. \n\nTrup je vyroben z ocelových trubek potažených plátnem. Nosníky křídel jsou vyrobeny ze smrkového dřeva a žebra z překližky. Základní motor je Lycoming O-360 o výkonu 180 koní (134kW) ale byly postaveny také verze s motory Lycoming IO-540, Ranger, Ford V-8 and V-6, Continental, Jacobs a dokonce Pratt & Whitney R-985.\n\nStarduster Too je populární konstrukce po domácku vyráběného dvojplošníku. Je zaznamenáno několik kusů s více než 2500 nalétanými hodinami a jeden s více než 5000 hodinami.\n\nStolp Acroduster a Stolp Acroduster Too byly typy následující po Stardusteru. Byly menší o 10% a snesly přetížení až 9g. První zmíněný byl zaregistrován jako Schrack-Stolp Super Starduster Too.\n\nJeden upravený exemplář Stardusteru Too měl zatažitelný podvozek a uzavíratelnou kabinu. Tento letoun pojmenovaný \"Samsong\" dosahoval cestovní rychlosti 240 km/h a měl dolet téměř 1400km s plnými nádržemi paliva o celkovém obsahu 170 litrů. Namontovaný zatažitelný podvozek byl upravený typ z letadla Cessna 140\n\n\n\n\n"}
{"id": "1195515", "url": "https://cs.wikipedia.org/wiki?curid=1195515", "title": "Gary B. Cohen", "text": "Gary B. Cohen\n\nGary B. Cohen, Ph. D. (* 1948) je americký historik, zabývající se sociálními dějinami střední Evropy v 19. a 20. století.\n\nGary B. Cohen studoval na University of Southern California, kde získal bakalářský titul, a poté na Princeton University, kde studoval magisterské a doktorské studium. Mezi léty 1976-2001 pracoval na University of Oklahoma.\n\nOd roku 2001 pracuje jako profesor na Katedře historie na University of Minnesota. Věnuje se především sociálnímu vývoji, národnostním konfliktům a dějinám školství v Rakousku a českých zemích v 19. a 20. století.\n\n"}
{"id": "1195521", "url": "https://cs.wikipedia.org/wiki?curid=1195521", "title": "Světové geografické schéma pro záznam rozšíření rostlin", "text": "Světové geografické schéma pro záznam rozšíření rostlin\n\nSvětové geografické schéma pro záznam rozšíření rostlin (', WGSRPD) je biogeografický systém vytvořený organizací ' (TDWG), dříve známou jako \"\". \n\nStandardy WGSRPD byly vytvořeny s cílem „podpořit širší a efektivnější šíření informací o biologických organismech ku prospěchu celého světa“. Systém poskytuje jasné definice a kódy pro záznam rozšíření rostlin celkem na 4 úrovních od \"botanických kontinentů\" až po části jednotlivých zemí. Mezi organizace využívající v současnosti tento systém náleží Mezinárodní svaz ochrany přírody (IUCN), ' (GRIN) a ' (WCSP).\n\nZákladní myšlenkou vytvoření daného schématu byla potřeba ustavení obecně přijatelného systému geografických jednotek přibližně na úrovni států, který by byl použitelný při záznamu rozšíření rostlin.\nDané schéma představuje kompromis mezi politickými státními útvary na jedné straně a fytogeografickými oblastmi na straně druhé. Vymezené hranice respektují politické hranice (hranice států či provincií) nebo pobřeží. Schéma se zároveň snaží být v souladu s botanickou tradici ve smyslu kategorií rozšíření použitých v dílech jako je \"Flora Europaea\", \"Flora Malesiana\" či \"Med-Checklist\". Tento přístup v některých případech vede k nerespektování přesných politických hranic. Například ostrovy východní části Egejského moře (jako je Lesbos, Samos, Rhodos) jsou zde přiřazeny k regionu Západní Asie, ačkoliv politicky náležejí k Řecku.\n\nSchéma definuje zeměpisné oblasti celkem na čtyřech úrovních od úrovně „botanických kontinentů“ až po jednotlivé státy nebo části větších státních útvarů. \n\n\nMezi organizace používající toto schéma náleží Mezinárodní svaz ochrany přírody (IUCN), ' (GRIN) a ' (WCSP), publikovaný Královskou botanickou zahradou v Kew.\n"}
{"id": "1195526", "url": "https://cs.wikipedia.org/wiki?curid=1195526", "title": "Masakr ve čtvrti Staropromyslovsky v Grozném", "text": "Masakr ve čtvrti Staropromyslovsky v Grozném\n\nMasakr ve čtvrti Staropromyslovsky byla vražda nejméně 38 neozbrojených čečenských civilistů, převážně žen a starců, kterou spáchali příslušníci armády Ruské federace v období prosince 1999 a ledna 2000 formou poprav při řádění v městské čtvrti Staropromyslovsky () v severozápadní části města Groznyj.\n\nVšichni zavraždění byli popraveni střelbou z blízka. Nespočet osob \"zmizelo\" během stejného období v ruské vězeňské vazbě a dodnes jsou nezvěstní. Ruské úřady jakékoliv zabíjení odmítají, přesto 29. listopadu 2007 rozhodl Evropský soud pro lidská práva případ Tangijeva () versus Rusko ve prospěch příbuzného obětí jednoho z hromadných poprav, která se konala v časných ranních hodinách dne 11. ledna 2000. Oběti, rodiče předkladatele, byli zastřeleni po boku jiné ženy v jejich domě, který byl poté zapálen. Za viníka jejich smrti byla označena Ruská federace, soud rovněž obvinil Ruskou federaci z neochoty vraždy vyšetřit.\n"}
{"id": "1195534", "url": "https://cs.wikipedia.org/wiki?curid=1195534", "title": "Karel Pexidr", "text": "Karel Pexidr\n\nKarel Pexidr, (* 4. listopadu 1929 Praha), je český spisovatel, právník, filosof a skladatel klasické hudby.\n\nHistorie rozvětveného rodu Pexidrů je spjata s jihočeským Protivínem, Pexidrovi rodiče i prarodiče žili však v Plzni. Zde působí po celý život i Karel Pexidr sám, narodil se však dne 4. listopadu 1929 v pražské podolské porodnici, kde si jeho matka přála být při porodu ošetřena.\n\nStředoškolské studium absolvoval Karel Pexidr na Klasickém gymnáziu v Plzni. V roce 1948 začal studovat práva na právnické fakultě Karlovy univerzity v Praze, studium musel však v roce 1951 přerušit, neboť byl v rámci tehdejších politických zásahů proti určitým vrstvám obyvatelstva povolán na více než dva roky do jednotek PTP. Studium práv (s později získaným titulem JUDr.) mu bylo umožněno dokončit teprve v roce 1955.\n\nPoté pracoval až do roku 1990, kdy mu vznikl nárok na důchod, ve funkci právníka či v jiné obdobné funkci u tehdejších socialistických podniků a organizací.\n\nV roce 1963 se oženil. Jeho manželka je lékařka. V manželství se narodil v roce 1964 syn Karel, který rovněž vystudoval medicínu a je zaměstnán jako lékař.\n\nV létech 1962 až 1966 se zabýval svépomocnou výstavbou vlastního rodinného domku v Plzni.\n\nV létech 1993 až 1999 působil pedagogicky na Západočeské univerzitě v Plzni v oboru filozofie.\n\nV létech 1993 až 2011 vykonával funkci předsedy zemědělského družstva v Horšicích u Přeštic.\n\nVe svých filozofických publikacích těží z celoživotního studia prakticky všech hlavních (a různorodých) pramenů světové filozofie, v jejichž kritickém vyhodnocování nachází i inspirační zdroj k vytváření svých vlastních filozofických myšlenek a koncepcí. Za důležitý inovační přínos pro filozofii pokládá zřetel k vědeckým poznatkům podávaným a garantovaným soudobou obecnou psychologií. Soustavně proto poukazuje na složitý systém myšlenkové práce plné zvratů a proměn, jimiž lidská psychika často až k nepoznání proměňuje výsledky poznávací činnosti. Bezpečnou orientaci nachází Karel Pexidr v relativistické filozofii umožňující řešení prakticky všech důležitých filozofických otázek či problémů na základě zachycování zpracovávání v neuzavřené myšlenkové síti vztahů.\n\n\n\nSvou literární tvorbu (ostatně podobně i filozofii) mohl Karel Pexidr veřejně uplatnit až po roce 1989. Do té doby tehdejší státem kontrolovaná nakladatelství nepřijímala ke knižnímu vydání rukopisy neodpovídající politickým, ideologickým a kulturním představám komunistického režimu. Literární produkce Karla Pexidra spadá do tří žánrových oblastí.\n\n\n\n\nKarel Pexidr se zabýval hudbou od mládí. Hudební vzdělání, které získal v oboru hry na klavír a hudební skladby v Hudební škole Bedřicha Smetany v Plzni, prohloubil si studijním stykem s klavíristou a profesorem AMU Františkem Rauchem a hudebním skladatelem dr. Jindřichem Feldem v Praze.\n\nRozvoj jeho umělecké aktivity byl zpočátku značně brzděn nepříznivými životními situacemi. Podrobnější informace o Pexidrově skladatelské činnosti lze čerpat z publikace plzeňského muzikologa doc. Jaroslava Fialy vydané v roce 2006 Západočeskou univerzitou v Plzni. Pexidrovo hudební dílo (v současné době 119 skladeb) zahrnuje skladby orchestrální, komorní a vokální pro sólový hlas. Určitý počet skladeb je věnován dětem a má instruktivní charakter.\n\n\n\n\n\n\n\nPexidrovy skladby jsou po dobu několika desetiletí koncertně prováděny na různých místech v České republice. Ze zemí zahraničních provedení možno jmenovat Německo, Rakousko, Švýcarsko, Nizozemsko, Anglii, Norsko, Polsko, Slovensko, Rusko, USA a Kanadu.\n\nČeský rozhlas pořídil kolem dvaceti nahrávek, dvě rozhlasové nahrávky byly uskutečněny v Norimberku. Několik desítek skladeb bylo vydáno tiskem v nakladatelstvích Supraphon, Panton, Talacko, Hra a Edition Brendel.\n\nVětší počet skladeb je zaznamenán na celkem šesti CD (čtyři z nich v produkci Radioservisu), které jsou mimo jiné k dispozici v Hudebním informačním středisku, případně u autora.\n\n\n"}
{"id": "1195535", "url": "https://cs.wikipedia.org/wiki?curid=1195535", "title": "NGC 6124", "text": "NGC 6124\n\nNGC 6124 (také známá jako Caldwell 75) je otevřená hvězdokupa v souhvězdí Štíra vzdálená přibližně 1 500 světelných let. Objevil ji francouzský astronom abbé Nicolas-Louis de Lacaille v roce 1751.\n\nHvězdokupa je velká a jasná, obsahuje kolem 125 hvězd. Na obloze se nachází 5,5 stupně západně od optické dvojhvězdy Zéta Scorpii, u které se nachází další otevřená hvězdokupa NGC 6231. Za vhodných podmínek je viditelná i pouhým okem jako velmi slabá mlhavá skvrnka, v triedru uvidíme několik jejích nejjasnějších hvězd s magnitudou kolem 8,5 a ve středně velkém amatérském astronomickém dalekohledu se ukáže několik desítek hvězd. Hvězdokupa ve střední Evropě téměř nevychází nad obzor.\n\n"}
{"id": "1195537", "url": "https://cs.wikipedia.org/wiki?curid=1195537", "title": "Kostel svaté Mariny (Paříž)", "text": "Kostel svaté Mariny (Paříž)\n\nKostel svaté Mariny (fr. \"Église Sainte-Marine\") byl farní kostel v Paříži na ostrově Cité poblíž katedrály Notre-Dame na místě dnešního domu č. 15 v ulici \"Rue d'Arcole\". Kostel byl zasvěcen svaté Marině z Bithýnie.\n\nNejstarší písemná zmínka o kostele pochází z roku 1036. Jednalo se o farní kostel při biskupském paláci a byl jediným kostelem v Paříži, kde se mohly vdávat i těhotné dívky díky tomu, že zde sídlil soudní vikář. Kostel svaté Mariny byl nejmenší farností v Paříži. Kostel byl uzavřen v roce 1790 a o dva roky později prodán jako národní majetek. Byl v něm zřízen cukrovar a později barvírna látek a truhlářská dílna. V roce 1866 byl kostel zbořen během přestavby Paříže za druhého císařství kvůli vzniku ulice \"Rue d'Arcol\".\n\nV kostele byl pohřben prévôt des marchands François Miron (1560–1609) a jeho hrob byl při zániku kostela přenesen do katedrály Notre-Dame.\n"}
{"id": "1195538", "url": "https://cs.wikipedia.org/wiki?curid=1195538", "title": "Česká fotbalová liga 2003/04", "text": "Česká fotbalová liga 2003/04\n\nSezóna 2003/04 ČFL byla 11. sezónou v samostatné české fotbalové lize. Vítězství a postup do 2. fotbalové ligy 2004/05 si zajistil tým FK Ústí nad Labem. Týmy AFK Chrudim, FK Teplice „B“ a SK Sparta Krč sestoupily do divize.\n\nPoznámky:\n\n"}
{"id": "1195542", "url": "https://cs.wikipedia.org/wiki?curid=1195542", "title": "Priscilla Gnetová", "text": "Priscilla Gnetová\n\nPriscilla Gnetová ( ), (* 3. srpna 1991 v Yopougonu, Pobřeží slonoviny) je francouzská zápasnice – judistka afrického původu. Je majitelkou bronzové olympijské medaile z roku 2012.\n\nNarodila se do sportovní rodiny a dětství prožila v Abidžanu. Ještě jako malá se přestěhovala do Evropy s otcem fotbalistou, který dostal angažmá na Korsice. Vyrůstala v Porto-Vecchio, kde se seznámila s judem na základní škole. Judu se věnuje i její mladší sestra Astride. V 18 letech se přesunula do Paříže do tréninkovém centra mládeže INSEP. Členkou francouzské seniorské reprezentace je od roku 2010. Připravuje se v Levallois-Perret pod vedením Christiana Chaumonta. V roce 2012 dostala v nominaci na olympijské hry v Londýně přednost před Pénélope Bonnaovou. Trenérům se následně odvděčila ziskem bronzové olympijské medaile, když nestačila pouze na Korejku An Kum-e ve čtvrtfinále. V dalších letech šlo s formou dolů a na chvíli dokonce vypadla z francouzské reprezentace. Poctivě se připravila až na olympijskou sezonu 2016 a vybojovala si účast na olympijských hrách v Riu na úkor Annabelle Euranieové. Její obhajoba bronzové olympijské medaile však vzala za své hned v prvním kole, když v zápase se Švýcarkou Evelyne Tschoppovou dostala hansokumake za úchop za nohu soupeřky.\n\n\n"}
{"id": "1195545", "url": "https://cs.wikipedia.org/wiki?curid=1195545", "title": "Konstanty Kalinowski", "text": "Konstanty Kalinowski\n\nWincenty Konstanty Kalinowski, bělorusky Kastuś Kalinoŭski (\"Касту́сь Каліно́ўскі\") (2. únor 1838, Mostowlany – 22. březen 1864, Vilnius) byl spisovatel, novinář a revolucionář, který zasáhl do běloruského, polského i litevského národního obrození. Byl jedním z hlavních organizátorů tzv. Lednového povstání proti ruské carské vládě, jež se odehrálo v letech 1863-1864.\nPocházel ze zemanské rodiny ve východním Bělorusku, asi 50 km východně od Bialystoku. Vystudoval práva na univerzitě v Petrohradě a v roce 1861 se vrátil do Běloruska. V Hrodnu založil organizaci, která začala vydávat noviny \"Mużyckaja praŭda\", které oslovovaly především rolníky. \"Mużyckaja praŭda\" vycházela v běloruštině, nebyla ovšem tištěna cyrilicí, nýbrž latinkou. Organizace brzy začala připravovat protiruské povstání v Bělorusku a Litvě. Když vypuklo 22. ledna povstání ve Varšavě, jeho vůdci nedokázali Kalinowského organizaci v Bělorusku a v Litvě upozornit a koordinovat činnost. Když se Kalinowski o povstání dozvěděl, váhal, zda ho podpořit, neboť si byl vědom, že v Bělorusku není ještě dobře připravené. Ale nakonec 1. února vydal manifest a revoluci zahájil. \n\nKalinowski byl jedním z vedoucích představitelů levicového křídla povstání, které usilovalo o sociálnější program a širší zapojení rolnictva (v Polsku mělo povstání více národní a šlechtický charakter). Cíle byly ale společné pro obě křídla: znovuzrození republiky a obnovení svobody a nezávislosti, přičemž ovšem Kalinowski vnímal, že Bělorusko a Litva se liší od Polska a představoval si pro ně v rámci nové republiky autonomii.\n\nKalinowski stál v čele povstání v Bělorusku a v Litvě až do své smrti, i když už na začátku léta 1863 bylo zřejmé, že běloruská vzpoura skončí neúspěchem, mimo jiné i proto, že většina rolnictva se k ní nepřipojila. V lednu 1864 byl Kalinowski zatčen ruskými vojáky a 10. března veřejně oběšen ve Vilniusu. Před popravou napsal své nejslavnější literární dílo \"Pismo z-pad szybienicy\" (\"Dopis zpod šibenice\"), vášnivé a burcující krédo.\n\nKalinowski je vnímán v Polsku, Litvě i v Bělorusku jako národní hrdina, ovšem jeho postava se v Bělorusku stala předmětem politizace a sporů. Vláda Alexandra Lukašenka se domnívá, že Kalinowski byl představitelem politiky \"polonizace Bělorusů\", naopak k jeho postavě se silně hlásí vůdce opozičního hnutí \"Za svobodu\" Aleksandr Milinkevič, jehož pradědeček se Lednového povstání zúčastnil. Ten za upozaďováním protiruského povstalce vidí snahu Lukašenkovy skupiny napojit Bělorusko na ruskou kulturu a ruskou sféru vlivu.\n"}
{"id": "1195548", "url": "https://cs.wikipedia.org/wiki?curid=1195548", "title": "Důl Silesia", "text": "Důl Silesia\n\nDůl Silesia (polsky Kopalnia Węgla Kamiennego „Silesia“, KWK Silesia) je činný černouhelný důl v Czechowicích-Dziedzicích. Důl patří společnosti Przedsiębiorstwo Górnicze ”SILESIA”, která patří do skupiny Energetický a průmyslový holding.\n\nZa výstavbou dolu stála rakouská společnost „Dziedzitzer Montangewertschaft Bielitz“, která v roce 1900 zahájila v Czechowicích hloubení průzkumných vrtů do hloubky 400 m. V roce 1902 na to navázala výstavba ventilační jámy č. 1 o průměru 4,2 m. Při jejím hloubení bylo dosaženo hloubky 463 m. Těžní jáma č. 2 s hloubkou 469 m byla dostavěna v roce 1905 a v témže roce byla zahájena těžba na dvou patrech v hloubce 288 a 411 m. Těžba probíhala v důlních polích Ida, Rosa, Adela a Eliza s celkovou plochou 146 ha.\n\nV roce 1918 se vlastníkem dolu stala společnost „Zakłady Górnicze Silesia S.A. w Dziedzicach“ se sídlem v Moravské Ostravě. V roce 1919 k dolu přibyla těžní pole Paweł, Hugo a Józef. Téhož roku začala výstavba těžní jámy č. 3 dokončená v roce 1922. Počátkem září 1939 důl přechází do správy koncernu Elektrowerke AG v Berlíně a název dolu se mění na „Grube Silesia-Dziedzitz“. Od roku 1944 do konce 2. světové války byl důl majetkem akciové společnosti Energieversorgung Oberschlesien-Bergwerkverwachtung Grube Silesia.\n\nPo skončení války důl přešel do jednotky Rybnickie Zjednoczenie Przemysłu Węglowego, poté v roce 1950 jej převzalo Jaworznicko-Mikołowskie Zjednoczenie Przemysłu Węglowego. Po zvětšení dobývacího prostoru na 16,3 km² v roce 1961 bylo o dva roky později zahájeno hloubení vtažné jámy č. 4, v roce 1966 pak začal výstavba ventilační jámy č. 5. V roce 1976 byl dobývací prostor rozšířen východním směrem na celkovou výměru 21,36 km². V roce 1987 byla zahájeny výstavba ventilační jámy č. 6 v Kaniówě a důl byl organizačně začleněn do jednotky Jaworznicko-Mikołowskie Gwarectwo Węglowe.\n\nV roce 1997 byla Silesia společně s dalšími sedmi doly začleněna do společnosti Nadwiślańska Spółka Węglowa S.A. se sídlem v Tychách. Po likvidaci společnosti byl důl v roce 2003 vložen do společnosti Kompania Węglowa.\n\nV roce 2005 byl dů spojen s dolem Brzeszcze, čímž vznikla skupinový důl Brzeszcze-Silesia” a samotná Silesia byla nyní organizační jednotkou Ruch II Silesia. V roce 2006 bylo vyhlášeno výběrové řízení na prodej dolu. K prodeji však nedošlo a tak v roce 2008 následovalo další kolo výběrového řízení.\n\nK dalšímu pokusu o prodej dolu došlo v roce 2009. Tehdy zaměstnanci dolu založili společnost Przedsiębiorstwo Górnicze „Silesia” Sp. z o.o. (PG Silesia), pro kterou získali investora z Česka - firmu Energetický a průmyslový holding. Tato společnost měla převzít důl Silesia určený k likvidaci. 9. prosince 2010 byla v sídle Velvyslanectví České republiky ve Varšavě podepsána mezi společnostmi Kompania Węglowa a PG Silesia smlouva, na jejímž základě došlo k prodeji dolu Silesia do rukou PG Silesia.\n\nDůl Silesia se zabývá především těžbou energetického uhlí. Bilanční zásoby uhlí jsou odhadovány na 500 mil. tun. Mezi odběratele uhlí patří mj. elektrárna Opatovice nad Labem, kam je uhlí z dolu Silesia po železnici dováženo od roku 2012.\n\nDolu se nevyhnuly ani velké důlní havárie mezi něž patří výbuch metanu, ke kterému došlo 28. června 1974. V jeho důsledku zahynulo 34 horníků. K dalšímu velkému neštěstí došlo 30. října 1979, kdy na následky požáru zemřelo 22 horníků.\n"}
{"id": "1195550", "url": "https://cs.wikipedia.org/wiki?curid=1195550", "title": "Kathrin Unterwurzacherová", "text": "Kathrin Unterwurzacherová\n\nKathrin Unterwurzacherová (* 5. června 1992 v Innsbrucku, Rakousko) je rakouská zápasnice–judistka.\n\nS judem začínala v dětství v rodném Innsbrucku pod vedením Gernota Freie a Martina Scherwitzla. Vyrostla po boku Bernadette Grafové, se kterou tvoří oporu rakouské seniorské reprezentace od roku 2012. V seniorské reprezentaci spolupracuje s Markem Spittkou. V roce 2016 se kvalifikovala na olympijských hrách v Riu. Ve čtvrtfinále neuhlídala rychlé nohy Japonky Miku Taširové a obsadila konečné 7. místo.\n\n\n\n"}
{"id": "1195561", "url": "https://cs.wikipedia.org/wiki?curid=1195561", "title": "Alexandr Apajčev", "text": "Alexandr Apajčev\n\nAlexandr Valentinovič Apajčev ( Александр Валентинович Апайчев Олександр Валентинович Апайчев * 6. května 1961) je bývalý ukrajinský atletický vícebojař, reprezentující někdejší Sovětský svaz. Jeho osobní rekord 8709 bodů z roku 1984 je stále ukrajinským národním rekordem v desetiboji. Jeho největším úspěchem ve sportovní kariéře je stříbrná medaile z Her dobré vůle v roce 1986 v Moskvě. Závodil také na LOH 1988 v Soulu, kde ale kvůli infekci v noze musel ze závodu odstoupit. V roce 1990 po neúspěšném návratu na atletické ovály ukončil aktivní kariéru a později se stal profesionálním atletickým trenérem.\n\n"}
{"id": "1195564", "url": "https://cs.wikipedia.org/wiki?curid=1195564", "title": "Grigorij Děgťarjov", "text": "Grigorij Děgťarjov\n\nGrigorij Grigorjevič Děgťarjov (; 16. srpna 1958 Vorkuta – 7. března 2011) byl někdejší sovětský atlet, reprezentat v atletickém víceboji. Jeho osobní rekord 8698 bodů v desetiboji z roku 1984 je stále ruským národním rekordem v této disciplíně. Měl stejně jako jeho vrstevník Alexandr Apajčev smůlu v tom, že jeho forma gradovala v době konání LOH 1984 v Los Angeles, kterých se sportovci z východního bloku nemohli kvůli politickému bojkotu zúčastnit. Zvítězil tak alespoň na Přátelských hrách v Moskvě (1984) a o dva roky později na Hrách dobré vůle, pořádaných rovněž v Moskvě. Po ukončení aktivní kariéry v roce 1987 se stal atletickým trenérem.\n\n"}
{"id": "1195566", "url": "https://cs.wikipedia.org/wiki?curid=1195566", "title": "Yang Chuan-Kwang", "text": "Yang Chuan-Kwang\n\nYang Chuan-Kwang (10. července 1933 Tchaj-tung - 27. ledna 2007 Los Angeles) byl čínský atlet pocházející z Tchaj-wanu, závodící především v desetiboji. Byl jediným atletem mimo Evropu a Severní Ameriku, který byl držitelem světového rekordu v této disciplíně. Svými výkony si získal přezdívku \"železný muž z Asie\", přestože dlouhodobě žil, trénoval i závodil v Spojených státech amerických.\n\nV roce 1963 překonal tehdejší halový světový rekord ve skoku o tyči výkonem 496 cm a ve stejném roce dne 28. dubna překonal světový rekord i v desetiboji (výkonem 9121/8010 bodů se stal prvním mužem, který překonal hranici 9000 bodů podle starého a 8000 bodů podle současného bodování). Tento rekord pak vydržel celé tři roky, než byl přesně o 100 bodů dle současného bodování překonán Američanem Russem Hodgem.\n\nVybojoval stříbro v desetiboji na LOH 1960 v Římě a dvě zlaté desetibojařské medaile z Asijských her v roce 1954 v Manile a v roce 1958 v Tokiu. Závodil také v běhu na 400 metrů překážek a 110 metrů překážek.\n\n"}
{"id": "1195570", "url": "https://cs.wikipedia.org/wiki?curid=1195570", "title": "Neutraubling", "text": "Neutraubling\n\nNeutraubling je město v německé spolkové zemi Bavorsko, v zemském okrese Regensburg ve vládním obvodu Horní Falc.\n\nŽije zde obyvatel.\n\nSousední obce jsou: Barbing, Mintraching, Obertraubling, Regensburg\n\n"}
{"id": "1195571", "url": "https://cs.wikipedia.org/wiki?curid=1195571", "title": "Kostel svatého Petra a Pavla (Nový Hrádek)", "text": "Kostel svatého Petra a Pavla (Nový Hrádek)\n\nKostel svatého Petra a Pavla je římskokatolický farní kostel v Novém Hrádku. Je situován na severozápadním okraji náměstí.\n\nPrvní písemná zmínka o kostele na Novém Hrádku je z 18. 7. 1362, kdy patron kostela v Zákraví ustanovil faráře ke kostelu v Hrádku. Současný kostel sv. Petra a Pavla je z roku 1723, kdy byl původně dřevěný kostel přestavěn v barokním slohu. Je dílem Jana Blažeje Santiniho.\n\nHlavní oltář s bohatou figurální a plastickou výzdobou pochází z 1. poloviny 18. století a je patrně dílem řezbáře z okruhu Matyáše Bernarda Brauna. Na bočních brankách jsou sochy sv. Vojtěcha a sv. Prokopa, který má nohu na hlavě čerta. V nástavci oltáře je plastika Boha Otce a holubice symbolizující Ducha svatého. Na oltářním obraze, jehož autorem je zřejmě Petr Brandl, jsou patroni kostela. Kazatelna je ze stejné dílny jako hlavní oltář, na ambonu jsou reliéfy evangelistů - Matouše, Marka, Lukáše a Jana, a nápis o renovaci v roce 1941. Křtitelnice je barokní, pískovcová, kalichovitého typu. K nejstaršímu dochovanému inventáři patří boční portálový oltář sv. Josefa na epištolní straně z konce 17. století, který byl původně hlavním oltářem starého kostela. Oltář Panny Marie na evangelijní vítězného oblouku je rokokový z 1. poloviny 18. století se sousoším Madony s Dítětem a sochami sv. Václava (se štítem a kopím) a sv. Víta (s kohoutem a knihou) po stranách. Na pravé straně presbytáře je dřevořezba sv. Jana Nepomuckého, na jehož hlavu nese orel visací zámek jako symbol mlčenlivost. Jejím autorem je jeden z nejvýznamnějších Braunových žáků Ignác Rohrbach. Empírové lavice jsou z 1. poloviny 19. století.\n\nPůvodní varhany byly vyrobeny králickým varhanářem Kašparem Welzelem v roce 1744. V průběhu historie byly několikrát upravovány - Josefem Vanickým z Třebechovic - ten zhotovil volně stojící hrací stůl a Josefem Kobrlem. Tehdy byly varhany částečně zromantizovány. V roce 2012 proběhla generální oprava Ivanem Červenkou z Jakubovic u Lanškrouna a oprava varhanní skříně panem Machem z Červeného Kostelce, která vrátila rejstříkovou dispozici do doby zpět před Kobrleho romantizací. Varhany mají krátkou oktávu. Na konci roku 2016 byl nainstalován nový plovákový měch.\n\nBohoslužby se konají v neděli od 8.30 a v úterý, ve středu a v pátek v 18.00.\n\n"}
{"id": "1195573", "url": "https://cs.wikipedia.org/wiki?curid=1195573", "title": "Larbi Bourrada", "text": "Larbi Bourrada\n\nLarbi Bourrada (také \"Laarbi Bouraâda\" či \"Larbi Bouraada\") (* 10. května 1988 Alžírsko) je alžírským atletem, závodícím v atletickém víceboji. V současnosti je držitelem afrického kontinentálního rekordu v desetiboji výkonem 8461 bodů. Závodil také individuálně ve skoku o tyči, ve vícebojích ale dosahuje podstatně větších úspěchů. Třikrát vyhrál Mistrovství Afriky v atletice v disciplíně desetiboj a jednou Pan-africké hry ve skoku o tyči. Z afrického šampionátu má také dvě stříbrné medaile ze skoku o tyči.\n\nNad jeho úspěšnou sportovní kariérou visí od roku 2012 stín v podobě prokázaného užití nedovolené látky stanozolol. Ta byla prokázána v jeho vzorku po dokončeném desetiboje v německém Ratingenu, kde získal 8332 bodů. Jeho výsledek byl následně anulován a byl potrestán dvouletým zákazem závodění. Po odpykání trestu v roce 2014 se k atletice vrátil a v roce 2015 při Mistrovství světa v atletice 2015 v Pekingu vytvořil osobní rekord 8461 bodů.\n\n\n"}
{"id": "1195575", "url": "https://cs.wikipedia.org/wiki?curid=1195575", "title": "Carlos Chinin", "text": "Carlos Chinin\n\nCarlos Eduardo Bezerra Chinin (nar. 3. května 1985 v São Paulo) je brazilský vícebojař a současný držitel jihoamerického kontinentálního rekordu v desetiboji výkonem 8393 bodů (2013). Chinin zatím dvakrát zvítězil na jihoamerickém šampionátu (jednou navíc v kategorii do 23 let) a reprezentoval Brazílii i na LOH 2008 v Pekingu (závod nedokončil) a na MS v Moskvě roku 2013 (6. místo výkonem 8388 bodů).\n\n"}
{"id": "1195577", "url": "https://cs.wikipedia.org/wiki?curid=1195577", "title": "Václav Jan Mašek", "text": "Václav Jan Mašek\n\nVáclav Jan Mašek (2. června 1795 Vodokrty – 10. července 1847 Vodokrty) byl český písmák, rychtář a sedlák. Autodidakt, zapisovatel událostí, sběratel náboženských, lidových i jarmarečních písní, literárně i výtvarně činný sedlák. Představuje jednu z výjimečných osobností českého venkova 19. století. \n\nNarodil se ve Vodokrtech u Přeštic v selském stavení čp. 24, v rodině sedláka Jana Maška a Anny, rozené Kotnerové. Navštěvoval farní školu v Dolní Lukavici, kde rozvíjel své nevšední nadání pod vlivem učitele Jana Levého a faráře Josefa Lindauera, později děkana přeštického, od roku 1846 českobudějovického biskupa. Ze školních let se dochovaly Maškovy výkresy. V roce 1812 se oženil a 1817 převzal hospodářství. Od roku 1827 až do své smrti v roce 1847 byl rychtářem obce Vodokrty, která náležela k panství Schönbornů se sídlem na zámku v Dolní Lukavici. Zemřel v rodném domě, na souchotě. Pochován je na hřbitově v obci Dolní Lukavice, hrob byl v roce 2015 znovu identifikován.\n\nV roce 1997 byla na rodném domě č. p. 24 ve Vodokrtech Václavu Janu Maškovi slavnostně odhalena pamětní deska u příležitosti 150. výročí jeho úmrtí.\n\nJeho zapomenuté práce byly objeveny členy Národopisného odboru v Přešticích při přípravě exponátů pro Národopisnou výstavu českoslovanskou v roce 1895. Po ukončení výstavy zůstaly exponáty jako základ pro zemědělské muzeum v Přešticích, několik prací má ve sbírce také Národopisné muzeum Plzeňska. Po zániku přeštického muzea v 60. letech 20. stol. převzalo Maškovu pozůstalost dnešní Muzeum jižního Plzeňska v Blovicích. Širokou veřejnost seznámil s osobností Václava Jana Maška ve 40. letech 20. stol. učitel a spisovatel Jaroslav František Urban (1889-1960) v knize \"Václav Jan Mašek : písmák jižního Plzeňska\".\n\n\n\n\n\n\n\n\n\n\n\n"}
{"id": "1195578", "url": "https://cs.wikipedia.org/wiki?curid=1195578", "title": "Jagan Hames", "text": "Jagan Hames\n\nJagan Graeme Hames (* 31. října 1975 Onkaparinga) je bývalý australský atlet, závodící ve vícebojích. Je držitelem oceánského rekordu v desetiboji (8490 bodů z roku 1998). Kariéru oficiálně zahájil jako výškař, jeho osobní rekord v této disciplíně činí 230 cm. Později se věnoval víceboji a jeho největším úspěchem je zlatá medaile z Her Commonwealthu v Kuala Lumpuru v roce 1998. Zvítězil také ve skoku do výšky na světovém juniorském šampionátu v Lisabonu roku 1994.\n\n"}
{"id": "1195580", "url": "https://cs.wikipedia.org/wiki?curid=1195580", "title": "Wallamanův vodopád", "text": "Wallamanův vodopád\n\nWallamanův vodopád (\"Wallaman Falls\") je 305 metrů vysoký vodopád na říčce Stony Creek v australském státě Queensland. Nachází se 50 km jihozápadně od města Inghamu v národním parku Girringun, který patří mezi dešťové pralesy Queenslandu zapsané na seznam Světového dědictví UNESCO. \n\nO primát největšího vodopádu Austrálie soupeří s vodopádem Tin Mine v Australských Alpách, který má celkovou výšku 459 metrů, ale skládá se z řady menších kaskád, kdežto hlavní stupeň Wallamanova vodopádu padá nepřetržitě do hloubky 268 metrů.\n\nVodopád vznikl před padesáti miliony lety, když konvergentní rozhraní vytvořilo na východním pobřeží Austrálie Athertonovu plošinu. Stony Creek se vrhá přes její hranu a vlévá se do Herbertovy řeky. Síla vody vymlela pod vodopádem dvacet metrů hlubokou nádrž. Vodopád se vyznačuje mimořádně čistou vodou a je vyhledávanou turistickou atrakcí, kterou navštíví okolo sta tisíc návštěvníků ročně. \n\n"}
{"id": "1195581", "url": "https://cs.wikipedia.org/wiki?curid=1195581", "title": "Richard Veselý (fotbalista)", "text": "Richard Veselý (fotbalista)\n\nRichard Veselý (18. září 1881, Praha - ?) byl český fotbalista, levý obránce. Byl i kapitánem týmu Slavie.\n\nHrál za SK Slavia Praha v předligové éře. Mistr Mistrovství Českého svazu fotbalového 1913 a vítěz Pohár dobročinnosti 1910 a 1911. Za českou reprezentaci nastoupil v letech 1906–1908 ve třech utkáních. Byl amatérským mistrem Evropy organizace UIAFA 1911.\n\n\n"}
{"id": "1195583", "url": "https://cs.wikipedia.org/wiki?curid=1195583", "title": "Kozácký hetmanát", "text": "Kozácký hetmanát\n\nKozácký hetmanát (ukrajinsky Гетьманщина, \"Het’manšchyna\") byl polonezávislý státní útvar záporožských kozáků na území dnešní Ukrajiny. Byl založen roku 1649 hejtmanem Bohdanem Chmelnickým během jeho povstání probíhajícího letech 1648 až 1657. Samostatnost a existence tohoto státního útvaru skončila rokem 1764, kdy byli Kozáci poraženi Ruským impériem a hejtmanství zrušeno Kateřinou II., území bylo začleněno k Rusku pod gubernátorství Maloruska.\n\nRoku 1775 byla Ruskem definitivně dobyta i Záporožská Sič a území jí ovládané. Zbylí kozáci utekli do delty Dunaje na území Osmanské říše, kde založili Zadunajskou Sič, která se stala jejím vazalem.\n"}
{"id": "1195587", "url": "https://cs.wikipedia.org/wiki?curid=1195587", "title": "Ačchoj-Martan (okres)", "text": "Ačchoj-Martan (okres)\n\nOkres Ačchoj-Martan, (, ) leží v západní oblasti Čečenské autonomní republiky Ruské federace. Správním centrem okresu je sídlo Ačchoj-Martan s více než 20 tisíci obyvateli v roce 2010.\n\nOkres měl do roku 2012 rozlohu 1225,25  km². Na západě sousedí s Ingušskem, na severu s Grozněnským okresem, na východě s okresy Urus-Martan a Šatoj a na jihu s obnoveným okresem Galan-Čož.\n\nPo násilném vysídlení čečenského a ingušského obyvatelstva v roce 1944 byl okres přejmenován na Novoselský okres (\"Новосельский район\") a pod tímto názvem existoval až do roku 1956. V roce 1944 bylo zároveň k Novoselskému okresu připojeno území zlikvidovaného okresu Galan-Čož, který byl znovu zřízen až v roce 2012.\n"}
{"id": "1195588", "url": "https://cs.wikipedia.org/wiki?curid=1195588", "title": "Dana Konečná", "text": "Dana Konečná\n\nDana Konečná (* 1931) je česká lingvistka. Zabývá se problematikou počítačového zpracování přirozeného jazyka, věnuje se strojovému překladu a také bohemistice. Působila na Filozofické fakultě Univerzity Karlovy na oddělení pro teorii strojového překladu při katedře českého jazyka, obecného jazykozpytu a fonetiky. Toto oddělení vzniklo v roce 1957 pod vedením Petra Sgalla a v roce 1972 se z filozofické fakulty přesunulo na matematicko-fyzikální fakultu. Dana Konečná je autorkou prvního morfologického analyzátoru pro češtinu, na němž spolupracovala s programátorem Martinem Plátkem na počítači MINSK.\n\n\n"}
{"id": "1195589", "url": "https://cs.wikipedia.org/wiki?curid=1195589", "title": "NGC 6231", "text": "NGC 6231\n\nNGC 6231 (také známá jako Northern Jewel Box nebo Caldwell 76) je otevřená hvězdokupa v souhvězdí Štíra vzdálená přibližně 5 900 světelných let. Objevil ji italský astronom Giovanni Battista Hodierna v roce 1654. Nachází se 0,5 stupně severně od optické dvojhvězdy Zéta Scorpii. Zéta¹ Scorpii (HD 152236) je členem této hvězdokupy, ale jasnější Zéta² Scorpii (HD 152334) leží ve vzdálenosti pouhých 150 světelných let od Země a do hvězdokupy nepatří.\n\nHvězdokupa je velmi mladá, její odhadované stáří je pouze 3,2 milionů let a patří do mladé OB asociace Štír I. Ke sluneční soustavě se přibližuje rychlostí 22 km/s. Zéta¹ Scorpii je nejjasnějším členem OB asociace Štír I a jednou z nejzářivějších známých hvězd v Galaxii. Součástí NGC 6231 jsou tři Wolf-Rayetovy hvězdy: HD 151932, HD 152270\na HD 152408.\n\nHvězdokupa tvoří hlavu \"falešné komety\", ocas mířící směrem na sever je tvořen hvězdokupami Collinder 316 a Trumpler 24. Ve střední Evropě nevychází nad obzor. 5,5 stupně západně od NGC 6231 se nachází hvězdokupa NGC 6124 a 6 stupňů severovýchodně leží planetární mlhovina NGC 6302. \n\n"}
{"id": "1195591", "url": "https://cs.wikipedia.org/wiki?curid=1195591", "title": "Jan Maxmilián z Lambergu", "text": "Jan Maxmilián z Lambergu\n\nJan Maxmilián z Lambergu (\"Jan Maxmilián Nepomuk říšský hrabě z Lamberka\" / \"Johann Maximilian Nepomuk Reichsgraf von Lamberg-Steyr\") (23./28. listopadu 1608, Brno – 12./15. prosince 1682, Vídeň) byl rakouský šlechtic, diplomat a dvořan. Ve službách Habsburků vynikl v mírových jednáních v závěru třicetileté války, později ve vysokých úřadech patřil k vlivným osobnostem císařského dvora. Kromě zisku hraběcího titulu (1641) rozšířil rodový majetek v různých částech monarchie, mimo jiné koupil Kunštát na Moravě. \n\nPocházel ze starobylého rodu Lambergů připomínaného od 14. století, mimo jiné byl synovcem pražského arcibiskupa Karla z Lamberka. Otec Jana Maxmiliána Jiří Zikmund (1565-1632) byl nejvyšším hofmistrem císařovny Anny a ze tří manželství měl celkem čtrnáct dětí. Jeho třetí manželkou a matkou Jana Maxmiliána byla Johanna von der Leiter (1574-1649), vdova po Zikmundu z Dietrichsteina. Toto blízké spojení s předním šlechtickým rodem pomohlo Lambergům v 17. století k budování prestižního postavení u dvora. \n\nNarodil se v Brně, což souvisí s tím, že otec tehdy ve službách Rudolfa II. blízce spolupracoval s olomouckým biskupem Františkem Dietrichsteinem. Studoval práva ve Vídni a podnikl kavalírskou cestu po Evropě, navštívil Itálii, Francii a Španělsko, během studií a cest si osvojil znalost několika jazyků. Po návratu do Vídně byl jmenován císařským komořím, jako voják se pak zúčastnil několika bitev třicetileté války. Již jako říšský dvorský rada se v roce 1636 zúčastnil korunovace Ferdinanda III. římským králem a při té příležitosti byl spolu s mladším bratrem Janem Vilémem (1610-1647) povýšen do hraběcího stavu, diplom na titul říšských hrabat byl však vydán až v roce 1641. \n\nJiž od třicátých let jako člen říšské dvorské rady se Lamberg věnoval zahraniční politice, od roku 1644 byl jedním z císařských vyslanců v Osnabrücku, kde byla zahájena mírová jednání o ukončení třicetileté války. Zatímco Švédsko se tehdy snažilo zvrátit výsledek války vpádem na Moravu a později do Prahy, Lamberg absolvoval řadu náročných jednání se švédským kancléřem Axelem Oxenstiernou. Lamberg byl spoluautorem a signatářem závěrečné mírové smlouvy označované jako vestfálský mír. \n\nPo návratu do Vídně se stal nejvyšším komorníkem arcivévody Leopolda, několik let pak hájil zájmy rakouských Habsburků jako vyslanec v Madridu (1653-1660), kde měl jako oblíbenec císařského dvora k dispozici nadstandardní finanční prostředky na reprezentaci. V letech 1661-1675 byl nejvyšším komorníkem císaře Leopolda I. a po nuceném odchodu knížete Václava Eusebia Lobkovice završil svou kariéru jako císařský nejvyšší hofmistr a člen tajné státní konference (1675-1682). \n\nV roce 1662 získal pro svůj rod dědičný post nejvyššího štolby v Kraňsku, podobně v roce 1675 obdržel dědičný úřad nejvyššího komorníka v Horních Rakousích. V roce 1655 byl jmenován rytířem Řádu zlatého rouna, udělení tohoto prestižního ocenění bylo dozvukem jeho účasti na ukončení třicetileté války. V literatuře je popisován jako čestný a vzdělaný šlechtic, který neměl sklon k intrikaření a díky dlouhodobé důvěře císaře Leopolda I. patřil řadu let k významným osobnostem habsburské monarchie druhé poloviny 17. století. \n\nPo otci zdědil statky v Rakousku, mimo jiné Kitzbühel se zámkem Lebenberg v tyrolských Alpách, po matce převzal panství Amerang v Bavorsku. V roce 1666 získal do dědičného vlastnictví Steyr a zdejší zámek Lamberg byl později jedním z nejhonosnějších sídel v Horních Rakousích. Ze svých statků v rakouských zemích vytvořil v roce 1669 fideikomis. V roce 1678 koupil na Moravě panství Kunštát, které vzápětí předal svému synovi Kašparu Bedřichovi (1648-1686). \n\nV roce 1635 se ve Vídni oženil s Jitkou Rebekou Bruntálskou z Vrbna (1612-1690) a měl s ní deset dětí. Cílevědomou sňatkovou politikou vytvářel z rodiny vlivný aristokratický klan, pět jeho dcer se v šedesátých letech 17. století provdalo za významné osobnosti císařského dvora, ze synů dosáhl nejvyšších postů nejmladší Jan Filip (1651-1712), kardinál a kníže-biskup v Pasově. \n\nJan Maxmilián Lamberg zemřel ve Vídni v prosinci 1682 a i s manželkou je pohřben v kostele sv. Augustina. \n\n\n \n"}
{"id": "1195594", "url": "https://cs.wikipedia.org/wiki?curid=1195594", "title": "Fraucimor", "text": "Fraucimor\n\nFraucimor (z německého \"Frauzimmer\" – ženský pokoj, dobově \" frawenzymer\") je skupina osob, které dělaly společnost a doprovod manželce šlechtice či panovníka zejména při slavnostních příležitostech nebo pro ni vykonávaly různé domácí práce. Fraucimor tvořil od 15. století ženskou část šlechtického či panovnického dvora. Fraucimor mohlo tvořit až 50 osob obou pohlaví. Patřil do něj hofmistr či hofmistrová, dvorní kaplan, šašek, dále šlo o pokojské, služky a čeledíny, švadleny, pradleny, kuchaře, nižší úředníky a další.\n\nV hovorové němčině se však výrazu převážně používá jako pejorativum pro ženu obecně: Was will dieses Frauenzimmer, srovnej s českým Co (tu) chce tahle ženština.\n\nJako fraucimor se označuje také část hradu nebo zámku vyhrazená pouze ženám a ženskému služebnictvu. Například na Karlštejně sloužilo jako fraucimor podkroví Císařského paláce.\n\n\n\n"}
{"id": "1195596", "url": "https://cs.wikipedia.org/wiki?curid=1195596", "title": "Biocel Paskov", "text": "Biocel Paskov\n\nLenzing Biocel Paskov a.s. je česká společnost se sídlem v Paskově, která se zabývá především výrobou viskózové buničiny, kterou dodává mateřskému koncernu Lenzing.\n\nZávod v Paskově navazuje na výrobu buničiny v nedalekém Vratimově, která v tamní továrně probíhala od roku 1883. Výstavba nového závodu byla zahájena v Paskově v roce 1979, výroba buničiny se zde rozběhla v roce 1983. Přestože byla buničina vždy základním produktem, postupně se přidala i další výroba, např. krmných kvasnic (1986).\n\n"}
{"id": "1195597", "url": "https://cs.wikipedia.org/wiki?curid=1195597", "title": "Soutěž Long–Thibaud–Crespin", "text": "Soutěž Long–Thibaud–Crespin\n\nMezinárodní hudební soutěž Long–Thibaud–Crespin \"Concours Long–Thibaud–Crespin\" je mezinárodní hudební soutěž klasické hudby v oborech klavír, housle a klasický zpěv, která se koná ve Francii od roku 1943. \n\nSoutěž iniciovala klavíristka Marguerite Longová a houslista Jacques Thibaud. Thibaud zemřel v roce 1953, Longová 1966. Do roku 2011 byla soutěž určena pouze pro obory kategorie klavír a housle a byla známa jako \"Soutěž Marguerite Longové–Jacquese Thibauda\". V témže roce byla na počest francouzské sopranistky Régine Crespinové (1927–2007) soutěž a název rozšířena o kategorii klasického zpěvu.\n\nPředsedou poroty houslové byl od roku 1993 Yehudi Menuhin, a to až do své smrti roku 1999. Současným předsedou poroty je Salvatore Accardo. Roku 2007 porotě klavírní části předsedal Aldo Ciccolini.\n"}
{"id": "1195599", "url": "https://cs.wikipedia.org/wiki?curid=1195599", "title": "Diakonie Krabčice", "text": "Diakonie Krabčice\n\nDiakonie ČCE - středisko v Krabčicích (Domov odpočinku ve stáří v Krabčicích) je jedním ze středisek Diakonie Českobratrské církve evangelické. Patří mezi jedny z nejstarších středisek. Dnes poskytuje zejména sociální služby pro seniory.\n\nPočátky vzniku společnosti pomáhající potřebným jsou v Krabčicích spojeny s osobou evangelického faráře Václava Šuberta. Ten se rozhodl v roce 1865 vybudovat místní opatrovnu pro děti a později ji rozšířit o vlastní školu. Škola byla otevřena 1. listopadu 1866 a několik let fungovala spolu s opatrovnou. Nevyhovující podmínky ve staré budově ústavu začal řešit Šubert výstavbou nové budovy, financované především z darů americké misie. Ústav se rozrůstal a počet chovanek vzrostl do roku 1897 na 700. Během první světové války byl ústav uzavřen, poté začal sloužit opět ke svému účelu. V době druhé světové války sloužil jako gymnázium berlínských studentek. Po válce církev rozhodla pro vybudování Domova odpočinku ve stáří. Slavnostní otevření proběhlo 21. září 1952, ale v roce 1959 byl Domov církvi odebrán. Zpět navrácen byl církvi v roce 1991, prošel rekonstrukcí a opět začal poskytovat služby pro potřebné.\n\nStředisko poskytuje služby pro seniory se sníženou mírou soběstačnosti a seniorům s různými typy demence. V roce 2018 provozuje dvě sociální služby registrované dle zákona – domov pro seniory a domov se zvláštním režimem.\n"}
{"id": "1195602", "url": "https://cs.wikipedia.org/wiki?curid=1195602", "title": "FC Chotěboř", "text": "FC Chotěboř\n\nFootball Club Chotěboř je český fotbalový klub z města Chotěboř, hrající od sezóny 2012/13 Přebor Kraje Vysočina (5. nejvyšší soutěž). Klub byl založen v roce 1918 pod názvem SK Chotěboř.\n\nSvé domácí zápasy odehrává na stadionu Chotěboř.\n\nZdroj: \n\n\nZdroj: \n\nFC Chotěboř „B“ je rezervní tým Chotěboře, hrající od sezóny 2016/17 I. A třídu Kraje Vysočina (6. nejvyšší soutěž). Největšího úspěchu dosáhl v sezóně 2015/16, kdy se v I. B třídě Kraje Vysočina (7. nejvyšší soutěž) umístil na 2. místě.\n\nZdroj: \n\n\n"}
{"id": "1195604", "url": "https://cs.wikipedia.org/wiki?curid=1195604", "title": "Česká fotbalová liga 2004/05", "text": "Česká fotbalová liga 2004/05\n\nSezóna 2004/05 ČFL byla 12. sezónou v samostatné české fotbalové lize. Vítězství si zajistil tým FC Slovan Liberec „B“, do 2. fotbalové ligy 2005/06 postoupil tým SC Xaverov Horní Počernice. Týmy FK Kolín, FK OEZ Letohrad a FK Baník Most SK „B“ sestoupily do divize. Tým SK Semily ze soutěže odstoupil.\n\nPoznámky:\n\n"}
{"id": "1195608", "url": "https://cs.wikipedia.org/wiki?curid=1195608", "title": "Suchá dolina (Valaská)", "text": "Suchá dolina (Valaská)\n\nNachází se v katastrálním území obce Valaská v okrese Brezno v Banskobystrickém kraji. Území bylo vyhlášeno či novelizováno v roce 2008 na rozloze 3,1150 ha. Ochranné pásmo nebylo stanoveno.\n\n"}
{"id": "1195613", "url": "https://cs.wikipedia.org/wiki?curid=1195613", "title": "Prüftechnik", "text": "Prüftechnik\n\nPRÜFTECHNIK Dieter Busch AG je německá společnost zabývající se výrobou a vývojem diagnostických zařízení v oboru vibrodiagnostiky, laserových technologií pro ustavování rotačních strojů, geometrických měření a dalších nástrojů pro technickou diagnostiku a údržbu ( např. vývojem technologií pro monitoring stavu větrných elektráren ).\n\nSpolečnost se postupně vyvinula z pozice zprostředkovatele prodeje zařízení do průmyslových provozů na pozici předního vývojáře inovativních systémů v oblasti technické diagnostiky.\n\n\nSpolečnost v současné době má pobočky ve více než desítce různých zemí a zastoupení v téměř sto dalších státech po celém světě. V roce 2009 byla zařazena do žebříčku 100 nejvíce rostoucích technických firem ve své kategorii.\n\nSystém Paralign je jednou z technologií patentovaných společností Prüftechnik . Oproti dalším patentům se tato technologie vymyká nejen v technologickém, ale i v právním smyslu.\n\nSystém využívá vnitřní laserové gyroskopy, které mu umožňují přesně určit polohu měřícího přístroje v prostoru. Toho lze využít při měření rovnoběžnosti os částí soustrojí. Jde o první inerciální měřící technologii umožňující téměř okamžité měření rovnoběžnosti (zejména válců a podobných těles). Např. lze v rámci jednoho měření zjistit odchylku v rovnoběžnosti téměř libovolného počtu válců papírenského stroje a to bez nutnosti nadefinování vnější vztažné soustavy, která je v takovémto případě velmi špatně realizovatelná (jedná se o měření rovnoběžnosti i desítky metrů vzdálených součástí, bez vzájemného výhledu). Tento fakt činí měření velmi rychlým a přesným .\n\nTechnologie laserových gyroskopů je dále využívána v navigaci raketoplánů, ponorek i balistických raket . Vzhledem k použití stejných principů ve vojenství, není Paralign technologií uvolněnou pro prodej. Díky tomuto právnímu omezení, lze měření využít pouze jako odbornou službu .\n\nČást Historie společnosti převzata oficiálního webu společnosti Prüftechnik.\n"}
{"id": "1195616", "url": "https://cs.wikipedia.org/wiki?curid=1195616", "title": "Rozedranec proužkovaný", "text": "Rozedranec proužkovaný\n\nRozedranec proužkovaný (\"Antennarius striatus\"), také rozedranec Nuttingův, je mořská ryba náležející do řádu ďasů.\nRyba je dlouhá 18—22 cm, tělo je okrouhlé, pokryté množstvím dlouhých třásnitých výrůstků, které mu umožňují skrýt se mezi korály. Prsní ploutve jsou zploštělé a umožňují rozedranci opírat se o dno ve strnulém postoji se zdviženou hlavou (odtud anglický název \"frogfish\" — žabí ryba). Jedinci jsou zbarveni různě, od oranžové přes hnědou až po černou, často se objevují pestré skvrny či přerušované pruhy. Rozedranec může navíc barvu postupně měnit, aby splynul s podkladem. Maskování umožňuje tomuto dravci číhat na kořist, kterou vábí na masitý přívěsek zvaný \"ilicum\" na čele, který vznikl z přeměněného prvního paprsku hřbetní ploutve. Ten se v proudu vody svíjí jako červ a když se k němu nějaká zvědavá ryba (například perutýn) přiblíží, otevře rozedranec ústa, nadme se a vytvoří podtlak, kterým kořist rychle nasaje. Roztažitelná tlama umožňuje rozedrancům spolknout rybu stejně velkou, jako jsou oni sami.\nRozedranec proužkovaný se vyskytuje převážně v Indopacifiku, areál jeho rozšíření sahá na sever po Japonsko a na jih po Nový Zéland. Žije také v Atlantském oceánu jak podél pobřeží Afriky, tak v Karibiku a od New Jersey po Brazílii. Je bentickým druhem, který vyhledává písčité nebo kamenité dno do hloubky až dvou set metrů.\n\nDruh je poměrně hojný, ale pro skrytý způsob života bývá zřídka pozorován. Není loven ke konzumaci, je však oblíbenou akvarijní rybou.\n\n"}
{"id": "1195617", "url": "https://cs.wikipedia.org/wiki?curid=1195617", "title": "Kaple Nejsvětější Trojice (Chlumec)", "text": "Kaple Nejsvětější Trojice (Chlumec)\n\nKaple Nejsvětější Trojice je jednou z nejvýznamnějších sakrálních staveb ústecka a výraznou dominantou Chlumce. Kaple stojí na vrcholu Horky.\n\nRoku 1680 propukla v Čechách morová epidemie, která si vyžádala velký počet obětí. Propukla v Praze a rychle se rozšířila skoro po celé zemi. Velké ztráty si nemoc vyžádala například v nedaleké Krupce, kde jí podlehla více než třetina obyvatelstva. Jako výraz vděku, že rodina a jeho poddaní byly nákazy ušetřeni, nechal chlumecký hrabě Jan František Kolovrat-Krakovský, syn prvního z kolovratských majitelů panství, vystavět na Horce kapli Nejsvětější Trojice. Kaple byla vystavěna v letech 1690–1691 v barokním slohu podle návrhu architekta Jana Baptisty Mathey nákladem 17 000 zlatých.\n\nOd kostela svatého Havla sem vedou zastavení křížové cesty. Roku 1838 si podle dobového zvyku nechal chlumecký hrabě Josef Klement Westhalen-Fürstenberg vystavět pod kaplí rodinnou hrobku.\n\nPro svou strategickou polohu zde za bitvy u Chlumce nechal francouzský generál Vandamme zřídit svůj hlavní stan.\n\nPo roce 1945 došlo opakovaně k násilnému vniknutí do hraběcí hrobky a to navzdory tomu, že byl vstup zazděn. Ke zvláště devastujícímu vniknutí došlo roku 1955, kdy se neznámí pachatelé prokopali do hrobky a rakve rozbili a vytahali. Navzdory opětovným snahám o zabránění vstupu do již prázdné hrobky se i nadále mnozí vandalové a zloději pokoušeli vstoupit a to dokonce i probouráním podlahy v kapli.\n\nPo roce 1989 byla opravena fasáda kaple, vyměněny dveře a pietně upraveno nejbližší okolí. Od roku 1958 je kaple chráněnou kulturní památkou.\n\nKapli tvoří italská barokní trojboká stavba (symbolický trojstěn zasvěcení Nejsvětější Trojice), uvnitř polygonální zaklenutá kopulí s lucernou. Vnější stěny jsou členěny nárožními pilastry, které lemují také mělké rizality na každé straně ukončené nízkým trojúhelníkovým štítem. Ve středu každého rizalitu je vchod. Nad hlavním vchodem se nachází mramorová socha Krista. Uvnitř kaple se nachází bohatá nástěnná výmalba z roku 1691 (obnovena 1901) znázorňující Te Deum. Zařízení kaple je novodobé, dřevěné sochy světců po boku Krista byly v 90. letech odcizeny.\n\nV kapli se slouží příležitostné mše, především o Svátku Nejsvětější Trojice, pravidelně se zde o Velikonocích konají i poutě po křížové cestě.\n\n\n"}
{"id": "1195619", "url": "https://cs.wikipedia.org/wiki?curid=1195619", "title": "Sarmientosaurus", "text": "Sarmientosaurus\n\nSarmientosaurus („ještěr od města Sarmiento“) byl poměrně velký titanosaurní sauropod, který žil před asi 95 miliony let na území dnešní argentinské provincie Chubut. Fosilie dinosaura byly objeveny roku 1997 v sedimentech souvrství Bajo Barreal v Patagonii. Část zkamenělin byla vykopána a následně transportována do civilizace helikoptérou argentinské armády. Nejzajímavější je objev lebky dinosaura, která je u titanosaurů nalézána jen velmi vzácně. Sarmientosaurus byl vědecky popsán mezinárodním týmem paleontologů v roce 2016. Holotyp s katalogovým označením MDT-PV 2 představuje starého jedince, zachovala se jen podstatná část lebky a krční obratle.\n\n\"Sarmientosaurus\" nebyl v dospělosti ani zdaleka tak velký jako jeho vzdálení příbuzní \"Argentinosaurus huinculensis\" nebo \"Puertasaurus reuili\" (pocházející rovněž z Argentiny). Přesto šlo o tvora o velikosti dvou dospělých slonů. Vědci odhadli jeho délku asi na 12 metrů a živou hmotnost zhruba na 10 metrických tun. Zajímavostí jsou také jeho relativně velké očnice.\n\n\"Sarmientosaurus\" patří do kladu Lithostrotia na bazální pozici, blízko afrického rodu \"Malawisaurus\".\n\n\n"}
{"id": "1195621", "url": "https://cs.wikipedia.org/wiki?curid=1195621", "title": "Micheil Džavachišvili", "text": "Micheil Džavachišvili\n\nMicheil Džavachišvili, gruzínsky \"მიხეილ ჯავახიშვილი\", rodným jménem Adamašvili (\"ადამაშვილი\") (8. listopad 1880, Cerakvi – 30. září 1937, Tbilisi) byl gruzínský spisovatel. Stal se obětí Stalinovy Velké čistky roku 1937. Jeho dílo bylo pak dvacet let zakázáno. K nejznámějším patří novela \"Bílý límeček\" a román \"Kvači Kvačaliradze\". Jméno Džavachišvili, které zvolil jako literární pseudonym, náleželo jeho šlechtickým předkům.\nStudoval zahradnickou a vinařskou školu v Jaltě, ale musel opustit studia kvůli rodinné tragédii: lupiči přepadli a zabili jeho matku a sestru, navíc krátce nato zemřel jeho otec. Od roku 1901 tak pracoval v měděné huti v Kachetii. Roku 1903 publikoval první prózu. Následně uveřejnil série publicistických článků, v nichž kritizoval ruské carské orgány (Gruzie byla tehdy součástí Ruské říše). To vedlo k represím ze strany carské policie, kvůli nimž musel v roce 1906 odejít do exilu ve Francii. Zde studoval umění a politickou ekonomii na univerzitě v Paříži. Poté cestoval po světě (Švýcarsko, Velká Británie, Itálie, Belgie, USA, Německo a Turecko). Roku 1908 se tajně vrátil do vlasti, byl však zatčen a v roce 1910 vypovězen z Gruzie. Vrátil se v roce 1917 a po téměř patnácti letech se také vrátil k beletrii.\n\nV roce 1921 vstoupil do Národně-demokratické strany Gruzie a byl v opozici vůči komunistické straně, která se ujala toho roku moci. V roce 1923 bolševici Národně-demokratickou stranu rozprášili, Džavachišvili byl zatčen a odsouzen k smrti. Na přímluvu gruzínského Svazu spisovatelů mu však byl trest smrti zmírněn. Nakonec byl propuštěn už po šesti měsících vězení. Uzavřel s novým režimem jakýsi kompromis, ale vztahy zůstaly napjaté.\n\nV roce 1930 dostal znovu zákaz publikovat, když se nepohodl s předsedou gruzínského Svazu spisovatelů a lidovým komisařem pro vzdělávání Malakiou Torošelidzem. Po nástupu Lavrentije Beriji k moci byl zákaz zrušen a Džavachišvili na krátkou dobu získal přízeň mocných. Jeho román \"Arsena z Marabda\" byl v důsledku toho i zfilmován. Vyjít režimu vstříc se Džavachišvili snažil románem \"Qalis tvirti\" (ქალის ტვირთი) z roku 1936. Napsal ho v duchu socialistického realismu. Šlo o příběh revolucionářky, kterou její milenec, bolševik Zurab, přemluví, aby si vzala za muže carského důstojníka četnictva Avšarova a zabila ho. Tento román však autorovi paradoxně definitivně zlomil vaz. Sovětský ideolog Vladimir Ermilov ho tvrdě odsoudil a prohlásil, že znázorňuje bolševiky jako teroristy. Tehdy ztratil Džavachišvili Berijovu přízeň.\n\nZačala se proti němu připravovat kampaň. Nejprve se objevilo podezření, že roku 1930 pomohl emigrovat spisovateli Grigolu Robakidzemu. Kampaň zesílila po vydání známé demaskující knihy André Gidea \"Návrat ze Sovětského svazu\". Gide v knize odhalil stalinský teror a zároveň neopatrně pochválil některé gruzínské spisovatele, včetně Džavachišviliho. Tragická hra vyvrcholila 22. července 1937. Tehdy se v budově Svazu spisovatelů zastřelil básník Paolo Iašvili. Na následném zasedání Svazu byl jeho čin odsuzován jako protisovětská provokace. Džavachišvili jako jediný Iašviliho hájil a chválil básníkovu odvahu. O čtyři dny později, 26. července, předsednictvo gruzínského Svazu spisovatelů schválilo usnesení, v němž se pravilo: \"Micheil Džavachišvili musí být jako nepřítel lidu, vyzvědač a diverzant vyloučen ze Svazu spisovatelů a fyzicky zničen.\" Jeho přátelé a kolegové, včetně těch, kteří již byli ve vězení, byli přinuceni svědčit proti Džavachišvilimu a „odhalovat ho“ jako kontrarevolucionáře a teroristu. Zatčen byl 14. srpna 1937. Byl mučen, a to za osobní účasti Beriji, bývalého ochránce. Dne 30. září 1937 byl zastřelen. Jeho majetek byl zkonfiskován a osobní archiv zničen. Jeho bratr byl rovněž zastřelen, žena poslána do vyhnanství.\n\nJeho texty nesměly vycházet až do pozdních 50. let, kdy byl po Chruščovově kritice Stalinovy politiky na XX. sjezdu KSSS rehabilitován.\n\nNěkteré epizody z Džavachišviliho života využil režisér Tengiz Abuladze ve svém filmu \"Pokání\" (მონანიება) z roku 1984.\n"}
{"id": "1195625", "url": "https://cs.wikipedia.org/wiki?curid=1195625", "title": "Lambergové", "text": "Lambergové\n\nLambergové jsou rakouský šlechtický rod připomínaný již od 13. století, ve službách Habsburků dosáhla řada členů rodu vysokého postavení ve státní správě, armádě i církvi. V letech 1641 a 1667 byli povýšeni do hraběcího stavu, v jedné linii jim byl udělen i knížecí titul (1707). Z rodu pocházel pražský arcibiskup Karel z Lamberka, v 17.–20. století patřila různým větvím rodu řada panství v Čechách a na Moravě, nejvýraznější historickou stopu zanechali v Pošumaví, kde jim do roku 1945 patřily rozsáhlé statky v okolí zříceniny hradu Rabí.\n\nLambergové pocházejí z Dolních Rakous, regionálního významu dosáhli v Kraňsku ve 14. století. V Dolním Rakousku získali v roce 1536 hrad Ottenstein a krátce nato získali panský stav se jménem Hrad Ottenstein, později barokně upravený, jim patřil až do druhé světové války. Synové Viléma II. z Lambergu rozdělili rod na tři větve, z nichž dvě vymřely, jediná větev Ortenegg se pak dále štěpila.\n\nDo panského stavu byli povýšeni bratři Volfgang (1483-1554), Josef (1489-1554) a Kašpar III. (1492-1548), diplom na titul barona s predikátem z Orteneggu byl vystaven v Praze v roce 1544. Z potomstva Kašpara III. vynikl Jan Maxmilián (1608-1682), významný politik a signatář vestfálského míru, později vyslanec ve Španělsku a nejvyšší císařský hofmistr. V roce 1641 získal hraběcí titul a promyšlenou sňatkovou politikou vytvořil z Lambergů vlivnou dvorskou aristokracii. Jeho nejmladší syn Jan Filip (1651–1712) byl kardinálem, biskupem v Pasově a zakladatelem majetkového zázemí v jihozápadních Čechách. Knížecí titul získal v roce 1707 Leopold Matyáš (1667–1711), který však zemřel bez mužského potomstva. Titul zdědil jeho otec František Josef (1637–1712), v přímé linii byl posledním knížetem vnuk Jan Nepomuk (1737–1797).\n\nDruhý hraběcí titul obdrželi v roce 1667 synové Jana Františka Lamberga (1618–1666). Z jeho potomstva vynikl jako císařský diplomat Leopold Josef (1654-1706), který byl vyslancem ve Vatikánu a proslul na odiv stavěným bohatstvím. Sňatkem s hraběnkou Katharinou von Sprinzenstein (1660–1704) získal rozsáhlé statky v Dolním Rakousku, v oblasti Podyjí poblíž hranic s Moravou. Jeho potomstvo proto také užívalo jméno \"Lamberg-Sprinzenstein.\" Hraběnka Katharina v Římě dostala darem od papeže Klementa XI. ostatky sv. Valentýny, uložené později v Drosendorfu.\n\nVe větvi Lamberg-Ottenstein se nakonec rod nejdéle udržel v severním Maďarsku, proto se tato větev označuje také jako uherská. Adam František Lamberg (1678-1731) získal sňatkem panství Mór a zdejší zámek se stal hlavním sídlem. Z uherských Lambergů vzešla také poslední významná osobnost rodu, František Filip Lamberg (1791–1848). V armádě dosáhl hodnosti polního podmaršála a v roce 1848 byl jmenován vrchním velitelem v Uhrách. Uherský sněm však jeho jmenování neuznal a při příjezdu do Budapešti byl Lamberg zavražděn.\n\nLambergům náleželo dědičně několik čestných postů v Kraňsku a Dolních Rakousích. Ve třech liniích v 19. století obdrželi dědičné místo v rakouské panské sněmovně, několik členů rodu získalo Řád zlatého rouna. Kromě již zmíněných sídel byl významným rodinným majetkem zámek Lamberg ve městě Steyr (1666–1938).\n\nCísařský ministr a diplomat Jan Maxmilián z Lambergu koupil v roce 1678 panství Kunštát na Moravě, které pak předal svému třetímu synovi Kašparu Bedřichovi (1648–1686). Ten inicioval rozsáhlou barokní přestavbu kunštátského zámku, jehož dědicem se stal Karel Benedikt (1675–1721). V další generaci však Karel Leopold (1704–1739) Kunštát prodal (1733). Jeho syn Maxmilián Josef (1729–1792) pak krátce vlastnil panství Hostinné ve východních Čechách. V dějinách Lambergů bylo nevýznamnou epizodou i vlastnictví Nového Města nad Metují, které získal Antonín Lamberg (1795-1869) při složitém rozdělení dietrichsteinského dědictví. Antonín se ale nestal výhradním majitelem, byl jen administrátorem jménem několika dalších dědiců. Jeho syn Karel Raimund (1840–1931), poslanec Říšské rady, pak Nové Město prodal v roce 1908 rodině úspěšných průmyslníků Bartoňů z Dobenína.\n\nVe větvi Guttenberg-Stein se na Moravě usadil František Adam II. Lamberg (1730–1803), když z dědictví po vymřelém rodu Rottalů převzal panství Kvasice. Jeho syn Jan Nepomuk (1764-1828) díky sňatku s hraběnkou Ernestinou Salm-Neuburg (1771–1809) rozšířil majetek na Moravě o panství Zdounky. Zámky ve Zdounkách a Kvasicích prošly tehdy stavebními úprava v klasicistním stylu. Krátce nato ale linie Guttenberg-Stein zanikla, když se Eduard Lamberg (1799–1825) utopil v řece Moravě a předčasně zemřel i jeho syn Arnošt (1824–1850). Dědičkou Kvasic a Zdounek se stala Arnoštova sestra Marie Leopoldina (1825–19022), provdaná do rodu Thun-Hohenstein.\n\nMezitím dlouhodobější domestikaci Lambergů v Čechách zajistil kardinál a pasovský biskup Jan Filip Lamberg (1651–1712), který si na cestách oblíbil krajinu v Pošumaví a v letech 1707–1710 zakoupil hrad Rabí s přidruženými statky Žihobce a Žichovice. Z tohoto získaného majetku vytvořil fideikomis, jehož dědicem se stal starší bratr František Josef I. (1637–1712). V jeho přímé linii přetrval knížecí titul jen do roku 1797 a poté přešel na potomstvo zmíněného Kašpara Bedřicha.\n\nOd roku 1797 byl nositelem knížecího titulu Karel Eugen (1765–1831), který do Čech zajížděl zpočátku jen výjimečně. Po předčasném úmrtí čtyř dětí rozhodla Karlova manželka Friderika, rozená princezna zu Oettingen-Oettingen (1776–1831) o přesídlení ze Štýrska do západních Čech a díky tomu prošly zámky v Žihobcích a Žichovicích stavebními úpravami. Jediný přeživší syn kníže Gustav Jáchym (1812–1862) způsobil skandál, když se oženil s dívkou prostého původu, dcerou žichovického šafáře Kateřinou Hrádkovou (1824–1889). Ta byla sice povýšena do šlechtického stavu, ale jejich potomstvo nemohlo převzít knížecí titul ani majetek, obojí tak přešlo na uherskou větev.\n\nV 19. století byly všechny rodové statky v Rakousku, Čechách a Uhrách soustředěny v potomstvu uherské větve. Posledním majitelem rozsáhlých celků zahrnujících bezmála 40 000 hektarů půdy byl c. k. generál jízdy hrabě Jindřich Lamberg (1841–1929). Po jeho smrti došlo k prodeji kmenových majetků v Rakousku (Steyr 1938, Ottenstein 1939). V roce 1945 přešel do vlastnictví československého státu majetek v Pošumaví, který tehdy vlastnily dcery Kuniberta Lamberga (1866–1930). Na konci druhé světové války byl sovětskou armádou poničen i zámek Mór, který byl později opraven a pod názvem Lamberg-kastély patří k turistickým atrakcím v Maďarsku.\n\nRod Lambergů existuje již jen v potomstvu knížete Gustava Jáchyma z jeho morganatického manželství s Kateřinou Hrádkovou. Členové knížecí linie mají hrobku v kapli svatého Erazima na hřbitově v Nezamyslicích poblíž Žichovic. Jméno rodu připomíná na jižní Moravě také chátrající barokní zámek Lamberk, který byl koncem 17. století postaven na kunštátském panství.\n\n\n\n"}
{"id": "1195627", "url": "https://cs.wikipedia.org/wiki?curid=1195627", "title": "OLDstars", "text": "OLDstars\n\nOLDstars, z. s. je nezávislá umělecká skupina. Sdružuje studenty a absolventy různých uměleckých škol. Ve svých klubových sklepních prostorech HarOLD v pražských Vršovicích a donedávna i ve sklepním divadelním prostoru H2O na Žižkově, které po pěti letech soubor v srpnu 2018 opustil, aby se přesunul do Košické ulici ve Vršovicicíh a vydal se cestou bytového divadla, inscenuje nejrůznější texty české i světové dramatiky, pořádá scénická čtení, divadelní happeningy a koncerty, organizuje benefiční divadelní festival v klášteře v Roudnici nad Labem, dříve také na hradě Helfenburk u Bavorova a festival studentského divadla v Divadle v Celetné. Pořádala festival studentských kapel Ve3fest a na Vltavě od června 2014 provozovala kulturní plavidlo BarOnLoď. Většina členů umělecké skupiny OLDstars sestává z absolventů Dismanova rozhlasového dětského souboru. OLDstars má také své vlastní dětské herecké studio, kde si budoucí herce a herečky vychovává. Každoročně organizuje úspěšné přípravné kurzy na přijímací zkoušky na DAMU, JAMU a jiné umělecké školy. OLDstars dnes funguje jako korporace desítky samostatných generačních souborů, s teamem lektorů a párem vlastních divadelních prostorů. V sezóně 2017/2018 slaví 15 let samostatné existence na pražské kulturní mapě.\nV letech 2012 a 2013 se uskutečnily dva ročníky open-airového divadelního festivalu s názvem Hamlet na Helfenburku. Výtěžek ze vstupného byl věnován na rekonstrukci areálu hradu Helfenburk u Barovova, který se nachází v jižních Čechách a který byl v minulosti domovem Rožmberků, od 20. století však chátrá. OLDstars zde představili moderní zpracování slavné alžbětinské hry, stejně jako aktuální repertoár hereckého studia i tvorbu spřátelených divadelních souborů nejen z Prahy, ale i z Jihočeského kraje. Hamlet byl nastudován přímo pro prostory hradu. Součástí festivalu byl i doprovodný program pro děti.\n\nV roce 2012 se podařilo vybrat 50 000 Kč, které posloužily k rekonstrukci přístupového schodiště k jedné z hradních věží a k vybudování pódia, které je k dispozici pro kulturní akce po celý rok. Jedním ze dvou představitelů Hamleta byl student DAMU Matyáš Řezníček, který je od roku 2016 členem hereckého souboru Činohry Národního divadla. Tím druhým byl Matěj Vejdělek, současný člen souboru Městského divadla Kladno.\n\nOd roku 2010 OLDstars pořádá každoroční říjnový divadelní festival v Divadle v Celetné. Jádro programu bývá tvořeno aktuálními repertoárovými kusy souboru, které jsou doplněny dalšími studentskými soubory z celé republiky. V roce 2015 festival proběhl pod záštitou ministra kultury Daniela Hermana a starostky Prahy 3 Vladislavy Hujové. V roce 2016 celkem na festivalu odehrálo 7 souborů na 24 inscenací. Záštitu projektu udělila primátorka hlavního města Prahy Adriana Krnáčová, starostka Prahy 3 Vladislava Hujová a starosta Prahy 1 Oldřich Lomecký. Od 27. do 29. října 2017 proběhl v pořadí již sedmý ročník Festivalu studentských divadel v Celetné, kde se představila nejen část stávajícího repertoáru OLDstars, ale také absolventi OLDstars – studenti katedry činoherního herectví pražské DAMU, nebo děti z Dismanova rozhlasového dětského souboru, ze kterého před patnácti lety vznikli i samotní OLDstars. Záštitu nad 7. ročníkem festivalu opět převzali starosta Prahy 1 Oldřich Lomecký a starostka Prahy 3 Vladislava Hujová. Několikaleté občasné hostování na scéně divadla také vyústilo v uvedení textu inscenovaného přímo pro prostory Divadla v Celetné – v srpnu 2013 byla uvedena Tvář v ohni Mariuse von Mayenburga.\nV bývalém augustiniánském klášteře města Roudnice nad Labem probíhá od roku 2014 každé léto studentský benefiční divadelní festival s názvem „OLDstars on the ROUD“. I v tomto případě je výtěžek ze vstupného věnován na opravu kulturní památky, v jejíchž prostorách se festival odehrává. Festival v roce 2015 proběhl pod záštitou děkanky DAMU \"Doubravky Svobodové\" a – stejně jako v roce 2016 – radní Ústeckého kraje Jitky Sachetové a Rady města Roudnice nad Labem. Podpořen byl grantem města Roudnice nad Labem. Specialitou bylo hostování jiného pražského studentského souboru Spektákl s inscenací Fraška o Dušanově duši. Festival za dobu své existence přinesl klášteru výtěžek ze vstupného více než 160 000 Kč. \n\nOd vzniku festivalu se v klášteře podařilo podpořit vznik Klášterního klubu nebo Ekocentra Zvonice. Letošní ročník, který se odehrál od 13. do 15. července 2018, byl taktéž podpořen grantem města Roudnice nad Labem. Osobní záštitu nad festivalem převzal a festival osobně zahájil starosta města \"Vladimír Urban\". Autorská inscenace Kateřiny Humhalové ZPOVĚĎ byla podpořena grantem Nadace Život umělce.\n\nDramaturgie OLDstars vychází ze specifik studentského – tedy generačního – divadla s přihlédnutím k hereckým příležitostem jednotlivých členů souboru ve smyslu edukativním. Repertoár je široce dramaturgicky rozkročený – kromě klasických titulů a původních dramatizací jsme si vyzkoušeli i autorskou tvorbu. V posledních sezonách se často potkávají s moderní dramatikou. Současné hry nabízejí potenciál experimentu s formou a silně rezonují s tématy generace tvůrců i jejich publika. Nezávislé studentské divadlo má právo na názor, pokus i omyl. Soubor se snaží být otevřenou platformou studentského kulturního života nejen v Praze. \n\nInspirativní jsou divadelní potkávání studentů s profesionály – v inscenacích OLDstars ve sklepním H2O v posledním roce po boku studentů pohostinsky vystoupili: Ljuba Krbová, \"Alexander Minajev\", Kateřina Březinová nebo Miroslav Hanuš. Kmenovými režiséry souboru jsou \"Tomáš Staněk\", \"Daniela von Vorst\", \"Zuzana a Jan Horákovi\", \"Martin Satoranský\", \"Petr Smyczek\" a nově také \"Ondřej Kulhavý\". Autorské texty režíruje \"Oskar Bábek\" a \"Václav Valtr\". \n\nNovou dramaturgickou linií studentské umělecké skupiny OLDstars se stalo uvádění novinek současné ruskojazyčné dramatiky v české premiéře. Ljuba Krbová se od ledna 2015 pravidelně objevuje v roli matky ve hře To všechno ona, kde jí jako její syn výborně sekunduje Jan Battěk. Počátkem března 2016 pak měla premiéru inscenace Natašin sen, v níž exceluje Elizaveta Maximová. Obě hry pro OLDstars přeložila \"Marcela Magdová\" a zrežíroval \"Tomáš Staněk\". Autor \"Andrej Ivanov\", který se zúčastnil pražské premiéry, za hru získal dvě prestižní ocenění v rámci mezinárodních dramatických soutěží, nicméně teprve českou premiérou se dočkala zinscenování v jiném než v ruském jazyce. Zpracování OLDstars se objevilo v kategorii inscenace roku mezi navrženými na Ceny divadelní kritiky (dříve Ceny Alfréda Radoka, které se udílejí od roku 1992). Jan Battěk, který zde ztvárnil roli dospívajícího teenagera, byl navíc kritiky v anketě několika hlasy navržen na talent roku 2015.\n\nDruhou hrou, po které dramaturgyně a překladatelka \"Marcela Magdová\" sáhla, bylo zmíněné monodrama Natašin sen \"Jaroslavy Pulinovič\", absolventky Státního divadelního institutu v Jekatěrinburgu. V roli dospívající Nataši, chovankyně dětského domova, vyniká absolventka katedry činoherního divadla DAMU Elizaveta Maximová (známá např. z TV seriálů Spravedlnost, Polda, Trpaslík a dalších.).\n\nV pořadí již patnáctou sezónu divadelní soubor OLDstars zahájil mimořádnou událostí, kterou byla premiéra monodramatu Po Fredrikovi s členem souboru Činohry Národního divadla \"Matyášem Řezníčkem\". Za svůj výkon se \"Matyáš Řezníček\" objevil mezi nominovanými ve Velké výroční anketě divadelního portálu I-divadlo.cz v kategorii Nejlepší mužský herecký výkon roku 2017. \n\n\"16. března 2018\" měla v divadelním prostoru H2O na Žižkově premiéru inscenace Všechny báječné věci, která vychází z překladu \"Magdalény Zelenkové\" a jejíž režie se zhostil \"Tomáš Staněk\". V hlavní roli hry, která byla mimo jiné donedávna s velkým úspěchem uváděny na off-Broadwayi a jež vznikla za spolupráce dramatika \"Duncana Macmillana\" a komika \"Jonnyho Donahoea\", vyniká talentovaný \"Daniel Krejčík\", který má za 80 minut jeden jediný úkol – přesvědčit nejen svou matku, že na světě existuje milion věcí, kvůli kterým stojí za to žít… Osobní zpověď je umocňována nezbytnou blízkostí diváků, kteří se v komorním sklepním sále stávají aktivním spoluhráčem vyprávěného příběhu. \n\n\"10. dubna 2018\" pak proběhla ve Werichově vile světová premiéra monodramatu Margaritě…, které se zúčastnil i sám autor, španělský dramatik \"Carlos Be\". V hlavní roli hry o nepřízní osudu, se kterým se lze poprat i s humorem, se představila Ljuba Krbová pod režijním vedením \"Tomáše Staňka\". Werichova vila, spravovaná Nadací Jana a Medy Mládkových, podpořila projekt OLDstars ve prospěch Bellis Young & Cancer Aliance žen s rakovinou prsu poskytnutím podkrovního prostoru k realizaci představení, které je s touto problematikou úzce propojeno.\nHlavním hřebem ročníku festivalu OLDstars on the Roud v roce 2017 bylo uvedení hry Romeo a Julie, se kterou se pak na konci července 2017 vydal soubor na letní divadelní turné, jež bylo zahájeno na Lodi Tajemství na řece Vltavě. Od posledního červencového večera do 10. srpna navštívili herci celkem 10 míst, na kterých představili verzi jednoho z nejsilnějších příběhů světových jevišť – příběh Romea a Julie. Představitelé hlavních rolí – \"Anežka Šťastná\" a \"Samuel Toman\" – mají za sebou úspěšné absolvování prvního ročníku herectví na katedře činoherního herectví DAMU. Své prázdninové turné začal soubor v Praze, dále pokračoval po Středočeském kraji – Kouřimí, Nymburkem a hradem Křivoklát. V pátek 4. 8. navštívili festival Povaleč u Karlových Varů, kde jejich cesta zdaleka nekončila. Romeo a Julie se dále podívali např. na hrady Točník a Radyně, do Bečova nad Teplou, na zámek Manětín nebo do kláštera v Kladrubech u Stříbra. Pro velký úspěch se soubor s inscenací vydal na turné i v roce 2018.\n\nOLDstars byli úspěšnými řešiteli evropského grantu Mládež v akci. Jejich projekty jsou podporovány granty Magistrátu hlavního města Prahy, Městské části Praha 1, Nadací život umělce, Státního fondu kultury České republiky, nadací Český hudební fond, městského úřadu Roudnice nad Labem. Podporu čerpali z programu Think big Nadace O2.\n\nOd vzniku umělecké skupiny v roce 2002 patřili nebo patří mezi členy například: Denisa Barešová, Jan Battěk, Oskar Bábek, Vojtěch Beránek, Daniel Brátka, Nicol Hrabovská, Jana Soukupová, Adam Mensdorff-Pouilly, Vojtěch Bor, Jan Búrik, Markéta Burešová, Berenika Kohoutová, Martin Čarný, Zuzana Černá, Jindřiška Dudziaková, Klára Fittnerová, Lucie Gabrovská, Tereza Gsollhoferová, Martina Haluzová, Barbora Hančilová, Marie Hásková, Tereza Havránková, Marie Helebrantová, Zdeněk Charvát, Martina Jalůvková, Terezie Jelínková, Petr Jeřábek, Veronika Kastlová, Tereza Kaucká, Martina Kavanová, Kristýna Klimešová, Beáta Kaňoková, Tomáš Kotrba, Kateřina Kovaříková, Dominika Lippertová, Martin Luhan, Kryštof Lepšík, Václav Matějovský, Elizaveta Maximová, Matěj Morávek, Anette Nesvadbová, Milan Peroutka, Anna a Rozálie Peřinovy, Radek Pokorný, Adam Rut, Richard Juan Rozkovec, Štěpánka Romová, Josef Roch, Lukáš Ruml, Martin Satoranský, Petr Smyczek, Matyáš Řezníček, Tereza Střihavková, Petr Šedivý, Nina Šimůnková, Marie Tučková, Jan Tyl, Tomáš Urbánek, Karolína Vaňková, Matěj Vejdělek, Václav Borůvka Valtr, Stephanie Van Vleet, Eliška Vocelová, Jan Vondráček, Kateřina Wienerová, Bára Waschingerová, Tomáš Žatečka, Daniel Krejčík a další.\n\n"}
{"id": "1195633", "url": "https://cs.wikipedia.org/wiki?curid=1195633", "title": "Nákupní centrum Fénix", "text": "Nákupní centrum Fénix\n\nNákupní centrum Fénix je součást budovy komplexu Clarion Congress Hotel Prague a maloobchodní dům a je se svými více než osmi desítkami obchodů a služeb dobrým místem pro nákupy a služby v lokalitě Prahy 9 Vysočan na Náměstí Organizace spojených národů, konkrétně na adrese Freyova 945/35, Praha. Otevřeno bylo 13. března 2008.\n\nJednotlivé okruhy služeb ve dvou prodejních podlažích (v ostatních jsou restaurace a garáže) jsou:\n\nObjekt je vybaven podzemními garážemi s kapacitou 600 parkovacích míst z nichž část je vyhrazena pro hotel a automyčkou\nPřímý vstup do podchodu ke stanici Vysočanská linky metra B.\n\nOtevírací doba centra je denně od 9 do 21 (garáže a restaurace do 22) hodin.\n\nVlastníkem budovy je Best Properties South, a.s., Vladislavova 1390/17, Nové Město, 11000 Praha 1.\n\nSprávcem budovy je Cushman & Wakefield, s.r.o. se sídlem na adrese Na Příkopě 1, 110 00 Praha 1 s s webovou adresou www.cushwake.cz.\n"}
{"id": "1195635", "url": "https://cs.wikipedia.org/wiki?curid=1195635", "title": "Josef Štulc", "text": "Josef Štulc\n\nJosef Štulc (* 4.března 1944 Praha) je český památkář, představitel památkové péče České republiky, zabývající se teoretickými otázkami ochrany památek a metodami praktické péče. Zastává též pozice organizačního a administrativního charakteru.\n\nStudoval architekturu na Fakultě stavební ČVUT v Praze a dějin umění a klasické archeologie na Filozofické fakultě Univerzity Karlovy. Aspiranturu v Ústavu dějin umění Akademie věd České republiky nedokončil (aspirantské minimum v roce 1978). V roce 1983 byl na stáži ve Francii.\n\nV letech 1990–2002 byl ředitelem Státního ústavu památkové péče. Do roku 2009 pracoval jako hlavní, následně jako vedoucí konzervátor Národního památkového ústavu. V současné době je pedagogickým pracovníkem v odboru metodiky, vědy a vzdělávání v Národním památkovém ústavu.\n\nJe prezidentem Poradního komitétu ICOMOS a tří mezinárodních vědeckých komitétů ICOMOS (pro historická města, pro kulturní cesty a pro teorii a metodologii památkové péče). Pravidelně se zúčastňuje mezinárodních konferencí, kde přednáší k aktuálním tématům ochrany památek. Zajišťoval hodnotící a monitorovací mise ICOMOS pro UNESCO k posouzení návrhů členských států na zápis vybraných památek na Seznam světového dědictví (celkem 7 misí na 10 lokalitách).\n\nOd roku 1987 přednáší na Fakultě architektury ČVUT v Praze, kde se v roce 2010 habilitoval a stal se členem Ústavu památkové péče. Od roku 2006 externě přednáší na Fakultě stavební ČVUT v Praze a na Fakultě architektury a umění Technické univerzity v Liberci. Také přednáší v pomaturitním a postgraduálním adaptačním studiu památkové péče při Národním památkovém ústavu.\n\n\nV roce 2005 mu byla udělena Cena Uměleckohistorické společnosti v českých zemích.\n\nV dubnu 2019 převzal při příležitosti Mezinárodního dne památek a historických sídel ICOMOS Cenu Ministerstva kultury ČR za přínos oboru památkové péče.\n\n"}
{"id": "1195637", "url": "https://cs.wikipedia.org/wiki?curid=1195637", "title": "Wireless Session Protocol", "text": "Wireless Session Protocol\n\nWireless Session Protocol (WSP) je protokol relační vrstvy rodiny protokolů Wireless Application Protocol (WAP). Jedná se o otevřený standard pro udržování vysokoúrovňových relací. WAP relace není nic jiného než normální WWW relace, která začíná, když se uživatel připojí na určité URL a končí, když je uživatel opustí. Vytvořením relace je míněno, že vlastnosti používané při relaci se definují pouze jednou na začátku relace, což šetří přenosovou kapacitu, která je kvůli povaze bezdrátová komunikace omezená. Proces vytváření relace nesmí obsahovat příliš dlouhý handshake mechanismus.\n\nWSP vychází z HTTP 1.1 s několika vylepšeními. WSP poskytuje horní rozhraní aplikační vrstvy služby WAP s konzistentním rozhraním pro dvě relační služby. První je spojovaná služba, která využívá transakční vrstvu protokolu WTP a druhá je nespojovaná služba, která využívá zabezpečenou nebo nezabezpečenou datagramovou transportní službu. WSP ve spojovaném režimu vylepšuje výkonnost protokolu HTTP 1.1 při použití bezdrátové komunikace. V nespojovaném režimu poskytuje relační vrstvu. Díky tomu se celé prostředí WAP podobá referenčnímu modelu ISO/OSI.\n\nWSP poskytuje prostředky pro:\n\n\nWSP je relační služba poskytující spojované i nespojované služby. Začlenění WSP do komunikačního zásobníku WAP ukazuje následující obrázek:\n\nNespojované WSP poskytuje nespolehlivý přenos WSP primitiv pro metody pull i push. Spojované WSP využívá WTP a poskytuje spolehlivý přenos WSP primitiv, správu relací, vyjednávání o kapabilitách relace, přenos rozsáhlejších dat (díky segmentaci a sestavování segmentů) a spolehlivý přenos dat (díky mechanismu potvrzování). Nezávisle na použití WTP, může WSP v nezabezpečených sítích používat WTLS, aby se zabránilo odposlechu.\n\nWSP definuje množství komunikačních primitiv:\n\nPDU nespojovaného WSP začíná jedním oktetem obsahujícím Transaction ID (TID), který slouží pro spárování požadavku a odpovědi; u spojovaného WSP tento oktet chybí.\n\nDalší oktet identifikuje typ PDU:\n\nStruktura zbytku PDU závisí na typu PDU. Protože jména a hodnoty mnoha HTTP polí jsou tvořeny pevnými řetězci, poskytuje WSP metodu pro kompaktní kódování HTTP hlaviček. V místech, kde se mohou vyskytovat ASCII řetězce jsou kódy tisknutelných ASCII znaků (32-126) vyhrazeny pro doslovný zápis řetězců, ostatní hodnoty bytů slouží pro binárně zakódovaná data.\n\n\n"}
{"id": "1195640", "url": "https://cs.wikipedia.org/wiki?curid=1195640", "title": "Archeologické muzeum Varna", "text": "Archeologické muzeum Varna\n\nArcheologické muzeum Varna () je archeologické muzeum v bulharském městě Varna na pobřeží Černého moře.\n\nMuzeum sídlí v neoklasicistní budově, navržené architektem Petko Momčilovem a postavené v letech 1892 až 1898 pro městské Dívčí gymnázium. V roce 1945 bylo muzeum znárodněno a v roce 1952 bylo přemístěno do budovy na ulici „Šejnovo“ () č. 5. V roce 1983 se vrátilo do původní budovy a od roku 1993 zabírá všechny její prostory.\n\nVznik a rozvoj muzea je spjat s českým archeologem Karlem Škorpilem a jeho bratrem Hermannem, kteří přišli pomáhat s rozvojem vzdělanosti a kultury „bratrského“ slovanského národa, poté co se Bulharsko vymanilo z tureckého jha.\n\nBratři Škorpilové se v roce 1894 natrvalo usadili ve Varně. 12. prosince 1901 založila skupina společensky aktivních osob a učitelů „Varenskou archeologickou společnost“, která se po desetiletí stala vůdčí silou studia a zájmu o historii Varny, Varenské oblasti a celého severovýchodu Bulharska. Založení muzea bylo nejdůležitějším cílem společnosti. První muzejní výstava byla otevřena 11. června 1906 v místnosti tehdejšího „Dívčího gymnázia“. Karel Škorpil byl zvolen ředitelem muzea a zůstal jím až do své smrti v roce 1944.\n\nArcheologické muzeum ve Varně je jedním z největších muzeí v Bulharsku, expozice na ploše 2150 m² představuje sbírkové předměty z prehistorického, thráckého, antického Řeckého a římského období v regionu, stejně jako z dob středověké bulharské a byzantské říše, období nadvlády Turků a bulharského národního obrození (včetně asi 900 středověkých a obrozeneckých ikon).\n\nNejznámějšími exponáty jsou předměty z takzvaného „Pokladu z Varny“, nejstaršího zlatého pokladu na světě, nalezeného při vykopávkách nekropole v roce 1972. Zlaté a jiné předměty datované do období 4600–4200 let před naším letopočtem jsou vystaveny ve třech oddělených výstavních sálech.\n\nMuzeum spravuje i venkovní archeologické prostory jako jsou velké římské lázně v centru města a středověká grotta kláštera Aladža v národním parku Zlaté Písky. Na dalších lokalitách probíhá výzkum a konzervace a mají být předána do správy muzea. Jde o episkopální baziliku ze 4. až 5. století na ulici chána Kruma, baziliku a klášter ze stejného období na návrší Džanavara, klášter Bohorodičky 9. až 10. století; skriptorium Preslavské literární školy v obci Pčelina; a středověké opevněné osídlení Kastritsi u paláce Evksinograd.\n\nMuzeum má vlastní knihovnu, prodejnu suvenýrů a kavárnu. Jeho lapidárium každoročně hostí jazzový festival Varenské léto.\n\nOd roku 2007 jsou expozice tematicky rozděleny do jednotlivých sálů:\n\n"}
{"id": "1195649", "url": "https://cs.wikipedia.org/wiki?curid=1195649", "title": "Piadina", "text": "Piadina\n\nPiadina (italsky piadina romagnola, v romaňolském nářečí \"pida, pieda\" nebo také \"piè\") je druh tenké pšeničné placky, typické především pro italský region Romagna . Podává se slaná, plněná sýry, salámy, tvarohem a zeleninou nebo také sladká s marmeládou, medem nebo čokoládou, vše podle chuti. \n\nHistorie romaňolské piadiny sahá až do dávných časů, kdy se jednalo o jídlo spíše chudých obyvatel. Postupem času si však vysloužila i místo na stolech střední a vyšší vrstvy.\nPrvní, kdo připravil pšeničnou placku (i když pravděpodobně ne v její nynější podobě) byli Etruskové, kteří se dobře vyznali v pěstování a zpracování obilí. Piadina se podávala také v antickém Římě, kde ovšem patřila mezi pochoutky bohatých obyvatel a vyšších vrstev, protože musela být podávána hned po upečení, jelikož po nějaké době ztvrdla a nebyla poživatelná. Nebyla proto vhodná pro běžné měšťanstvo, které muselo jídlo uchovávat delší dobu. \n\nVe středověku byly všechny kynuté výrobky jídlem panství a produkty bez droždí, nekynuté, vyrobené pouze z mouky a vody se staly jídlem chudých. \nV roce 1900 se piadina pomalu dostávala na všechny romaňolské stoly, stala se jídlem lehce dostupným a připravovaným na počkání. Díky turistům se stala mezinárodně známou a vyhlášenou pochoutkou. \n\nPiadina je zapsána do seznamu tradičních italských zemědělsko-potravinářských výrobků (P.A.T.) kraje Emilia-Romagna. \nJelikož je území, pro které je piadina typická široké, neexistuje pouze jeden recept, jak tuto pšeničnou pochoutku udělat. Liší se od sebe také vzhledem. Čím víc se nacházíte na severu je piadina tlustší a naopak čím víc klesáte na jih, je tenčí.\n\n"}
{"id": "1195650", "url": "https://cs.wikipedia.org/wiki?curid=1195650", "title": "Neon Boys", "text": "Neon Boys\n\nNeon Boys byla americká hudební skupina, aktivní na newyorské scéně v letech 1972 až 1973. Trio tvořili kytarista Tom Verlaine, baskytarista Richard Hell a bubeník Billy Ficca. Tato trojice po zániku této kapely stála u zrodu skupiny Television (skupinu doplnil ještě kytarista Richard Lloyd; Hell ze skupiny brzy odešel a nahradil jej Fred Smith). Některé nahrávky skupiny Neon Boys vyšly v roce 1975 na 7\" gramofonové desce.\n"}
{"id": "1195652", "url": "https://cs.wikipedia.org/wiki?curid=1195652", "title": "Codex Mariendalensis", "text": "Codex Mariendalensis\n\nCodex Mariendalensis je rukopis epické básně ze 14. století pojednávající o ctihodné sestře Yolandě z Veianen (lucembursky vu Veianen, † 1283). Báseň zřejmě napsal dominikánský bratr Hermann (z Veldenzu, vu Veldenz) nedlouho po Yolandině smrti na konci 13. století. Je psána střední horní němčinou moselfranského regionu a jako taková je považována i za první psaný doklad lucemburštiny.\n\nRukopis byl dlouho chován v lucemburském klášteře Marienthal (Mariendall), v roce 1655 vznikla kopie, ale kodex byl považován za ztracený. Znovuobjeven byl roku 1999 lingvistou Guyem Bergem v hradě Ansembourg nedaleko kláštera. V roce 2008 kodex koupil stát a dnes je uložen v Národní knihovně Lucemburska (sign. Ms 860).\n\n"}
{"id": "1195658", "url": "https://cs.wikipedia.org/wiki?curid=1195658", "title": "Abdelhamid Abaaoud", "text": "Abdelhamid Abaaoud\n\nAbdelhamid Abaaoud (8. dubna 1987 Anderlecht – 18. listopadu 2015 Saint-Denis) byl marocko-belgický džihádistický terorista.\n\nAbaaoud vyrostl v bruselské čtvrti Molenbeek. V dospělosti se radikalizoval a odešel do Sýrie, kde působil ve městě Rakka jako člen tajné policie (hisba) organizace Islámský stát. Byl obviněn z řízení série teroristických útoků v Paříži 13. listopadu 2015, které mají na svědomí sto třicet obětí. Atentátů se přímo účastnil a podařilo se mu pak uniknout na sever od Paříže do Saint-Denis, kde se skrýval. Zde zemřel pět dní po atentátech při policejní operaci, když jeho společník Chakib Akrouh odpálil výbušniny upevněné na svém těle.\n\n\n \n"}
{"id": "1195659", "url": "https://cs.wikipedia.org/wiki?curid=1195659", "title": "Holý vrch (Štiavnické vrchy)", "text": "Holý vrch (Štiavnické vrchy)\n\nHolý vrch je přírodní rezervace v oblasti Štiavnické vrchy.\n\nNachází se v katastrálním území města Krupina v okrese Krupina v Banskobystrickém kraji. Území bylo vyhlášeno či novelizováno v letech 1988 na rozloze 16,8051 ha. Ochranné pásmo nebylo stanoveno.\n\n"}
{"id": "1195660", "url": "https://cs.wikipedia.org/wiki?curid=1195660", "title": "Warm and Cool", "text": "Warm and Cool\n\nWarm and Cool je sedmé sólové studiové album amerického hudebníka Toma Verlaina. Vydalo jej v roce 1992 hudební vydavatelství Rough Trade Records a jeho producentem byl Verlaine. Na nahrávce se dále podíleli baskytarista Patrick Derivaz a bubeník Billy Ficca, Verlainův spoluhráč ze skupiny Television. V jedné písni („Harley Quinn“) hráli baskytarista Fred Smith (rovněž člen Television) a bubeník Jay Dee Daugherty. Obsahuje instrumentální písně.\n\nAutorem všech skladeb je Tom Verlaine.\n"}
{"id": "1195661", "url": "https://cs.wikipedia.org/wiki?curid=1195661", "title": "Charles Steele", "text": "Charles Steele\n\nSir Charles Ronald Steele KCB, DFC (9. listopadu 1897 – 14. února 1973) byl důstojník Royal Air Force, který svou kariéru završil v postavení vrchního velitele Coastal Command.\n\nPo absolvování Oundle School a Královské vojenské akademie v Sandhurstu se v roce 1916 stal důstojníkem u pluku Green Howards. Po přeložení k Royal Flying Corps se stal esem se sedmi přiznanými vzdušnými vítězstvími. Po skončení první světové války zůstal příslušníkem Royal Air Force, kde mu byla k 1. srpnu 1919 přiznána definitivní důstojnická hodnost. V roce 1936 byl jmenován velícím důstojníkem 18. peruti a sloužil následně i v druhé světové válce, nejprve ve štábu 3. skupiny a později na velitelství Rhodeské výcvikové letecké skupiny, předtím než byl jmenován nejprve náčelníkem štábu a poté dočasným velitelem 9. skupiny. Odtud postoupil do funkce velícího důstojníka 10. a později 85. skupiny. V červenci 1945 byl jmenován náčelníkem štábu Britských okupačních leteckých sil v Německu.\nV roce 1947 se stal velitelem sil letectva na Maltě a v roce 1950 byl jmenován do funkce vrchního velitele Coastal Command, odkud v roce 1952 odešel do výslužby.\n"}
{"id": "1195662", "url": "https://cs.wikipedia.org/wiki?curid=1195662", "title": "Giorgi Kvirikašvili", "text": "Giorgi Kvirikašvili\n\nGiorgi Kvirikašvili (gruzínsky: ) (* 20. červenec 1967, Tbilisi) je gruzínský politik. Od 30. prosince 2015 do 13. června 2018 byl premiérem Gruzie. Je představitelem strany Gruzínský sen – demokratická Gruzie, kterou založil miliardář Bidzina Ivanišvili.\n\nVystudoval lékařství (1992) a později ekonomiku v Tbilisi (1995). Poté ještě studoval finance na Univerzitě v Illinois, kde absolvoval roku 1998. Poté působil jako pedagog na Gruzínské technické univerzitě, kde získal titul profesor, a také v bankovnictví. V roce 1999 byl zvolen do gruzínského parlamentu, a to za stranu \"Nová pravice\" (\"Achali Memarjveneebi\"), až do roku 2004 působil v hospodářském výboru. Po vítězství Ivanišviliho strany ve volbách roku 2012 ho Ivanišvili povolal do své vlády (od 2013 ji vedl Irakli Garibašvili), v letech 2012-2015 v ní byl ministrem hospodářství, 2013-2015 vicepremiérem, roku 2015 krátce (od září do prosince) též ministrem zahraničí. Po Garibašviliho rezignaci v roce 2015 byl jmenován premiérem. Od 20. června 2018 ho rozhodnutím parlamentu nahradil Mamuka Bachtadze.\n"}
{"id": "1195663", "url": "https://cs.wikipedia.org/wiki?curid=1195663", "title": "Guusje Steenhuisová", "text": "Guusje Steenhuisová\n\nGuusje Steenhuisová (* 27. října 1992 Grave) je nizozemská zápasnice–judistka.\n\nPochází z obce Escharen nedaleko Grave, kde začínala s judem v klubu Judokwai Arashi. Záhy byl u ní rozpoznán talent a tak docházela na tréninkové kempy do nedalekého Berlicumu, kde se připravovala pod vedením Jo Geverse. Jako juniorská reprezentantka se připravovala v Nijmegenu v klubu Top Judo Nijmegen pod vedením Toma Willemsena. Od roku 2012 se připravovala v Rotterdamu pod vedení Marka van der Hama. V témže roce se začala prosazovat v nizozemské ženské reprezentaci ve váze do 78 kg. V roce 2016 se kvalifikovala na olympijské hry v Riu, ale v nizozemské olympijské nominaci dostala přednost zkušenější Marhinde Verkerková.\n\nOd roku 2017 se připravuje v olympijském tréninkovém centrum \"Papendal\" nedaleko Arnhemu pod vedením Jean-Paula Bella. V roce 2018 si na únorovém pařížském grand slamu poranila pravé koleno a přišla o mistrovství Evropy v Tel-Avivu.\n\n\n\n"}
{"id": "1195669", "url": "https://cs.wikipedia.org/wiki?curid=1195669", "title": "Rodinka Belierových", "text": "Rodinka Belierových\n\nRodinka Belierových, ve francouzském originále La Famille Bélier, je francouzský rodinný film z roku 2014, který režíroval Éric Lartigau. V hlavních rolích se objevili Louane Emera, Karin Viard, François Damiens a Éric Elmosnino.\n\nFilm získal ocenění César v kategorii nejslibnější herečka pro Louane Emeru.\n\nRodolphe Bélier a jeho žena Gigi jsou hluší a pracují jako zemědělci v oblasti Lassay-les-Châteaux u Mayenne. Jejich mladší syn je taktéž hluchý, ale mají ještě dceru Paulu, a ta slyší. Šestnáctiletá Paula je pro svou rodinu nepostradatelnou tlumočnicí, když pomáhá v práci i v každodenním životě, ať už jde o telefonování, jednání s bankéřem či konzultace s lékařem. Jednoho dne Paula vstoupí do hudebního sboru a učitel objeví její krásný hlas a tlačí ji k tomu, aby se zúčastnila soutěže Radio France a v případě úspěchu by získala stipendium na pařížské univerzitě. Rodiče Paulino nadšení ovšem nesdílejí a mají velké obavy. Paula se během krátké doby setkává s neporozuměním ze strany rodičů, pochybám o svém talentu i s první láskou. Během toho navíc její otec Rodolphe je nespokojen s politickým vedením města a rozhodne se, i přes svůj handicap, kandidovat na starostu.\n\nV soundracku k filmu se objevila řada písní francouzského zpěváka Michela Sardou\n\nSeznam skladeb:\n\n"}
{"id": "1195670", "url": "https://cs.wikipedia.org/wiki?curid=1195670", "title": "John Klingberg", "text": "John Klingberg\n\nJohn Klingberg (* 14. srpna 1992 Lerum) je švédský hokejový obránce hrající v severoamerické National Hockey League (NHL) za tým Dallas Stars, který ho v roce 2010 draftoval ze 131. pozice. Jeho starším bratrem je útočník Carl Klingberg.\n\nS ledním hokejem začal v rodném městě, kde byl členem týmu Lerums BK. V pozdějším věku se pak zapojil do programu mužstva Frölunda Indians, za který v juniorech prošel různými věkovými kategoriemi. Svou premiéru ve švédské nejvyšší soutěži si za tento tým odbyl 21. září 2010 proti mužstvu AIK Ishockey.\n\nDne 16. května 2011 podepsal tříletou nováčkovskou smlouvu s týmem Dallas Stars, který ho rok předtím draftoval. Poté šel na hostování do finské SM-liigy, kde na začátku sezóny 2011/12 nastupoval za Jokerit Helsinky, předtím než se v průběhu ročníku vrátil do Švédska, aby zde oblékal dres Skelleftey.\n\nV sezóně 2013/14 se vrátil zpět do Frölundy, za kterou v základní částí nastřádal v 50 utkáních 28 bodů za 11 branek a 17 asistencí. Na konci této sezóny byl vedením Stars poslán do farmářského týmu Texas Stars hrajícího American Hockey League (AHL), kde nastoupil ke třem zápasům.\n\nVe svém prvním kompletním severoamerickém období v sezóně 2014/15 nejprve zůstal v Texasu, aby byl později povolán do prvního týmu, za který v NHL debutoval 11. listopadu 2014 při výhře 4:3 nad Arizonou Coyotes. Svou první branku v této soutěži vstřelil 20. listopadu 2014 proti totožnému mužstvu, když překonal kanadského gólmana Mikea Smitha. Svou první sezónu v NHL dokončil se ziskem 40 kanadských bodů, nejvíce mezi všemi nováčky obránci, což mu zajistilo místo v ideální sestavě ročníku nováčků NHL All-Rookie Team.\n\n"}
{"id": "1195675", "url": "https://cs.wikipedia.org/wiki?curid=1195675", "title": "Gaetano Greco", "text": "Gaetano Greco\n\nGaetano Greco (1657 Neapol – 1728 tamtéž) byl italský varhaník, kapelník, hudební skladatel a pedagog.\n\nGaetano Greco byl synem nebo vnukem Francesca Greca, který v letech 1648 až 1673 učil hře na dechové nástroje na \"Conservatorio della Piety dei Turchini\" v Neapoli. Sám Gaeano studoval na druhé z hlavních konzervatoří Neapole, na \"Conservatorio dei Poveri di Gesù Cristo\". Byl žákem Giovanni Salvatoreho a Gennaro Ursina. V roce 1678 se stal na této škole asistentem a roku 1696 hlavním kapelníkem konzervatoře. Tuto funkci zastával až do své smrti v roce 1728 (nahradil jej Francesco Durante). \n\nGreco byl jedním z největších a nejvlivnějších učitelů neapolské školy. Mezi jeho žáky patřila velká jména neapolské hudební školy: Giuseppe Porsile , Nicola Porpora , Domenico Scarlatti , Leonardo Vinci i Giovanni Battista Pergolesi.\n\nJako skladatel se proslavil zejména svými skladbami pro klávesové nástroje. Jeho skladby vynikaly melodikou a živými rytmy. Nejznámějším dílem jsou jeho \"Tablature pro cembalo\". Dále zkomponoval:\n\n"}
{"id": "1195676", "url": "https://cs.wikipedia.org/wiki?curid=1195676", "title": "Szabina Gercsáková", "text": "Szabina Gercsáková\n\nSzabina Gercsáková ( ) nebo ( ), (* 9. července 1996 v Miskolci, Maďarsko) je maďarská zápasnice – judistka.\n\nJudu se věnuje od šesti let v rodné Miškovci pod vedením Jánose Flórusze. V Maďarsku je tradičně členkou seniorské reprezentace od juniorského věku. Od roku 2015 startuje ve střední váze.\n\n"}
{"id": "1195679", "url": "https://cs.wikipedia.org/wiki?curid=1195679", "title": "The Quantum Enigma", "text": "The Quantum Enigma\n\nThe Quantum Enigma je šesté studiové album nizozemské symfonic metalové kapely Epica. Album bylo vydáno 2. května 2014. Digipak edice alba obsahuje druhé CD s akustickými verzemi některých písniček kapely. V Earbook edici je bonusové CD s instrumentálními nahrávkami všech písniček alba.\n\n\nDigipak edice\n\n\n\n\n"}
{"id": "1195684", "url": "https://cs.wikipedia.org/wiki?curid=1195684", "title": "Gazdina roba", "text": "Gazdina roba\n\nGazdina roba je realistické drama z vesnického prostředí, jehož autorkou je kutnohorská rodačka Gabriela Preissová. Autorka se nechala volně inspirovat příběhem skutečné ženy, kterou osobně znala.\n\n\"Gazdina roba\" vyšla poprvé jako povídka v lednu 1889 v časopise \"Osvěta\". Knižně povídka vyšla roku 1896 v \"Obrázcích bez rámu\" s podtitulem “Obrázek ze Slovenska”. \nDramatická úprava o třech jednání vyšla v roce 1890, tedy vzápětí po své premiéře (1889, Národní divadlo) a stala se dostupnou všem profesionálním i ochotnickým souborům. \n\n\nPříběh se odehrává na venkovské slavnosti, kde se podle tradice volí čtyři stárci, k nimž jsou následně vybrány jejich partnerky - stárky. Jedním ze stárků byl zvolen Mánek. Eva se na něj kvůli jeho roli stárka zlobí, protože ví, že se nestane jeho stárkou, tou se stane bohatá Maryša Kotlibová. \nEva se potkává s Mánkovou matkou Mešjanovkou, ta Evě ostře vyčte láska k Mánkovi. Evy se zastane Samko Jagoš, který jí tajně miluje. Rozrušená Eva Samkovi slíbí, že si ho vezme. \nNa slavnosti se setkáváme s dalšími postavami – s hrozenkovským doktorem a jeho ženou bývalou notáriuskou, která je označena za robu (= hanlivé označení pro ženu, která odešla od svého manžela). \n\nEvě zemřela dcera Katuška, s jejíž smrtí se nemůže vyrovnat. Obviňuje svého manžela Samka, že odmítl zavolat na pomoc hrozenkovského doktora, jehož pověst není valná, protože se oženil s notáriuskou. Eva se stále trápí nešťastnou láskou k Mánkovi, který si mezitím vzal za ženu Maryšu, přestože Evu také stále miluje. \nEva dostává návrh od Mánka, aby s ním jako jeho gazdina (= hospodyně) odjela do Rakous. Mánek slibuje, že se rozvede s Maryšou, pokud s ním Eva odejde. Jejich rozhovor je přerušen Samkem, dochází k velké hádce. Eva se po tomto konfliktu rozhodne utéct.\n\nMánek s Evou odjeli do Rakous. Na stejném panském dvoře pracuje také Evina přítelkyně Zuzka. Eva se zde setkává s posměchem ze strany dělníků, kteří ji nazývají “gazdinou robou”. \nMánkovi přijde dopis od Maryši, kde se dočte, že všichni vědí, že s ním odešla i Eva. Dále se dočítá, že přijede jeho matka. Po jejím příjezdu je Mánek matkou přesvědčován, aby se vrátil domů ke své ženě a k dětem. V tuto chvíli přijíždí také Mánkův advokát, kterého si pozval kvůli rozvodu s Maryšou. Advokát Mánka informuje o složitostech a finančních nákladech rozvodu a také o tom, že není zcela jisté, zda je Mánka s Maryšou rozvedou. Advokát se přiklání k názoru Mánkovy matky, aby se vrátil ke své rodině. Mánek nakonec od rozvodu ustupuje a přesvědčuje Evu, aby v Rakousích zůstala. Slibuje jí, že ji bude navštěvovat. \nKoná se oslava dožínek a na panský dvůr přijíždí baron s baronkou. Baronka chce Evu, coby domnělou gazdinu (Mánkovu ženu), obdarovat řetízkem. Mánkova matka všem ale prozradí, že Eva není Mánkovou manželkou, ale robou. Nastává zlomový okamžik, ve kterém Eva Mánka prosí, aby se jí zastal a všem řekl, že se s Maryšou rozvede a vezme si ji. Mánek vše ale popírá.\nTéhož večera se chystá k odjezdu také Zuzka. Eva se s ní přichází rozloučit a skrze Zuzku chce poslat pozdravy domů své tetě. Žádá Zuzku, aby za ni poprosila Samka o odpuštění. Ví, že sama se už nevrátí. \nZávěr děje se odehrává na břehu Dunaje. Nešťastná Eva už nemůže snést své trápení a má pocit, že nikde na světě nenajde ztracený klid. Cítí se zrazena a ponížena, proto se rozhoduje svůj život ukončit a vrhá se do Dunaje.\n\"Gazdina roba\" se stala literární předlohou opery \"Eva\", pro kterou hudbu i libreto napsal Josef Bohuslav Foerster. Opera měla premiéru 1. ledna 1899 v Národním divadle.\n\n"}
{"id": "1195689", "url": "https://cs.wikipedia.org/wiki?curid=1195689", "title": "Vveděnskij", "text": "Vveděnskij\n\nPříjmení Vveděnskij () má více nositelů:\n\n"}
{"id": "1195694", "url": "https://cs.wikipedia.org/wiki?curid=1195694", "title": "Děgťarjov", "text": "Děgťarjov\n\nRuské příjmení Děgťarjov () má více nositelů:\n\n"}
{"id": "1195698", "url": "https://cs.wikipedia.org/wiki?curid=1195698", "title": "Natalie Powellová", "text": "Natalie Powellová\n\nNatalie Powellová (* 16. října 1990 Merthyr Tydfil) je britská a velšská zápasnice–judistka.\n\nVyrůstala v Builth Wells, kde začala s judem na základní škole. Vedle juda se věnovala dalším sportům - netballu, atletice, hrála tenis. Judu dala přednost ke konci střední školy, v době kdy se Britové začali hromadně připravovat na domácí olympijské hry v Londýně. V roce 2011 se prosadila do seniorské britské reprezentace, nominaci na olympijské hry však prohrála s Gemmou Gibbonsovou. Od roku 2013 je stabilní členkou britské reprezentace, kde startuje v polotěžké váze. Připravuje se v Cardiffu pod vedením Craiga Ewerse. V roce 2016 se kvalifikovala na olympijské hry v Riu. Ve čtvrtifinále nestačila na Fracouzku Audrey Tcheuméovou a skončila na 7. místě.\n\n\n\n"}
{"id": "1195700", "url": "https://cs.wikipedia.org/wiki?curid=1195700", "title": "TJ Destrukce Jaroměřice nad Rokytnou", "text": "TJ Destrukce Jaroměřice nad Rokytnou\n\nTělovýchovná jednota Destrukce Jaroměřice nad Rokytnou je moravský fotbalový klub z města Jaroměřice nad Rokytnou, hrající od sezóny 2008/09 Přebor Kraje Vysočina (5. nejvyšší soutěž). Klub byl založen v roce 1920 pod názvem SK Jaroměřice nad Rokytnou.\n\nSvé domácí zápasy odehrává na stadionu Jaroměřice nad Rokytnou.\n\nZdroj: \n\n\nZdroj: \n\n"}
{"id": "1195706", "url": "https://cs.wikipedia.org/wiki?curid=1195706", "title": "Marija Jurić Zagorka", "text": "Marija Jurić Zagorka\n\nMarija Jurić (literárním jménem Zagorka; 2. března 1873, Negovec u Vrbovce, Chorvatsko – 30. listopadu 1957, Záhřeb) byla spisovatelka a první chorvatská profesionální novinářka. Podle ankety vyhlášené v roce 2005 záhřebským deníkem \"Vjesnik\", je druhým nejčtenějším chorvatským autorem všech dob. V roce 2004 se v soutěži Největší Chorvat umístila na 34. místě.\n\nO životě Marie Jurić nebylo mnoho známo, dokonce ani datum narození. Původně bylo nejčastěji zmiňováno datum 1. ledna 1873, ale zkoumáním registrů ve Státním archivu (\"\") bylo zjištěno, že se narodila dne 2. března 1873 ve vsi Negovec poblíž obce Vrbovac v bohaté rodině matky Josipe Domin a otce Ivana Juriće. Křtěna byla 3. března 1873 jménem \"Marianna\". Dětství strávila v chorvatském Záhoří, kde její otec vlastnil farmu \"Golubovec\" a řídil statek Šanjugovo, vlastněný baronem Gezou Rauchem.\n\nMarija Jurić Zagorka byla zaměstnána v časopise \"Obzor\", v roce 1896 jí v něm vyšel první článek, za několik let zde působila jako šéfredaktorka. Později začala vydávat první chorvatský „ženský časopis“ s názvem \"Ženski list\" a také časopis \"Hrvatica\" („Chorvatka“). Bojovala v nich nejen proti sociálnímu útlaku, maďarizaci a germanizaci chorvatské společnosti, ale i za práva žen. V roce 1903, poté, co zorganizovala masovou ženskou demonstraci, se dostala do vězení. Jejím rádcem a mecenášem byl Josip Juraj Strossmayer, který ji podporoval a k psaní románů povzbuzoval.\n\nMarija J. Zagorka udržovala velmi dobré kontakty i s politickými reprezentanty zemí, jejichž osud byl podobný historii Chorvatska. Patřili k nim T. G. Masaryk a Milan Hodža. \n\nZemřela v Záhřebu 30. listopadu 1957. Pohřbena je na záhřebském hřbitově Mirogoj.\n\nJe autorkou 34 románů a 14 dramat. Psala romány pro široké publikum, spojuje v nich milostné příběhy s prvky národní historie. Některé z jejích próz byly uvedeny jako divadelní hry, některé i zfilmovány. Jejímu dílu se věnoval překladatel Dušan Karpatský.\n\n\n\n"}
{"id": "1195713", "url": "https://cs.wikipedia.org/wiki?curid=1195713", "title": "Tělesné cvičení", "text": "Tělesné cvičení\n\nTělesné cvičení je fyzické cvičení těla.\n\nPravidelné tělesné cvičení prospívá zdraví. Snižuje riziko obezity. K dosažení prospěšného výsledku stačí krátké intenzivní cvičení. Podobného výsledku lze dosáhnout snížením příjmu potravy. Cvičení však není hlavním způsobem regulace tělesné hmotnosti. Přemíra cvičení však například škodí mozku.\n\nCvičení se dělí do třech hlavních skupin:\n\n\nK tělesným cvičením se například řadí:\n\n\n"}
{"id": "1195715", "url": "https://cs.wikipedia.org/wiki?curid=1195715", "title": "Lithostrotia", "text": "Lithostrotia\n\nLithostrotia („vložené kameny“, podle osteodermů v kůži) byla velká skupina vývojově odvozených titanosaurních sauropodů, kteří obývali většinu kontinentů v období rané až pozdní křídy (asi před 120 až 66 miliony let). Kromě přítomnosti osteodermů je jedním z jejich hlavních určujících znaků přítomnost procélních ocasních obratlů. Podle základní definice (Upchurch \"et al.\", 2004) do této skupiny spadají poslední společný předek rodů \"Malawisaurus\" a \"Saltasaurus\" a všichni potomci tohoto předka. V současnosti však tuto skupinu jako platný taxon neuznávají všichni badatelé.\n\n\n"}
{"id": "1195718", "url": "https://cs.wikipedia.org/wiki?curid=1195718", "title": "Tibor Kemény", "text": "Tibor Kemény\n\nTibor Kemény ( – ), také zmiňovaný jako Kemeny, byl maďarský fotbalista a trenér, který hrál jako útočník za Ferencvarosi TC a maďarský národní tým (9 startů). Byl v sestavě týmu, který reprezentoval Maďarsko na Mistrovství světa ve fotbale 1934. hrál jeden zápas na Mistrovství světa proti Rakousku (ve čtvrtfinále Maďarsko prohrálo 2-1). S Ferencvárosem se v roce 1938 dvakrát utkal s Juventusem.\n\nJako trenér vedl Ujpest FC v sezóně 1949-50 a Olympiakos v v sezóně 1957-58. S Olympiakosem získal ligový titul i Pohár, tedy ve své jediné trenérské sezóně u týmu získal double. Propracoval systém 4-2-4 a s ním jako trenér Olympiakosu hrál skvělý fotbal, takže Márton Bukovi, když přišel do Pirea, se systémem pokračoval.\n\nKémeny také trénoval MTK Hungaria, který v roce 1955 přivedl k vítězství ve Středoevropském poháru. V sezóně 1967/68 trénoval necelý půlrok Zagłębie Sosnowiec.\n\nFerencvarosi TC\n\nMTK Hungaria\nOlympiakos F. C.\n"}
{"id": "1195719", "url": "https://cs.wikipedia.org/wiki?curid=1195719", "title": "Sean Monahan", "text": "Sean Monahan\n\nSean Monahan (* 12. října 1994, Brampton) je kanadský hokejový útočník hrající v severoamerické National Hockey League za tým Calgary Flames, který ho v roce 2013 draftoval ze 6. pozice.\n\nMonahan se narodil v Bramptonu, v provincii Ontario, Johnu a Cathy Monahanovým, kteří mají společně ještě dceru Jacqueline. Chodil na Střední školu Sv. Tomáše Akvinského. Ze začátku byl spíše ostýchavý, avšak později z něj vyrostl vtipálek s velkým atletickým talentem. Hrál hokej ve věkové kategorii Minor (pod 18 let) a lakros.\n\nMonahan byl jedním z top hodnocených hráčů pro Vstupní draft NHL 2013: Centrální úřad skautingu NHL jej zařadil ve své prognóze jako 5. nejlepšího severoamerický bruslaře, zatímco ho ISS Hockey (International Scouting Services) zařadil jako devátého celkově. Mezi hráči z Ontario Hockey League (OHL) pro blížící se draft ho trenéři z této ligy hodnotily vysoko pro jeho inteligenci na ledě, tvořivost, zacházení s hokejkou a pro jeho schopnost vyhrávat vhazování. Nakonec byl vybrán v prvním kole jako celkově šestý týmem Calgary Flames. Po následném výběru se Monahan sebevědomě vyjádřil, že je připraven nastoupit do National Hockey League (NHL) hned první sezónu.\n\n\n"}
{"id": "1195720", "url": "https://cs.wikipedia.org/wiki?curid=1195720", "title": "Hliňany (zámek)", "text": "Hliňany (zámek)\n\nHliňany jsou barokní zámek ve stejnojmenné, téměř zaniklé, vesnici v okrese Ústí nad Labem. Stojí na levém břehu řeky Bíliny v nadmořské výšce 160 metrů nad mořem.\n\nPředchůdcem zámku byla tvrz zmiňovaná poprvé v roce 1397, kdy patřila \"Petru Šebířovi z Hliňan.\" Část patnáctého století byla vesnice součástí panství sousedních Řehlovic, které patřily rodu Kaplířů ze Sulevic. Na počátku šestnáctého století byli majiteli \"Glacové ze Starého Dvora,\" kteří vesnici v roce 1530 prodali zpět Kaplířům. Potomci \"Buška Kaplíře ze Sulevic\" potom vesnice s tvrzí drželi až do roku 1607, kdy ji prodali \"Mikuláši Hochhauserovi z Hochhausu.\" Mikuláš o vesnici přišel za účast na stavovském povstání, a konfiskát v roce 1623 koupil \"Vilém mladší Popel z Lobkovic.\" Podle konfiskační komise však musel Vilém Mikulášovi Hochhauserovi uhradit určitou částku a místo platby v penězích mu Hliňany na období 1626–1629 pronajal. Poté je prodal \"Otovi z Nostic,\" který je natrvalo připojil k Řehlovicím. Hliňany se však staly centrem spojeného panství, a stará tvrz proto byla v roce 1650 přestavěna na barokní zámek, který byl rozšířen v polovině osmnáctého století mimo jiné o oranžérii. Během sedmileté války zámek zabrala posádka pruského vojska, a v roce 1759 tu dokonce sídlilo jeho velení. Od roku 1769 na zámku jako vychovatel působil obrozenecký historik František Martin Pelcl a v roce 1778 zde pobýval císař Josef II. Nosticům zámek patřil do roku 1885, kdy jej získala hraběnka \"Maria Sylva-Taroucc,\" rozená Nosticová.\n\nVe druhé polovině dvacátého století v zámku sídlil léčebný ústav pro mládež a od roku 2008 domov pro osoby se zdravotním postižením.\n\nJednopatrový zámek má obdélníkový půdorys, hladkou fasádu a sedlovou střechu. Uprostřed jižního průčelí je nad vstupem balkón nesený jednoduchými pilíři. Interiér byl výrazně upraven, pouze v přízemní chodbě se dochovala hřebínková klenba.\n\n\n"}
{"id": "1195721", "url": "https://cs.wikipedia.org/wiki?curid=1195721", "title": "Orionides", "text": "Orionides\n\nOrionides („podobní hvězdnému Orionovi“) je klad teropodních dinosaurů, zahrnující většinu jejich odvozených druhů a také všechny současné i vyhynulé ptáky. Poprvé se objevují během střední jury a přežívají až do současnosti. Mezi orionidy patří zejména skupiny Megalosauroidea a Avetheropoda. Zahrnuje také obecně známé rody dravých dinosaurů jako \"Allosaurus\", \"Spinosaurus\", \"Giganotosaurus\", \"Tyrannosaurus\", \"Velociraptor\" nebo třeba vrabec domácí. Tito dinosauři představovali dominantní suchozemské predátory po celé období pozdní jury a křídy, tedy zhruba posledních 100 milionů let druhohorní éry. Patří mezi ně i největší dravci, kteří se kdy na souších naší planety objevili.\n\nNázev Orionides vybrali Matthew T. Carrano, Roger B. J. Benson a Scott D. Sampson ve své studii z roku 2012. Poukazuje na podobnost obřích pravěkých lovců s mytologickým lovcem Orionem, představujícím zimní souhvězdí. Další paralelou je jeden z alternativních názvů pro toto souhvězdí, řecké slovo \"Alectropodion\", což znamená \"kuřecí noha\". Podobné tříprsté končetiny měli i zástupci kladu Orionides.\n\n"}
{"id": "1195723", "url": "https://cs.wikipedia.org/wiki?curid=1195723", "title": "Shiran Tower", "text": "Shiran Tower\n\nShiran Tower (dříve budova Výzkumného ústavu matematických strojů) je výšková budova v pražských Vokovicích, v těsném sousedství areálu bývalého národního podniku Aritma Vokovice a na kraji přírodní rezervace Divoká Šárka. Je 73 metrů vysoká a má 16 podlaží. Byla postavena v roce 1971. Budova slouží k administrativním účelům a nabízí kancelářské prostory k pronájmu. Celková vnitřní plocha budovy je 10 347 m², kancelářské prostory zabírají 6 218 m². Je to 23. nejvyšší budova v ČR (2016). Konstrukční systém budovy tvoří montovaný železobetonový skelet.\n\nV roce 2002 stavba prošla rozsáhlou rekonstrukcí.\n\n"}
{"id": "1195724", "url": "https://cs.wikipedia.org/wiki?curid=1195724", "title": "Sean McColl", "text": "Sean McColl\n\nSean McColl (* 3. září 1987, North Vancouver, Kanada) je kanadský reprezentant ve sportovním lezení na obtížnost, rychlost a v boulderingu, je jedním z nejznámějších všestranných závodních lezců na světě. Má šest medailí (2/4/0) z celkového hodnocení v kombinaci na světovém poháru, což se hodnotí jako součet bodů nejméně ve dvou disciplínách, v lezení na obtížnost získal stříbrnou medaili a v boulderingu bronzovou. Věnuje se také stavění cest pro některé mezinárodní závody.\n\nV povědomí lezců je také jako dobrý závodník v lezení na rychlost, souhrn výsledků níže však ukazuje, že v této disciplíně byl daleko úspěšnější spíše mezi juniory a ani jeho nejlepší časy (okolo 8 s) již nestačí na světové finalisty (pod 6 s), lepší výsledky dosahuje v boulderingu a zejména v obtížnosti. V letech 2008—2011 se světových závodů na rychlost neúčastnil vůbec, nyní má však za umístění v této disciplíně další body do součtu pro kombinaci, kde získává další medaile. Patří však stále mezi hrstku lezců, kteří závodí ve všech třech disciplínách a v boulderingu se dříve nezávodilo, natož na juniorských závodech. Jeho aktivní závodní účast a tím také schopnost trénovat a regenerovat mezi jednotlivými závody i lezením venku je obdivuhodná, i když se zejména v počátku neúčastnil všech kol závodů a v některých městech se závodilo současně ve více disciplínách zároveň.\n\nV roce 2012 se stal vicemistrem světa v lezení na obtížnost, mistrem Ameriky v lezení na obtížnost a vicemistrem Ameriky v boulderingu, v lezení na rychlost se těsně nedostal do finále.\n\n\n\n"}
{"id": "1195726", "url": "https://cs.wikipedia.org/wiki?curid=1195726", "title": "1. FC Jemnicko", "text": "1. FC Jemnicko\n\n1. Football Club Jemnicko je moravský fotbalový klub z města Jemnice, hrající v sezóně 2017/18 I.A třídu Kraje Vysočina (6. nejvyšší soutěž). Klub byl založen v roce 1919 pod názvem SK Jemnice.\n\nSvé domácí zápasy odehrává na stadionu v zámeckém parku.\n\nZdroj:\n\n\nZdroj:\n\n"}
{"id": "1195732", "url": "https://cs.wikipedia.org/wiki?curid=1195732", "title": "Mirogoj", "text": "Mirogoj\n\nMirogoj je centrální hřbitov chorvatského hlavního města Záhřebu. S rozlohou téměř 7 hektarů je největším hřbitovem v Chorvatsku.\nVzhledem k tomu, že je vybudován jako park, k jeho architektonicky cenným budovám a množství hrobů významných osobností patří k turistickým pamětihodnostem ve městě.\n\nNa hřbitově Mirogoj se nachází díla mnoha známých sochařů a umělců jako jsou Antun Augustinčić, Dušan Džamonja, Robert Frangeš Mihanović, Ivo Kerdić, Frano Kršinić, Ivan Meštrović, Edo Murtić, Vanja Radauš, Ivan Rendić, Jozo Turkalj a Rudolf Valdec.\nNa hřbitově mají prostor všechna náboženství, jsou zde hroby lidí katolického, pravoslavného, protestantského vyznání i stoupenců judaismu nebo islámu či lidí bez vyznání.\n\nHřbitov Mirogoj byl založen v roce 1876 na pozemcích patřících chorvatskému jazykovědci a spisovateli Ljudevitu Gajovi. Do té doby existovalo v Záhřebu deset menších hřbitovů, které všechny Mirogoj nahradil. Hlavní budovu navrhl architekt Hermann Bollé. Stavba arkád, kupole a kostela nad vstupním portálem začala v roce 1879. Stavební práce byly dokončeny v roce 1929.\n\n19. srpna 1991 zde došlo k bombovému útoku, kdy byla výbušnina odpálena v blízkosti židovských hrobů. Šlo o součást operace pod falešnou vlajkou jugoslávské vojenské kontrarozvědky (\"Kontraobaveštajna služba\") s krycím názvem Operace Labrador, která měla světovým médiím a veřejnému mínění poskytnout obraz Chorvatska jako profašistické země. Při útoku došlo jen k materiálním škodám.\n\nHřbitov v parkové úpravě se rozkládá na jednom z hřbetů záhřebského pohoří Medvednica. Leží zřetelně výše než centrum města, přesto je vzdálen jen několik minut jízdy automobilem.\n\nNa hřbitově jsou kromě jiných tyto pomníky:\n\n\n\n"}
{"id": "1195734", "url": "https://cs.wikipedia.org/wiki?curid=1195734", "title": "Leopold Bavorský", "text": "Leopold Bavorský\n\nLeopold Bavorský (9. února 1846, Mnichov – 28. září 1930, Mnichov) byl bavorský princ.\n\nNarodil se 9. února 1846 v Mnichově jako druhý syn prince Luitpolda Bavorského a jeho manželky arcivévodkyně Augusty Ferdinandy Toskánské.\n\nKdyž mu bylo 15 let, vstoupil do bavorské armády a 28. listopadu 1861 získal hodnost poručíka. V Prusko-francouzské válce bojoval v 3. dělostřeleckém pluku. Roku 1870 byl povýšen do hodnosti majora. V poválečných letech strávil většinu času na cestách, navštívil Afriku, Asii a různé země Evropy.\n\nDne 20. dubna 1873 se ve Vídni oženil s arcivévodkyní Giselou Habsbursko-Lotrinskou, dcerou císaře Františka Josefa I. a císařovny Alžběty. Zůstal v bavorské armádě a 1. ledna 1905 byl povýšen na polního maršála. Roku 1913 odešel ze služby.\n\nJeho odchod do důchodu netrval dlouho. Dne 16. dubna 1915 mu bylo svěřeno velení Německé 9. armády, kde nahradil generála Augusta von Mackensena. Leopold se hned ukázal jako schopný velitel a dne 4. srpna 1915 zabral Varšavu. Po tomto úspěchu mu bylo přiděleno velení nad Armádní skupinou prince Leopolda Bavorského (něm. \"Heeresgruppe Prinz Leopold von Bayern\"), která byla německou sílou v centrálním sektoru na Východní frontě. Roku 1918 odešel ze služby.\n\nSe svou manželkou měl čtyři děti:\n\nZemřel 28. září 1930 v Mnichově.\n"}
{"id": "1195736", "url": "https://cs.wikipedia.org/wiki?curid=1195736", "title": "Metoda teček", "text": "Metoda teček\n\nMetoda teček (někdy též bodová metoda) slouží ke znázorňování jevů v mapě. Rozlišujeme dvě metody teček dle typu znázorňovaného jevu – kvalitativní nebo kvantitativní.\n\nV prvním případě jevu kvalitativního se metoda teček využívá ke znázornění lokalizace jevu v mapě. V tomto případě se ne vždy jedná o zobrazení pomocí tečky, může se jednat i o jiný geometrický tvar. V druhém případě jevu kvantitativního se jedná o znázornění nerovnoměrně rozmístěných nespojitých jevů v mapě. Znázorňujeme takto na vybraném území například hustotu obyvatel, počet obyvatel, množství obdělávané půdy, množství zvířat a další nespojité jevy. Rozmístění teček v mapě představuje rozmístění daného jevu ve skutečnosti a zároveň zobrazuje změnu jeho intenzity nebo rozptýlení. Než je přistoupeno k samotnému zpracování mapy tečkovou metodou, je zapotřebí provést analýzu rozmístění jevu v geografickém prostoru. S pomocí těchto výsledků a odpovídajících statistických materiálů, je mapa rozdělena na území, kde se jev nevyskytuje vůbec, kde je velká intenzita výskytu daného jevu nebo kde jsou největší potenciální podmínky pro největší intenzitu jevu. Dle potřeby je pak zvolen jeden z následujících způsobů rozmístění teček v mapě.\n\nDůležitou roli při užití této metody hraje velikost (váha) tečky. Při nesprávném užití této metody se interpretovaný jev zobrazí nepřehledně nebo špatně.\n\n\n\nVelmi významnou roli sehrává velikost a hodnota (váha) tečky, u obou 2 způsobů.\nProto je nutné si za pomocí vzorce níže vypočítat velikost tečky. Ovšem i tento způsob může být chybný a k jeho správnému užití, je zapotřebí mít širší znalosti z kartografie.\n\nVzorec pro výpočet velikosti tečky: \n H – skutečná hodnota velikosti jevu\n"}
{"id": "1195737", "url": "https://cs.wikipedia.org/wiki?curid=1195737", "title": "SK Huhtamaki Okříšky", "text": "SK Huhtamaki Okříšky\n\nSportovní klub Huhtamaki Okříšky je moravský fotbalový klub z městyse Okříšky, hrající od sezóny 2005/06 Přebor Kraje Vysočina (5. nejvyšší soutěž). Klub byl založen v roce 1930 pod názvem SK Okříšky.\n\nSvé domácí zápasy odehrává na stadionu Okříšky.\n\nOdchovancem klubu je mj. Michal Štefka.\n\nZdroj: \n\n\nZdroj: \n\nPoznámky:\n\nSK Huhtamaki Okříšky „B“ je rezervním týmem Okříšek, který se pohybuje v okresních soutěžích. Od sezony 2012/13 hraje Okresní přebor Třebíčska.\n\nPoznámky:\n\n\n"}
{"id": "1195738", "url": "https://cs.wikipedia.org/wiki?curid=1195738", "title": "Michiel Kramer", "text": "Michiel Kramer\n\nMichiel Kramer (* 3. prosince 1988, Rotterdam, Nizozemsko) je nizozemský fotbalový útočník, který od léta 2015 působí v klubu Feyenoord, kam přestoupil z ADO Den Haag. V sezóně 2015/16 vyhrál s Feyenoordem nizozemský fotbalový pohár.\n\n\n\n"}
{"id": "1195739", "url": "https://cs.wikipedia.org/wiki?curid=1195739", "title": "Gustav, vévoda z Upplandu", "text": "Gustav, vévoda z Upplandu\n\nGustav, vévoda z Upplandu (18. června 1827, Solna – 24. září 1852, Kristiania) byl švédský a norský princ.\n\nNarodil se 18. června 1827 v Solně jako syn krále Oskara I. a jeho manželky královny Joséphine de Beauharnais.\n\nByl trénovaným hudebníkem, hrající pod jménem Prins Gustaf. Od roku 1844 do své smrti roku 1852 byl druhým v nástupnictví na norský a švédský trůn. Byl členem Královské švédské akademie věd.\n\nZemřel 24. září 1852 v Kristianii na břišní tyfus.\n"}
{"id": "1195741", "url": "https://cs.wikipedia.org/wiki?curid=1195741", "title": "Métroklés", "text": "Métroklés\n\nMétroklés, známý také jako Métroklés z Maroneia, řecky Μητροκλῆς (4. stol. př n. l. – 3. stol. př. n. l.) byl starověký řecký filozof žijící kynickým způsobem života. Jeho spisy se nezachovaly, údajně je sám spálil. Hlavní zdroj informací o něm je Díogenés Laertios.\n\nRok jeho narození a úmrtí není přesně znám. Pocházel z města Maroneia v Thrákii. Jeho rodina přišla do Athén, kde se Métroclés stal žákem kynického filosofa Kratéta z Théb. Jeho sestra Hipparchia se provdala za Kratéta a žila s ním stejným způsobem života.\n\n\"\"Když se kdysi při vyučování uprdl, byl z toho tak zničen, že se uzavřel v zoufalství doma, chtěje zemříti hladem. Když se o tom dověděl Kratés, přišel k němu na vyzvání, poživ schválně mnoho bobů. Nejprve se ho snažil přesvědčit rozumovými důvody, že neučinil nic zlého; byl by prý div, kdyby se větry neuvolňovaly přirozenou cestou. Nakonec mu dodal odvahy sám se uprdnuv, takže ho utěšil tím, že se dopustil stejného poklesku jako on.\"\"\n"}
{"id": "1195742", "url": "https://cs.wikipedia.org/wiki?curid=1195742", "title": "Myrtovka", "text": "Myrtovka\n\nMyrtovka (\"Myrrhinium\") je rod rostlin z čeledi myrtovité, jehož jediným zástupcem je druh Myrrhinium atropurpureum. Je to keř až strom s tuhými listy a červenými květy s velmi dlouhými tyčinkami. Květy jsou opylovány plodožravými pěvci, kteří konzumují dužnaté korunní lístky. Druh se vyskytuje v Jižní Americe od Kolumbie po Uruguay. Plody a korunní plátky jsou jedlé.\n\nMyrtovka je keř nebo strom dorůstající výšky 3 až 8 metrů. Listy jsou jednoduché, kožovité, téměř přisedlé, 3 až 9 cm dlouhé a 1 až 2 cm široké. Čepel je eliptická až úzce eliptická, na okraji poněkud podvinutá, na vrcholu tupá nebo špičatá, na ploše žláznatě tečkovaná. Řapík je 1 až 2 mm dlouhý. Květy jsou čtyřčetné, uspořádané ve vrcholících vyrůstajících po několika ze starších větévek (kauliflorie). Češule je válcovitá až zvonkovitá. Kalich je složen ze 4 laloků 1 až 1,5 mm dlouhých a za plodu je vytrvalý. Koruna je červená, purpurově červená až červenohnědá, dužnatá. Korunní lístky jsou volné, obvejčité, na bázi široce nehetnaté, 3,5 až 5 mm dlouhé. Tyčinek je většinou 6 (4 až 8), mají červené, přímé, 12 až 18 mm dlouhé nitky a dlouze vyčnívají z květů. Čnělka je červená, nitkovitá, až 27 mm dlouhá, zakončená hlavatou, nezřetelně dvoulaločnou bliznou. Semeník je srostlý ze 2 plodolistů, se 2 komůrkami obsahujícími větší počet (5 až 14) vajíček. Plodem je bělavá, 5 až 6 mm dlouhá bobule obsahující několik semen Na vrcholu bobule je vytrvalý zbytek kalicha. Semena jsou asi 4 mm dlouhá, s tvrdým a lesklým osemením.\n\nMyrtovka je rozšířena v Jižní Americe od Kolumbie a středního Ekvádoru po severní Argentinu, jižní Brazílii a Uruguay. Zplaněle roste i v některých jiných částech světa, např. v Kalifornii a Austrálii. V oblastech původního rozšíření se vyskytuje v tropických a subtropických lesích.\n\nČervené květy myrtovky jsou nevonné a nevytvářejí žádný nektar. Opylují je plodožraví ptáci (převážně pěvci), kteří konzumují sladké, dužnaté korunní lístky. Podobný způsob opylování je znám i u rodu aka (\"Acca\"). Z pěvců květy navštěvují někteří tyranovití (např. tyran bentevi), drozdec bělobrvý, lesňáček oranžovoprsý, tangary, drozdi, strnadovití a vlhovcovití. Z hmyzu byla na květech pozorována včela medonosná a pestřenky.\n\nRod \"Myrrhinium\" je v rámci čeledi myrtovitých řazen do podčeledi \"Myrtoideae\" a tribu \"Myrteae\". Z Jižní Ameriky bylo popsáno celkem 7 druhů tohoto rodu, jejich rozlišovací znaky jsou však obskurní a překrývají se. V současné taxonomii je uznáván pouze jeden druh.\n\nPlody a korunní plátky myrhovky jsou jedlé. Druh má potenciál jako tropická či subtropická okrasná dřevina. Listy se používají v tradiční medicíně při cukrovce a ke snížení cholesterolu. Rostlina není udávána ze žádné české botanické zahrady.\n\n"}
{"id": "1195743", "url": "https://cs.wikipedia.org/wiki?curid=1195743", "title": "TJ Sapeli Polná", "text": "TJ Sapeli Polná\n\nTělovýchovná jednota Sapeli Polná je český fotbalový klub z města Polná, hrající od sezóny 2011/12 Přebor Kraje Vysočina (5. nejvyšší soutěž). Klub byl založen v roce 1978 pod názvem TJ Vysočina Janovice.\n\nSvé domácí zápasy odehrává na stadionu ve Stáji.\n\nZdroj: \n\n\nZdroj: \n\nPoznámky:\n\n"}
{"id": "1195746", "url": "https://cs.wikipedia.org/wiki?curid=1195746", "title": "Lorenzo Monaco", "text": "Lorenzo Monaco\n\nLorenzo Monaco (česky též \"Mnich Vavřinec\"), narozen jako Piero di Giovanni (asi 1370 Siena – asi 1425 Florencie) byl italský malíř a iluminátor období pozdní gotiky. Jeho následovníkem byl Fra Angelico.\nŽil v kamaldulské poustevnické osadě Campa di Malpolo u Arezza Jako malíř se patrně vyškolil ve Florencii, v dílně Agnola Gaddiho (1350 - 1396), se kterým později spolupracoval na predelle oltáře pro kapli Nobili v kostele Santa Maria degli Angeli (1387). Roku 1390 vstoupil do florentského kamaldulského kláštera Santa Maria degli Angeli. Po složení slibu roku 1391 byl znám jako Don Lorenzo (\"Lorenzo Monaco\", česky \"Mnich Vavřinec\"). Zprvu působil v klášterním skriptoriu jako iluminátor rukopisů. Tři z nich, datované 1394-1396, jsou nyní uloženy ve florentské Medicejské knihovně u sv. Vavřince. Ve stejné době namaloval několik menších obrazů s náboženskými tématy.\n\nLorenzo Monaco byl od roku 1494 děkanem kostela. V letech 1398-1400 maloval polyptych pro kapli Ardinghelli kostela Carmine. Po roce 1402 žil mimo klášter a stal se členem malířského cechu pod svým původním jménem Piero di Giovanni. Zachoval si vazby s klášterem a roku 1414 pro něj namaloval monumentální \"Korunovaci panny Marie\" (nyní Gallerie Uffizi). Klášter mu roku 1415 prodal protější dům a ateliér za zlomek ceny. Malíř je naposled zmiňován roku 1422, ale Vasari soudí, že se mohl dožít roku 1425. Lorenzo Monaco byl pohřben v klášterním kapitulním domě. \n\nLorenzo Monaco ve Florencii navázal na tradici malby Giotta a jeho následovníků, Spinello Aretino a Agnolo Gaddi a na přelomu století na neo-Giottovské gotizující tendence, šířené zejména v okruhu malíře Niccolò Gerini. Z této doby pocházejí gotizující díla se silným spirituálním nábojem, bez profánních prvků a se zlaceným pozadím (\"Pietà\", Gallerie dell'Accademia, Florencie).\n\nPo roce 1404 ho ovlivnila raná díla Lorenza Ghibertiho, který vytvořil reliéfy pro dveře Baptisteria a také Gherardo Starnina, který přinesl do Itálie novou inspiraci mezinárodní gotikou po svém pobytu ve španělské Valencii, spočívající zejména v zářivé barevnosti. Tyto podněty vedly Dona Lorenza kolem poloviny desetiletí k větší uvolněnosti kresby, aristokratickému zjemnění gest, neobvyklé kombinaci a kaligrafické svítivosti barev a splývání linií. Pozdější práce se vyznačují větší formální jednoduchostí a klidnější náladou, zjemněním barevnosti a zvláštní tajemnou atmosférou.\n\nLorenzova procítěná zbožnost se projevila i ve scéně \"Oplakávání Krista\" (1408, Národní galerie v Praze). Obraz, který je horizontálně odlišen barevností, má v pozadí nehostinnou opuštěnou a ponurou krajinu, které dominuje velký kříž, šedé skály a vysoké věže a hradby Jeruzaléma. V popředí je skupina postav která vychází formálně z kompozice Giotta v kapli Scrovegni (1305), ale scéna postrádá monumentálnost a je mnohem intimnější. Diagonální členění kompozice soustřeďuje pozornost k ležícímu tělu mrtvého Krista, rámovanému skloněnými tvářemi truchlících se svatozářemi a jejich barevnými rouchy.\n\nLorenzo Monaco patří k posledním zástupcům slohu mezinárodní gotiky. Jeho postavy jsou štíhlé, mají měkké splývavé linie a bohatě řasené drapérie. Jeho původní školení v knižních iluminacích se projevuje smyslem pro detail, pečlivou modelací tváří i výraznou zářivou barevností. Jeho pokračovatelem byl Fra Angelico.\n\n\n"}
{"id": "1195751", "url": "https://cs.wikipedia.org/wiki?curid=1195751", "title": "Cekovićův dům", "text": "Cekovićův dům\n\nCekovićův dům (srbsky Цековића кућа/Cekovića kuća) je kulturní památka ve městě Pale, v centrální části Bosny a Hercegoviny, v Republice srbské. Nachází se v jihozápadní části města na \"Romanijské ulici\".\n\nJednopatrový dům s podkrovím byl postaven v roce 1915 pro potřeby bohaté mostarské rodiny Cekovićů, kteří úspěšně obchodovali po celém Balkánu. Sloužil jako letní sídlo této rodiny. Budován byl celkem 12 let. Dlouhý je 20 m a široký 13 metrů. Dominantním prvkem stavby je dřevěná terasa v patře.\n\nObjekt nebyl nikdy rozsáhle rekonstruován, přečkal však úspěšně všechny balkánské konflikty. Na počátku 21. století se však nacházel ve velmi zuboženém stavu. Poslední z rodu Cekovićů odkázal dům dabrobosenské metropolii (Srbské pravoslavné církvi).\n\nV letech 1992-1995 sloužil dům pro potřeby uprchlíků války v Bosně a Hercegovině. V roce 2004 byla vyhlášena za kulturní památku.\n\nRoku 2007 byla provedena komplexní rekonstrukce objektu. V současné době slouží dům jako galerie umělecké kolonie v Pale (přízemí) a v horním patře se nachází církevní muzeum.\n"}
{"id": "1195753", "url": "https://cs.wikipedia.org/wiki?curid=1195753", "title": "Molenbeek-Saint-Jean", "text": "Molenbeek-Saint-Jean\n\nMolenbeek-Saint-Jean [molnbek sen žán] (nizozemsky Sint-Jans-Molenbeek) je belgickou obcí, jednou z devatenácti součástí Bruselského regionu. Její rozloha je 5,89 km² a je poměrně hustě osídlena – v roce 2015 měla 96 tisíc obyvatel. Molenbeek-Saint-Jean se nachází severozápadně od centra Bruselu; je od něho fyzicky oddělen kanálem.\n\nSeverně od Molenbeeku se nachází bazilika Sacré-Coeur v Koekelbergu, východně od Molenbeeku je centrum Bruselu; z jižní strany sousedí Molenbeek s Anderlechtem a ze západní strany s Berchem-Sainte-Agathe. Obec přetíná v severo-jižním směru železniční trať se Západním nádražím. Nachází se zde také významná přestupní stanice bruselského metra, kde se kříží všechny jeho čtyři linky.\n\nVe středověku se jednalo o osadu, kde se většina lidí věnovala zemědělství a zásobovala Brusel obilím. Právě podle mlýna (francouzsky \"moulin\", nizozemsky \"molen\") získala svůj název. Příponu \"beek\" (potok) má podobně, jako řada jiných bývalých osad v okolí.\n\nV padesátých a šedesátých letech 20. století se zde usadila významná marocká komunita původem především z oblasti Ríf. Molenbeek se stal mediálně známý po teroristických útocích v Paříži 13. listopadu 2015 a v Bruselu 22. března 2016 jako líheň islámského terorismu. Z tohoto prostředí pocházejí někteří teroristé, mimo jiné předpokládaný strůjce pařížských atentátů Abdelhamid Abaaoud a Salah Abdeslam, který byl zřejmě zapojen do přípravy obou teroristických činů.\n"}
{"id": "1195756", "url": "https://cs.wikipedia.org/wiki?curid=1195756", "title": "Stefano di Giovanni", "text": "Stefano di Giovanni\n\nStefano di Giovanni di Consolo (kolem 1392, Siena nebo Cortona – 1450 nebo 1451 Siena) byl italský malíř rané renesance, hlavní představitel sienské malby své doby. Od 18. století je doloženo jeho označení také jako Sassetta, i když tato přezdívka zřejmě nebyla používána za malířova života. O jeho mládí není mnoho známo, prvním jeho zanamenaným dílem je oltář z let 1423–1426. K jeho hlavním dílům patří například \"Madona na sněhu\", obraz pro hlavní oltář sienské katedrály. Jeho učněm nejspíš byl Francesco di Giorgio e di Lorenzo, známý pod jménem Vecchietta. Stefano di Giovanni zemřel na zápal plic, který si přivodil při výzdobě sienské brány Porta Romana. \n"}
{"id": "1195761", "url": "https://cs.wikipedia.org/wiki?curid=1195761", "title": "Molenbeek (rozcestník)", "text": "Molenbeek (rozcestník)\n\nMolenbeek [molnbek] (vlámsky Mlýnský potok) může označovat:\n\n\n\n"}
{"id": "1195764", "url": "https://cs.wikipedia.org/wiki?curid=1195764", "title": "Alesso Baldovinetti", "text": "Alesso Baldovinetti\n\nAlesso Baldovinetti (14. října 1425 Florencie – 29. srpna 1499 Florencie) byl italský malíř rané renesance.\n\nAlesso Baldovinetti – také Alessio Baldovinetti se narodil ve Florencii v rodině bohatého obchodníka. V roce 1448 byl registrován jako člen malířského cechu sv. Lukáše. Patřil k významným představitelům florentské rané renesance. Jeho učitelem byl Domenico Veneziano, k jeho vzorům patřil také malíř Fra Angelico, Andrea del Castagno, Paolo Uccello a Piero della Francesca. K jeho žákům patřil Domenico Ghirlandaio. Baldovinetti vytvořil řadu obrazů a fresek pro církevní účely, vedle toho maloval i portréty viz \"Dáma ve žlutých šatech\". Je možné , že pomáhal při výzdobě kostela S. Egidio, nicméně o tom neexistují žádné záznamy. Na výzdobě pracoval v letech 1441-1451 Domenico Veneziano ve spolupráci s Andreo del Castagno. Jisté je, že baldovinetti byl pověřen roku 1460 dokončením prací. V roce 1462 byl Alessio pověřen vytvořit velkou fresku \"Zvěstování\" v bazilice \"Nejsvětějšího zvěstování\" ve Florencii (Basilica della Santissima Annunziata di Firenze). Své nástěnné malby dokončoval směsí vaječného žloutku a laku. Podle Vasariho bylo Alessiovým záměrem ochránit obraz před vlhkem. Časem se ukázalo, že se části takto ošetřených fresek poškodily, takže velké tajemství, které Alessio jak doufal, objevil, selhalo. V roce 1463 vytvořil intarzii \"Narození Páně\" pro sakristii katedrály. Intarzie byla sňata italským architektem, intarzistou a sochařem Giulianem de Maiano (1432–1490) a stále existuje. Od roku 1466 zdobí \"Porugalskou kapli\" v bazilice San Miniato ve Florencii freska \"Čtyři evangelisté a čtyři zakladatelé církve\" spolu s obrazem \"Zvěstování\" na podlouhlém panelu. Freska vzkříšeného \"Krista\" mezi anděly a \"Boží hrob\" uvnitř kaple rodiny Rucellai, která ještě existuje, patří do roku 1467. Vedle návrhů skla, mozaik a intarzií pracoval Baldovinetti na zakázkách deskových obrazů a kostelních nástěnných dekorací. V roce 1471 provedl Alesso významné práce na kostele Santa Trìnita ve Florencii z pověření Bongianni Gianfigliazzi: nejprve namaloval oltářní obraz \"Panna Marie a dítě se šesti svatými\", tuto práci dokončil v roce 1472. Další série fresek ze Starého zákona, která měla být dokončena podle smlouvy během pěti let, byla ve skutečnosti dokončena až po šestnácti letech. V roce 1497 byla hotová série, která obsahovala mnoho portrétů předních florentských občanů, oceněna tisíci zlatými floriny výborem sestávajícím z Cosimo Rosselliho, Benozza Gozzoliho, Perugina a Filippina Lippiho. Z cyklu se dochovaly pouze fragmenty. Mezitím byl Alessio vytížen jinými technickými záležitostmi a výzkumy kromě malby.Jeho současníci ho považovali za jediného umělce, který znovu objevil a zcela pochopil dlouhou dobu nevyužívané umění mozaiky. V letech 1481 až 1483 vedl restaurátorské práce na mozaice dveří kostela San Miniato, v baptistériu katedrály. Vedle návrhů skla, mozaik a intarzií pracoval na zakázkách deskových obrazů a kostelních nástěnných dekorací. V pozdějších letech vedl restaurátorské práce na mozaikách z období duecenta ve florentském baptisteriu. Zemřel v nemocnici Svatého Pavla ve Florencii, 29. srpna 1499, a byl pohřben v San Lorenzo. Jeden z jeho žáků byl Domenico Ghirlandaio.\n\nObraz \"Zvěstování\" je tempera na dřevě z roku 1447 o rozměrech 167 m x 137 cm, Galleria degli Uffizi, Florencie. Dílo je působivým příkladem Alessiových obrazových kompozic. Zřetelné vedení linie, základní lineární koncepce, jasná struktura a uzavřenost. Přesto obraz působí lehce a s jistou hravostí.\n\n"}
{"id": "1195765", "url": "https://cs.wikipedia.org/wiki?curid=1195765", "title": "Millerntor-Stadion", "text": "Millerntor-Stadion\n\nMillerntor-Stadion (v letech 1970-1998: Wilhelm-K\"och-Stadion\") je fotbalový stadion v hamburské čtvrti St. Pauli. Své domácí zápasy zde hraje FC St. Pauli, hrající momentálně 2. Bundesligu. Stadion má od dokončení rekonstrukce v roce 2015 kapacitu 29 546 míst, z nichž je 16 940 je na stání a 12 606 míst k sezení. Na stadionu je také 2 491 VIP míst a 96 míst pro vozíčkáře.\n"}
{"id": "1195768", "url": "https://cs.wikipedia.org/wiki?curid=1195768", "title": "Petr Florián", "text": "Petr Florián\n\nPetr Florián alias Pedro (* 15. června 1986 Plzeň) je český youtuber, let's player a vlogger.\n\nPetr Florián se narodil a vyrůstal v Plzni. Prošel gymnáziem, semestrem školy vysoké a absolvoval vyšší školu odbornou v Plzni. Nejdříve dělal práci, kterou studoval, poté se stal podnikatelem, později v roce 2015 se začal naplno věnovat YouTube. Je ženatý a má dva syny, starší se jmenuje Kryštof.\n\nPetr Florián si svůj kanál PedrosGame vytvořil 5. ledna 2012 poté, co mu přátelé doporučili, aby to zkusil.\n\n15. ledna téhož roku nahrál na svůj kanál první video, začínal s let's play ze hry Minecraft, díky kterým se nejvíce proslavil. Natáčel dále například hry Mafia II, Spore, The Sims 3. Později si založil dva další kanály – PedrosFun a PedrosVoice. Na PedrosFun nahrává spíše videa ze života nebo o sportu, na PedrosVoice nahrává cover verze známých písní. Začátkem prosince 2017 překročil hranici 750 tisíc odběratelů. Často spolupracuje s dalšími českými youtubery, jako je House, GEJMR nebo MarweX.\n\nNa konci roku 2015 Petr zanechal své dosavadní práce a naplno se začal živit YouTubem, v létě roku 2016 se vydal se třemi dalšími YouTubery do USA. Spolupracuje též se společností Škoda Auto, například při testování nových vozidel.\n\nPravidelně se také účastní youtubového festivalu Utubering a dalších.\n\nČasopis Forbes zařadil Pedra v roce 2015 na 23. místo mezi nejvlivnějšími Čechy na sociálních sítích. V roce 2015 byl veřejností nominován v anketě Bloger roku.\n\n"}
{"id": "1195775", "url": "https://cs.wikipedia.org/wiki?curid=1195775", "title": "Ilustrovaný muž", "text": "Ilustrovaný muž\n\nIlustrovaný muž (1951, \"The Illustrated Man\") je třetí povídková sbírka amerického spisovatele Raye Bradburyho. Obsahuje osmnáct příběhů z let 1947-1951, jejichž námětem je konflikt techniky a psychiky lidí.\n\nV prologu jsou vzájemně nesouvisející povídky sbírky zasazeny do rámcového příběhu, ve kterém se vypravěč na své cestě po Wisconsinu setká na opuštěné silnici se zcela potetovaným tulákem, který dříve vystupoval jako lidská rarita v panoptiku. Tetování, které mu údajně vytvořila tajemná žena cestující časem, má tu vlastnost, že jeho obrazy v noci ožívají a každý vypráví svůj příběh odehrávající se v možném budoucím světě.\n\nKolem půlnoci příběhy skončí, ilustrovaný muž spí a vypravěč vidí, že se na jeho zádech objevuje nové tetování, které ukazuje jak jej ilustrovaný muž uškrtí. Proto vypravěč prchne a snaží se dostat do blízkého města do bezpečí.\n\nKromě sedmi povídek vyšly všechny ostatní česky v různých antologiích, výborech či v jiných Bradburyho česky vydaných knihách.\n\n"}
{"id": "1195776", "url": "https://cs.wikipedia.org/wiki?curid=1195776", "title": "Cosimo Tura", "text": "Cosimo Tura\n\nCosimo Tura (asi 1430 Ferrara – 1495 Ferrara), zvaný též Il Cosmè nebo Cosmè Tura, byl italský raně renesanční malíř, považovaný za zakladatele ferrarské malířské školy. Jeho učitelem byl padovský malíř Francesco Squarcione, vliv na jeho styl měli rovněž Mantegna a Piero della Francesca. Později získal podporu vévodů Borsa i Ercola I. d'Este, jejichž paláce zdobil svými malbami, a roku 1460 získal stipendium od ferrarského dvora. K jeho žákům patřili Francesco del Cossa a Francesco Bianchi.\n"}
{"id": "1195781", "url": "https://cs.wikipedia.org/wiki?curid=1195781", "title": "Black Hat SEO", "text": "Black Hat SEO\n\nBlack Hat SEO je praktika, která má za cíl navýšit hodnocení webové stránky u vyhledávačů pomocí zakázaných technik. Tyto techniky jsou jmenovány v pravidlech užívání vyhledávacích serverů a měl by se s nimi seznámit každý, kdo chce optimalizovat svůj nebo cizí web. Samotný název Black hat byl převzat z filmů a hlavně westernů, kde byly za black hat považování „bad guys“ a proti nim stáli white hats. V současnosti je mnohem více spojení black hat používáno pro počítačové hackery, programátory virů a ty, kteří používají neetické způsoby při práci s počítačem.“\n\n\n\n\nPorovnají-li se výhody a nevýhody, obvykle se dojde k závěru, že podobné black-hat metody mohou být vhodné pro krátkodobé projekty bez ambicí vybudovat dlouhodobě prosperující podnik. Typicky se tedy využívají ve spojení s různými affiliate programy, často na okraji seriozního podnikání (hazard, erotika, potravinové doplňky, MLM apod.). Naopak se zpravidla nehodí pro větší a známější firmy, budování značky, dlouhodobé podnikání citlivé na důvěryhodnost firmy apod. \n"}
{"id": "1195783", "url": "https://cs.wikipedia.org/wiki?curid=1195783", "title": "Kostel Nanebevzetí Panny Marie (Bohutice)", "text": "Kostel Nanebevzetí Panny Marie (Bohutice)\n\nKostel Nanebevzetí Panny Marie je římskokatolický chrám v Bohuticích v okrese Znojmo. Je chráněn jako kulturní památka České republiky.\n\nFarní kostel stál v Bohuticích už v polovině 13. století, po roce 1773 byl zbořen. Majitelé panství manželé Seydlovi v 60. letech 19. století se rozhodli dát prostředky k výstavbě kostela s tím, že členové jejich rodiny budou v něm po smrti uloženi. Věnovali kostelu stavební místo a financovali jeho stavbu. Zřídili farní nadaci 16 300 rakouských zlatých, z níž úroky pokrývaly základní finanční potřebu fary, kostela a kaple. \n\nBoční oltář pochází ze 3. čtvrtiny 18. století, s pozdně gotickou sochou světice bez atributů z doby kolem roku 1480.\n\nJde o farní kostel farnosti Bohutice.\n"}
{"id": "1195786", "url": "https://cs.wikipedia.org/wiki?curid=1195786", "title": "Helena Emingerová", "text": "Helena Emingerová\n\nHelena Emingerová Holanová (17. srpna 1858, Praha - 4. srpna 1943, Praha) byla ilustrátorka, grafička a malířka.\n\nNarodila se jako druhé ze čtyř dětí JUDr. Johanna Emingera (1826-1876) a jeho manželky Julie, rozené Mužíkové (1828-??). Studovala soukromě u Karla Javůrka a v c.k. všeobecné kreslířské škole v Praze u Emila Reyniera (1882). Pokračovala studiem kresby u W. Dürra a techniky leptu u prof. M. Dasia v Mnichově (1888-1890) a poté navštěvovala kursy Gustave Claude Etienne Courtoise na Colarossiho akademii v Paříži (1891). Podnikla studijní cesty do Itálie (1891) a často jezdila do Mnichova za polskou malířkou Olgou Boznańskou a do Paříže za Františkem Bílkem a Zdenkou Braunerovou. Pobývala také v Rakousku, Uhrách, Polsku a Rusku. Poprvé vystavovala roku 1879 na výstavě Krasoumné jednoty, od roku 1898 se účastnila výstav SVU Mánes.\n\nBěhem studií kopírovala obrazy v drážďanské galerii (1882) a v mnichovské Pinakotéce (1884). Zabývala se figurální a portrétní tvorbou a patřila k zakladatelské generaci moderní české grafiky. Její oblíbenou technikou byl pastel a lept. Díky své sestře Kateřině(1856-1934), která se jako klavíristka a profesorka konzervatoře pohybovala v aristokratických rodinách, měla Helena možnost živit se jako malířka portrétů. Důležitou součástí jejího díla byla také sociální tematika.\n\nPoslední léta života strávila v Kostelci nad Černými lesy, kde vytvořila i několik kreseb a pláten s městskými motivy. Větší soubor jejích portrétních kreseb a grafických listů je ve sbírce Památníku národního písemnictví.\n\n\n\n\n\n"}
{"id": "1195788", "url": "https://cs.wikipedia.org/wiki?curid=1195788", "title": "Čestmír Brandejs", "text": "Čestmír Brandejs\n\nČestmír Brandejs (* 20. června 1944 Týniště nad Orlicí) je český historik z Nového Města nad Metují. Věnuje se oblasti didaktiky dějepisu, obecných a českých dějin středověku a raného novověku a dějin církví. Ve svých pracích z oblasti regionálních dějin se zaměřuje zejména na historii východních a severovýchodních Čech. Působil na Filozofické fakultě Univerzity Hradec Králové.\n\n\n\n"}
{"id": "1195791", "url": "https://cs.wikipedia.org/wiki?curid=1195791", "title": "Ačchoj-Martan", "text": "Ačchoj-Martan\n\nAčchoj-Martan (, , v čečenském překladu \"Zadní Mart\") je správní středisko sídlo v okresu Ačchoj-Martan v západní části Čečenska s 20172 obyvateli v roce 2010.\n\nRuský název je odvozen od soutoku řek Ačchi (, ) a Martanga (, ) na kterém sídlo leží.\n\nAčchoj-Martan leží při severním okraji Velkého Kavkazu, jehož předhůří stoupá několik kilometrů jižně od města na dobře 600 m nadmořské výšky. Ačchoj-Martan je vzdálený vzdušnou čarou asi 35 km západojihozápadně od hlavního města Čečenska Groznyj na řece Martanga, 10 km před soutoku s přítokem řeky Sunža, která tvoří pravý přítok Těreku.\n\nPůvodní čečenská vesnice se jmenovala \"Ačka-Kala\" (, ). Dne 23. ledna 1935 se stala správním střediskem nově vytvořeného stejnojmenného okresu. Za éry demontáže autonomie Čečenska a deportace čečenského obyvatelstva v letech 1944 až 1957 bylo sídlo označeno ruským názvem \"Novoselskoje\" ().\n\nZa první čečenské války v letech 1994–1996 bylo sídlo silně poničeno.\n\nAsi 6 km severně od sídla prochází silnice z Rostov na Donu k ázerbájdžánské hranici. Několik kilometrů od silnice je železniční stanice \"Samašinskaja\" na trati Beslan – Groznyj – Gudermes.\n"}
{"id": "1195792", "url": "https://cs.wikipedia.org/wiki?curid=1195792", "title": "Luhamaa", "text": "Luhamaa\n\nLuhamaa je nevelká oblast v obci Misso v jihovýchodním Estonsku na ruské hranici. Prochází tudy evropské silnici E77\n(silnice ze Pskova do Rigy) a je zde hraniční přechod.\n\nObec Luhamaa byla zrušena v roce 1997 rozdělením území mezi vsi Hindsa, Määsi a Pruntova. Hraniční přechod se oficiálně nachází na území vesnice Lütä.\n\nDůstojník estonské kontrašpionáže Eston Kohver byl 5. září 2014 z přechodu unesen pod hrozbou namířenou zbraní. Byl ve službě s úkolem bránit přeshraniční trestné činnosti. Únosci vyřadili z činnosti spojovací prostředky a použili dýmovnice. Uneseného důstojníka převezli do Ruska. Ve stejný den později ruská Federální služba bezpečnosti (FSB) potvrdila odpovědnost, avšak tvrdila, že Kohver byl zadržen na ruském území.\n"}
{"id": "1195794", "url": "https://cs.wikipedia.org/wiki?curid=1195794", "title": "Belkıs Zehra Kayaová", "text": "Belkıs Zehra Kayaová\n\nBelkıs Zehra Kayaová ( ), (* 18. března 1984 v Istanbulu, Turecko) je turecká zápasnice – judistka.\n\nS judem začínala v 11 letech. Připravuje se v Istanbulu v klubu Galatasaray pod vedeni Ercana Çakıroğlua. V turecké seniorské reprezentaci se pohybuje od svých 18 let. V roce 2006 jí z pozice reprezentační jedničky odsunula Gülşah Kocatürková a do roku 2010 se judu vrcholově nevěnovala. Zpátky na scénu se vrátila s přípravou na domácí mistrovství Evropy v roce 2011, kde mohli po dlouhé době startovat dva sportovci z jednou země v jedné váhové kategorii. V roce 2012 se na olympijské hry v Londýně nekvalifikovala. V roce 2014 se na únorové grand prix v Düsseldorfu vážně zranila a na tatami se vrátila po roce.\n\n\n"}
{"id": "1195797", "url": "https://cs.wikipedia.org/wiki?curid=1195797", "title": "Jugoslávsko-sovětské vztahy", "text": "Jugoslávsko-sovětské vztahy\n\nJugoslávsko-sovětské vztahy byly vzájemné vztahy mezi Jugoslávií (1918-2003) a Sovětským svazem (1922-1991).\n\nV meziválečném období lze jen velmi obtížně mluvit o vztazích mezi oběma zeměmi. Království Jugoslávie neuznávalo Sovětský svaz. Režim měl obavy z šíření komunismu, a proto také zakázal působení jugoslávské komunistické strany. Její členy pronásledoval a věznil. Poskytl azyl příslušníkům Bělogvardějců, především Pjotru Nikolajeviči Wrangelovi. Královská vláda v zemi navíc poskytla útočiště dalším sedmdesáti tisícům Rusů. Sovětská vláda kontrovala prohlášeními, kdy jugoslávské království označovalo jako místo, kde se koncentrují antikomunisté.\n\nOpačným směrem, tedy do SSSR, emigrovali někteří jugoslávští komunisté, kteří byli v hledáčku tehdejšího bělehradského režimu. Jednalo se o celkem několik stovek lidí. Největší vlny odchodů byly v letech 1925-1931 (tedy hlavně během diktatury z 6. ledna, kdy v Jugoslávii se král chopil osobně moci). Prvotní nadšení jugoslávských komunistů však velmi rychle vzalo za své; ke stalinistickému režimu získali záhy odpor a stavěli se velmi rychle k jeho opozici. Někteří z emigrantů odešli bojovat do španělské občanské války. Jugoslávská komunita žila v Moskvě a dalších městech SSSR víceméně v izolaci. Během čistek v 30. letech, kdy byl Stalin ke všem imigrantům do země krajně nedůvěřivý, byli téměř všichni komunističtí emigranti sovětskými bezpečnostními složkami posláni do internačních táborů, kde přežilo pouhých 40 lidí.\n\nZatímco jugoslávská monarchie odmítala spolupráci s komunistickým režimem, který reprezentoval SSSR, Sověti věnovali všechno možné úsilí tomu, aby v Jugoslávii vybudovali silnou komunistickou stranu, která by dokázala jednak prosazovat jejich zájmy, jednak rozvracet totalitní monarchistický režim. Kromě komunistů byli jejich spojenci i republikáni a odpůrci srbské vládnoucí dynastie. Velkým zastáncem Sovětského svazu byl například i chorvatský radikální politik Stjepan Radić, který dlouhodobě usiloval o to, aby Bělehrad navázal s Moskvou diplomatické styky. Sám Radić Moskvu několikrát navštívil, a byl přijat tehdejším ministrem Čičerinem více než vřele.\n\nPo zavedení diktatury v lednu 1929 se však jugoslávský král pokusil alespoň trochu si připravit půdu pro normalizaci vztahů se SSSR. Informace o vývoji politické situaci v Moskvě mu však chodily zprostředkovaně přes československé velvyslanectví v Bělehradě, protože ČSR udržovala diplomatické styky se Sovětským svazem.\n\nVzájemné vztahy mezi oběma zeměmi se začaly měnit až v předvečer druhé světové války. Jugoslávská vláda si však byla vědoma skutečnosti, že jako spojenec Francie a Velké Británie může být pro nacistické Německo snadným cílem. Všichni její sousedé (s výjimkou Rumunska) byli totiž k Bělehradu nepřátelsky rozpoložení (Itálie požadovala území při pobřeží Jaderského moře, Německo podporovalo Itálii, Maďarsko žádalo vrátit území Mezimuří, Bačky, Baranje a Banátu; Bulharsko požadovalo Vardarskou Makedonii, Řecko vedlo s Jugoslávií dlouhodobý spor o přístup k Egejskému moři a Albánie usilovala o získání Kosova. V září 1939 byl odstraněn ruský státní znak z budovy bývalého ruského velvyslanectví v Bělehradě. Nakonec jugoslávská vláda v červnu roku 1940 navázala formální diplomatické vztahy se Sovětským svazem, byť tak učinila jako poslední země na Balkánském poloostrově. Dne 11. května téhož roku byla rovněž uzavřena vzájemná smlouva o mořeplavbě.\n\nTedejší regent Pavel však s tímto krokem souhlasil jen s velkou nelibostí. Obával se expanze komunismu v Evropě. Sovětský svaz vstoupil v 30. letech do Společnosti národů a uzavřel řadu dohod s Francií a s Československem. Zbavil se své izolace, ve kterou tehdejší král věřil. Ani z Moskvy ale nemohl vyjít signál, který by znamenal rozhodné vměšování se do jugoslávské politiky. SSSR postupoval k celému Balkánu velmi obezřetně, neboť byl vázán paktem s nacistickým Německem, který podepsal v srpnu 1939 a neměl zájem vyvolat jakoukoliv akci, která by v Berlíně mohla být špatně pochopena. Proto sovětští delegáti odmítli vojenský pakt, který navrhli za královskou vládu v Bělehradě Milan Gavrilović, Dragutin Savić a Božin Simić v předvečer napadení země Německem.\n\nPoté, co Německo, Maďarsko, Itálie a Bulharsko v dubnu 1941 úspěšně obsadily Jugoslávii, vydala komunistická strana prohlášení, ve kterém odsoudila kapitulaci a žádala pakt o vzájemné pomoci se Sovětským svazem. Jugoslávští komunisté, kteří však byli naprosto loajální Moskvě, museli s ozbrojeným povstáním čekat až do léta 1941, kdy nacistické Německo napadlo SSSR. Teprve tehdy přišla z Moskvy instrukce, aby bylo zahájeno ozbrojené povstání.\n\nV průběhu války zvyšoval SSSR svojí materiální i jinou podporu jugoslávským partyzánům. Tato podpora spočívala nejen v dovozu zbraní, ale také těžké techniky a školení personálu k obsluze tanků, letadel a dalších vozidel. Díky tomu se v roce 1944 podařilo partyzánům vybudovat namísto povstalecké bojůvky skutečnou armádu. V září 1944 pod přísným utajením pobýval v Moskvě i Josip Broz.\n\nSmlouvu, která zajišťovala vyzbrojení jugoslávských partyzánů, podpsal Josip Broz Tito v Moskvě na podzim 1944. Nejprve bylo vyzbrojeno 12 divizí; v roce 1945 poté poslali Sověti vybavení pro dalších 20 divizí partyzánského vojska. Tito argumentoval tím, že potřebuje více vybavení z Moskvy proto, aby ho nemuseli posílat Britové, kteří měli na Balkáně svojí pozorovatelskou misi a kteří usilovali, aby se země dostala do jejich sféry vlivu.\n\nBěhem Bitvy o Srbsko pomáhala Rudá armáda jednotkám jugoslávských partyzánů s vyhnáním německého vojska. Sověti přišli na jugoslávské území z Rumunska a Bulharska a postupovali poměrně rychle na západ. Na podzim roku 1944 se vojska Rudé armády účastnila Bělehradské operace, která vedla ke zdárnému osvobození města.\n\nTito odcestoval do Moskvy ještě jednou v dubnu 1945. Měl tehdy mandát od královské vlády Ivana Šubašiće jednat o smlouvě o jugoslávsko-sovětském přátelství. SSSR také přislíbil, že bude na mezinárodní scéně intervenovat ve prospěch v Jugoslávie v otázce severozápadních hranic (tj. s Itálií a Rakouskem. Smlouva o vzájemném přátelství měla být obsahově podobná té, která byla podepsána mezi SSSR a Velkou Británií v roce 1942 a mezi SSSR s Československem v roce 1943. Dokument, která nakonec byl podepsán, pomohl Jugoslávii k tomu, aby se zařadila mezi vítězné země v druhé světové válce.\n\nSovětský svaz uznal Jugoslávii dne 19. prosince 1945, zhruba dvacet dní poté, co byla na třetím zasedání AVNOJe slavnostně vyhlášena republika a králi Petru II. byl zakázán návrat do vlasti.\n\nJiž v červnu 1946 byly podepsány smlouvy o vzájemné hospodářské spolupráci a přátelství. Následně se začala prudce zvyšovat hospodářská výměna mezi oběma zeměmi; Jugoslávie realizovala 16,58 % svého exportu v SSSR a ze Sovětského svazu dovážela 45,79 % svého importu. V roce 1946 SSSR utratil v Jugoslávii na dovozu 39 milionů rublů, o rok později to bylo již 60 milionů rublů. Byly zakládány některé společné podniky (Justad a Justa). Společené aerolonie Justa zajišťovaly pravidelnou leteckou dopravu mezi Jugoslávií a SSSR.\n\nPříslušníci sovětské armády také pracovali na odminování Dunaje.\n\nVztahy mezi Jugoslávií a Sovětským svazem byly po osvobození a příchodu Titových komunistů do čela státu v podstatě ideální. O některých incidentech (např. znásilňování jugoslávských žen sovětskými vojáky) se tehdy příliš nemluvilo. Sovětští komunisté sledovali, jak nová vláda provádí pozemkové a vlastnické reformy v zemi. V zemědělství byla zavedena kolektivizace. Byl vyhlášen první pětiletý plán a země měla být masivně industrializována. Veškerá pomoc, především strojírenské vybavení pro nové továrny, mělo přijít buď z SSSR, nebo z dalších východoevropských zemí. Sovětský svaz učinil tak jak slíbil; opětoval loajalitu bělehradského vedení Komunistické strany podporou územních požadavků Jugoslávie vůči svým sousedům. Bělehrad měl zálusk o získání Terstu (které bylo předmětem sporu s Itálií), části Rakouska, jižního Maďarska v okolí města Pécs; Jugoslávie také podporovala partyzány v řecké občanské válce.\n\nDobré vztahy se Sovětským svazem byly trnem v oku Spojeným státům. Společné vztahy klesly až na bod mrazu; územní spor okolo Terstu se dostal až na hranu ozbrojeného střetu. Americké letectvo neustále narušovalo v oblasti Terstu jugoslávský vzdušný prostor a jugoslávské armádě se podařilo jeden z amerických letounů sestřelit. Jugoslávská pomoc řeckým komunistům byla dalším krokem, které západní mocnosti neviděly rády. Zástupci FNRJ v OSN o daném konfliktu mluvili jako o konfliktu výhradně řeckém, jehož příčiny existují pouze v Řecku. Jugoslávská vláda nicméně organizovala sbírky pro \"řecký lid\" a zřídila utečenecké tábory pro řecké obyvatelstvo, které se rozhodlo překročit severní hranici do Makedonie. Vměšování Bělehradu se pokusila Rada bezpečnosti OSN vyřešit prostřednictvím rezoluce č. 15, kterou by byla zřízena mezinárodní komise, nicméně přijetí tohoto dokumentu Sovětský svaz vetoval.\n\nV roce 1947 bylo na prvním zasedání Informbyra ve Szklarské Porębě rozhodnuto, že sídlem organizace se do budoucna stane jugoslávská metropole Bělehrad.\n\nNa začátku roku 1948 se uskutečnily rozhvory v Moskvě mezi jugoslávskými a bulharskými představiteli. Diskutována byla otázka Balkánské federace, která by zahrnovala Jugoslávii, Bulharsko a Albánii. S Albánií, kde se také dostali komunisté k moci, měli v tu dobu jugoslávští komunisté velmi dobré vztahy. Sovětský svaz nicméně sledoval tyto námluvy se značnou nelibostí, především z toho důvodu, že nestál o vznik poměrně silného centra moci, které by tvořilo Moskvě protiváhu. Stalin se tyto ambice pokoušel nejprve omezit, a to tím, že sice souhlasil s vznikem federace, ale jen takové, která by zahrnovala Jugoslávii a Bulharsko.\nMezitím se začaly ve východoevropských zemích odehrávat první protijugoslávské akce. Podle informací novin \"Le Figaro\" byly v Rumunsku odstraněny Titovy portréty z veřejných míst. V březnu 1948 potom začal Sovětský svaz se stahováním svých hospodářských poradců i vojska.\n\n13. dubna 1948 zaslala Jugoslávie do Sovětského svazu ostře formulovaný dopis, ve kterém jugoslávští politici kritizovali přílišnou moc sovětských tajných služeb na území Jugoslávie.\n\nNa podzim 1949 vypověděl Sovětský svaz smlouvu o hospodářské spolupráci s Jugoslávií. K němu se postupně v nadcházejících týdnech přidaly všechny středo- a východoevropské země, které byly ekonomicky i politicky navázány na SSSR. Tato skutečnost způsobila Jugoslávii značné hospodářské problémy, především s realizací prvního pětiletého plánu. Zastavení dovozu strojů a vybavení ze Sovětského svazu se negativně podepsalo na rozvoji jugoslávského zemědělství. Situaci navíc ještě zhoršilo výjimečné sucho v roce 1950, během něhož musela země požádat o pomoc Západní Evropu. V letech 1948 až 1950 bylo ze SSSR a dalších zemí východního bloku odvoláno na 145 jugoslávských diplomatů a specialistů. Stalin tehdy doufal, že se mu podařil srazit jugoslávský režim na kolena.\n\nV zemích východního bloku byla následně zahájena štvavá kampaň proti Jugoslávii; v samotné Jugoslávii pak vypukla štvavá kampaň proti Sovětskému svazu. Do této kampaně bylo zapojeno i Československo, které krátce po únoru 1948 zahájilo ostré výpady proti státu, se kterým jej ještě do nedávné doby pojily přátelské vztahy. Čistky, které byly zahájeny v komunistické straně Jugoslávie, měly pomoci Josipu Brozu Titovi k upevnění jeho pozice a odstranění prosovětské kritiky. Východoevropské země je rychle odsoudily. Jugoslávský režim byl označován za fašistický a ti komunisté, které Tito nechal odstranit za příliš prosovětské postoje, byli označeni za jeho oběti. Jednalo se například o Andriju Hebranga, Sretena Žujoviće, Savo Zlatiće, Obrena Blagojeviće, Obrena Staroviće, Božo Ljumoviće a další.\n\nV Rumunsku a Maďarsku byla uskutečněna vojenská cvičení Sovětské armády. Podle tehdejších amerických zdrojů by jugoslávské vojsko dokázalo samo porazit armády Maďarska či Rumunska, pokud by ale Moskva přišla oběma zemím na pomoc, znamenalo by to pro Tita porážku. V armádách sousedního Bulharska, Rumunska a Maďarska byli rozmístěni emigranti, kteří opustili Jugoslávii kvůli loajalitě ke Stalinovi a odporu nového Titova kurzu. Konaly se rovněž časté pohraniční incidenty. V roce 1949 byly téměř přerušeny diplomatické styky s Maďarskem.\n\nV roce 1953, nedlouho po smrti Josifa Stalina, došlo ve vztazích mezi oběma zeměmi k mírnému zlepšení. První krok učinili sovětští komunisté, kteří v roce 1954 uznali, že v Jugoslávii existuje socialismus. Oficiálním důvodem pro změnu kurzu ze strany Moskvy byl odchod Milovana Đilase z jugoslávského vedení. Đilas se stal prvním disidentem jugoslávského komunistického režimu. Jugoslávští komunisté nabídku ze strany KSSS přijali. Obě země si znovuotevřely své ambasády v hlavních městech. V roce 1955 byla podepsána tzv. Bělehradská deklarace, ve které se obě země zavázaly dodržovat vzájemnou suverenitu a nezávislost. O nedlouho později podepsal Josip Broz Tito tzv. Moskevskou deklaraci, která víceméně obsahovala to samé. Tím byl spor mezi Sovětským svazem a Jugoslávií u konce.\n\nPozornost jugoslávské vlády si vyžádala i sovětská invaze do Maďarska v roce 1956. Tito první invazi do Maďarska odsoudil jako „nepotřebnou“, nicméně druhou, která znamenala konec maďarské vzpoury, podpořil.\n\nDne 12. srpna 1957 se v Rumunsku sešli opět představitelé obou zemí; Chruščov a Tito. Setkání byla možné poté, co se sovětští komunisté vypořádali ve své vlastní straně se stalinistickým křídlem, které se nechtělo smířit s destalinizací, kterou sovětský předák vyhlásil v roce 1956.\n\nSkutečnost, že se vztahy mezi SSSR a Jugoslávií nacházely v 60. letech víceméně na standardní úrovni, dokládá i návštěva Aleksandra Rankoviće v Sovětském svazu. V projevu k dělníkům v Kyjevě vyzdvihl roli Moskvy a socialistické hnutí vyzdvihl \"v čele se Sovětským svazem.. Sovětský svaz se stal opět nejvýznamnějším hospodářským partnerem Jugoslávie.\n\nSSSR se rovněž vyjádřil i k Brionskému plénu, kde byl ze všech funkcí odvolán Aleksandar Ranković. Plénum odstartovalo vlnu liberalizace v jugoslávské politice; Sovětský svaz se obával, že by taková liberalizace mohla vést k pádu monopolního postavení Svazu komunistů Jugoslávie a návratu kapitalismu.\n\nJugoslávští komunisté patřili mezi velké podporovatele pražského jara, neboť jej viděli jako možnost realizovat některé vlastní prvky ekonomické reformy z domova i v zahraničí. Sovětský svaz však toto nadšení nesdílel a proto se rozhodl pro nečekanou vojenskou akci. Jugoslávské politické vedení bylo invazí vojsk Varšavské smlouvy do ČSSR zaskočeno. Tito byl během obsazení Prahy a dalších měst v ČSSR na státní návštěvě Rumunska, kde jednal o odporu k invazi s Ceausescem. Jugoslávský vůdce k události řekl, že \"kořenem zla se zdá být sovětské vedení\". O několik dní později, dne 30. srpna, přišla z Moskvy do Bělehradu protestní nóta, kritizující odstupování od hodnot marxismu-leninismu.\n\nZ obav, že by mohla být invaze dopad i na fungování jugoslávského státu, nařídil Bělehrad rozsáhlou prověrku bezpečnostních složek státu, především armády. Ukázalo se, že v případě sovětské invaze by vojska, postupující z východu, dosáhla Rijeky v čase 3-4 dnů od překročení hranic. Tento závěr byl pro vedení jugoslávské armády šokující. Byla proto učiněna opatření. Parlament přijal zákon o lidové obraně a následně byla nařízena reorganizace ozbrojených sil do té podoby, že kromě JLA byly zřízeny ještě také jednotky teritoriální obrany. Do okupace Československa byla navíc většina jugoslávských jednotek umístěna na severozápadě země a severovýchodní hranice (tj. s Rumunskem, která byla nejblíže k sovětskému území) zůstávala zcela nechráněná. Z hlediska akceschopnosti jugoslávské armády však zůstávala velkou slabinou skutečnost, že drtivá většina vybavení pocházela právě ze SSSR.\n\nInvaze do Československa způsobila ochlazení vzájemných vztahů mezi SSSR a Jugoslávií. K zlepšení situace došlo až v červnu 1969. Stalo se tak v souvislosti s ochabováním výkonů jugoslávské ekonomiky, snížené konkurenceschopnosti domácích výrobků a nezbytnosti hledat nová odbytiště především v zemích východního bloku, kde nehrozila konkurence ze strany technologicky dokonalejšího západního zboží. Jugoslávie prostě východní blok z hospodářských důvodů potřebovala. Tato snaha bělehradské vlády získala odezvu v podobě prohlášení sovětských představitelů, kteří vzkázali svojí podporu členům Hnutí nezúčastněných zemí, kteří \"bojují s imperialismem\". Na mezinárodním poli vystupovala Jugoslávie společně se Sovětským svazem v otázkách, jakými byly např. Válka ve Vietnamu, či boj proti kolonialismu a arabský boj proti Izraeli.\n\nZlepšení vztahů mezi Sovětským svazem a Jugoslávií znamenalo na celém Balkánu drobné změny, na které museli reagovat i tradiční spojenci Moskvy. Jednalo se například o tlak SSSR na politické představitele Bulharska, aby se tolik ostře nevymezovali vůči existenci makedonského národa. Naopak Albánie, která se vymezovala velmi rozhodně jak k SSSR, tak i k SFRJ, vnímala toto sblížení velmi negativně a poukazovala na kosovský problém.\n\nV roce 1971 se vyostřila krize okolo Chorvatského jara. Chorvatsko v rámci Jugoslávie vystupovalo stále sebevědoměji proti komunistů v Bělehradě. Na vzájemném setkání se Savkou Dabčević-Kučar údajně Tito chorvatské političce řekl, že se o dění v Záhřebu zajímá Sovětský svaz. Tím nepřímo řekl, že kvůli politickým změnám hrozí Sověti Jugoslávii intervencí, ne nepodobnou té v ČSSR srpnu 1968.\n\nLeonid Brežněv navštívil Jugoslávii v letech 1971 a 1976. Josip Broz Tito, jako jugoslávský představitel poté cestoval do SSSR v letech 1972, 1973 a 1977.\n\nSnahu o zlepšení vzájemných vztahů, která vyšla v 70. letech z Bělehradu z ekonomických důvodů, se Sověti pokusili rychle využít. Vláda v Bělehradě vyšla Moskvě částečně vstříc; byl například schválen nový zákon o pobřežním moři, který dovoloval sovětskému námořnictvu opravy lodí v loděnicích v Tivatu. Tím byl částečně uspokojen sovětský zájem o jugoslávské přístavy, které byly strategicky velmi významné a nacházely se v blízkosti zemí NATO. Všechny další návrhy sovětské strany o další výhody a ústupky tak, aby země mohla upevnit své postavení na Balkáně, ale byly odmítnuty.\n\nV roce 1979 Sovětský svaz obsadil Afghánistán, který byl – stejně jako Jugoslávie – členem Hnutí nezúčastněných zemí. Vzhledem k tomu, že se právě Jugoslávie profilovala jako vůdčí síla Hnutí nezúčastněných zemí, nemohl takový krok zůstal bez odpovědi. Napadení Afghánistánu odsoudily i jiné země, které měly mnohem lepší vztahy se SSSR (například Kuba). Bělehrad reagoval na intervenci zvýšením stavu vojenské připravenosti a plamenným projevem na Valném shromáždění. V rámci Hnutí nezúčastněných zemí poté inicioval vznik rezoluce, požadující stažení vojsk a nalezení politického řešní krize.\n\nV 80. letech procházela Jugoslávie hlubokou ekonomickou krizí. Sovětský svaz však na tom nebyl omnoho lépe. SFRJ se dostávala postupně ekonomicky do stále vyšší závislosti na Moskvě. Trend stále rostoucí hospodářské výměny se SSSR byl zastaven až politickým rozhodnutím Předsednictva SFRJ na přelomu let 1983-1984, a to právě z obav možného vměšování do politiky státu. Ještě v roce 1984 byl pro Jugoslávii Sovětský svaz hlavní ekonomický partner, daleko před druhou nejvýznamnější zemí (Západním Německem). Navíc pro Jugoslávii byla bilance vzájemné obchodní výměny se SSSR velmi pozitivní. Růst závislosti na SSSR se také nelíbila v Slovinsku, které spíše žádalo orientaci na země Západní Evropy, což vyvolávalo v Bělehradě ostré protesty.\n\nTěsně před příchodem Michaila Gorbačova k moci nechal Institut společenských věd SSSR vypracovat analýzu situace v Jugoslávii. Situaci v zemi vyhodnotil v souvislosti s probíhající krizí krajně negativně.\n\nV roce 1988 navštívil Michail Gorbačov Bělehrad. Poprvé však nebylo období před návštěvou ani po ní poznamenáno odsuzujícími depešemi a kritikami té, či oné strany. Vzhledem k tomu, že jugoslávská krize byla v této době již značná (v Srbsku probíhala tzv. antibyrokratická revoluce a životní úroveň ve všech republikách upadala v souvislosti s hyperinflací a nezaměstnaností), byla návštěvě sovětského vůdce věnována mimořádná pozornost. Sám Gorbačov řekl, že Jugoslávii vnímá jako zemi, která je v demokratizaci socialismu daleko před SSSR, a kterou je potřebné sledovat jako vzor. Ve svém projevu v jugoslávském parlamentu se vyslovil pro utlumení vojenských aktivit na Balkáně a vytvoření bezjaderné a bezchemické zóny.\n\nV roce 1989 představoval Sovětský svaz spolu se Západním Německem a Itálií hlavní odbytiště jugoslávských výrobků. Do SSSR se vyváželo okolo 50 % exportu SFRJ. Největší podíl na vývozu mělo SR Srbsko (41 %), dále SR Chorvatsko (33 %) a SR Slovinsko (11 %).\n\nNe všichni jugoslávští komunisté však hleděli na Gorbačova spásně. Svaz komunistů Srbska, v jehož čele stál od druhé poloviny 80. let Slobodan Milošević, nastoupil po 8. zasedání konzervativní kurz. Jako jediný se proto otevřeně vyslovil na podporu pouče proti Gorbačovovi, ke kterému došlo v létě 1991. Srbští komunisté považovali ústavu z roku 1974 za příčinu všech problémů federace a chtěli vrátit zemi centralistický způsob fungování. Doufali, že konzervativní komunisté v SSSR jim v tomto procesu zajistí podporu. Tradiční srbské romantické představy o Rusku, však nepadly na úrodnou půdu, neboť reformní proud byl v KSSS i v roce 1991 stále ještě velmi silný.\n\nJeště v březnu 1991, kdy ve východním Chorvatsku a na Plitvických jezerech docházelo k prvním střetům mezi srbským a chorvatským obyvatelstvem, odcestoval svazový sekretář za lidovou obranu Veljko Kadijević do Moskvy ve snaze hledat podporu pro srbské vedení. Sovětští komunisté však o variantě případné vojenské pomoci Jugoslávské lidové armádě a pacifikaci země vůbec nechtěli mluvit.\n"}
{"id": "1195799", "url": "https://cs.wikipedia.org/wiki?curid=1195799", "title": "Ratkovská Zdychava", "text": "Ratkovská Zdychava\n\nRatkovská Zdychava je bývalá samostatná obec v okrese Rimavská sobota, od roku 1960 je součástí obce Rovné, ležící 3 km severozápadně od ní.\n\nObec leží v Revúcké vrchovině, v údolí řeky Blh, na odbočce cesty z obce Rovné do Krokavy, v nadmořské výšce 421 m n. m.\n\nKlasicistní kostel evangelické církve augsburského vyznání byl postaven v roce 1841, přestavěný v roce 1926. Zvonice je z 18. století.\n\nJihovýchodně od osady leží samota Vyšná Burda s hájovnou.\n"}
{"id": "1195801", "url": "https://cs.wikipedia.org/wiki?curid=1195801", "title": "Rovné (okres Rimavská Sobota)", "text": "Rovné (okres Rimavská Sobota)\n\nRovné je obec na Slovensku v okrese Rimavská Sobota. Nachází se v Banskobystrickém kraji. V Rovném žije 131 obyvatel. Přes vesnici teče řeka Blh, která následně protéká vodní nádrží Teplý Vrch. Starostkou obce je Jaroslava Ďurove.\n"}
{"id": "1195810", "url": "https://cs.wikipedia.org/wiki?curid=1195810", "title": "Vyšná Boca", "text": "Vyšná Boca\n\nVyšná Boca je obec na Slovensku v okrese Liptovský Mikuláš, v Nízkých Tatrách. První písemná zmínka o obci pochází z roku 1470. V obci je klasicistní evangelický kostel z 18. století.\nHorská obec se nachází v jižní části horního Liptova, v horní části Bocianské doliny, na styku Ďumbierských Tater a Kráľovohoľských Tater. Obcí protéká říčka Boca, vedle které vede silnice I. třídy č. 72, spojující Liptov s Horním Pohroním přes horské sedlo Čertovica.\n\nSpolu s Nižnou Bocou je významným turistickým střediskem Nízkých Tater. Obec je charakteristická množstvím rekreačních chat a chalup a díky dostupnosti nízkotatranských hřebene je vhodným výchozím místem horské turistiky. Přímo na okraji obce se nacházejí lyžařské vleky a tratě.\n\n\n"}
{"id": "1195812", "url": "https://cs.wikipedia.org/wiki?curid=1195812", "title": "Dašovský mlýn", "text": "Dašovský mlýn\n\nDašovský mlýn (také Dašovský mlýn – Muzeum mlynářství a venkovského životního stylu či Muzeum mlynářství a venkovského životního stylu) je muzeum a mlýn v Dašově, části Štěměch u Dašovského potoka a Panského rybníka. Muzeum bylo otevřeno 9. srpna 2011, \n\nPrvní písemná zmínka o mlýně pochází z roku 1536. V roce 1911 proběhla přestavba z českého složení na válcový mlýn. Muzeum vzniklo v roce 2011, v roce 2012 bylo rekonstruováno mlýnské kolo.\n\nV mlýně jsou expozice rozděleny do čtyř podlaží, kdy je součástí sbírek kompletní strojové vybavení válcového mlýna i pozůstatky starého složení českého. V expozici se též nachází příklady zpracování lnu, muzeum pytlů, sbírky předmětů denní potřeby z kuchyně, dětského pokoje a prádelny. V mlýně je připravená i expozice věnovaná MUDr. Karlu Hobzovi, kde je součástí zachovalá lékárna.\n\nKarel Hobza se narodil 4. 11. 1873 ve Džbánicích u Znojma, vystudoval Malostranské gymnázium a lékařskou fakultu Karlovy univerzity v Praze. Prošel první světovou válku jako vrchní lékař ve vojenských nemocnicích v Haliči – v Przemyslu, Lubaczově a zajateckém táboře v Tuchle. Po první světové válce působil jako hospodář a správce Dašovského mlýna, který patřil jeho ovdovělé sestře Boženě Nechvátalové. Zde zároveň provozoval praxi vesnického lékaře. Zemřel 16. 1. 1959.\n\nV současnosti je muzeum provozováno majitelkou a autorkou muzea Martou Mastnou.\n\n"}
{"id": "1195814", "url": "https://cs.wikipedia.org/wiki?curid=1195814", "title": "Olga Barényi", "text": "Olga Barényi\n\nOlga Barényi (4. července 1905 v Kroměříži – 3. srpna 1978 v Mnichově, Spolková republika Německo) je spisovatelský pseudonym a podle vlastní životopisné legendy i rodné jméno české spisovatelky, píšící do roku 1945 česky a poté v rakouském a německém exilu německy. Původně působila jako herečka v Praze a v Bratislavě.\n\nAloisie Anna Voznicová (rodné jméno), provdána Halvaxová (1927) a Gerstbergerová (1938). Herecké pseudonymy: Olga Bělská (1925–1926), Olga, Luisa nebo Louisa Voznicová (1926–1928). Spisovatelské pseudonymy: Olga Barényi (1938–1961), Olga Barényiová (1941–1942), Hilde Wangel (1948), O. B. (1949), Olga von Barényi (od 1955).\n\nNarodila se 4. července 1905 v Kroměříži v rodině bednáře Aloise Voznici, původem z Olomouce, a švadleny Anny roz. Korčianové, původem z Hoštic u Zdounek, patrně jako druhorozené dítě. Roku 1917 jí zemřela matka, otec v té době sloužil ve válčící rakouskouherské armádě. Proto strávila zhruba dva roky v kroměřížském sirotčinci. Absolvovala tři třídy měšťanské školy a tři ročníky Státního ústavu ku vzdělávání učitelů v Kroměříži. Roku 1923 nastoupila na dramatické oddělení Státní hudební a dramatické konservatoře v Brně, po prvním ročníku přešla na Státní konservatoř hudby v Praze do třídy Marie Laudové-Hořicové. Zde studovala v ročníku s Lolou Skrbkovou a Světlou Svozilovou. Brzy začala hrát i mimo školu v různých ochotnických uskupeních. Zřejmě jako krytí vůči vedení konzervatoře požádala roku 1925 úřady o změnu jména na Olgu Bělskou. Z dokumentů není zřejmé, zda jí úřady vyhověly, prokazatelně však pod tímto jménem účinkovala v inscenacích Divadla mladých (základ budoucího Osvobozeného divadla) \"Fraška o mistru Miminovi\" a \"Když ženy něco slaví…\" (1925–1926) v režii Jiřího Frejky. Pod jménem Olga Voznicová pak hrála v inscenaci \"Dětský karneval\" (1926) dalšího významného avantgardního souboru, Uměleckého studia Vladimíra Gamzy. Dostupné kritiky hodnotí její herecké výkony, ať již na konzervatoři nebo v avantgardních divadlech, většinou výrazně kladně.\n\nPo absolutoriu konzervatoře (1927) nastoupila jako elévka v činohře Slovenského národního divadla v Bratislavě s roční smlouvou. Podle soupisu repertoáru SND zde účinkovala v šestnácti inscenacích. V listopadu 1927 se provdala za architekta a výtvarníka Ferencze Halvaxe (nar. 1900 v Bratislavě), bez státní příslušnosti. Sňatkem i ona sama o čsl. občanství přišla. Podle některých zdrojů krátce po svatbě požádala o rozvod, řízení ale skončilo až roku 1933. Zřejmě již v době působení v SND začala v Bratislavě provozovat dramatickou a rytmickou školu pro děti. Krátce před skončením smlouvy v SND se pokusila o sebevraždu. Někdy v roce 1930 začala spolupracovat s čsl. rozvědkou, zřejmě s brněnskou expoziturou. Na podzim odjela do Vídně, není však jasné, zda cesta měla vyzvědačské poslání. Podle rakouského deníku Stunde přijela kvůli gynekologické operaci. Navázala vztah s důstojnickým čekatelem Franzem Brandnerem a v prosinci byla zatčena pro podezření ze špionáže proti Rakousku. Vyšetřování probíhalo komplikovaně a zapojili se do něj i psychiatři, protože se po zatčení zřejmě opět pokusila o sebevraždu. V březnu 1931 byla vídeňským soudem osvobozena a současně vypovězena z Rakouska. Podrobnou reportáž o celé kauze otiskly Lidové noviny. Vídeňský tisk v případu viděl blamáž rakouských úřadů. Proces byl sledován v nečekaně vysoké míře i tiskem v USA. Ten vše hodnotil spíše jako důsledek originárního či megalomanického bludu („mirror mania“) psychotické osobnosti. V červenci byla v Brně Černovicích pod krycím jménem Helena Schwarzová nalezena se známkami otravy veronalem. Během ošetření zdůrazňovala, že je vyzvědačka. Hospitalizovali ji na černovické psychiatrii a v září byla propuštěna ze zpravodajských služeb. Otec ji odvezl do Kroměříže, kde se po dvou dnech opět přiotrávila veronalem. Po ošetření odjela přes Bratislavu do Vídně, kde se neúspěšně pokoušela přesvědčit úřady, aby jí povolily pobyt v Rakousku, protože v ČSR jí hrozí psychiatrické léčení. Po návratu z Rakouska nabídla své služby Hlavnímu štábu v Praze, byla však odmítnuta. Až do dubna 1932 ji policie sledovala pro podezření z vyzvědačství ve prospěch Rakouska a Německa. V říjnu 1931 se v Břeclavi potkala s bývalým starším spolužákem z hudebního oddělení konzervatoře, hudebníkem Ludvíkem Vogelem (nar. 1901 v Táboře) a navázala s ním vztah. Společně odjeli do Prahy, kde se Vogel živil jako barový muzikant, patrně s minimálními výdělky. Pobyt v Praze několikrát přerušili, zřejmě vždy po dobu mimopražských angažmá. V pražské přihlášce k pobytu z roku 1935 uvedla, že je herečka Nového divadla; mohlo jít o Pražské dětské divadlo Míly Mellanové, které u Oldřicha Nového v té době hrávalo. Až do roku 1937 zřejmě žila s Vogelem ve společné domácnosti. V březnu 1938 se přestěhovala do Holešovic, do bytu komerčního úředníka Antona Rudolfa Gerstbergera (nar. 1910 ve Slezské Ostravě), českého Němce, za něhož se v květnu provdala. V dubnu 1938 začala pod pseudonymem Olga Barényi pravidelně publikovat povídky v časopisu Ahoj, poslední za toto období vyšla v prvním pomnichovském čísle. Před Mnichovem byl Gerstberger mobilizován do československé armády a sloužil jako desátník Horského pěšího pluku 1. v Dolném Kubíně na Slovensku.\n\nDva týdny po vzniku Protektorátu vstoupil Anton Gerstberger do NSDAP (členství mu bylo roku 1941 pozastaveno) a stal se příslušníkem pražské standarty SA. V červenci 1939 požádali Gerstbergerovi o říšské občanství a to jim bylo v lednu 1940 uděleno. Gerstbergerovou vyšetřovalo Gestapo kvůli vyzvědačské minulosti, ale řízení bylo zastaveno, především díky výpovědi jejího někdejšího řídícího důstojníka Václava Lysáka. Evidentně autobiografický motiv české špionky později použila ve svém románu \"Der tote Briefkasten\". Gerstberger se zřejmě zúčastnil bojů na frontě, byl údajně raněn a vyznamenán Železným křížem II. stupně. Po návratu do Prahy arizoval židovský majetek; manželka za něj vedla obchod kůžemi v Dlouhé třídě. Bývalý partner Gerstbergerové Ludvík Vogel byl v listopadu 1941 deportován do Terezína a v lednu 1942 do Rigy. Tam stopa končí. Od října 1940 začala Gerstbergerová pod pseudonymem Olga Barényi opět pravidelně publikovat povídky v týdeníku Ahoj (celkem se jich zachovalo 81), v říjnu 1941 vydala (jako Barényiová) svůj první román \"Janka\" s manželovým doslovem. V rychlém sledu následovaly další tři díly volné psychologické tetralogie s dětskými a mladými hrdinkami, které se utkávají s hendikepem svého původu a s nepřízní osudu (\"Rybí náměstí\", \"Předehra\", \"Sedmé dveře\"). Zároveň vznikala legenda o jejím maďarsko-německém původu, o narození až roku 1910, o rodném jménu Barényi, o dětství prožitém v klášterním internátu a v pěstounské péči. Na všeobecném rozšíření této legendy se zřejmě podílela sama Gerstbergerová, takže ji převzaly i dobové kritiky v tisku a nejstarší životopisný zdroj – esej a medailon Františka Jakubův. Kritiky jejích knih vyznívaly až na výjimky pozitivně, oceňovaly novátorskou formu a poučenost moderní evropskou literaturou. Dílčí výhrady kritiků směřovaly k jisté nepochopitelnosti některých motivů, přílišné lehkosti psaní a k nadprodukci. Jedinou vysloveně odmítavou kritiku se podle dodatečného svědectví redaktora Peiger–Tavarnoka pokusila zvrátit legendou o Heydrichově popudu k napsání knihy a hrozbami Gestapem. Poněkud horší kritický ohlas zaznamenaly její divadelní hry (1943–1944), přesto tři z nich byly úspěšně inscenovány a vyšly i ve výpravných knižních vydáních. Z nich tematicky nejzajímavější \"Herečka\" byla inspirována životem a uměleckou kariérou mladé herečky Jarmily Horákové. V Pražském divadle na Poříčí ji inscenoval František Salzer se Zorkou Janů v titulní roli. Současně o Horákové napsala lyrickou novelu \"Šťastná Jarinka\", která věrněji než hra reflektuje její deník po faktické stránce, ale zároveň je osobnější svou výpovědí. Za vrchol její české tvorby je považován \"Román\", vydaný jako její poslední česky psaná kniha v dubnu 1945. V něm zužitkovala již dříve vyzkoušené postupy prolínání autobiografických motivů s fikcí a doplnila je úvahami o psaní románu a o tvorbě obecně. Jediná tiskem vydaná kritika vyzněla spíše odmítavě.\n\nPo začátku Pražského povstání (7. 5.) byli Gerstbergerovi zatčeni a jejich holešovický byt povstalci zajistili. Gerstbergerovou po dvou dnech na zásah jakési vlivné osobnosti propustili, její manžel však zůstal ve vazbě. Během dalšího období se všemi prostředky snažila dosáhnout propuštění manžela z vazby a uvolnění bytu. Proti ní svědčili občané z okolí. Některá svědectví o aroganci Gerstbergerových během okupace působí přesvědčivě, jiná mají až komický nádech. V červnu byla Gerstbergerová v přechodném bydlišti u své známé znovu zatčena a ve vazbě na Pankráci strávila asi měsíc a půl. Během vazby působila jako agentka svého mocného ochránce, záhadného Dr. Wolfa či Weisse ze Zemského odboru bezpečnosti (ZOB), kterému dodávala informace o jiných vězeňkyních i o chování českých dozorců. Hlavní představitele ZOB z tohoto období později karikovaně zobrazila ve svém románu \"Das tote Geleise\" (1961). Při všech výsleších i při zatčení prokazovala rodné jméno Barényi, rok narození 1910, neznámého otce a pěstounskou výchovu, absolutorium šesti semestrů filozofické fakulty. Zřejmě k této identitě někde získala úřední dokumenty. Přes petici obyvatel z okolí jejich holešovického bydliště byl Gerstberger v říjnu 1945 propuštěn z vazby a v únoru 1946 byl jim oběma za poněkud záhadných okolností povolen odjezd do Rakouska, čehož ihned využili.\n\nVe Vídni se úředně přihlásili k pobytu až v září 1946 a Gerstbergerová použila svou poupravenou identitu. Pod ní podle všeho žila i později v Západním Německu. Úřední stopa Gerstbergerových mizí v prosinci 1947, kdy se odhlásili z bydliště ve Vídni XIX, ale přihláška do nového bydliště ve Vídni XII již neexistuje. Tamní reálie ovšem figurují v její novinářské tvorbě. V Rakousku vydala v němčině dvě knihy, původně napsané česky, a pod pseudonymem Hilde Wangel sešitový kriminální miniromán \"Zwei Tassen Tee\" (1948). Od srpna 1948 publikovala povídky, fejetony i společensky a politicky angažované texty v rakouském komunistickém tisku. Satirickým fejetonem o večírku a módní přehlídce pro smetánku v paláci Schönburg v deníku Österreichische Volksstimme vyvolala v květnu 1949 aféru. Ministr vnitra Oskar Helmer vyslovil podezření, že Gerstbergerová má nacistickou minulost a pracuje pro sovětskou okupační správu, a na jednání vlády požadoval prověření její identity, jejího rakouského občanství a případné vypovězení z Rakouska. Vláda rozhodla, že občanství jí bylo propůjčeno ve státním zájmu. Krátce na to musel deník na základě soudního rozsudku zveřejnit dementi a omluvu, podle nichž se na večírku nic neprodávalo a žádná z manželek členů vlády se večírku nezúčastnila. Není vyloučeno, že právě kvůli této dohře neseriózně napsané reportáže s ní komunistické vydavatelství Globus přerušilo spolupráci – její poslední dostupný článek z tohoto období vyšel začátkem srpna 1949. Podle některých informací začala téměř bezprostředně publikovat v tiskovinách spolku Verband der Unabhängigen (VdU), který sdružoval kromě vyhnanců a válečných navrátilců i exponenty bývalého nacistického režimu v Rakousku a roku 1956 vplynul do vznikající FPÖ.\nV roce 1951 se Gerstbergerovi přestěhovali z Vídně do Mnichova. O názorech a částečně i osudech Olgy Barényi v dalším období si lze udělat určitý obrázek pouze na základě její publicistické činnosti a knih vydaných v Německu. V květnu 1952 byla uvedena v seznamu české redakce Svobodné Evropy jako externí spolupracovnice pro satirické a hudební pořady. Roku 1955 publikovala v týdeníku Sudetendeutsche Zeitung čtyřdílné vzpomínky na Pražské povstání a stejné motivy později použila v románu \"Prager Totentanz\" (1958). Články i román podávají velmi jednostranný obraz té doby. Všechny nelidské krutosti jsou přisuzovány Čechům a dobový kontext německé okupace je zcela opominut. Román odsoudil oficiální československý tisk i exilová kritika. Další romány \"Der tote Briefkasten\" a \"Das tote Geleise\" se v podobném duchu zabývají československou komunistickou rozvědkou a emigrací, resp. situací v Československu během prvního roku po skončení války. Roku 1958 napsala pro mnichovský postnacistický měsíčník Deutsche Soldaten-Zeitung několik obsáhlých článků se vzpomínkami na Pražské povstání, a především s tvrdě odmítavou kritikou \"Deníku z Prahy 1945-46\" od Margarete Schell. V letech 1958–1962 pravidelně publikovala v norském postnacistickém týdeníku Folk og Land ultrapravicově zaměřené politické články. Vrcholem této spolupráce bylo otištění jejího románu \"Dødsdans i Prag\" v norském překladu na pokračování. Poslední kniha \"Nicht wundern, nur…\" (asi 1977) obsahuje kratší texty z období let 1948–1976. Ze vzpomínek její známé Savitri Devi (vlastním jménem Maximiani Portas, 1905–1982), částečně dostupných v jejím internetovém archivu, vyplývá, že v době vzniku textu (1978) byla Barényi již „velmi, velmi nemocná“. Olga Barényi Gerstberger zemřela v Mnichově 3. srpna 1978 a je pochována společně s manželem Antonem na mnichovském Nordfriedhof. Manžel ji přežil o 21 let.\n\nLiterární historik Jaroslav Kunc vydal v letech 1945 a 1946 dvoudílný \"Slovník soudobých českých spisovatelů\", obsahující autory, kteří publikovali v období mezi 28. říjnem 1918 a 5. květnem 1945. Olgu Barényi do slovníku nezařadil. Později své rozhodnutí vysvětlil v publikovaném dopisu redakci České osvěty. Hlavním důvodem byl její údajný maďarsko-německý původ, kvůli němuž autorka „neumí pořádně česky a (…) nesvede jednoduché české souvětí“, což někteří kritici zřejmě považovali za „nový románový styl“. I v tomto případě byla tedy její životopisná legenda úspěšná. Roku 1947 inscenovala Jednota divadelních ochotníků Tyl v Prostějově její hru \"Herečka\" a Svobodná divadelní scéna v Ústí nad Labem se s jejím \"Zámkem Miyajima\" zúčastnila i celostátní přehlídky v Hořicích. V říjnu 1948 byla Gerstbergerová v nepřítomnosti odsouzena trestní nalézací komisí hl. m. Prahy podle tzv. malého retribučního dekretu (za podání žádosti o říšské občanství a dále za „nadávání českému národu a důstojníkům, za vyhrožování Gestapem“) k pokutě 130 tisíc Kč s náhradním trestem 6 měsíců vězení. Soud s jejím manželem byl pro nepřítomnost zastaven. Všechna její díla v češtině byla jakožto „protektorátní brak“ uvedena v seznamu knih, určených k vyřazení z veřejných knihoven v ČSR (vydala jej Hlavní správa tiskového dohledu MV patrně roku 1954). V červenci 1958 na žádost redaktora Rudého práva Karla Douděry a předsedy SPB, poslance Jana Vodičky vypracoval Studijní ústav Ministerstva vnitra ČSR komplexní zprávu, která měla Olgu Barényi po vydání románu \"Prager Totentanz\" zkompromitovat jako psychicky labilní osobu a kolaborantku. Druhotně zpráva později napomohla k rekonstrukci životopisu Olgy Barényi, tím že průkazně vyvrací legendu, již si od začátku války úspěšně budovala. Koncem 60. let 20. století se čeští literární vědci pokoušeli po Olze Barényi pátrat, ale narazili na naprostou neochotu žijících pamětníků se k tomuto tématu vyjadřovat. Z hesláře připravovaného \"Lexikonu české literatury\" (1985, heslo napsal dr. Petr Šisler) byla vyřazena, její heslo se mohlo objevit až v dodatcích roku 1993. Podnět k novému pátrání a zhodnocení jejího díla přinesl v 90. letech 20. století britský bohemista Robert Pynsent a podrobně se jejím životem a dílem zabývá literární vědec Vladimír Papoušek.\n\n\n\n\n\nAhoj (Praha 1938–1942), Ozvěny domova i světa (Praha 1938), Hvězda českých paní a dívek (Praha 1941), Vkus (Praha 1941–1942), Večer (Praha 1944), Český deník (Plzeň 1944), Nová doba (Plzeň 1944), Die Woche (Wien 1948–1949), Der Abend (Wien 1948–1949), Österreichische Volksstimme (Wien 1948–1949), Sudetendeutsche Zeitung (München 1955), Der Europäische Osten (München 1956), Rasselbande (Hamburg 1958), Die Soldaten-Zeitung (München 1958), Folk og Land (Oslo 1958–1962).\n\n\n"}
{"id": "1195823", "url": "https://cs.wikipedia.org/wiki?curid=1195823", "title": "Tristánie", "text": "Tristánie\n\nTristánie (\"Tristania\") je rod rostlin z čeledi myrtovité, jehož jediným zástupcem je druh Tristania neriifolia. Je to keř nebo malý strom s jednoduchými, vstřícnými listy, které tvarem připomínají listy oleandru. Květy jsou pětičetné, jasně žluté. Druh se vyskytuje pouze při pobřeží Nového Jižního Walesu ve východní Austrálii. Dřevo je tvrdé a pružné.\n\nTristánie je keř nebo malý strom. Listy jsou jednoduché, vstřícné, úzce kopinaté až úzce eliptické, řapíkaté, 3,5 až 7,5 cm dlouhé a 5 až 15 mm široké, na vrcholu špičaté, na bázi zúžené, s málo zřetelnou zpeřenou žilnatinou. Čepel listů je na ploše hustě žláznatě tečkovaná. Květy jsou žluté, pětičetné, uspořádané v úžlabních vidlanech. Kalich je vytrvalý, složený z 5 trojúhelníkovitých cípů. Korunní lístky jsou eliptické, 6 až 10 mm dlouhé, žluté. Tyčinek je mnoho, jsou žluté a sdružené do 5 skupin. Semeník je polospodní, srostlý ze 3 plodolistů a se 3 komůrkami. Čnělka je stejně dlouhá jako tyčinky nebo delší. Plodem je tenkostěnná pouzdrosečná tobolka, délkou nepřesahující vytrvalou češuli a pukající 3 chlopněmi. Semena jsou 1 až 2 mm dlouhá, úzce klínovitá.\n\nTristánie je endemit Nového Jižního Walesu v Austrálii. Je rozšířena na pobřeží a v přilehlých horách. Roste zejména podél vodních toků.\n\nRod \"Tristania\" je řazen spolu s dalšími 2 rody (\"Thaleropia\" a \"Xanthomyrtus\") do tribu \"Tristanieae\" v rámci podčeledi \"Myrtoideae\". Největším rodem tohoto tribu je \"Xanthomyrtus\" (23 druhů).\n\nDřevo tristánie je tvrdé a pružné. Používá se zejména na výrobu palic, násad a v minulosti i ozubených kol. Je též ceněné na stavbu lodí.\n\n"}
{"id": "1195825", "url": "https://cs.wikipedia.org/wiki?curid=1195825", "title": "Tihomir Orešković", "text": "Tihomir Orešković\n\nTihomir „Tim“ Orešković (výslovnost: ; narozený 1. ledna 1966 Záhřeb) je chorvatsko-kanadský podnikatel a politik, mezi lednem až říjnem 2016 předseda vlády Chorvatska. Představoval první bezpartijní osobu v tomto úřadu i první, která většinu předchozího života strávila v zahraničí.\n\nPřed nástupem do funkce působil postupně jako ředitel a předseda dozorčí rady farmaceutické společnosti Pliva, šéf finančního hospodaření izraelského farmaceutického koncernu Teva Pharmaceutical Industries pro Evropu a vedl finanční oddělení jejího celosvětového obchodování s generiky. Profesní kariéru zahájil v roce 1992 v témže oboru u firmy Eli Lilly and Company.\n\nNarodil se v lednu 1966 v Záhřebu, tehdejší metropoli jedné ze svazových jugoslávských republik – Socialistické republice Chorvatsko, do rodiny Đurđeho a Dany Oreškovićových. Dva roky po narození přesídlil s rodiči do ontarijského Hamiltonu v Kanadě. Obor chemie zakončil v roce 1989 na McMasterově univerzitě. O dva roky později absolvoval na stejné vysoké škole studijní program Master of Business Administration (MBA) v oborech finance a informační systémy.\n\nParlamentní volby v listopadu 2015 přinesly patovou situaci, kdy žádná ze stran nezískala v jednokomorovém parlamentu (Saboru) většinu 76 ze 151 poslanců a ani koaliční jednání nevedla k ustavení funkčního spojenectví.\n\nOpakování voleb zabránila dohoda zveřejněná 23. prosince 2015, v níž přistoupila vítězná Vlastenecká koalice (59 mandátů), vedená konzervativním Chorvatským demokratickým společenstvím (HDZ), na shodu s proreformním Mostem (Most nezavisnih lista, 19 mandátů). Nově sestavený kabinet v čele s nestranickým premiérem měl za cíl zahájit reformy, které by do země přitáhly investice a snížily státní dluh.\n\nTéhož dne, 23. prosince, prezidentka Kolinda Grabarová Kitarovićová oznámila, že jí nominant na premiéra Orešković doručil pověření 78 poslanců, v jehož důsledku se jej rozhodla jmenovat a pověřit sestavením kabinetu. Poslední možný den 30denní lhůty, 22. ledna 2016, získala Oreškovićova vláda důvěru parlamentu, když ji podpořilo 83 poslanců, 61 se vyslovilo proti a 5 se zdrželo. Vedle nestraníků byla složena ze dvou koaličních partnerů HDZ a Mostu v poměru 12:5:5 (HDZ:Most:nestraníci). Již šest dní po jmenování rezignoval ministr válečných veteránů Mijo Crnoja, kterého nahradil Tomo Medved.\n\nOrešković se oženil se Sanjou Dujmovićovou Oreškovićovou, ženou v domácnosti, s níž má dvě dcery a dva syny. Vlastní chorvatské i kanadské občanství. Z Kanady se do rodné země vrátil v roce 2009. Terčem vtipů na sociálních sítích, i kritiky komentátorů, se stala jeho ne zcela moderní chorvatština s přízvukem.\n"}
{"id": "1195839", "url": "https://cs.wikipedia.org/wiki?curid=1195839", "title": "Jekatěrina Valkovová", "text": "Jekatěrina Valkovová\n\nJekatěrina Valkovová ( ), (* 17. května 1991 v Tuapse, Rusko) je ruská zápasnice – judistka.\n\nJudu se věnuje od 7 let pod vedením svého otce Igora. Připravuje se v Labinsku. V ruské seniorské reprezentaci se pohybuje od roku 2011. Začínala v lehké váze, kde se neprosazovala. Zlepšenými výkony se prezentuje od roku 2014 v polostřední váze. \n\n\n"}
{"id": "1195840", "url": "https://cs.wikipedia.org/wiki?curid=1195840", "title": "František Fichta", "text": "František Fichta\n\nFrantišek Fichta (1892 – 26. srpna 1967) byl český fotbalista, záložník.\n\nHrál v předligové éře za AFK Union Žižkov, SK Viktoria Žižkov a SK Slavia Praha. Vítěz Pohár dobročinnosti 1913 a 1914.\n\n\n"}
{"id": "1195841", "url": "https://cs.wikipedia.org/wiki?curid=1195841", "title": "Jovan Cvijić", "text": "Jovan Cvijić\n\nJovan Cvijić (11. říjen 1865, Loznica - 16. leden 1927, Bělehrad) byl srbský vědec, začínal studiem geografie a geologie, postupně však přesouval svůj zájem k otázkám etnologickým a sociologickým. Své práce psal v srbštině, francouzštině, němčině i angličtině.\nVystudoval geografii na univerzitě v Bělehradě (tehdy \"Velika skola\"), kde absolvoval roku 1889. Poté studoval ještě geologii na Vídeňské univerzitě, zde získal titul roku 1893. Poté se vrátil do Bělehradu, kde byl na Filozofické fakultě Bělehradské univerzity jmenován profesorem. Později se stal rektorem školy (1906–1907, znovu 1919–1920), pod jeho vedením vzniklo pět nových fakult - lékařská, zemědělská a teologická v Bělehradě, plus filozofické fakulty ve Skopje a v Subotici. Jeho žák Jovan Erdeljanović se stal prvním profesorem na nově vzniklé katedře etnografie. Roku 1910 Cvijić založil Srbskou geografickou společnost a stal se jejím prvním prezidentem. Tuto pozici držel až do smrti. V roce 1921 byl zvolen prezidentem Srbské královské akademie věd a umění a zůstal jím rovněž až do své smrti.\n\nJiž jeho vídeňská diplomová práce \"Das Karstphanomen\", věnovaná krasovým jevům, byla přelomovou a dočkala se mnoha vydání a překladů. Jako první určil ledovcový původ 102 jezer v pohoří Stara planina, čímž výrazně posunul představy o průběhu doby ledové v Evropě.\n\nKdyž přesunul svůj zájem na lidi, vyslovil některé revoluční myšlenky - například, že člověk je ekologicky senzitivní bytostí a jeho životní prostředí ovlivňuje jeho psychiku (na základě této teze vytvořil i typologii balkánských národů, často kritizovanou). Zavedl též pojem \"metastázové hnutí\", aby popsal pomalé změny v lidských společnostech. Folkloristická a etnografická data, která sesbíral na Balkáně, byla často vůbec první vědecky získaná data z této oblasti.\n\nJeho studie mj. sehrály velkou roli při určování státních hranic Jugoslávie po první světové válce, když byl vyslán srbskou vládou na Pařížskou mírovou konferenci (spolu s Mihajlo Pupinem). Za kontroverzní bývá považována jeho podpora ideji Velkého Srbska.\n\nCvijić získal roku 1918 medaili Univerzity Karlovy a byl zde též jmenován čestným doktorem. Byl rovněž členem české akademie věd.\n\n"}
{"id": "1195847", "url": "https://cs.wikipedia.org/wiki?curid=1195847", "title": "Julija Ryžovová", "text": "Julija Ryžovová\n\nJulija Ryžovová ( ), (* 7. října 1988 v Kalininu (Tver), Sovětský svaz) je ruská zápasnice – judistka.\n\nS judem/sambem začínal v 8 letech v rodném Tveru pod vedením bratrů Bazarových. Jako úspěšnou dorostenku si jí stáhli trenéři do Moskvy, kde se připravuje v armáním tréninkovém centru CSKA pod vedením Nikolaje Koržavina a Olega Šmakova. V ruské seniorské reprezentaci se prosazuje od roku 2013 v pololehké váze a je stabilní dvoujkou za Natalijou Kuzjutinovou.\n\n\n"}
{"id": "1195848", "url": "https://cs.wikipedia.org/wiki?curid=1195848", "title": "Mike", "text": "Mike\n\nMike je zkratka jména Michal a odkazuje na:\n\n\n\n"}
{"id": "1195861", "url": "https://cs.wikipedia.org/wiki?curid=1195861", "title": "Javor babyka v Pisárkách", "text": "Javor babyka v Pisárkách\n\nJavor babyka v Pisárkách je památný strom, který roste v parku na pravém břehu řeky Svratky v Pisárkách.\n\nStojí pod Červeným kopcem při vyústění údolíčka Čertík do údolí Svratky u lávky přes řeku ke koupališti \"Riviera Brno\". Při silném větru přišel strom o část své koruny a byl nezbytný zásah odborné firmy.\n\n\n"}
{"id": "1195864", "url": "https://cs.wikipedia.org/wiki?curid=1195864", "title": "Kaple Božského srdce Páně (Borová)", "text": "Kaple Božského srdce Páně (Borová)\n\nKaple Božského srdce Páně, někdy uváděná jako filiální Kostel Božského srdce Páně je velká římskokatolická kaple v Borové, patřící do farnosti Nový Hrádek. Je situována na severozápadním okraji obce.\n\nKaple byla dokončena v roce 1937.\n\nBohoslužby se konají v sobotu od 18.00, v době letního času od 18.30.\n\n"}
{"id": "1195865", "url": "https://cs.wikipedia.org/wiki?curid=1195865", "title": "Malampa", "text": "Malampa\n\nMalampa je jednou ze šesti provincií Vanuatu. Nachází v centru země a skládá se ze tří hlavních ostrovů: Malakuly, Ambrymu a Paamy.\n\nJméno provincie je odvozeno z počátečních písmen hlavních ostrovů: MALakula, AMbrym, Paama. \n\nMimo ně obsahuje řadu dalších ostrovů: Uripiv, Norsup, Rano, Wala, Atchin, Vao a sopečný ostrov Lopevi (v současné době neobydlený). Zahrnuty jsou také Maskelyny a některé další malé ostrůvky podél jižního pobřeží Malakuly.\n"}
{"id": "1195866", "url": "https://cs.wikipedia.org/wiki?curid=1195866", "title": "Maďaři na Ukrajině", "text": "Maďaři na Ukrajině\n\nMaďarská menšina na Ukrajině tvoří kompaktní osídlení v Zakarpatské oblasti u hranic s Maďarskem, která byla v minulosti součástí Uherského království.\n\nPodle sčítání lidu v roce 2001 žilo na území Ukrajiny 156 600 Maďarů. Z toho 96,7 % (151 500) jich žije v Zakarpatské oblasti.\n\nPřevážná část zakarpatských Maďarů (62 %) žije na venkově, ve vesnicích Berehovského, Vynohradivského, Mukačevského a Užhorodského rajónu. Zbytek žije ve městech Berehovo (maď. \"Beregszász\", 48 % obyvatelstva), Mukačevo (maď. \"Munkács\", 9 %), Užhorod (maď. \"Ungvár\", 7%) a Vynohradiv (maď. \"Nagyszőllős\", 14 %). Dvě třetiny zakarpatských Maďarů vyznávají kalvinismus, zbytek jsou pravoslavní a římskokatolíci. Maďarský jazyk je dobře zachován. Jako svůj mateřský jazyk maďarštinu uvedlo 95,4 % zakarpatských Maďarů (144 500 osob), ukrajinštinu uvedlo jako svůj mateřský jazyk 3,4 % Maďarů (5 150 osob) a ruský jazyk 1,0 % (1 515 osob).\n\nV roce 1989 Maďaři na Ukrajině založili Podkarpatský kulturní spolek () a zastoupení mají také v ukrajinském parlamentu. V Berehově sídlí maďarské divadlo a Maďarská pedagogická vysoká škola. Institut hungarologie a fakulta maďarské filologie se nachází v Užhorodě. Maďarsky vychází 6 titulů novin a deník \"Karpáti Kiadó.\" Maďarský obsah má 42 % vysílání v rozhlase a 15 % v televizi.\n\nData ze sčítání lidu 2001.\n\n"}
{"id": "1195871", "url": "https://cs.wikipedia.org/wiki?curid=1195871", "title": "Kostel svatého Martina (Mlékojedy)", "text": "Kostel svatého Martina (Mlékojedy)\n\nKostel svatého Martina v Mlékojedech je sakrální stavba stojící na vyvýšené terase malého bývalého hřbitova, na obdélné návsi v centru obce. Náhrobky z bývalého hřbitova se zčásti dochovaly a jsou položeny severně od něj. Hřbitov je obtočen litinovým plotem gotisujících tvarů z roku 1885. Duchovní správou kostel náleží do litoměřického děkanství u Všech svatých. Od roku 1964 je kostel chráněn jako kulturní památka.\n\nKostel je v jádru gotický ze 14. století. V roce 1384 je připomínán jako farní kostel. Kostel byl poškozen v období husitských válek, ale ještě roku 1465 byl katolický, i když okolí podléhalo utrakvismu. V roce 1592 byl poškozen požárem, po němž dostala věž dnešní poslední patro, které bylo před požárem snad hrázděné nebo bedněné, a sgrafitovou omítku. Po skončení třicetileté války byl kostel pouze opravován. Do současné pozdně barokní podoby byl přestavěn v roce 1776 a to tak, že byl prakticky celý zbourán s výjimkou věže, a nahrazen novým objektem, který měl v podstatě shodné rozměry. Byl zasažen povodněmi v roce 1845 a v roce 1890. Po roce 1945 začal chátrat. Povodněmi by zasažen i v roce 2002. Ve druhé dekádě 21. století probíhá jeho postupná rekonstrukce, přičemž nejdříve byla obnovena střešní krytina.\n\nJedná se o podélnou jednolodní stavbu s odsazeným, polokruhově uzavřeným presbytářem z roku 1776 a malou sakristií, které přiléhá k severnímu boku. V jeho západním průčelí se nachází hranolová věž gotického původu, která je vzhledem ke kostelu mohutná. Věž byla obnovena po požáru v roce 1592 a částečně se dochovalo její renesanční sgrafitové kvádrování. Ve spodních patrech se věž kromě pravoúhlého západního portálu s kamenným ostěním otevírá štěrbinovými okénky, které jsou v osách stěn. Horní zvonové patro věže má čtyři velká zvuková okny se segmentovými záklenky. Střecha věže je jehlancová, projmutá. Na vrcholu věže je korouhvička s letopočtem 1595, kdy byl kostel po požáru opraven.\n\nV lodi jsou pilastrové svazky s rokajovými hlavicemi. Okna jsou velká, pozdně barokní s mírně vyklenutými záklenky jen na jižní straně. V lodi jsou plackové klenby.\n\nK zařízení patří rokokový hlavní oltář pochází z roku 1776. Je z umělého mramoru a jeho autorem je \"M. Hennevogel\". Titulní obraz hlavního oltáře je novější. Byl umístěn do bohatě řezaného a zlaceného barokního akantového rámu z počátku 18. století. Boční oltář \"Pohřbívání Krista\" je dřevěný, pozdně renesančního typu. Má edikulu se zlacenými sloupky a čtyřmi sochami. Nachází se na něm původní renesanční deskový obrázek \"Pohřbívání Krista\" z období kolem roku 1600. Mezi ostatní zařízení patří kazatelna, obraz sv. Jana Křtitele, socha Jezulátka a varhany. Vesměr se jedná o díla rokokových tvarů z konce 18. století. Ve 21. století je zařízení umístěno v depozitáři z důvodu probíhající rekonstrukce.\n\nNa pilíři u čp. 77 se nachází barokní soška sv. Floriána s letopočtem 1707. Železný dvojitý barokní kříž z období kolem roku 1680 s bohatě tepanou mřížovinou se nachází na západním konci obce. Do Mlékojed byl přenesen v roce 1839 ze zrušeného kostela sv. Michala při dominikánském klášteře v Litoměřicích. Na východním konci obci se nachází jednoduchý křížek umístěný na podstavci.\n\n"}
{"id": "1195872", "url": "https://cs.wikipedia.org/wiki?curid=1195872", "title": "Brian K. Vaughan", "text": "Brian K. Vaughan\n\nBrian K. Vaughan (* 17. července 1976, Cleveland, Ohio) je americký komiksový a televizní scenárista, známý pro své autorské komiksové série \", Ex Machina\" a \"Sága\". V roce 2015 byl uveden do Komiksové síně slávy na předávání cen Eisner Awards. Série \"Y: Poslední z mužů\" byla oceněna dvěma cenami Eisner Award. Série \"Sága\" dokonce šesti cenami Eisner Award a cenou Hugo.\n\nVaughan byl také scenárista a producent třetí až páté série seriálu \"Ztraceni\" (2006–2009). Za práci na seriálu byl nominován na cenu Writers Guild of America Award. Od roku 2013 je showrunnerem seriálu \"Pod kupolí\".\n\nV České republice vydaly komiksy Briana Azzarella nakladatelství BB/art, CREW a Comics Centrum.\n\n\n\n\n\n\n\n\n\n\n\n\n"}
{"id": "1195873", "url": "https://cs.wikipedia.org/wiki?curid=1195873", "title": "Římskokatolická farnost Písek", "text": "Římskokatolická farnost Písek\n\nŘímskokatolická farnost Písek (lat. \"Piseca\") je územním společenstvím římských katolíků v rámci píseckého vikariátu českobudějovické diecéze.\n\nPlebánie je v Písku doložena již v roce 1143. Roku 1623 byla farnost povýšena na děkanství. Od roku 1790 existuje Písecký vikariát. V letech 1903–1950 existoval v Písku řeholní dům Kongregace bratří Nejsvětější Svátosti, který byl obnoven v roce 1994 při píseckém kostele Povýšení sv. Kříže – při tomto kostele byla také zřízena samostatná duchovní správa.\n\nFarnost Písek má sídelního duchovního správce, který je zároveň administrátorem ex currendo farnosti Čížová.\n\n\n"}
{"id": "1195874", "url": "https://cs.wikipedia.org/wiki?curid=1195874", "title": "Ariane Nizozemská", "text": "Ariane Nizozemská\n\nAriane Nizozemská, princezna Oranžsko-nasavská (* 10. dubna 2007 Haag, Nizozemsko), celým jménem Ariane Wilhelmina Máxima Ines, je třetí dcera nizozemského krále Viléma Alexandra a královny Máximy. Princezna Ariane je třetí v pořadí nástupnictví na nizozemský trůn za svými sestrami Catharinou-Amalií a Alexií.\n\nJejí oficiální oslovení je \"Její královská výsost princezna Ariane Nizozemská\".\n\nTehdejší princezna Máxima se odebrala 10. dubna 2007 v 15.45 hodin do nemocnice Bronovo v Haagu, kde se princezna Ariane narodila přirozenou cestou ve 22.00 hodin téhož dne.\n\nPrincezna Ariane byla pokřtěna 20. října 2007 v Klášterním kostele (Kloosterkerk) v Haagu vodou z řeky Jordán. Jejím křtitelem byl Deodaat van der Boon. Jako kmotři při křtu princezny Ariany působili dědičný velkovévoda Guillaume Lucemburský, Tijo baron Collot d'Escury a Anton Friling, kmotry byly Valeria Delger a Inés Zorreguieta, sestra její matky.\n"}
{"id": "1195875", "url": "https://cs.wikipedia.org/wiki?curid=1195875", "title": "Perlenbach", "text": "Perlenbach\n\nPerlenbach je potok v Horních Frankách v Bavorsku v Německu, který je pravou zdrojnicí německé řeky Schwesnitz. Jeho povodí zasahuje i na území Česka díky Hraničnímu potoku. Jeho jméno je odvozené od perlorodky říční, která se v něm bohatě vyskytuje. Délka toku činí 10,53 km od soutoku zdrojnic Lohbachu, Lauterbachu a Stockbachu a 15,27 km včetně Lohbachu. Plocha povodí měří 47,91 km².\n\nVzniká soutokem Lohbachu, Lauterbachu a Stockbachu u Reichenbachu západně od Reichenbachu. Od soutoku zdrojnic teče severozápadním směrem nejprve severně od města Schönwald a poté podél silnice č. 15 do Rehau, kde soutokem s Höllbachem vytváří Schwesnitz. \nJedinými významnými přítoky jsou Reutersbach zprava a Bocksbach zleva.\nNa území Česka zasahuje jeho povodí o velikosti 5,23 km², které zahrnuje povodí pramenného toku Lohbachu (4,18 km²) včetně povodí Hraničního potoka / \"Grenzbachu\" (2,31 km²), povodí Stockbachu (0,67 km²) a povodí Perlenbachu pod soutokem zdrojnic (0,39 km²).\n"}
{"id": "1195876", "url": "https://cs.wikipedia.org/wiki?curid=1195876", "title": "Památky středních Čech (časopis)", "text": "Památky středních Čech (časopis)\n\nPamátky středních Čech je název specializovaného časopisu, který prezentuje výsledky výzkumné činnosti z oborů dějin umění a archeologie a seznamuje se stavem památkové péče ve Středočeském kraji a v Praze.\n\nVydavatelem časopisu je středočeské územní odborné pracoviště Národního památkového ústavu.\n\nČasopis vznikl roku 1985 a do roku 1992 vycházel jako sborník jednou ročně, od roku 1993 vycházejí 2 čísla ročně. Články sledují témata ze středočeské oblasti, příležitostně též z Prahy. Seznamují s výsledky průzkumů a dokumentace památek z celé šíře jejich druhového spektra. Zařazovány jsou i příspěvky sledující aktuální praktické, metodické i teoretické otázky památkové péče. Prezentovány jsou též archivní dokumenty, recenze literatury či osobní zprávy. Od roku 1998 je vydávána též samostatná příloha časopisu – Ročenka, která s velkou podrobností seznamuje s aktivitami ze všech oblastí činnosti středočeského územního odborného pracoviště Národního památkového ústavu.\n\nČasopis patří mezi recenzovaná neimpaktovaná periodika. Vedoucím redaktorem je Vladislav Razím, výkonnou redaktorkou Olga Klapetková.\n\n"}
{"id": "1195877", "url": "https://cs.wikipedia.org/wiki?curid=1195877", "title": "Sebastian Chmara", "text": "Sebastian Chmara\n\nSebastian Michał Chmara (* 21. listopadu 1971, Bydhošť) je bývalý atletický vícebojař z Polska. Stále drží polské národní rekordy v desetiboji (8566 bodů, 1998) i halovém sedmiboji (6415 bodů, 1998). Jeho největšími úspěchy jsou zlaté medaile z halových šampionátů - světového v Maebaši (1999) a evropského ve Valencii (1998). Jeho o sedm let starší bratranec Mirosław Chmara byl úspěšným tyčkařem a držitelem polského národního rekordu ve skoku o tyči (590 cm) po dobu 23 let.\n\n\n"}
{"id": "1195882", "url": "https://cs.wikipedia.org/wiki?curid=1195882", "title": "Curtis Beach", "text": "Curtis Beach\n\nCurtis Beach (* 22. července 1990 v Albuquerque) je americký atletický vícebojař, závodící za Dukeovu univerzitu. Přestože jsou jeho atletické úspěchy omezeny spíše na domácí univerzitní šampionáty, proslavil se i v mezinárodním měřítku. Nedosahuje sice úrovně nejlepších vícebojařů (jeho slabinou jsou vrhačské disciplíny), ale je držitelem světového vícebojařského rekordu v závěrečném běhu na 1000 metrů v halovém sedmiboji (časem 2:23,63 min. z roku 2012) a těsně i druhým nejlepším desetibojařským výkonem na 1500 metrů (3:59,13 min, 2011). Je tedy jedním ze dvou desetibojařů (po krajanovi Robertu Bakerovi), kteří dokázali v rámci celého desetiboje zaběhnout trať 1500 metrů v čase pod 4 minuty.\n\n\n"}
{"id": "1195883", "url": "https://cs.wikipedia.org/wiki?curid=1195883", "title": "Obertraubling", "text": "Obertraubling\n\nObertraubling je obec v německé spolkové zemi Bavorsko, v zemském okrese Regensburg ve vládním obvodu Horní Falc.\n\nV roce 2014 zde žilo 8 001 obyvatel.\n\nSousední obce jsou: Köfering, Mintraching, Neutraubling, Pentling, Regensburg, Thalmassing\n\n"}
{"id": "1195884", "url": "https://cs.wikipedia.org/wiki?curid=1195884", "title": "Josif Pančić", "text": "Josif Pančić\n\nJosif Pančić (17. duben 1814, Ugrini – 8. březen 1888, Bělehrad) byl srbský botanik a přírodovědec, narozený v Chorvatsku, na území tehdejší Rakouské říše. Roku 1847 se rakouského občanství zřekl a získal srbské, souběžně též přestoupil z katolicismu na pravoslaví. V této souvislosti si také změnil původní jméno Josip na Josif.\n\nNarodil se v chudé zemědělské rodině, ale strýc, který byl knězem, rozpoznal jeho talent a pomohl mu vystudovat nejprve střední školu v Rijece a posléze i školu vysokou. Začal studovat filosofii na univerzitě v Záhřebu, ale přešel na studium lékařství na univerzitě v Budapešti. Na medicíně se zapsal i na přednášky maďarského botanika a lékaře J. Sadlera, které ho velmi ovlivnily a rychle se specializoval právě na botaniku. Absolvoval roku 1843 a obhajobou dizertační práce s názvem \"Taxilogia botanica\" získal titul doktora medicíny i botaniky.\n\nPo studiích se rozhodl pro soukromou lékařskou praxi v Budapešti, jeho ekonomická situace se však příliš nelepšila. Rozhodl se proto přijmout nabídku dělat vychovatele v hornickém městě v severním Banátu. Tak získal jistý příjem a zejména čas, který mohl začít věnovat vědě. Místo, kde pobýval, vyzývalo ke studiu hornin a minerálů, ale brzy začal podnikat také botanické výpravy do Karpat, na písečné duny Deliblatske peščary a do dunajské soutěsky Železná vrata.\n\nV roce 1845 s botanickými a geologickými sbírkami odcestoval do Vídně, kde je daroval Přírodovědeckému muzeu. Tam se také seznámil s dalšími botaniky, S. L. Endlicherem a J. Heuffelem. Ve Vídni nějaký čas pobýval a zde se také spřátelil se srbským lingvistou Vukem Karadžićem, tvůrcem spisovné srbštiny, který se živě zajímal o Pančićovy průkopnické teorie.\n\nK nim patřila i domněnka, že flóra Bosny je spojnicí mezi flórou adriatickou a panonskou. Chtěl ji ověřit a odjet do Bosny, ale protože bádal soukromě, potřeboval být v Bosně nějak zajištěn, mít tam nějaké s vědou nesouvisející poslání. V roce 1846 proto odjel do Bělehradu, kde požádal ministra vnitra o zaměstnání v Užici, na hranicích Bosny. Ministru vnitra se zdála žádost podezřelá (Bosna byla tehdy jako dnes oblastí s politickým napětím) a nevyhověl mu. Úplnou náhodou však Pančić potkal též ministra zahraničí, který se zmínil, že vláda nemá dost lidí, kteří by pomohli s epidemií tyfu v oblasti Kragujevace. Pančić se jako lékař ihned nabídl, a tak se dostal do místa, které bylo pro jeho bádání klíčové. Jeho herbář, který zde posbíral, měl asi 180 tisíc položek.\n\nOd roku 1853 působil v Bělehradě, nejprve učil na lyceu jako mimořádný profesor, od roku 1854 jako řádný profesor. Napsal v té době rovněž učebnici zoologie, geologie a mineralogie. Posléze začal přednášet na vysoké škole (\"Velika Škola', roku 1863 přejmenovaná na Bělehradskou univerzitu). Zde byl v letech 1866–1872 rektorem. V roce 1874 založil v Bělehradě botanickou zahradu, která tehdy byla na břehu Dunaje, později byla přemístěna do bývalého ovocného sadu Jevrema, dnes se proto nazývá Jevremovac.\n\nV roce 1874 vydal své hlavní dílo \"Flora Kněževine Srbije ili vaskularne biljko, koje v Srbiji divlje rastu\" (\"Flora Principatu Serbiae\"). Je zde popsáno 2422 druhů cévnatých rostlin, z toho 31 do té doby neznámých (např. dva druhy ramondie (\"Ramonda serbica\", \"Ramonda nathaliae\"), javor \"Acer intermedium\" či kozlík \"Valeriana bertiscea\"). Tato práce mu zajistila konečně reputaci, a to i mezinárodní.\n\nNa jeho počest byly pojmenovány rostliny jako například pelyněk Pančičův (\"Artemisia pancicii\"), \"Cardamine pancicii\" (Hay.), \"Aquilegia pancicii\", \"Valeriana pancicii\" (Hal. & Bald.), \"Cicerbita pancicii\" ((Vis.) Beauv.) a \"Orobanche pancicii.\n\nJako uznávaný botanik si mohl plánovat výpravy již bez potíží, květenu tak studoval v následujících letech v Bulharsku, v Černé Hoře, v pobřežním krasu, v oblasti kolem hor Orjen, Lovčen, Durmitor, Sinjavinu, Vojnik a Komovi a na horním toku řek Tara a Morača. U řeky Tara také po velkém úsilí objevil smrk omoriku (\"Picea omorika\").\n\nV 70. letech vstoupil i do politiky a veřejného života, v letech 1870-1871 byl poslancem Skupštiny (parlamentu). Roku 1880 byl jmenován prezidentem Kulturní rady na ministerstvu kultury. Roku 1884 se stal členem státní rady. V roce 1887 byl zvolen prvním prezidentem nově vzniklé Srbské královské akademie věd a umění.\n\nPančić si přál být pochován v pohoří Kopaonik. To se stalo až roku 1951, kdy tam byly jeho ostatky uloženy v malém mauzoleu, které dala postavit akademie věd ve spolupráci s bělehradskou univerzitou a turistickou jednotou. Mauzoleum bylo pobořeno při bombardování NATO v roce 1999.\n\n"}
{"id": "1195885", "url": "https://cs.wikipedia.org/wiki?curid=1195885", "title": "Mark Allen (triatlonista)", "text": "Mark Allen (triatlonista)\n\nMark Allen (* 12. ledna 1958 Glendale) je bývalý americký triatlonista. Vystudoval biologii na Kalifornské univerzitě v San Diegu. Nejstarší závod série Ironman, který se každoročně koná na ostrově Havaj, vyhrál šestkrát (1989, 1990, 1991, 1992, 1993 a 1995), dvakrát byl druhý (1986, 1987) a jednou třetí (1983). Šest prvenství je rekord závodu, o který se dělí s dalším Američanem Davem Scottem. Také vyhrál desetkrát triatlon v Nice (1982, 1983, 1984, 1985, 1986, 1989, 1990, 1991, 1992 a 1993) a v roce zvítězil na duatlonu Powerman Zofingen ve Švýcarsku. V roce 1989 vyhrál první ročník seriálu Mistrovství světa v triatlonu, kde se na rozdíl od Ironmana soutěží na kratší, tzv. olympijské trati. Po ukončení aktivní kariéry pracuje jako kondiční trenér, vydal knihu \"The Art of Competition\". V roce 2012 vyhrál anketu webu ESPN o nejlepšího světového sportovce ve vytrvalostních disciplínách všech dob. V letech 1989 až 2002 byla jeho manželkou triatlonistka Julie Mossová.\n\n"}
{"id": "1195887", "url": "https://cs.wikipedia.org/wiki?curid=1195887", "title": "Ramón Julián Puigblanque", "text": "Ramón Julián Puigblanque\n\nRamón Julián Puigblanque (\"přezdívaný také Ramonet — malý Ramón\") (9. listopadu 1981, Barcelona, Španělsko) je španělský bouldrista, (závodní) sportovní lezec a reprezentant v lezení na obtížnost.\n\nDvojnásobný Mistr světa, vítěz světového poháru a trojnásobný Mistr Evropy, nejúspěšnější medailista na ME.\n\nNominoval se čtyřikrát na Světové hry v roce 2005 v německém Duisburgu skončl šestý.\nV roce 2013 v Cali v Kolumbii, kde zvítězil v lezení na obtížnost.\nZískal také (jako první lezec) nominaci na Světové hry 2017 ve Vratislavi za vítězství na Mistrovství Evropy 2015.\n\nS lezením začal v roce 1996 (v patnácti letech) a jeho nejoblíbenější lezeckou oblastí je domácí Siurana. Není moc vysoký a nejednou měl problém dosáhnout na světových závodech na další chyt, o to propracovanější je jeho lezecká technika.\n\nJe (nejlepším) sedminásobným vítězem \"(supermistrem)\" prestižních mezinárodních závodů Arco Rock Master v lezení na obtížnost — jsou to jeho nejlepší světové závody. Účastnil se jich nepřetržitě od svých dvaceti let, v letech 2002–2015, v roce 2011 se zde namísto závodu v obtížnosti konalo Mistrovství světa, které rovněž vyhrál a pouze jednou ho v letech 2005–2013 vystřídal jeho krajan Patxi Usobiaga Lakunza. Už né tolik se \"Ramonetovi\" ale dařilo v duelu, ve kterém se závodilo od roku 2010.\n\n\n\n\n"}
{"id": "1195888", "url": "https://cs.wikipedia.org/wiki?curid=1195888", "title": "Cigánka (národní přírodní rezervace)", "text": "Cigánka (národní přírodní rezervace)\n\nCigánka je národní přírodní rezervace v oblasti Muráňské planiny.\n\nNachází se v katastrálním území obce Muráň v okrese Revúca v Banskobystrickém kraji. Území bylo vyhlášeno či novelizováno v roce 1984 a 1999 na rozloze 44,25 ha. Ochranné pásmo nebylo stanoveno.\n\n"}
{"id": "1195889", "url": "https://cs.wikipedia.org/wiki?curid=1195889", "title": "Höllbach", "text": "Höllbach\n\nHöllbach () je potok v Horních Frankách v Bavorsku v Německu, který pramení na česko-německé státní hranici a je pravou zdrojnicí německé řeky Schwesnitz. Jeho povodí zasahuje i na území Česka díky Újezdskému potoku. Jeho jméno je odvozené od části Rehauského lesa zvané \"Hölle\". Délka toku činí 8,41 km. Plocha povodí měří 29,66 km².\n\nPramení na česko-německé státní hranici severozápadně od Aše a prvních 1,7 km teče jihozápadním směrem po hranici. Poté hranici opouští a pokračuje západním směrem až k soutoku se zprava přitékajícím Erlenbächleinem. Dále pokračuje na jihozápad, přijímá zleva Újezdský potok a na okraji města Rehau zprava Lövitz. V Rehau vytváří soutokem s Perlenbachem vytváří Schwesnitz.\n\nNa území Česka zasahuje jeho povodí o velikosti 6,87 km², které zahrnuje povodí vlastního pramenného toku (2,16 km²) a povodí Újezdského potoka.\n"}
{"id": "1195890", "url": "https://cs.wikipedia.org/wiki?curid=1195890", "title": "Nora Gjakovaová", "text": "Nora Gjakovaová\n\nNora Gjakovaová (*17. srpna 1992 Peć) je kosovská zápasnice – judistka albánské národnosti. Do přijetí Kosova mezi členy Mezinárodního olympijského výboru (MOV) v prosinci 2014 reprezentovala jako majitelka albánského pasu Albánii nebo startovala pod vlajkou Mezinárodní judistické federace (IJF). V zemích které rezolutně odmítají suverenitu Kosova stále startuje pod vlajkou IJF a v případě vítězství jí hraje olympijská hymna.\n\nS judem začínala v 10 letech v rodné Peći společně s mladším bratrem Akilem. Přípravuje se pod vedením Dritona Kuky v tréninkové skupině s Majlindou Kelmendiovou. Po výhlášení nezávislosti Kosova v roce 2008 je nucena spojit sportovní kariéru s politickou jako zástupkyně de facto uměle vytvořeného státního útvaru, který řada zemí neuznává. V roce 2012 se na olympijské hry v Londýně nekvalifikovala a na svou olympijskou účast si musela počkat do roku 2016, kdy se kvalifikovala na olympijské hry v Riu. V prvním kole porazila Kolumbijku Yadinis Amarísovou, když jí minutu před koncem zápasu dostala do submise páčením. Ve druhém kole však nestačila na Rumunku Corinu Căprioriuovou.\n\n\n\n"}
{"id": "1195891", "url": "https://cs.wikipedia.org/wiki?curid=1195891", "title": "Vemork", "text": "Vemork\n\nVemork je název vodní elektrárny u Rjukanu v oblasti Telemark v Norsku. Byla dokončena v roce 1911 a do roku 1913 byla nejvýkonnější vodní elektrárna na světě.\n\nVýkonná elektrárna v odlehlé oblasti byla od roku 1934 využita pro energeticky náročnou výrobu těžké vody. Tato látka je využitelná v jaderném průmyslu včetně výroby v té době dosud nevyvinuté jaderné zbraně. Tato jediná továrna vyrábějící těžkou vodu ve velkém se proto stala strategicky významná během závodu o výrobu jaderné zbraně po vypuknutí druhé světové války. Po okupaci Norska vojsky nacistického Německa byly na Vemork organizovány sabotážní akce, zejména operace Telemark.\n\nTěžká voda se zde vyráběla do roku 1971. Později zde byla otevřena expozice industriálního muzea.\n"}
{"id": "1195901", "url": "https://cs.wikipedia.org/wiki?curid=1195901", "title": "Hablainville", "text": "Hablainville\n\nHablainville je francouzská obec v departementu Meurthe-et-Moselle v regionu Grand Est. V roce 2013 zde žilo 217 obyvatel.\n\nSousední obce jsou: Azerailles, Brouville, Buriville, Flin, Pettonville, Réclonville a Vaxainville.\n\n\"Počet obyvatel\"\n\n"}
{"id": "1195902", "url": "https://cs.wikipedia.org/wiki?curid=1195902", "title": "Sakar", "text": "Sakar\n\nSakar ( \"Сакар\"), je oblé pohoří v jihovýchodním Bulharsku a v severozápadním cípu evropské části Turecka. Leží v bulharských oblastech Chaskovo a Stara Zagora a v turecké provincii Edirne.\n\nPohoří se táhne od severozápadu na jihovýchod v délce 75 km a jeho šířka v průměru dosahuje 35 km. Rozkládá se mezi údolím řeky Marica na jihozápadě, která ji odděluje od severozápadních výběžků východních Rodopů (hřebeny Gorata, Gradište a Chuchla), a údolím řeky Sazlijka na západě, která ji odděluje od Hornothrácké nížiny. Na východě ji od Derventské vysočiny odděluje Sremská soutěska řeky Tundža a na jihovýchodě v evropském Turecku jeho nejzazší nízké hřbety dosahují téměř k městu Edirne v Dolnothrácké nížině. Na severu se táhne do údolí řek Sokolica (levý přítok Sazlijky) a Sinapovska a v blízkosti obce Orlov Dol je propojena velmi nízkým sedlem s Manastirskou vysočinou.\n\nHřeben hor se vyznačuje plochými vrcholy, táhnoucími se od severozápadu na jihovýchod, kdežto na jihozápad a severovýchod od nich se oddělují dlouhé a strmé hřbety, které dobíhají k údolím řek na pomezí hor. Nejvyšším bodem Sakaru, i jihovýchodního Bulharska, je Višegrad (856,1 m), který se nachází v geografickém středu pohoří.\n\nVětšina pohoří je tvořena žulovým batolitem, který je obklopen pláštěm z přeměněných hornin – rulami, amfibolity a břidlicemi. Na tomto podkladu leží malá ložiska polymetalických rud bez průmyslového významu. Současný reliéf se utvořil ve svrchních třetihorách a čtvrtohorách a byl modelován vlivem epirogenního pohybu a erozivně denudačních procesů.\n\nPodnebí je zde přechodné středomořské.\n\nPohoří odvodňuje mnoho řek – přítoky Sazlijky, (Sokolica a Glavanska reka), Marici (Bakărdere, Goljama reka, Levčenska reka, Čengenedere, Kalamica, Kemal atd.) a Tundži (Sinapovska reka, Bozaška reka, Karabaška reka atd.).\n\nPřevládající půdy jsou především vyluhované podzolové kambizemě (CMx2), místně silně erodované. \n\nHřebeny a svahy jsou porostlé listnatými lesy a rozsáhlými pastvinami. Je to jedna z nejbohatších oblastí v Bulharsku s mnoha druhy dravců, kterých ubývá. Z tohoto důvodu je pohoří z hlediska ekologie důležitým místem pro ochranu rostlin a živočichů.\n\nV regionu Sakar je velmi vhodný terroir pro pěstování vinné révy. Produkují se zde renomovaná nová bulharská červená vína odrůd Merlot, Cabernet Sauvignon a Syrah, která obdržela uznání od světoznámých degustátorů.\n\nV horské oblasti má velikou tradici lovecká a rybářská turistika. Poblíž Topolovgradu je mnoho loveckých chat se zkušenými průvodci, kteří mohou doporučit různé trasy vhodné pro lov zvěře.\n\nPohoří bylo osídleno od nejstarších dob. Legendy říkají, že tu nějakou dobu pobýval vojvoda Indže – legendární kardžalijský vůdce, který se odvrátil od zbojnictví a stal se jedním z nejvýznamnějších povstaleckých vůdců v Bulharsku.\n\nNejvýznamnějšími zdejšími kulturně-historickými památkami jsou megalitické dolmeny z 2. tisíciletí př. n. l., Ustremský klášter svaté Trojice, rovněž znám jako Chajduški, protože jeho stavba je spojena s vojvodou Indže a Kara Koljou, kulturní památka hrad Matočina a v jeho blízkosti dva skalní kostely z 10. století, pevnost Paleokastro, vojenská svatyně obětem Balkánských válek na hoře Vălča krepost (Kurtkale).\n\nPřírodních památek se zde nachází ještě více: kaskádové proudy v lokalitě Kazankite, skalní výtvory Orle, Kostenurka (želva) a vrcholek Kartalkata, jeskyně Babini bozki, neobyčejně krásné Tesni skaly (Darkaja) a celkem sedm chráněných území (místo zvané Bakărilja a šest přírodních památek).\n\nNa svazích a úpatích pohoří se na území Bulharska nachází 1 město a 58 vesnic a na území Turecka 5 vesnic.\n\nPo jihozápadním úpatí pohoří v úseku Charmanli – Generalovo prochází úsek dálnice Marica. Západní části pohoří probíhá severojižním směrem silnice č. 55 (Debelec – Nova Zagora – Svilengrad) v délce 51,4 km od obce Mărdec do Svilengradu. Od jihozápadu k severovýchodu, z Charmanli k vesnici Kňaževo, vede v délce 61 km silnice č. 76 (Topolovgrad – Charmanli – Elchovo). Pohořím vedou silnice třetí třídy č. 559 (Polski Gradec – Topolovgrad – Ustrem, délka 21,8 km), č. 761 (Kňaževo - Matočina, délka 40,3 ) a č. 809 (Ljubimec - Goljama Zvezda, délka 21,4 km).\n\n\n"}
{"id": "1195904", "url": "https://cs.wikipedia.org/wiki?curid=1195904", "title": "Mistrovství světa v atletice 2001 – desetiboj muži", "text": "Mistrovství světa v atletice 2001 – desetiboj muži\n\nDesetiboj na MS v atletice 2001 v kanadském Edmontonu (6. – 7. srpna 2001) byl završením hattricku českého desetibojaře Tomáše Dvořáka, který zde suverénním stylem obhájil předchozí dvě zlaté medaile z Athén 1997 a Sevilly 1999. Vytvořil přitom rekord Mistrovství světa výkonem 8902 bodů, ten potom vydržel až do roku 2015. Druhý v pořadí byl rovněž skvělým výkonem a osobním rekordem 8815 bodů Estonec Erki Nool, třetí již s odstupem (8603 bodů) Brit Dean Macey. Závodu se zúčastnilo celkem 22 desetibojařů, 17 závod dokončilo. Mezi těmi, kdo nedokončili, byl například i Bryan Clay nebo Eduard Hämäläinen. Kromě Dvořáka si vedl dobře i další Čech Jiří Ryba (6. místo, 8332 bodů), naopak úřadující světový rekordman Roman Šebrle bojoval se zraněním a po nepodařeném běhu na 110 metrů překážek skončil výkonem 8174 bodů až na 10. pozici.\n\nDvořák zaběhl druhou nejrychlejší stovku (10,62 s), lepší byl jen Nool (10,60). Macey zaznamenal čas 10,72 s. V dálce kraloval Dvořák v osobním rekordu 807 cm před Noolem (763 cm) i Maceyem (759 cm). To se opakovalo i v kouli, kde Dvořák vrhl 16,57 metru, zatímco Nool jen 14,90 m. a Macey 15,41 m. Brit nicméně výrazně bodoval ve výšce (215 cm), porazil tak Noola o 12 cm a Dvořáka o 15 cm. V běhu na 400 metrů si vedli skvěle Macey (46,21 s.) i Nool (46,23 s.), Dvořák si s odstupem doběhl také pro rychlý čas (47,74 s.). Na 110 m. překážek opět vyhrál Dvořák (13,80 s.), daleko před Maceyem (14,34 s.) i Noolem (14,40 s.). V disku byl nejlepší z medailistů Brit (46,96 m.), za ním Dvořák (45,51 m.) a poslední skončil Nool (43,40 m.). V tyči se vytáhl Nool výkonem 540 cm, Dvořák zvládl rovných 5 metrů a Macey skončil na 470 cm. V oštěpu porazil Dvořák Noola (68,53 m. ku 67,01 m.), Brit zůstal daleko za nimi výkonem 54,61 m. V závěrečném běhu na 1500 metrů si Dvořák doběhl pro jisté vítězství časem 4:35,13 min., ačkoliv oba jeho soupěři byli rychlejší (Nool 4:29,58 min. a Macey 4:29,05 min).\n\n"}
{"id": "1195907", "url": "https://cs.wikipedia.org/wiki?curid=1195907", "title": "Servqual", "text": "Servqual\n\nSERVQUAL je metoda měření kvality služeb podle spokojenosti zákazníka, kterou poprvé publikovali američtí autoři Valarie Zeithaml, A. Parasuraman a Leonard Berry. Metoda je založena na modelu mezer (GAP analýza) mezi očekáváním zákazníka a následnou zkušeností se službou. Velikost těchto mezer se zjišťuje pomocí dotazování zákazníků .\n\nTento model definuje kvalitu jako rozdíl mezi vnímáním a očekáváním zákazníků s ohledem na kvalitu poskytování služeb. Společnost poskytne dotazník, kde jsou respondenti požádáni, aby ohodnotili úroveň služby, jakou očekávají a poté úroveň služby, která jim byla doopravdy poskytnuta. Dotazník obsahuje 22 otázek a představuje 5 rozměrů kvality, které zákazník hodnotí. Tyto rozměry jsou: \nAutoři identifikovali 5 mezer, které mohou způsobit, že zákazník nebude spokojený s poskytnutou službou.\n\nMezera 1 – vyjadřuje rozdíl mezi tím, co zákazník očekává a tím, co si společnost myslí, že očekává. Vedení nemusí mít vždy přesné informace o tom, co zákazník požaduje, a proto vzniká nesoulad mezi názorem vedení a názorem zákazníka. Aby společnost předešla těmto problémům, musí provádět vhodné marketingové průzkumy a snažit se o co nejefektivnější komunikaci se zákazníky.\n\nMezera 2 – nastává při nesouladu v pohledu zákazníka a společnosti na kvalitativní charakteristiky dané služby. Vedení chápe požadavky zákazníka, ale nedokáže službu správně specifikovat a nastaví nevhodné parametry a standardy.\n\nMezera 3 – vzniká, když je rozdíl mezi vlastnostmi nabízené služby a jejím skutečným poskytováním. Tato mezera se týká systémů doručování služeb (personál, technologie a procesy). Zaměstnanci společnosti musí být řádně proškoleni, aby službu poskytovali v požadované kvalitě a podle nastavených standardů.\n\nMezera 4 – vytváří rozdíl mezi poskytovanou službou a externí komunikací se zákazníkem. Tato situace nastává, když společnost poskytuje zákazníkům určitou kvalitu služby, ale pomocí reklamy a dalších komunikačních kanálů vytváří dojem odlišné kvality.\n\nMezera 5 – tato mezera je součet všech předchozích mezer. Vyjadřuje, nakolik se odlišuje očekávání zákazníků od skutečně poskytnuté služby. Velikost této mezery se měří pomocí dotazníku .\n\nDotazník původně obsahoval deset oblastí kvality služeb a celkem 97 otázek. Tato verze byla ovšem kritizována pro svou délku, a proto byl dotazník zkrácen na 22 otázek a pět rozměrů kvality. Respondent hodnotí různé aspekty kvality služby na číselné stupnici. Pro přesnější výpočet je možné využít i váženého skóre. \nNásledující tabulka je příklad vyhodnocení prvního rozměru – hmotný majetek. Jako nejdůležitější složky tohoto rozměru byly zvoleny vybavení prodejny, čistota prostředí prodejny a úprava a vzhled personálu, který službu poskytuje.\nHodnocení prvního rozměru\nZ tabulky je zřejmé, že součet jednotlivých mezer dává zápornou hodnotu. To znamená, že očekávání zákazníků jsou vyšší, než skutečná kvalita poskytnuté služby.\n\nTato metoda se zabývá spokojeností zákazníka s poskytovanými službami. Jedná se o komplexní metodu, která zahrnuje nejdůležitější složky důležité pro celkovou spokojenost zákazníka. Její výhodou je využití při různorodosti nabízených služeb, využití najde například v pojišťovnictví, bankovnictví, poradenství nebo v maloobchodě. Metoda umožňuje analyzovat problémy, které mohou vznikat při celém průběhu procesu poskytování služeb.\nMetoda SERVQUAL byla využita v mnoha studiích po celém světě a to jak v B2B tak v B2C prostředí .\n\nMezi nejčastěji kritizované aspekty této metody patří délka dotazníku a jeho vypovídající kvalita. Obecně jsou očekávání zákazníků velmi vysoká a často také uvádějí při vyplňování dotazníků nejvyšší stupeň hodnocení při dotazování na očekávanou kvalitu služby .\n"}
{"id": "1195910", "url": "https://cs.wikipedia.org/wiki?curid=1195910", "title": "Boľkovce", "text": "Boľkovce\n\nBoľkovce jsou obec na Slovensku v Banskobystrickém kraji v okrese Lučenec. V části obce Boľkovská osada je sportovní letiště Lučenec. Žije zde  obyvatel. První písemná zmínka o obci pochází z roku 1255.\n\nV obci se nachází klasicistní kostel svatého Dionýza Areopageta z konce 18. století a moderní kostel Fatimské Panny Marie.\n\n"}
{"id": "1195911", "url": "https://cs.wikipedia.org/wiki?curid=1195911", "title": "Adolf Klímek (vědec)", "text": "Adolf Klímek (vědec)\n\nAdolf Klímek (15. ledna 1921 Praha – 21. listopadu 2009 Praha) byl český inženýr-elektrotechnik, vědecký redak­tor a kandidát věd.\n\nPo maturitě v roce 1940 na reálném gymnáziu absolvoval abi­turientský kurz na Vyšší průmyslové škole elektrotechnické (nyní Střední průmyslová škola sdělovací techniky) v Praze. V období 1942-1945 působil jako technický úředník v elektrotech­nické továrně ČKD ve Vysočanech. \n\nPo válce studoval elektrotechniku na Českém vysokém učení technickém (ČVUT) v Praze a v roce 1949 se stal inženýrem (Ing.) Díky stipen­diu si mohl doplnit odbornou praxi v elek­trotechnické továrně FACEJ v Jeumontu (Nord-Pas-de-Calais) ve Francii. Navštěvoval též přednášky z ma­tematiky a fyziky na Université de Paris a po návratu pokračoval na Francouzském institutu Ernesta Denise v Praze.\n\nRedi­goval elektrotechnické knihy a ča­sopisy \"Slaboproudý obzor\" a \"Elek­trotechnik\", jejichž nakladatelem byl ESČ a později vydavateľstvo SNTL. Díky svým odborným a jazykovým zna­lostem, širokému odbornému roz­hledu a mimořádné svědomitosti dosáhl hodnosti vědeckého redak­tora a jeho redakční činnost byla vysoce hodnocena.\nOd roce 1956 působil v Laboratoři pro automatizaci a telemechaniku při Československé akademii věd (ČSAV), kde pracoval v oboru automatizační techniky. V roce 1959 přešel do nově zřízeného Ústa­vu teorie informace a automatizace (ÚTIA) při ČSAV, kde se specializoval na využití polovo­dičových součástek v automatizační technice. \n\nV období 1960-1961 absolvoval postgra­duální kurz \"Použití samo­činných počítačů v automatizaci\" na ČVUT v Praze. V roce 1965 obhájil kandidátskou diser­tační práci na téma \"Dynamické děje v ně­kterých polovodičových logických obvodech\" a získal vědeckou hodnost kandidáta tech­nických věd (CSc.) z oboru technické kybernetiky.\n\nJeho návrh desetinného třídění pro obor automatizace, který vypracoval v roce 1957, převzala Mezinárodní federace pro automa­tické řízení (\"International Federation of Accountants\", IFAC) a ČSAV jej poctila od­měnou.\n\n\n"}
{"id": "1195914", "url": "https://cs.wikipedia.org/wiki?curid=1195914", "title": "Halil İnalcık", "text": "Halil İnalcık\n\nHalil İnalcık (26. května 1916, Konstantinopol, Osmanská říše – 25. července 2016, Ankara) byl turecký historik, odborník na sociální dějiny Osmanské říše.\n\nNarodil se v Konstantinopoli, v rodině krymských Tatarů, kteří opustili Krym v roce 1905. Vystudoval učitelský ústav v Balikesiru a poté dějiny na Fakultě jazyka, historie a geografie Ankarské univerzity. Absolvoval v roce 1940. Titul Ph.D. získal v roce 1943. Jeho dizertační práce byla věnována bulharské otázce v pozdním období Osmanské říše. Poté se stal na univerzitě asistentem, v roce 1952 byl jmenován profesorem. V letech 1972–1993 učil osmanskou historii na Chicagské univerzitě. V roce 1994 se vrátil do Turecka a založil katedru historie na \"Bilkent Üniversitesi\" v Ankaře. Byl členem Srbské akademie věd a umění a také členem správní rady Institutu tureckých studií ve Spojených státech.\n"}
{"id": "1195915", "url": "https://cs.wikipedia.org/wiki?curid=1195915", "title": "Mistrovství světa v atletice 2015 – Muži desetiboj", "text": "Mistrovství světa v atletice 2015 – Muži desetiboj\n\nDesetiboj na MS v atletice 2015 v Pekingu (28. - 29. srpna 2015) se odehrál ve znamení úspěšné snahy amerického vícebojaře Ashtona Eatona o obhajobu titulu z MS 2013 v Moskvě a zejména pak o vytvoření nového světového rekordu. To se Eatonovi podařilo a výkonem 9045 bodů překonal vlastní rekordní zápis 9039 bodů z roku 2012. Vymazal také rekord šampionátu Tomáše Dvořáka 8902 bodů z Edmontonu 2001. Na druhém místě skončil Kanaďan Damian Warner výkonem 8695 bodů, bronz bral Němec Rico Freimuth v dalším osobním rekordu 8561 bodů. Z 29 desetibojařů závod dokončilo 22. Vzdal například i Američan Trey Hardee nebo Holanďan Eelco Sintnicolaas. Jediný Čech v soutěži, Adam Sebastian Helcelet, skončil v nejlepším výkonu sezóny 8234 bodů celkově 11.\n\nEaton začal dle očekávání nejrychleji (10,23 s.), a to dokonce v mírném protivětru (tento výkon se mimochodem rovná českému národnímu rekordu Jana Veleby). Druhý byl další \"rychlík\", Kanaďan Warner za 10,31 s. Třetí byl rovněž budoucí bronzový medailista Freimuth za 10,51 s. V dálce kraloval Eaton, i když 788 cm neodpovídá jeho možnostem. Dobře si vedl i Warner (765 cm) a Freimuth (751 cm). V kouli zvítězil Freimuth s 15,50 m., Eatonovi muselo stačit 14,52 metru a Warnerovi ještě o 8 cm méně. Ve výšce Eaton ztrácel na SR i soupeře (201 cm), Warner si vedl o trochu lépe s 204 cm, zatímco Freimuth zvládl jen 195 cm. Běh na 400 metrů byla Eatonova \"One-man show\" v drtivém desetibojařském rekordu 45,00 sekundy. Warner (47,30 s.) i Freimuth (47,82 s.) byli i se svými relativně rychlými časy daleko vzadu. Na 110 m. překážek dokázal Eatona (13,69 s.) porazit pouze držitel desetibojařského SR v této disciplíně Warner (13,63 s.), Freimuth doběhl v dobrém čase 13,91 s. třetí. V disku naopak vládl Němec, který jako jediný přehodil padesátimetrovou hranici (o 17 cm). Warner zvládl 44,99 metru a Eaton stále v kontaktu se SR 43,34 metru. V tyči si z medailistů vedl zdaleka nejlépe Eaton s 520 cm, Warner i Freimuth zvládli 480 cm. V oštěpu byl rovněž nejlepší Eaton s 63,63 metru, Warner zaostal o 13 cm a Freimuth přehodil o 61 cm šedesátimetrovou hranici. V závěrečné patnáctistovce Eaton zabral a časem 4:17,52 minuty nasbíral celkově o šest bodů více, než kolik zvládl při SR v roce 2012. Warner v čase 4:31,51 minuty doběhl do cíle pro národní i osobní rekord a Freimuth v čase 4:37,05 minuty alespoň pro osobní rekord. Ten si na celkové čtvrté pozici vytvořil také Rus Ilja Škurenjov (8538 bodů) a na pátém místě Alžířan Larbi Bourrada (8461 bodů je dokonce africký kontinentální rekord). Přes hranici 8000 bodů se dostalo 15 závodníků.\n\n"}
{"id": "1195916", "url": "https://cs.wikipedia.org/wiki?curid=1195916", "title": "Regulační tyč", "text": "Regulační tyč\n\nRegulační tyče, případně řídicí tyče se používají v jaderných reaktorech pro řízení štěpné řetězové reakce. Skládají se z chemických prvků, které jsou schopné absorbovat velké množství neutronů. Mezi nejčastěji používané prvky patří bór a kadmium. \n\nSoustava regulačních tyčí je obvykle umístěna vertikálně. V případě tlakovodních reaktorů (PWR i VVER) jsou tyče zasouvány shora. Naopak je tomu u varných reaktorů BWR, kde se tyče zasouvají zespoda tlakové nádoby. Hlavním důvodem je nedostatek místa v horní části reaktoru typu BWR, protože se zde nachází separátor a vysoušeč páry.\n\nZatímco u varných reaktorů se používají samostatné řídicí tyče, u tlakovodních reaktorů existují dva přístupy – klastry a regulační kazety. Sestavy tyčí (tzv. klastry) se vkládají do vodicích trubek uvnitř palivového souboru. Soubor přitom může obsahovat různý počet otvorů. Reaktor VVER 1000 obsahuje typicky 19 vodicích trubek. Z nich pouze 18 je určeno pro regulační tyče a vyhořívající absorbátory, středový otvor slouží pro měření. Toto řešení najdeme například na JE Temelín.\n\nDruhou možností jsou tyče zhotovené v tzv. tandemovém uspořádání, označují se jako regulační kazety. V tom případě mají dvě části, v dolní je palivo a v horní části absorbátor. Tandemové uspořádání je použito například v reaktoru VVER 440 v JE Dukovany.\n\nHlavním úkolem regulačních tyčí je řízení štěpné řetězové reakce. Umožňují tak regulovat okamžitý výkon reaktoru. To spočívá v pohlcování přebytečných neutronů, které při štěpení jader vznikají. Nejdůležitějším regulovaným parametrem je hustota toku neutronů. \n\nPro zvýšení výkonu vytáhneme tyče směrem z aktivní zóny. Po zvýšení výkonu na požadovanou hodnotu následně tyče opět zasuneme do polohy, která ustanoví rovnováhu mezi počtem vznikajících a zanikajících neutronů. Při snižování výkonu se naopak tyče zasunují více do aktivní zóny.\n\nRegulace pomocí absorpčních tyčí se rozšířila především kvůli jednoduchosti provedení, nízkým provozním nákladům a spolehlivosti. Nevýhodou je to, že způsobují nerovnoměrné rozložení neutronového toku v aktivní zóně. Proto se využívá velkého počtu tyčí, což umožňuje ovládat neutronový tok uvnitř reaktoru, tak aby byl co nejrovnoměrnější. \n\nTyče jsou poháněny ve většině případů elektromotorem nebo hydraulickými pohony. \n\nV reaktoru se obvykle používá více typů absorpčních tyčí. Jedním z nich jsou právě regulační tyče, které mají za úkol regulovat aktuální výkon reaktoru. Dále se zde nachází kompenzační tyče, které umožňují dlouhodobě ustálený provoz (kompenzují dlouhodobé vlivy na reaktivitu). A pro rychlé zastavení štěpné reakce v případě poruchy jsou v reaktoru umístěny ještě havarijní (bezpečnostní) tyče. Za provozu se nacházejí vně reaktoru a automaticky se spustí do aktivní zóny při překročení nastavených parametrů (např. přílišný nárůst výkonu). \n\nU reaktorů s rozměrnou aktivní zónou se mohou vyskytovat i další typy absorpčních tyčí: tzv. vyrovnávací tyče, které slouží pro vyrovnání neutronového toku, a zónové tyče, které kompenzují xenovovou nestabilitu.\n\nJednotlivé typy se většinou liší jen množstvím, popřípadě rozložením absorbátoru. Mohou obsahovat i jiný druh absorbujícího materiálu. Tyče pak mají rozdílnou váhu reaktivity. Pro případ okamžitého zastavení výkonu reaktoru bývá v havarijních tyčích mnohem vyšší koncentrace absorbátoru než v tyčích regulačních.\n\nAbychom zajistili ustálený režim po celou dobu provozu reaktoru, je nutné, aby reaktor měl určitou rezervu reaktivity. Při zahájení provozu je však nutné tuto rezervu kompenzovat, což se provádí také pomocí kompenzačních tyčí. \n\nAbsorpční materiály (na rozdíl od ostatních materiálů aktivní zóny) se musí vyznačovat silným pohlcováním neutronů. Zároveň musí mít vysokou radiační stabilitu, stálost mechanických a chemických vlastností a odolnost proti korozi po celou dobu provozu. Mezi důležité parametry patří také tepelná vodivost, tepelná stabilita a dobrá technologická zpracovatelnost. Teplota tání absorpčního materiálu musí být vyšší než maximální teploty dosahované v aktivní zóně.\n\nAbsorpční tyče mohou být vyrobeny tak, že absorpční materiál tvoří pouze výplň konstrukce a požadavek ostatních vlastností splňuje obal absorbátoru nebo matrice. Chemické prvky s dostatečně vysokým účinným průřezem pro absorpci neutronů zahrnují především stříbro, indium, kadmium a bór. Další vhodné prvky představují například gadolinium, hafnium, samarium nebo europium. \nVětšina důležitých absorpčních materiálů má nízké mechanické vlastnosti. Pro zlepšení mechanických vlastností se používají ve slitinách a sloučeninách (například bórová ocel). Dále se absorbátory opatřují pokrytím.\n\nPokrytím bývá nejčastěji hliník a jeho slitiny, zirkonium a korozivzdorná ocel. Pokrytí chrání chladivo před kontaminací a zároveň zajišťuje mechanickou stabilitu tyčí. Navíc umožňuje jednoduchou výměnu absorbátoru v případě potřeby.\nJde o nejčastěji používaný prvek pro regulační tyče. Mechanické vlastnosti bóru v jeho základní formě jsou nevhodné, a proto se používá ve formě slitiny nebo sloučeniny, nejčastěji jako bórová ocel nebo karbid bóru. Jako karbid bóru BC ho najdeme ve varných reaktorech BWR, tlakovodních reaktorech a také v rychlých reaktorech.\nTento materiál je velmi dobře prostudován. Vyznačuje se stálými vlastnostmi při ozařování, nereaguje s pokrytím a má dobré vlastnosti přenosu tepla. Další výhodou je snadná výroba. Může být rozpuštěný (například v oceli) nebo jako peleta BC, která se vkládá do pouzdra.\nPři vystavení ozáření neutrony bór podstupuje reakci, při které vzniká především He. To je potřeba odvést mimo pelety a zabránit tak mikrotrhlinám.\nJedná se o slitinu stříbro-indium-kadmium. Poněkud rozdílné oblasti absorpce jednotlivých prvků činí ze slitiny vynikající absorbátor neutronů. Má dobrou mechanickou pevnost a lze ji snadno vyrobit. Používá se v některých tlakovodních reaktorech. Například na JE Temelín se vyskytuje v části regulační tyče (většinu zaujímá karbid bóru).\nHafnium má vynikající vlastnosti pro reaktory používající vodu jak pro moderování, tak pro chlazení. Má dobrou mechanickou pevnost, snadno se vyrábí a je odolné proti korozi v horké vodě. Pro zvýšení mechanických vlastností může být Hafnium legováno jinými prvky. Používá se v některých reaktorech amerického námořnictva, jeho vysoká cena a nízká dostupnost však omezují jeho použití v civilních reaktorech.\nJe slibnou náhradou slitin Ag-In-Cd, protože má mnohem vyšší teplotu tání, nemá tendenci reagovat s pokrytím, snadno se vyrábí a nepodléhá bobtnání způsobené héliem. Byl vyvinut v Rusku a je doporučován pro některé reaktory VVER a RBMK. Jeho výhodou je také vyšší hmotnost, která v důsledku urychluje zasouvání tyče do aktivní zóny.\nDalší způsob řízení reaktivity je u tlakovodních reaktorů rozpustný absorbátor - kyselina boritá. Přidává se do chladicího systému reaktoru, slouží k dlouhodobé regulaci reaktivity. Kompenzuje tak velké množství paliva na počátku cyklu. Běžně se používá v koncentracích 0 až 12 g/l moderátoru.\n\nPřebytek lze také kompenzovat přidáním vyhořívajícího absorbátoru do moderátoru nebo paliva. Jde o látky s vysokou pravděpodobností toho, že neutron bude po srážce s jádrem této látky absorbován. Tím dojde k přeměně na látku, která má tuto pravděpodobnost velmi malou. Takto je možné kompenzovat přebytek reaktivity čerstvého paliva, usnadnit řízení reaktoru a díky tomu i zvyšovat obohacení paliva.\n\nU reaktorů typu CANDU se například využívá jako vyhořívající absorbátor Dysprosium. \n\nU některých výzkumných reaktorů lze řídit reaktivitu pouze pomocí koncentrace kyseliny borité, regulační tyče tedy nejsou nutné.\nVe většině konstrukcí reaktoru jsou tyče ukotveny pomocí elektromagnetů. To umožňuje v případě havárie rychle elektromagnety vypnout. Tyče pak spadnou volným pádem do aktivní zóny a zastaví štěpnou reakci. U některých reaktorů se dokonce tyče do aktivní zóny vstřelují, což umožňuje ještě rychlejší zasunutí.\n\nVýjimku tvoří varné reaktory BWR, které mají tyče umístěné zespoda. Proto v případě nouzového vypnutí vyžadují hydraulické zasunutí. Rychlé vypnutí reaktoru tímto způsobem se nazývá SCRAM.\n\nSystém zasouvání tyčí zespoda nemusí být vždy nevýhodný. Naopak to může být výhoda, protože tyče musí být zasouvány hydraulicky. To znamená, že se zasunou i v případě, kdy dojde například ke zkroucení paliva uvnitř reaktoru a poškození kanálů pro absorpční tyče.\n\nJak selhání správy, tak nevhodná konstrukce regulačních tyčí byly často uvedeny jako příčina jaderných nehod, včetně katastrofy v Černobylu. \nJaderné elektrárny provozované na našem území jsou z tohoto hlediska mnohem bezpečnější, právě kvůli sofistikovanějším regulačním tyčím a jejich ovládání. \n"}
{"id": "1195917", "url": "https://cs.wikipedia.org/wiki?curid=1195917", "title": "Rico Freimuth", "text": "Rico Freimuth\n\nRico Freimuth (* 14. března 1988 v Halle) je německý atletický vícebojař. Je synem slavného desetibojaře Uweho Freimutha a synovcem olympijského medailisty ve skoku do výšky Jörga Freimutha. Osobní rekord v desetiboji 8561 bodů si vytvořil na MS v atletice v Pekingu 2015, kde zároveň vybojoval bronzovou medaili. Na OH v Londýně 2012 se umístil na 6. pozici výkonem 8320 bodů.\n\n\n"}
{"id": "1195918", "url": "https://cs.wikipedia.org/wiki?curid=1195918", "title": "David Mrhač", "text": "David Mrhač\n\nDavid Mrhač (* 29. srpna 1976, Brno) je český propagátor, zakladatel spolku Bosá turistika, chůze a turistiky naboso.\n\nVzdělání: Vysokoškolské v oborech ekonomika, právo a sociální vědy.\n\nS myšlenkou popularizace chůze naboso a bosé turistiky přišel v roce 2012 v době, kdy se společnost na chůzi naboso nedívala příliš s pochopením. V roce 2013 poprvé veřejně zapojil do propagace chůze naboso na Prague barefoot run (1. června 2013), charitativního běhu naboso, organizovaném občanským sdružením FOR DREAMS, o.s., pod záštitou městské části Praha.\n\nV rámci této charitativní akce poprvé prezentoval glasswalking, tj. chůzi naboso po ostrých skleněných třepech. Smyslem bylo ukázat, co vše kůže chodidlech vydrží a že obavy z poranění chodidel při chůzi naboso jsou často přehnané.\n\nDne 10. června 2013 zakládá s přáteli občanské sdružení Bosá turistika, první neziskovou organizaci v ČR, za účelem osvěty, boření mýtů a pro podporu chůze naboso a bosé turistiky.\n\nOd okamžiku založení spolku se bosá turistika stává v České republice fenoménem, jenž získává mezi lidmi stále větší popularitu a média o bosé turistice hovoří jako o módním trendu.\n\nGradování obliby chůze naboso pomohly do značné míry populární televizní a rozhlasové pořady, ve kterých je David Mrhač zvláště v letech 2014 až 2015 častým hostem hovořícím na téma bosá turistika.\n\nMimo četná interview v tisku, se David Mrhač podílel jako autor nebo spoluautor na článcích o bosé turistice v předních českých časopisech:\n\nJe lektorem chůze naboso po žhavém uhlí (firewalking) a po střepech (glasswalking), vystupoval např. v Show Jana Krause. Těmito aktivitami podporuje projekt bosé turistiky, nadaci Kapka naděje a charitativní projekt Srdcerváči, pomahající nalézat pracovní uplatnění zdravotně postiženým osobám.\n\nÚspěšně se angažoval v kauze muže v kiltu, vyvedeného ochrankou z obchodního centra s odůvodněním, že jeho „oděv je neslučitelný s kulturními standardy naší země“\n\nV České republice založil tradici každoročně se opakujících akcí naboso:\n\n\"Mezinárodní den bosého běhu\". v Česku.\n\n\"Benefiční\" \"Bosý výšlap na Sněžku\", na podporu nadačního fondu Kapka naděje.\n\n\"Bosý pochod Praha – Prčice\"\n\n\"Bosextrém – Poznej své bosé bosé hranice\".\n\n"}
{"id": "1195919", "url": "https://cs.wikipedia.org/wiki?curid=1195919", "title": "Friedrich Glauser", "text": "Friedrich Glauser\n\nFriedrich Glauser (4. února 1896 Vídeň – 8. prosince 1938 Nervi) byl švýcarský spisovatel, známý především jako autor detektivních románů.\n\n\nV češtině vyšel soubor tří jeho detektivních románů pod názvem \"3x strážmistr Studer\". Praha 1992. ISBN 80-207-0392-6.\n\nNa Glauserovu počest je pojmenována Friedrich-Glauser-Preis, která se každoročně uděluje za nejlepší německojazyčný detektivní román.\n"}
{"id": "1195920", "url": "https://cs.wikipedia.org/wiki?curid=1195920", "title": "Józef Wybicki", "text": "Józef Wybicki\n\nJózef Rufin Wybicki (29. září 1747, Będomin (Pomořansko) – 19. březen 1822) byl polský právník, politik a spisovatel, autor textu polské hymny (\"Jeszcze Polska niezginiela\").\n\nNarodil se do šlechtické rodiny v obci Będomin, asi 45 km jihozápadně od Gdaňsku, a studoval práva na jezuitské koleji v Gdaňsku. Na praxi nastoupil ke Korunnímu soudu v Poznani, což byl nejvyšší soud Polského království. Roku 1767 byl zvolen do parlamentu a jako prominentní právník se účastnil pravidelných večeří u polského krále, které se konaly každý čtvrtek. V letech 1768-1772 se postavil na stranu Barské konfederace, šlechtického povstání proti ruskému vlivu a na Rusku závislému králi, a připojil se i ke Kosciuszkově povstání. Po jeho porážce odešel do Holandska a studoval práva na univerzitě v Leidenu. V letech 1784-1788 byl opět členem parlamentu a zasazoval se o zásadní reformy státu. Jako člen prozatímní vládní komise hrál významnou roli při tvorbě Varšavského vévodství i při přijetí polské ústavy (1791). Po dělení Polska a zániku království emigroval do Francie a v Napoleonových službách s přítelem Janem Henrykem Dabrowskim organizoval v Itálii polské legie. do U příležitosti slavnostního rozloučení s vojáky těchto legií napsal v roce 1797 \"Píseň polských legií\". Přesněji napsal slova („Jeszcze Polska nie zginęła“) a užil populární lidovou melodii, mazurku z regionu Podlasie. Píseň si rychle získala velkou oblibu a vešla ve známost jako \"Mazurek Dąbrowskiego\". V roce 1927 ji Sejm Polské republiky prohlásil polskou státní hymnou.\n\nKdyž ho Prusko roku 1801 amnestovalo, usadil se jako soukromník ve Wroclawi. Roku 1806 pomáhal Dambrovskému s přípravou Velkopolského povstání na pomoc Napoleonovi proti Prusku. Když pak vzniklo Varšavské knížectví (1807), zastával v něm řadu vysokých funkci, stejně jako v následujícím Kongresovém Polsku, kde se roku 1817 stal předsedou nejvyššího soudu. \n\nKromě toho psal politické úvahy (\"Myśli polityczne o wolności cywilnej\", Politické myšlenky o občanské svobodě) a divadelní hry (\"Szlachcic mieszczninem\", \"Zygmunt August\").\n\nZemřel v obci Manieczki u Śremu, asi 45 km jižně od Poznaně.\n\n\n"}
{"id": "1195921", "url": "https://cs.wikipedia.org/wiki?curid=1195921", "title": "Monica Ungureanuová", "text": "Monica Ungureanuová\n\nMonica Ungureanuová ( ), (* 9. ledna 1988 v Craiove, Rumunsko) je rumunská zápasnice – judistka.\n\nS judem začala v 11 letech v rodné Krajové. Připravuje se v Bukurešti v policejním klubu Dinamo pod vedením Florina Berceanu a Simony Richterové. V reprezentaci se v silné konkurenci rumunských ženských lehkých vah dlouho neuměla prosadit. Poprvé začala na sebe upozorňovat v superlehké váze v roce 2014 v 26 letech. V roce 2016 se kvalfikovala na olympijské hry v Riu, ale její snažení skončilo hned v prvním kole na Belgičance Charline Van Snickové.\n\n\n"}
{"id": "1195922", "url": "https://cs.wikipedia.org/wiki?curid=1195922", "title": "Leopold Ferber", "text": "Leopold Ferber\n\nLeopold Ferber (21. října 1838, Borová – 30. října 1912, Tábor) byl malíř a profesor kreslení.\n\nV letech 1856-1860 studoval na Akademii výtvarných umění (Akademie der bildenden Künste) ve Vídni. Působil v Hlinsku a jako profesor kreslení v Litomyšli (1867-1877), později žil v Táboře. Důvěrný přítel malíře A. Waldhausera.\n\nLeopold Ferber byl portrétní malíř, krajinář a ilustrátor. Jeho portréty jsou v Muzeu umění v Olomouci nebo v litomyšlské obrazárně. Podle Ferberova návrhu vytvořil litomyšlský sochař František Metyš náhrobek Madgaleny Dobromily Rettigové na místním hřbitově. V Táboře vydával geologické obrazy s diagramy pro školy. Roku provedl 1864 malbu praporu pro zpěvácký spolek Svantovít v Hlinsku.\n\n\n\n"}
{"id": "1195923", "url": "https://cs.wikipedia.org/wiki?curid=1195923", "title": "Jaroslav Záruba", "text": "Jaroslav Záruba\n\nMajor Jaroslav Záruba (26. dubna 1907 Třeboň, Rakousko-Uhersko – 10. května 1945 Praha) byl československý vojenský velitel a účastník protinacistického odboje, který padl za pražského povstání při obraně čs. rozhlasu.\n\nJaroslav Záruba se narodil 26. dubna 1907 v Třeboni do rodiny stavitele. Po složení maturity na gymnázium vystudoval Právnickou fakultu Univerzity Karlovy v Praze. Jako čerstvý absolvent práv roku 1928 nastoupil vojenskou službu a v armádě zůstal po celý zbytek života. Vystudoval Školu pro důstojníky pěchoty v záloze a Vojenskou akademii v Hranicích. Poté se stal velitelem na úrovni čety, od roku 1931 v rámci pěšího pluku 22, od roku 1933 cyklistického praporu 1 a později pěšího pluku 21.\n\nNěmecká okupace Čech, Moravy a Slezska znamenala propuštění Jaroslava Záruby z armády a jeho převelení do vládního vojska, kde sloužil u praporu 1. Roku 1943 dosáhl hodnosti hejtmana I. třídy (ekvivalent štábního kapitána). Zároveň se však v rámci skupiny Jana Purkrábka zapojil do protinacistického odboje.\n\nDne 5. května 1945 se zapojil do pražského povstání. Účastnil se obsazení strategické budovy československého rozhlasu na Vinohradech a stal se velitelem její obrany proti německé přesile. Mimo jiné řídil výstavbu barikád v přilehlých ulicích.\n\nDne 7. května 1945 se situace obránců stávala kritickou, docházela jim munice a velmi je ohrožovala především skupina více než 100 příslušníku SS v ulici Na Smetance. Obránci se odhodlali k zoufalému kroku. Povstalečtí velitelé Jaroslav Záruba a Václav Kopecký, se vydali s Němci vyjednávat v doprovodu britských vojáků Thomase Vokese a Williama Greiga, kteří se k obráncům rozhlasu připojili po útěku ze zajateckého tábora. Díky Britům, předstírajícím, že jednají ve jménu krále, se skutečně podařilo dosáhnout kapitulace německého oddílu.\n\nObráncům se znatelně ulevilo, boje však pokračovaly i nadále. Dne 8. května tak Jaroslava Zárubu smrtelně zranily střepiny letecké pumy (dle jiných autorů se naopak jednalo o střepiny z minometu.). Velení po něm převzal major Antonín Rakouš a štábní kapitán v záloze Václav Kopecký. Zemřel o několik dní později. Nejprve byl pochován na Olšanských hřbitovech, později byly jeho ostatky přemístěny do rodinné hrobky v Třeboni.\n\nJaroslava Zárubu připomíná pamětní deska na budově rozhlasu. Jiná deska je na budově gymnázia, kde studoval. Jeho jméno je uvedeno také na pomníku Obětem 2. světové války v Praze na Hradčanech.\n\n"}
{"id": "1195925", "url": "https://cs.wikipedia.org/wiki?curid=1195925", "title": "Dilara Lokmanhekimová", "text": "Dilara Lokmanhekimová\n\nDilara Lokmanhekimová ( ), (* 18. dubna 1994 v Konaku, Turecko) je turecká zápasnice — judistka.\n\nS judem začínala v 10 letech v rodném Konaku. Připravuje se v Burse pod vedením Halduna Efemgila. V roce 2016 se kvalfikovala na olympijské hry v Riu a nominaci na olympijské hry potvrdila nad krajankou Ebru Şahinovou. Její snažení však skončilo hned v prvním kole, když se nechala hodit na ipon od Mexičanky Edny Carrillové.\n\n\n"}
{"id": "1195928", "url": "https://cs.wikipedia.org/wiki?curid=1195928", "title": "Rýžové pole", "text": "Rýžové pole\n\nRýžové pole nebo také rýžoviště je speciálně upravený pozemek pro pěstování rýže seté. Divoká rýže \"Oryza rufipogon\" byla obyvateli jižní a východní Asie využívána jako potravina již před více než deseti tisíci lety, postupně z ní byly vyšlechtěny domestikované formy a přišlo se na to, že rostlina dává vyšší úrodu, když se pěstuje v teplé stojaté vodě. Podle archeologických nálezů zakládali rýžoviště už příslušníci kultury Ma-ťia-pang, existující na dolním toku řeky Jang-c’-ťiang v 5. tisíciletí př. n. l..\n\nPozemek určený k pěstování rýže musí být obehnán hrází z bláta a zavlažovacími kanály se do něj přivede voda. Pole se pak zorá, obvykle pomocí buvolů. Kvůli udržování hladiny musí být rýžové pole rovné, proto se v kopcovité krajině budují terasy: proslulou turistickou atrakcí jsou ty v oblasti Lung-ťi-tchi-tchien na jihu Číny, pocházející ze 13. století. Kvůli urychlení sklizně se na jaře zpravidla sadí na zatopené pole rýže již předpěstovaná, vysoká minimálně 30 cm. Vzrostlá rýže se přesazuje, je nutno udržovat spon minimálně 15 cm. Upravené pozemky se využívají výhradně k pěstování rýže, bez střídání plodin, což vyžaduje časté přihnojování a pletí. Vzhledem k choulostivosti rostlin se většina prací včetně sklizně provádí ručně, i když v Japonsku se již úspěšně zavádí mechanizace, pro zemědělce v rozvojových zemích je však příliš drahá. V tropech se rýže sklízí dvakrát ročně, v chladnějších oblastech jen jednou.\n\nRýžová pole se zakládají po celém světě, kde je dostatečně teplé a vlhké počasí. Centrem pěstování této obilniny je indický subkontinent, Indočína, Indonésie, východní Čína, Korejský poloostrov a Japonsko, rýže se však vysazuje také v Itálii (Pádská nížina), ve francouzském Camargue, deltě řeky Guadalquivir, na Madagaskaru, Haiti nebo v jižních státech USA.\n\nNěkolik terasovitých rýžových polí je zapsáno na seznamu světového kulturního dědictví UNESCO, např. Rýžové terasy filipínských Kordiller, Kulturní krajina Bali či Chanijské rýžové terasy v Chung-che. \n\nNa zaplavovaných polích se pěstuje asi devět desetin světové produkce rýže; kromě toho je v horských oblastech jihovýchodní Asie základní potravinou suchomilná odrůda rýže, která roste podobně jako pšenice.\n\nVe stéblech rýže pěstovaných bez přístupu vzdušného kyslíku vzniká značné množství methanu, způsobujícího skleníkový efekt, proto se dělají pokusy s genetickými úpravami rýže, které by produkci tohoto plynu snížily. \n\n"}
{"id": "1195930", "url": "https://cs.wikipedia.org/wiki?curid=1195930", "title": "Povodí Sály", "text": "Povodí Sály\n\nPovodí Sály je povodí řeky 2. řádu a je součástí povodí Labe. Tvoří je oblast, ze které do řeky Sály přitéká voda buď přímo nebo prostřednictvím jejich přítoků. Jeho hranici tvoří rozvodí se sousedními povodími. Na jihu je to povodí Rýna a povodí Ohře, na západě povodí Werry a menších pravostranných přítoků Vezery a na východě povodí Muldy. Na severu jsou to pak povodí menších levostranných přítoků Labe a povodí Ohre. Nejvyšším bodem povodí je s nadmořskou výškou 1141 m Brocken v Harzu. Rozloha povodí je 24 079,1 km², z čehož 44,67 km² je na území Česka a 24 034,4 km² na území Německa.\n\nNa území Česka se správou zabývá státní podnik Povodí Ohře.\n\n"}
{"id": "1195932", "url": "https://cs.wikipedia.org/wiki?curid=1195932", "title": "Štefan Martiš", "text": "Štefan Martiš\n\nŠtefan Martiš (28. března 1918, Nové Mesto nad Váhom – 14. května 1987, Bratislava) byl letecké eso Slovenských vzdušných zbraní (SVZ), který má na kontě celkem 5 potvrzených sestřelů (tři Il-2 a dva Jak-1) a 1 nepotvrzený Spitfire. Bojoval na straně fašistického Slovenského štátu a zúčastnil se války proti SSSR v sestavě slovenské letky 13. Obdržel slovenské vojenské vyznamenání Medaile Za hrdinství II. třídy.\n\n\n\n"}
{"id": "1195933", "url": "https://cs.wikipedia.org/wiki?curid=1195933", "title": "Třída Priyadarshini", "text": "Třída Priyadarshini\n\nTřída Priyadarshini je třída pobřežních hlídkových lodí indické pobřežní stráže. Celkem bylo postaveno osm jednotek této třídy.\n\nCelkem bylo postaveno osm jednotek této třídy. Postavily je loděnice Garden Reach Shipbuilders & Engineers v Kalkatě a Goa Shipyard Limited (GSL) ve Vasco da Gama.\n\nPlavidla jsou vyzbrojena jedním 40mm kanónem Bofors. Pohonný systém tvoří dva diesely MTU 12V538 TB82, o celkovém výkonu 5940 bhp. Nejvyšší rychlost dosahuje 24 uzlů. Dosah je 2400 námořních mil při ekonomické rychlosti 12 uzlů.\n"}
{"id": "1195934", "url": "https://cs.wikipedia.org/wiki?curid=1195934", "title": "Pedagogický institut", "text": "Pedagogický institut\n\nPedagogický institut byl typ vysoké školy nečleněný na fakulty, který existoval v Československu v letech 1959 až 1966 a byl určen ke vzdělávání pedagogů vyučujících na základních školách. Součástí studia na pedagogických institutech byla i pedagogická praxe. V českých zemích vzniklo 14 pedagogických institutů, na Slovensku šest. Mohli na nich působit i vyučující bez vysokoškolského vzdělání.\n\nV roce 1964 byla část pedagogických institutů přeměněna na pedagogické fakulty (v Praze, Brně, Olomouci, Trnavě a Prešově a samostatné v Českých Budějovicích, Plzni, Ústí nad Labem, Hradci Králové, Ostravě, Nitře a Banské Bystrici), pedagogický institut v Brandýse nad Labem byl sloučen s Pedagogickou fakultou Univerzity Karlovy a zbývajících sedm pedagogických institutů (v Karlových Varech, Liberci, Pardubicích, Jihlavě, Gottwaldově, Martině a Košicích) přestalo přijímat studenty a zaniklo v roce 1966.\n\n\n"}
{"id": "1195952", "url": "https://cs.wikipedia.org/wiki?curid=1195952", "title": "Kaple Apoštolů (Polepy)", "text": "Kaple Apoštolů (Polepy)\n\nKaple Svatých apoštolů v Polepech je sakrální stavba stojící na malé návsi, obklopena několika roubenými památkově chráněnými domy z 18.-19. století, které tvoří historické jádro obce. Od roku 1964 je kaple chráněna jako kulturní památka.\n\nObecní kaple byla postavena v roce 1816. Při její stavbě byla zbourána silná zeď, snad z bývalé tvrze. V roce 1873 byla kaplička opravována.\n\nKaple je obdélná s krátkým polygonálním presbytářem, přisazeným k zaobleným nárožím lodi. Nad průčelím se vchodem je vztyčena mohutná čtyřboká věž, která ještě v 80. letech 20. století měla cibulovitou báň. Ta byla poté nahrazena novou střechou jehlancového tvaru. Při nárožích jsou pilastry. Na počátku 21. století byla kaple opravena opravena jak v exteriéru tak v interiéru. V interiéru byla obnovena zajímavá výmalba. Tu tvoří květinové motivy na bočních stěnách u oken, stěnu presbytáře za oltářem pokrývá malba hvězdnatého nebe. Pod nebem je provedena velmi zdařilá iluzívní malba závěsu.\n\n"}
{"id": "1195963", "url": "https://cs.wikipedia.org/wiki?curid=1195963", "title": "S-75 Dvina", "text": "S-75 Dvina\n\nS-75 Dvina (v kódu NATO: \"SA-2 Guideline\") je protiletadlový raketový systém vyvinutý v 50. letech v SSSR. Ještě v dnešní době zůstává ve službě a je jedním z nejrozšířenějších a používaných systémů protivzdušné obrany vůbec.\n\nPrvním sestřelem dosaženým S-75 bylo zničení tchajwanského výškového průzkumného stroje Martin RB-57D Canberra čínskou obsluhou nedaleko Pekingu 7. října 1959.\n\nZnámým se systém S-75 stal po sestřelení amerického špionážního letounu U-2 1. května 1960 nad územím SSSR. Stroj pilotovaný Francisem Gary Powersem byl při špionážní misi, jejíž cílem bylo vyfotografovat několik stanovišť mezikontinentálních balistických střel, kosmodrom Bajkonur a závod na zpracování plutonia v okolí Čeljabinsku, sestřelen jižně od Sverdlovska. Pilot přežil a byl zajat. Ačkoliv americký letoun zasáhla už jedna z prvních střel S-75, tento zásah nebyl detekován a celkem bylo vypáleno 14 protiletadlových raket. Kvůli chybě v komunikaci s řídicím centrem zasáhla raketa i sovětský stroj MiG-19, jehož pilot nepřežil - k zastavení U-2 byly toho dne vyslány i stroje MiG-19 a Su-9, jejichž piloti měli rozkaz zastavit americký stroj i za cenu srážky vlastním letounem. Američané až do tohoto dne předpokládali, že úroveň letů U-2 je mimo dosah všech protiletadlových zbraní.\n\nV říjnu 1962, během kubánské raketové krize, byl prostřednictvím S-75 27. října 1962 sestřelen další U-2, pilotováný majorem USAF Rudolfem Andersonem, který nepřežil.\n\nOd roku 1965 byly komplety S-75 dodávány do Severního Vietnamu, včetně tajné účasti týmů sovětských \"poradců\" (od dubna 1965 do května 1967 se jich zde vystřídalo celkem 2 266) a záhy bylo zaznamenáno ve Vietnamské válce vysoké množství sestřelů amerických letadel, které byly dosud zbraněmi Severního Vietnamu prakticky nezranitelné a to včetně těžkých strategických bombardérů B-52.\n\nZačátkem 80. let 20. století začaly být systémy S-75 v sovětské armádě nahrazovány systémem S-300 (v kódu NATO SA-10 Grumble).\n"}
{"id": "1195967", "url": "https://cs.wikipedia.org/wiki?curid=1195967", "title": "Francesco del Cossa", "text": "Francesco del Cossa\n\nFrancesco del Cossa (kolem 1436 Ferrara – kolem 1477 Bologna) byl italský renesanční malíř patřící k ferrarské škole a zároveň je jedním ze zakladatelů bolognské školy.\n\nFrancesco del Cossa pocházel ze šlechtické rodiny. O jeho raných dílech toho není mnoho známo. Umělecké působení v rodném městě je doloženo od roku 1456, kdy byl asistentem svého otce, Cristofana del Cossa, který tehdy pracoval na sochách oltáře v kapli biskupského paláce ve Ferraře. Jeho raná tvorba bývá nejčastěji připomínána pro jeho fresky. Společně s Cosimem Turou v paláci Palazzo Schifanoia vytvořili řadu komplikovaných alegorií na motivy zvěrokruhu a jednotlivých měsíců v roce. Fresky byly jen částečně obnoveny ve 20. století a existují tři, které jsou Francescu del Cossa připisovány. Poté, co mu ferrarský vévoda Borso odmítl vyplatit celou sjednanou částku za alegorická zobrazení měsíců roku, odešel malíř roku 1470 z Ferrary do Boloně, kde se jeho mecenáši stala významná boloňská rodina Bentivogliů. Pod jejich patronací získal v Boloni mnoho zakázek. Studoval zde zejména díla Andrey Mantegny a sochaře Donatella. Namaloval zde svá dvě mistrovská díla: \"Panna a dítě se dvěma svatými\" a portrét \"Alberto de Cataneia\" z roku 1474, dále fresku \"Madona del Baracano\", představující \"Pannu a dítě\" s portréty Giovanniho Bentivoglia a Maria Vinziguerra z roku 1472.\n\nAlegorie měsíce dubna - Triumf Venuše. Motivem fresky o rozměrech 450 cm x 400 cm je zobrazení vlády bohyně lásky a jara Venuše nad měsícem dubnem. Hudebníci se příslušným způsobem oddávají smyslnosti, v pozadí jsou zobrazeny tři Grácie. Venuše je provázena zajíčky jako symboly jara. Freska se vyznačuje skvělým barevným podáním, dynamicky modelovanými figurami a nenuceným způsobem vylíčení celé scény.\n\nAlegorie měsíce března - Triumf Minervy. Freska o rozměrech 450 cm x 400 cm tvořila uměleckou výzdobu slavnostního sálu paláce Palazzo Schifanoia ve Ferraře - Sala dei Mesi. Celý cyklus je tvořen uměleckým zobrazením astrologických znamení dvanácti měsíců. Horní pole fresky ukazuje vítězství Minervy, bohyně tkalců a soudců. Pod ním jsou zobrazena znamení zvěrokruhu a hvězdní démoni. V dolní části fresky jsou zobrazeny typické činnosti prováděné na vévodském dvoře v jednotlivých měsících.\n\n"}
{"id": "1195975", "url": "https://cs.wikipedia.org/wiki?curid=1195975", "title": "Jakob Schubert", "text": "Jakob Schubert\n\nJakob Schubert (* 31. prosince 1990 v Innsbrucku, Rakousko) je rakouský reprezentant a závodník ve sportovním lezení (\"rakouská závodní mašina\").\n\nMistr světa v lezení na obtížnost a v kombinaci, vítěz prestižního závodu Rock Master v italském Arcu, medalista a dvojnánsobný vítěz Světového poháru v lezení na obtížnost, trojnásobný v kombinaci.\n\nNa mistrovství Evropy získal bronz v lezení na obtížnost i v boulderingu.\n\nOkrajově se věnoval také lezení na rychlost, zejména na ME 2013, 2015 a před nimi a dále na MS 2018 po zavedení kombinace na program LOH 2020.\n\nMistrovství světa juniorů vyhrál v letech 2007–2009 a Evropský pohár juniorů v letech 2006–2008.\n\nZávodům ve sportovním lezení se věnuje také jeho mladší sestra Hannah Schubert, která několikrát zvítězila na Mistrovství světa juniorů a na mistrovství světa se dostala do finále.\n\n\n\n\n"}
{"id": "1196001", "url": "https://cs.wikipedia.org/wiki?curid=1196001", "title": "Plstěnec", "text": "Plstěnec\n\nPlstěnec (\"Pileanthus\") je rod rostlin z čeledi myrtovité. Zahrnuje 8 druhů, které jsou všechny endemity Západní Austrálie. Jsou to stálezelené drobnolisté keře s nápadnými pětičetnými květy, rostoucí na písčitých půdách.\n\nPlstěnce jsou stálezelené keře, dorůstající výšky až 3 metry. Listy jsou drobné, přisedlé, čárkovité nebo kyjovité, vstřícné, křižmostojné, bez palistů, vystouple žláznaté. Čepel je celokrajná nebo na okraji dřípená. Květy jsou poměrně velké, pravidelné, oboupohlavné, uspořádané v koncových chocholících. Češule je zvonkovitá, na vnější straně chlupatá, téměř po celé délce srostlá se semeníkem. Kalich je pětičetný, laloky jsou však hluboce dvoulaločné a proto vypadá jako desetičetný. Koruna je nápadně zbarvená, delší než kalich. Korunní lístky jsou většinou na vrcholu krátce zoubkaté. Tyčinek je 20, u části druhů jsou rozdvojené. Semeník obsahuje jedinou komůrku se 4 nebo 8 vajíčky. Čnělka je nitkovitá, zakončená drobnou bliznou. Plodem je jednosemenný oříšek, na jehož stavbě se podílí i vytrvalá báze češule.\n\nRod plstěnec zahrnuje celkem 8 druhů. Je to endemický rod Západní Austrálie. Plstěnce rostou na písčitých půdách, největší počet druhů roste na severním okraji Geraldton Sandplains.\n\nKvěty plstěnců jsou opylovány hmyzem.\nAustralská včela \"Euryglossa semaphore\", popsaná v roce 1992, byla zjištěna výhradně na velkých, zářivě růžových květech \"Pileanthus filifolius\". Jiné květy včetně ostatních zástupců myrtovitých nenavštěvuje.\n\nRod \"Pileanthus\" je v rámci čeledi myrtovité řazen do podčeledi \"Myrtoideae\" a tribu \"Chamelaucieae\". Je blízce příbuzný rodům \"Chamelaucium\", \"Darwinia\" a \"Verticordia\". Odlišuje se zejména 20 plně vyvinutými tyčinkami bez staminodií a hluboce dvoulaločnými kališními lístky. Korunní lístky jsou poměrně velké a měkké, semeník je huňatý.\n\n"}
{"id": "1196011", "url": "https://cs.wikipedia.org/wiki?curid=1196011", "title": "Oskar Fiala", "text": "Oskar Fiala\n\nOskar Fiala (11. května 1860, Vyšehrad, nyní Praha – 10. března 1918, Bubeneč, nyní Praha) byl český malíř a grafik, tvůrce ex libris.\n\nOskar Fiala se narodil v rodině úředníka Františka Fialy a jeho manželky Augusty Julie, rozené Weisseové.\nV roce 1897 absolvoval krajinářskou speciálku Julia Mařáka na pražské Akademii, později studoval v Paříži. V letech 1882 – 1883 vyučoval v Líšnici., Na pokračovací škole ve Zbraslavi učil kresbu na průmyslové škole a později byl ředitelem měšťanky v Bubenči. V roce 1908 vystavoval na jubilejní výstavě Krasoumné jednoty a po 30 let na všech pražských výstavách JUV.\n\nDne 16. srpna 1892 se v Praze u sv. Štěpána oženil s Annou Zelenou (1870—??), rozenou v Požarevaci v Srbsku. Manželé Fialovi měli dceru Miladu (1895—??).\n\nMaloval rovinaté horizonty, louky a stráně v okolí Prahy a na Slovácku. Několik jeho děl zakoupilo c. a k. ministerstvo kultu a vyučování (akvarel „Valašský dvůr\").\n\nPo roce 1901 se zabýval tvorbou ex libris. Velké soubory jeho drobné grafiky má ve sbírkách olomoucké Muzeum umění a Památník národního písemnictví.\n\n\n\n"}
{"id": "1196016", "url": "https://cs.wikipedia.org/wiki?curid=1196016", "title": "Lípa u Sarkandera", "text": "Lípa u Sarkandera\n\nLípa u Sarkandera je památný strom, který roste ve Vrahovicích. Jedná se o lípu obecnou, starou přibližně 100 let. Její výška je 18 m, délka obvodu 285 cm. \n\nNachází se v pásu zeleně lidově nazývaném \"U Sarkandera\", protože na tomto místě stávala socha sv. Jana Sarkandera. Ta byla na poč. 80. let 20. stol. poškozena a poté odvezena do Prostějova.\n\n"}
{"id": "1196017", "url": "https://cs.wikipedia.org/wiki?curid=1196017", "title": "323 (číslo)", "text": "323 (číslo)\n\nTři sta dvacet tři je přirozené číslo, které následuje po čísle tři sta dvacet dva a předchází číslu tři sta dvacet čtyři. Římskými číslicemi se zapisuje CCCXXIII.\n\n\nSilnice II/323 je česká silnice II. třídy vedoucí na trase II/333 – Rohovládova Bělá – Dobřenice – Nechanice – I/35\n\n\n"}
{"id": "1196022", "url": "https://cs.wikipedia.org/wiki?curid=1196022", "title": "Střížova lípa", "text": "Střížova lípa\n\nStřížova lípa je památný strom, který roste ve Vrahovicích. Jedná se o lípu velkolistou, starou přibližně 100 let. Její výška je 15 m, délka obvodu 282 cm. \n\nV blízkosti Střížovy lípy bydlel Josef Stříž, starosta Vrahovic v době první republiky. Pod lípou rád sedával a kouřil fajfku.\n\n"}
{"id": "1196025", "url": "https://cs.wikipedia.org/wiki?curid=1196025", "title": "Tara Zahra", "text": "Tara Zahra\n\nTara Elizabeth Zahra (* 1976) je americká historička novověku a vysokoškolská učitelka.\n\nTara Zahra absolvovala v roce 1998 Swarthmore College v Pensylvánii s titulem „bakalář“. V roce 2005 ukončila studium na Michiganské univerzitě obhajobou disertační práce jako doktor historických věd (Ph.D.). Od roku 2007 působí jako vysokoškolská pedagožka na Chicagské univerzitě. \n\nSpecializovala se na dějiny střední a východní Evropy 20. století. Napsala množství článků z oboru do vědeckých časopisů: \"Central European History\", \"History Compass\", \"American Historical Review\", \"Contemporary European History\", \"Journal of Modern History\", \"Slavic Review\" a \"Austrian History Yearbook\".\n\nV monografii \"Kidnapped Souls. National Indifference and the Battle for Children in the Bohemian Lands, 1900-1948\" představila v roce 2008 osudy dětí od roku 1900 až do roku 1948 v bývalých Zemích Koruny české a Československu. Za toto dílo získala čtyři ocenění.\n\n\n\n"}
{"id": "1196035", "url": "https://cs.wikipedia.org/wiki?curid=1196035", "title": "Pala dei Mercanti", "text": "Pala dei Mercanti\n\nPala dei Mercanti Je obraz tůnící Madony spolu s evangelistou Janem a svatým Petrem. Obraz je vyhotoven temperou na plátně o rozměrech (227 x 166 cm). Obraz signoval Francesco del Cossa s vročením 1474. Obraz je umístěn ve sbírce galerie Pinacoteca Nazionale di Bologna v Itálii.\n\nMaria s dítětem sedí na trůnu uprostřed mramorového výklenku. Na stupni k trůnu je jméno autora s vročením. FRANCISCVS COSSA FE[RRAR]IENSIS F. 1474; a hned pod ním jména objednavatelů: D. ALBERTVS DE CATTANEIS IVDEX. ET DÑCVS DE AMORINIS NOTS DE EOR PRO FI FECERVNT. Po stranách tůnu jsou vyobrazeni svatý Petr (vlevo) a svatý Jan evangelista (vpravo). Jejich identita je rozpoznatelná podle částečně viditelných nápisů v pozadí a podle typických atributů těchto světců. Svatý Petr je například oblečený do biskupského šatu a v ruce srží pastorální berlu. V klíně mu spočívá model města Boloně, jehož je patronem. Evangelista Jan drží své evangelium. Vedle sv. Petra můžete vidět klečící postavu kupujícího Alberta de 'Cattanei, stínovanou s osvětleným profilu šikmým způsobem. Jedním z nejpozoruhodnějších rysů čepele je právě pozornost věnována světla dopadajícího postavy zleva, takže zprava viditelné je vše trošku zastíněno, včetně tváře sv. Petra. To dává zvláštní výraz malbě, která se zdá bát zvlášť drsná a ponurá. Zvláště složité jsou záhyby šatů zesilující plastičnost postav, zdůrazněných šerosvitem, který vytváří dojem plastiky z kovu nebo mramoru, což je charakteristickým znakem Ferrarské školy.\nV horní části obrazu je zmenšené znázornění zvěstování Panně Marii, klenba výklenku v troskách. Po bocích trůnu jsou mísy s ovocem. Nad hlavou Madony je korálková ozdoba připomínající uspořádáním růženec.\n"}
{"id": "1196039", "url": "https://cs.wikipedia.org/wiki?curid=1196039", "title": "Mikael Backlund", "text": "Mikael Backlund\n\nMikael Backlund (* 17. března 1989, Västerås) je švédský hokejový útočník hrající v severoamerické National Hockey League (NHL) za tým Calgary Flames, který ho v roce 2007 draftoval ze 24. pozice jako nejvýše postaveného Švéda v tomto draftu. V NHL debutoval během sezóny 2008/09. V juniorech hrál za VIK Västerås HK ve švédské juniorské lize J20 SuperElit a za Kelowna Rockets v kanadské Western Hockey League (WHL), kde byl v roce 2009 členem mistrovského týmu.\n\nMezinárodně, reprezentoval Backlund Švédsko na několika akcích. Byl členem týmu, který v letech 2008 a 2009 získal stříbrné medaile na Mistrovství světa juniorů v ledním hokeji a v roce 2011 na Mistrovství světa v ledním hokeji na Slovensku vybojoval se švédským týmem stříbrné medaile.\n\n\n"}
{"id": "1196056", "url": "https://cs.wikipedia.org/wiki?curid=1196056", "title": "Francesco Raibolini", "text": "Francesco Raibolini\n\nFrancesco Raibolini zvaný též Francia či Francesco Francia (1447 – 5. ledna 1517 Bologna) byl italský renesanční malíř, zlatotepec a medailér, ředitel boloňské městské mincovny. Byl asi žákem Marca Zoppa a jako malíř se poprvé zmiňuje roku 1486. Nejstarší jeho známé dílo je \"Madona Feliciniů\" signovaná a datovaná rokem 1494 (dnes v boloňské Pinakotéce). Roku 1506 se stal dvorním malířem v Mantově. Zemřel v Boloni. K jeho žákům patřil Marcantonio Raimondi, umělci se stali i Raiboliniho synové Giacomo Francia a Giulio Francia.\n"}
{"id": "1196058", "url": "https://cs.wikipedia.org/wiki?curid=1196058", "title": "Francia", "text": "Francia\n\nFrancia může znamenat\n\n"}
{"id": "1196059", "url": "https://cs.wikipedia.org/wiki?curid=1196059", "title": "Mariotto Albertinelli", "text": "Mariotto Albertinelli\n\nMariotto di Bigio di Bindo Albertinelli (13. října 1474 Florencie – 5. listopadu 1515 Florencie) byl italský renesanční malíř malíř florentské školy. Jeho učitelem byl Cosimo Rosselli. Mariotto Albertinelli u něho studoval spolu s Fra Bartolomeem, s nímž navázal hluboké přátelství a pracovní partnerství. Jeho sponsorkou byla Alfonsina Orsiniová, matka Lorenza II. de' Medici. K Albertinelliovým studentům patří Jacopo da Pontormo, Innocenzo di Pietro Francucci da Imola a Giuliano Bugiardini. Jeho reprezentativním dílem je \"Navštívení Panny Marie\" (1503).\n"}
{"id": "1196064", "url": "https://cs.wikipedia.org/wiki?curid=1196064", "title": "Igor Sapała", "text": "Igor Sapała\n\nIgor Sapała (* 11. října 1995, Kartuzy) je polský fotbalový záložník, od března 2016 působící v klubu Piast Gliwice. Je polským mládežnickým reprezentantem.\n\nSvoji fotbalovou kariéru začal v týmu MKS Polonia Warszawa, kde prošel všemi mládežnickými kategoriemi. Před sezonou 2012/13 se propracoval do prvního týmu, v němž působil do léta 2014, kdy přestoupil do klubu Żyrardowianka Żyrardów. V zimním přestupovém období sezony 2014/15 zamířil do klubu Bzura Chodaków. V létě 2015 se stal posilou mužstva Dolcan Ząbki.\n\nV březnu 2016 přestoupil do Piastu Gliwice, kde podepsal kontrakt do konce ročníku 2018/19.\n\nV Ekstraklase za Piast debutoval v ligovém utkání 5. kola nadstavbové části (celkově 36. kola) 8. 5. 2016 proti mužstvu Legia Varšava, když v 79. minutě vystřídal Kamila Vacka. Celkem v ročníku 2015/16 nastoupil ke 2 zápasům, ve kterých se gólově neprosadil. V sezoně s týmem dosáhl historického umístění, když jeho klub skončil na druhé příčce a kvalifikoval se do druhého předkola Evropské ligy UEFA.\n\n"}
{"id": "1196066", "url": "https://cs.wikipedia.org/wiki?curid=1196066", "title": "Mnichovský potok (přítok Pramenského potoka)", "text": "Mnichovský potok (přítok Pramenského potoka)\n\nMnichovský potok je 11,3 km dlouhý potok ve Slavkovském lese v okrese Cheb v Karlovarském kraji. Plocha jeho povodí měří 22,2 km².\n\nCelý tok Mnichovského potoka se nachází v Chráněné krajinné oblasti Slavkovský les. Pramení v nadmořské výšce 815 metrů na severovýchodním svahu vrchu Modrý kámen, východně od Národní přírodní rezervace Kladské rašeliny. Nejprve teče jihovýchodním směrem až k silnici z Pramenů do Mariánských Lázní, kde se otáčí k severovýchodu, později k východu. Od silnice č. 230 mezi Rájovem do Mnichovem pak již teče severním směrem. Přibližně 1,5 km severozápadně od Mnichova se vlévá do Pramenského potoka, jako jeho pravý a zároveň nejdelší přítok.\n\nPrůměrný průtok u ústí činí 0,23 m³/s.\n\nV okolí Mnichovského potoka se nachází několik maloplošných chráněných území. Na horním toku obtéká potok Přírodní rezervaci Smraďoch s výrony oxidu uhličitého a sulfanu (sirovodíku). Na dolním toku se nad levým břehem zvedá svah s Přírodní rezervací Planý vrch, která je součástí hadcového komplexu Mnichovské hadce s hadcovými skalkami a opuštěnými lomy na hadec.\nO těžbě hadce a jeho zpracování v okolí potoka informuje informační tabule „Mnichovské mlýny“ na naučné stezce Siardův pramen. Naučná stezka prochází v délce přibližně 1 km podél pravého břehu Mnichovského potoka. V těsné blízkosti potoka se na této stezce nachází slabě mineralizovaný Siardův pramen a legendami opředená ruina kaple sv. Siarda.\nNedaleko soutoku s Pramenským potokem je v podmáčeném terénu několik jímacích vrtů, odkud se minerální vody od počátku 21. století přivádí potrubím do plnírny v nedalekém Mnichově. Zde se tato minerálka míchá s vodami z dalších vrtů obdobného složení, zejména s Grünskou kyselkou. Výsledná minerální voda s velmi vysokým obsahem hořčíku se expeduje pod obchodním názvem Magnesia.\nJeště než potok dorazí k těmto vrtům, rozkvétají počátkem června po jeho pravém břehu v silně zamokřené nivě bohaté porosty upolínu evropského (\"Trollius europaeus\").\nU soutoku s Pramenským potokem se nachází jižní okraj Národní přírodní rezervace Pluhův bor s typickou vegetací hadcových rostlin, zejména bohatým výskytem endemické rostliny rožce kuřičkolistého (\"Cerastium alsinifolium\").\n\nNa Mnichovském potoce bylo v minulosti vybudováno několik mlýnů. Nedaleko silnice z Mariánských Lázní do Mnichova stávaly Schöpplův mlýn, Porklův mlýn a mlýn, kterému se říká Mnichovský.\nZápadně od Mnichova se nacházel Steegův mlýn, který však brzy zanikl. Zachoval se však menší vyrovnávací rybník, který byl v meziválečné době využíván ke koupání a nazýván Steegovo koupalištěm. Po roce 1937 zde vznikly místní mnichovské lázně. Ty ovšem brzy zanikly. O mlýnech není mnoho informací, přesto nějaké informace existují, například první zmínka o Schöpplovo mlýnu z roku 1557, kdy nechala obec Mnichov mlýn vystavět. Specifický účel měl Serpentinový mlýn, který stával nedaleko ruiny kaple sv. Siarda. Nebyl to mlýn v klasickém slova smyslu a byl zcela jedinečný. Jednalo se o velké kamenné stavení s vodním kolem a zařízením na broušení, leštění a vrtání hadce z lomů na Planém vrchu. Voda z Mnichovského potoka byla přiváděna na vodní kolo, které pohánělo veškerá zařízení. V kamenné budově s cihlovým patrem se nacházely čtyři velké brousící stroje, šest soustruhů, pila na kámen, velký vrták, holandský mlýnek a kovárna. Z opracovaného a vyleštěného hadce se vyráběly obruby lázeňských pramenů v Mariánských Lázních a Pramenech. Dne 9. září 1838 přijel čerstvě korunovaný rakouský císař Ferdinand V. společně s manželkou do Mariánských Lázní. Po zhlédnutí několika vzorků výrobků z hadce vyjádřil přání vidět jejich výrobu a následně navštívil zdejší brusírnu. Dělníci po této návštěvě vybrousili pro císařský pár korunu, žezlo, dvě květinové vázy, soudek a umývadlo. Ty pak poslali do Vídně jako dar. Výrobky z hadce, koruna a žezlo jsou umístěny ve dvorním muzeu ve Vídni. Z mlýna se zachovaly jen pozůstatky jeho základů.\n"}
{"id": "1196067", "url": "https://cs.wikipedia.org/wiki?curid=1196067", "title": "Římskokatolická farnost Milevsko", "text": "Římskokatolická farnost Milevsko\n\nŘímskokatolická farnost Milevsko je územním společenstvím římských katolíků v rámci píseckého vikariátu českobudějovické diecéze.\n\nKolem roku 1187 byl v Milevsku založen klášter, kam byli uvedeni premonstráti, pozvaní ze Želivi. Prvním opatem byl Jarloch, kronikář - jeden z Kosmových pokračovatelů. Farnost v Milevsku byla zřízena v roce 1786 a v roce 1805 byla povýšena na děkanství. Premonstráti obstarávali místní duchovní správu až do roku 1950. Do Milevska se navrátili až po roce 1989, kdy zde zřídili řeholní dům, podřízený pražskému Strahovu. Počátkem 90. let 20. století zde navíc krátký čas fungoval noviciát pro strahovskou premonstrátskou kanonii.\n\nV milevském klášteře sídlí malá premonstrátská komunita, která zde obstarává duchovní správu. Její členové navíc spravují okolní farnosti Sepekov, Bernartice, Hodušín, Chyšky, Jistebnice, Klučenice, Kostelec nad Vltavou, Kovářov, Květov, Lašovice, Nadějkov a Veselíčko.\n\n\n"}
{"id": "1196071", "url": "https://cs.wikipedia.org/wiki?curid=1196071", "title": "Římskokatolická farnost Krč", "text": "Římskokatolická farnost Krč\n\nŘímskokatolická farnost Krč je územním společenstvím římských katolíků v rámci píseckého vikariátu českobudějovické diecéze.\n\nPlebánie v Krči existovala již před rokem 1306. V pozdější době zanikla. Od 15. století byla přifařena k Myšenci, po roce 1683 k Protivínu. Farnost v místě byla obnovena až v roce 1905.\n\nFarnost je administrována ex currendo z Protivína.\n\n"}
{"id": "1196072", "url": "https://cs.wikipedia.org/wiki?curid=1196072", "title": "Seznam kulturních památek v Budkově (okres Třebíč)", "text": "Seznam kulturních památek v Budkově (okres Třebíč)\n\n"}
{"id": "1196073", "url": "https://cs.wikipedia.org/wiki?curid=1196073", "title": "Seznam kulturních památek v Chlumu (okres Třebíč)", "text": "Seznam kulturních památek v Chlumu (okres Třebíč)\n\n"}
{"id": "1196074", "url": "https://cs.wikipedia.org/wiki?curid=1196074", "title": "Seznam kulturních památek v Krhově (okres Třebíč)", "text": "Seznam kulturních památek v Krhově (okres Třebíč)\n\n"}
{"id": "1196076", "url": "https://cs.wikipedia.org/wiki?curid=1196076", "title": "Seznam kulturních památek v Mohelně", "text": "Seznam kulturních památek v Mohelně\n\n"}
{"id": "1196077", "url": "https://cs.wikipedia.org/wiki?curid=1196077", "title": "Seznam kulturních památek v Oponešicích", "text": "Seznam kulturních památek v Oponešicích\n\n"}
{"id": "1196078", "url": "https://cs.wikipedia.org/wiki?curid=1196078", "title": "Seznam kulturních památek v Pálovicích", "text": "Seznam kulturních památek v Pálovicích\n\n"}
{"id": "1196080", "url": "https://cs.wikipedia.org/wiki?curid=1196080", "title": "Seznam kulturních památek v Polici (okres Třebíč)", "text": "Seznam kulturních památek v Polici (okres Třebíč)\n\n"}
{"id": "1196081", "url": "https://cs.wikipedia.org/wiki?curid=1196081", "title": "Muzeum modelů vojenské techniky", "text": "Muzeum modelů vojenské techniky\n\nMuzeum modelů vojenské techniky (jinak též Svět modelů vojenské techniky v Třešti) je muzeum v Třešti, umístěno je v bývalé čekárně vlakového nádraží v Třešti na ul. Antonína Dvořáka čp. 47. Muzeum bylo otevřeno 11. srpna 2012 a zřizováno je městem Třešť. Zřízeno bylo v rámci projektu DY-THA rail a modely pochází ze sbírky třešťského ornitologa a modeláře Vladimíra Balíka.\n\nExpozice byla otevřena 11. srpna 2012, ve sbírce je více než 750 modelů vyrobených modelářem Vladimírem Balíkem, vystavena je však necelá polovina sbírky. Unikátnost sbírky dokládá to, že všechny modely vyrobil doktor Balík sám, rodina po jeho smrti darovala celou sbírku městu Třešť. Popis modelů pak vytvořili členové Klubu plastikových modelářů Jihlava, stejně tak členové klubu připravili panoramata a doplňkové texty k expozici. Ti také se snažili sbírku rozstřídit dle jednotlivých armád.\n\n"}
{"id": "1196082", "url": "https://cs.wikipedia.org/wiki?curid=1196082", "title": "Seznam kulturních památek v Přeckově", "text": "Seznam kulturních památek v Přeckově\n\n"}
{"id": "1196083", "url": "https://cs.wikipedia.org/wiki?curid=1196083", "title": "Seznam kulturních památek v Radoticích", "text": "Seznam kulturních památek v Radoticích\n\n"}
{"id": "1196084", "url": "https://cs.wikipedia.org/wiki?curid=1196084", "title": "Seznam kulturních památek v Rokytnici nad Rokytnou", "text": "Seznam kulturních památek v Rokytnici nad Rokytnou\n\n"}
{"id": "1196085", "url": "https://cs.wikipedia.org/wiki?curid=1196085", "title": "Seznam kulturních památek ve Starči", "text": "Seznam kulturních památek ve Starči\n\n"}
{"id": "1196087", "url": "https://cs.wikipedia.org/wiki?curid=1196087", "title": "Seznam kulturních památek ve Štěměchách", "text": "Seznam kulturních památek ve Štěměchách\n\n"}
{"id": "1196088", "url": "https://cs.wikipedia.org/wiki?curid=1196088", "title": "Bernardino Luini", "text": "Bernardino Luini\n\nBernardino Luini, narozený jako Bernardino de Scapis (asi 1480/82 Scapis – červen 1532 Milán) byl italský renesanční malíř z okruhu Leonarda da Vinci, po jehož boku zřejmě nějaký čas pracoval a jehož stylem byl silně ovlivněn. O jeho životě je s jistotou známo jen málo. Roku 1500 se odstěhoval se svým otcem do Milána, v letech 1504-1507 pravděpodobně působil v Trevisu, pak se opět vrátil do Milána. V letech 1509 až 1514 pracoval na freskách pro Villu Pelucca v Sesto San Giovanni, jež patří k jeho nejlepším dílům a jsou dnes v muzeu Pinacoteca di Brera v Miláně. Roku 1521 cestoval do Říma, kde ho ovlivnil Rafael. Roku 1529 vytvořil své mistrovské dílo, pašijové fresky v kostele Santa Maria degli Angeli v Luganu. Zemřel v Miláně. Jeho syn Aurelio Luini byl rovněž malíř.\n"}
{"id": "1196090", "url": "https://cs.wikipedia.org/wiki?curid=1196090", "title": "Seznam kulturních památek v Třebelovicích", "text": "Seznam kulturních památek v Třebelovicích\n\n"}
{"id": "1196091", "url": "https://cs.wikipedia.org/wiki?curid=1196091", "title": "Friedrich Friedländer", "text": "Friedrich Friedländer\n\nFriedrich Friedländer, \"později\" Friedrich Ritter von Friedländer-Malheim (Mahlheim) (* 10. ledna 1825 Uhlířské Janovice – 14. ledna 1901 Vídeň) byl česko – rakouský malíř.\n\nStudoval vídeňskou Akademii a později pokračoval soukromě v ateliéru profesora Ferdinanda Georga Waldmüllera. Díky podpoře svého mecenáše R. von Arthabera v roce 1850 navštívil Itálii, v a 1854 Paříž. V letech 1851-1856 pobýval v Düsseldorfu a byl členem tamního spolku \"Malkasten\". Je řazen k düsseldorfské malířské škole. Od roku 1856 žil trvale ve Vídni, ale obesílal pražské výstavy. Jeho obrazy jsou zastoupeny v českých galeriích i soukromých sbírkách.\n\nV rocu 1865 obdržel Řád Františka Josefa a bavorský Řád sv. Michaela a následující rok se stal členem Vídeňské akademie, roku 1871 byl radou Akademie a členem komise pro přípravu Světové výstavy ve Vídni (1873). Roku 1867 byl oceněn Zlatou medailí a Řádem za zásluhy. Roku 1889 byl povýšen do šlechtického stavu s přídomkem von Mahlheim. Byl jedním ze zakladatelů Vídeňského uměleckého sdružení (Wiener Künstlergenossenschaft) a členem sborů Hassia Darmstadt, Franconia Berlin a Teutonia Wien, čestným členem mnichovského uměleckého spolku (Münchener Künstlergenossenschaft).\n\nFriedrich Friedländer konvertoval roku 1846 ke katolictví a roku 1855 se oženil s Marií, dcerou dvorního rady Václava Wacka. Nejstarší syn Rudolf (* 1858) byl soudním radou, dcery Camilla a Hedwiga a prostřední syn Alfred se rovněž věnovali malířství. Nejmladší syn Friedrich (* 1868) byl lékař, primář vídeňské nemocnice a univerzitní profesor.\n\nByl malířem historických výjevů, který vzbudil pozornost svým plátnem \"Smrt Tassova\". Náměty hledal ve vojenském i civilním životě Vídně, po prusko-rakouské válce 1866 často ve spojitosti s válečnými veterány. Obrazy válečných vysloužilců se těšily oblibě u Friedländerových současníků. Řada jeho obrazů se nachází v císařských sbírkách vojenského muzea ve Vídni (Wiener Heeresgeschichtlichen Museums).\n\nPozději, po roce 1870 a cestě do Württenmberska, maloval žánrové kompozice z venkovského života, někdy s moralizujícím podtextem. \n\n"}
{"id": "1196092", "url": "https://cs.wikipedia.org/wiki?curid=1196092", "title": "Marcantonio Raimondi", "text": "Marcantonio Raimondi\n\nMarcantonio Raimondi označovaný i jen jako Marcantonio (asi 1480, Argine – před r. 1534, Bologna) byl italský renesanční grafik a kreslíř. Byl prvním známým rytcem, jehož dílo sestává hlavně z tisků kopií obrazů. Je tak důležitou postavou v dějinách reprodukčního tisku. Také systematizoval techniku mědirytiny, která se pak rozšířila v Itálii a po Evropě.\nTechnice rytí se vyučil v dílně proslulého boloňského malíře a zlatníka Francesca Raibolini zvaného Francia. První datovaný grafický list Raimondiho \"Pyramus a Thisbe\" pochází z roku 1505, ale předcházela mu řada nedatovaných rytin. Předpokládá se, že s dílem Albrechta Dürera se seznámil roku 1506, kdy Dürer navštívil Bolognu, nebo letech 1507-1508, kdy Raimondi podnikl cestu do Benátek. Ještě před rokem 1510 se musel setkat s Raffaelem, který byl nadšen Raimondiho rytinou podle Michelangelovy kresby kopírované ve Florencii. Roku 1511 se odstěhoval do Říma a jeho spolupráce s Raffaelem trvala až do malířovy smrti roku 1520. Oba založili tiskařskou dílnu, kde brzy vznikla Raimondiho rytecká škola. Jeho nejznámějšími žáky byli Marco Dente (Marco da Ravenna), Giovanni Jacopo Caraglio and Agostino de Musi (Agostino Veneziano).\n\nKolem roku 1524 byl krátce vězněn papežem Klementem VII. za to, že vytvořil kolekci erotických rytin \"I Modi\" podle kreseb Giulia Romana, ke kterým napsal Pietro Aretino \"Sonetti Lussuriosi\". V té době vytvořil také svůj jediný rytý portrét, \"Podobizna Aretinova\". Dílna reprodukovala Rafaelovy kresby i po malířově smrti a zanikla při vyplenění města roku 1527, kdy Raimondi musel vyplatit Španělům vysoké výkupné, přišel o veškerý majetek a musel ožebračen uprchnout. Jeho osudy v posledních letech života nejsou přesněji známé, ale předpokládá se, že zemřel před rokem 1534 v Bologni. Díla po roce 1527 již nelze bezpečně datovat.\n\nV letech 1505-1511 vytvářel především originální rytiny podle vlastních předloh, často s využitím motivů z velmi populárních grafických listů Albrechta Dürera, které byly v Itálii hojně rozšířeny. V letech 1506-1510 kopíroval jeho dřevořezy ze \"Života Panny Marie\", včetně Dürerova monogramu AD. Dürer si stěžoval u benátské vlády a dosáhl ochrany své signatury v teritoriu Benátek, ale nikoli kompozic. Je známo asi 80 Raimondiho rytin z tohoto období.\n\nPo odchodu do Říma se více specializoval na rytecké kopie kreseb a obrazů jiných mistrů. Kopíroval Dürerovy \"Malé Pašije\", předlohy Lucase van Leyden (309-358 rytin dle obou umělců) a zejména kresby Raffaela. V letech 1515-1520 byl mezi Raffaelem a Raimondim blízký a přátelský vztah. Nejlepší Raimondiho rytiny vznikly v letech 1513-1515, kdy kopíroval Raffaelovy předlohy k segmentovým freskám. V letech 1515-1516 vytvořil rytinu podle Raffaelovy kresby \"Paridův soud\", která se později stala předlohou ke známému Manetovu obrazu \"Snídaně v trávě\".\n\nPřestože Raimondi je autorem rozsáhlého grafického díla podle cizích vzorů, zachovalo se i jeho dílo kreslířské, které se datuje již od jeho raných let a jemuž se věnoval po celý život. Jeho figurální motivy jsou často přejímané z antické tradice. Raimondi byl stejně zručným kreslířem jako Raffael nebo Leonardo da Vinci. Dobře modeloval figury čistým a střízlivým stylem a byl prvním rytcem, který vynechával detaily ve prospěch celku. Vytvořil kolem 600 grafických listů, z nichž jsou nejvíce ceněny Adam a Eva, Madona s odhalenou paží, Vraždění neviňátek, Mor, Paridův soud. Raimondi tak spoluvytvářel v Boloni a později v Římě umělecké prostředí prvních desetiletí šestnáctého století. Jeho zásluhou vešly v obecnou známost myšlenky a kresby Raffaela.\n"}
{"id": "1196094", "url": "https://cs.wikipedia.org/wiki?curid=1196094", "title": "The Real O'Neals", "text": "The Real O'Neals\n\nThe Real O'Neals je americký komediální televizní seriál, který v letech 2016-2017 vysílal televizní kanál ABC.\n\nO'Nealovi jsou původem irští katolíci spořádaně žijící v Chicagu. Matka Eileen se stará o rodinu a je činná v místní farnosti, otec Pat je policista. Mají tři děti: 17letého Jimmyho, který nevyniká příliš bystrostí, ale je úspěšný sportovec, 16letého Kennetha, který se cítí nejistý, a 14letou Shannon, která je až příliš zvídavá. Život celé rodiny se obrátí vzhůru nohama poté, co vyjdou najevo některé skrývané pravdy. Manželé se chtějí rozvést a Kenneth je gay, který prožívá svůj coming out. Pat se přestěhuje do sklepa, Kenneth se vyrovnává s reakcemi okolí, přesto rodina zůstává stále soudržná.\n\n"}
{"id": "1196095", "url": "https://cs.wikipedia.org/wiki?curid=1196095", "title": "Masakr v obci Novyje Aldy v Čečensku", "text": "Masakr v obci Novyje Aldy v Čečensku\n\nMasakr v obci Novyje Aldy v Čečensku byla loupežná masová vražda 60 až 82 neozbrojených čečenských civilistů, kterou spáchali popravami příslušníci ruské armády a jednotky OMON dne 5. února 2000 na předměstí Grozného Novyje Aldy\n\nPředměstí Novyje Aldy (, ) bylo rezidenční čtvrtí na jihozápadě města Groznyj. V době druhé ruské invaze se v Novyje Aldy zdržovali převážně staří a nemocní lidé, kteří nebyli schopni z města uprchnout před ruskou armádou. Město bylo rabováno ruskými vojáky a tam kde obyvatelé zůstali, byli ruskými vojáky popraveni. Po popravách byl obětem odcizen majetek a domy byly zapáleny.\n\nV říjnu 2006 rozhodl Evropský soud pro lidská práva v případu Estamirov a další versus Rusko (povražděno pět členů rodiny) a v červenci 2007 v případu Musayev, Labazanova a Magomadov versus Rusko (povražděno 11 členů rodiny), že viníkem smrti byla Ruská federace. Soud rovněž obvinil Ruskou federaci z neochoty vraždy vyšetřit. Soud také konstatoval, že k vraždám docházelo organizovaně s cílem se zmocnit majetku zavražděných.\n\n"}
{"id": "1196096", "url": "https://cs.wikipedia.org/wiki?curid=1196096", "title": "Benvenuto Tisi", "text": "Benvenuto Tisi\n\nBenvenuto Tisi (6. nebo 16. září 1481 – 1559) byl pozdně renesanční italský malíř manýrista ferrarské školy. Jeho kariéra začala po jeho příchodu ke dvoru ferrarského vévody d'Este. Jeho raná díla byla popsána jako „idylická“, často se umělecky přizpůsobující uměleckému stylu ferrarského dvora. Jeho přezdívka „Garofalo“ může pocházet z jeho zvyku podepsat některé práce obrázkem karafiátu (v italštině \"garofano\").\n\nTisi se narodil se v italském městě Ferrara. Sám o sobě říká, že byl žákem Domenica Panettiho (1460–1530) a snad i Lorenza Costy (1460–1535) a občas spolupracoval i s Dosso Dossim (kolem 1489–1542). V roce 1495 pracoval v Cremoně spolu se svým strýcem Niccolò Soriano v ateliéru renesančního malíře Boccaccio Boccaccino (c. 1467 – c. 1525), který umělecky patřil k benátské škole. Zde byl Tosi ovlivněn benátským stylem malby. Boccaccino pozval Tisiho do Benátek. Roky 1509 až 1512 strávil Tisi pravděpodobně v Římě. Zde jej ovlivnil klasický styl Giulia Romana. Geronimo Sagrato pozval Tisiho do Říma, kde pracoval krátce s Rafaelem na výzdobě Stanza della Segnatura. Ferrarský vévoda Alfonso I. d'Este Tisiho pověřil, aby společně s Dossim namaloval obrazy pro palác Delizia di Belriguardo i pro další paláce. Tisiho styl navazuje na styl lombardský, římský i benátský. Benvenuto Tisi pracoval převážně ve Ferraře. Maloval plátna, pracoval na freskách. Dvě z jeho velkých prací – obě v oleji i jako fresky – pro kostel S. Francesco ve Ferraře \"Massacre of the Innocent (Vraždění neviňátek)\" z roku 1519 a \"Betrayal of Christ (Zrada Krista)\" z roku 1524. Tisi si vytvářel hliněné modely postav, aby je mohl lépe studovat. Neustále pokračoval v práci, až do roku 1550 , kdy ho postihla slepota. Oženil se ve čtyřicetiosmi letech a měl dvě děti. Zemřel ve Ferraře 6. nebo 16. září roku 1559. \n\nByl přítelem Giulia Romana, Giorgiona, Tiziana Vecelliho a Ludovica Ariosta. V obraze \"Paradise (Ráj)\" namaloval Ariosta mezi Sv. Kateřinou a Sv. Šebestiána. Jako mladý hrál na loutnu a miloval šerm. Tisi patřil mezi nejlepší ferrarské malíře. Jeho žákem byl Girolamo da Carpi. V roce 1520 se Girolamo da Carpi učil v Garofalově dílně a pracoval s ním na ferrarských projektech v letech 1530-40. Mezi další jeho žáky patřil Stefano Falzagalloni. Garofalo také ovlivnil malíře Antonia Pirri a Nicola Pisano. \n"}
{"id": "1196102", "url": "https://cs.wikipedia.org/wiki?curid=1196102", "title": "Ivelina Ilievová", "text": "Ivelina Ilievová\n\nIvelina Ilieva Ilievová ( ), (* 16. srpna 1991 v Chaskovu, Bulharsko) je bulharská zápasnice – judistka a sambistka.\n\nS judem/sambem začala ve 12 letech v rodném Chaskovu pod vedením Prodana Prodanova. Se studiem střední školy se přesunula do Sofie, kde se připravuje pod vedením Simeona Ceneva. Pod vedením Ceneva se vedla juda věnovala i příbuznému sportu sambu. V roce 2010 se stala v zápasu sambo mistryní světa. Později se specializovala výhradně na judo kvůli možnosti startovat na olympijských hrách.\n\n\n"}
{"id": "1196104", "url": "https://cs.wikipedia.org/wiki?curid=1196104", "title": "Bombardování Katyr-Jurtu", "text": "Bombardování Katyr-Jurtu\n\nK bombardování Katyr-Jurtu došlo v únoru 2000. V důsledku bombardování bylo zabito 170 až 363 neozbrojených čečenských civilistů, kteří se stali obětí kombinovaného leteckého a dělostřeleckého útoku ruské armády na čečenské povstalce v zatarasené obci Katyr-Jurt (, ) a následně na bílými vlajkami označený konvoj vozidel.\n\nOd zahájení vojenských operací ze strany ruských vojenských a bezpečnostních sil v Čečensku na podzim roku 1999 byla obec Katyr-Jurt považována za \"bezpečnou zónu\", kterou od počátku února 2000 obývalo až 25 tisíc jak domorodých, tak odjinud z Čečenska přesídlených, osob. Ačkoliv velitelé ruských vojsk měli k dispozici informace o možném přesunu čečenských povstaleckých formací do Katyr-Jurtu, ruské státní úřady obyvatele Katyr-Jurtu až do 4. února 2000 obyvatelstvo o této skutečnosti neinformovaly.\n\nDne 4. února 2000 vstoupila do obce velká skupina čečenských bojovníků na útěku z hlavního města Groznyj. Ruské ozbrojené síly nato zahájily útok za použití zbraní, jako jsou těžké volně padající letecké bomby, rakety Grad, termobarické pumy, a jiného arzenálu.\nDvě únikové cesty z obce přitom byly ruskou armádou zataraseny a kontrolovány. Zatímco zátarasem na cestě směrem k okresnímu městu Ačchoj-Martan bylo obyvatelům umožněno projít, zátaras směrem k sousední obci Valerik zůstal po většinu doby trvání útoku uzavřen. Ostřelování Katyr-Jurtu pokračovalo až do 7. února 2000 včetně.\n\nDne 4. února v 15 hodin byl útok na Katyr-Jurt přerušen, byly přistaveny autobusy a bílými vlajkami označenému konvoji bylo umožněno opustit obec. Konvoj s uprchlíky byl však nasměrován na zaminované cesty a v katastru obce Katyr-Jurt na něj byl podniknut další letecký a pozemní útok.\n\nEvropský soud pro lidská práva (ESLP) se zabýval událostmi v Katyr-Jurtu například dne 24. února 2005 v rámci případu Isayeva, Yusupova a Bazayeva proti Rusku a stížnosti č. 57950/00 Isayeva proti Rusku.\n\nPo obsazení Grozného ruskými vojsky v únoru 2000 přišla do vesnice Katyr-Jurt zcela nečekaně početná skupina čečenských bojovníků. Vesničané byli nuceni ukrýt se před těžkým ruským ostřelováním, které začalo krátce po příchodu povstalců. Když ostřelování příštího dne ustalo, skupina civilistů se pokusila dostat pryč. Poté, co jejich automobily vyjely z vesnice, byly napadeny ze vzduchu, přičemž došlo ke došlo k úmrtí a zranění civilistů. ESLP připustil, že nesporná přítomnost značně početné skupiny ozbrojených bojovníků v Katyr-Jurtu a jejich aktivní odpor mohly ospravedlnit použití smrtících prostředků ze strany osob jednajících jménem státu. Přestože ESLP také připustil, že uvedená vojenská operace měla legitimní cíl, rozhodl, že nebyla neplánovaná.\n\nPodle právního posouzení ESLP bylo nesporné, že se stěžovatelky staly terčem leteckého raketového útoku, při kterém došlo k úmrtí a zranění civilistů. Stěžovatelky tvrdily, že v konvoji viděly pouze civilisty, ruská vláda však trvala na tom, že letadla prováděla průzkumný let a byla napadena střelbou z velkorážných zbraní umístěných na nákladním automobilu v konvoji. Podle ESLP se vzhledem ke konfliktu probíhajícímu tou dobou v Čečensku ruské ozbrojené síly mohly domnívat, že došlo k útoku, nebo že takový útok hrozí, a že vzdušný úder byl legitimní odpovědí. Existence „humanitárního koridoru“ a dopravní zácpy však měla být orgánům plánujícím vojenské operace známa a měla je upozornit na nutnost mimořádné opatrnosti. Podle soudu nebylo zřejmé, že by si osoby odpovědné za plánování a řízení operace nebo piloti sami byli této potřeby vědomi. Soud rozhodl, že i za předpokladu, že by ozbrojené síly sledovaly legitimní cíl, nebyla operace naplánována a provedena s nezbytnou opatrností vůči životům civilního obyvatelstva.\n\nPodobné masakry konvojů, označených bílými vlajkami, byly zaznamenány v roce 1996 během první čečenské války a v roce 1999 během druhé čečenské války. Útoky ruské armády na vesnici Katyr-Jurt byly vedeny již v letech 1995 a 1996.\n"}
{"id": "1196106", "url": "https://cs.wikipedia.org/wiki?curid=1196106", "title": "Leopold August Friese", "text": "Leopold August Friese\n\nLeopold August Friese (* 21. ledna 1793, Neu Ehrenburg (Šluknovsko) – 13. února 1846, Praha-Smíchov) byl malíř, kreslíř a litograf.\nNarodil se v rodině ševce a zprvu se vyučil v tesařské, soustružnické a dekoratérské dílně. Na pražskou Akademii se dostal až v roce 1816, ve 23 letech. Po tři roky byl považován za nejnadanějšího žáka Josefa Berglera, ale po příchodu Josefa Führicha roku 1819 se mezi nimi vytvořilo přátelské soutěžení. Na některých zakázkách pracovali společně. Friese byl progresivnější než Führich, ale nebyl schopen se prosadit a většinu života se živil jako ilustrátor. Spolupracoval se smíchovskou dílnou nakladatele Dominika Mauliniho. Ke konci života se pomátl a zemřel v bídě. Jeho osud popsal Jakub Arbes v povídce \"Český bohém z dob Máchových\".\n\nPatřil do širšího okruhu nazarénů. Spolu s Führichem přispěl do souboru 62 velkoformátovými lepty \"\"Das römische Kriegswesen\"\", které roku 1819 vydal v Praze August Josef Mitterbacher. a také do dalšího svazku \"\"Treue Abbildungen egyptisch-griechisch-römischer Alterthümer; der Priesterstand der Römer und ihre Gebräuche; Bilder der antiken Gottheiten, Weisen, Helden, Spiele, Feste\".\"\n\nJeho nejznámějším dílem je soubor 70 litografií s tématy z českých dějin, které vydalo nakladatelství Peter Bohmanns Erben.\n\n\n"}
{"id": "1196111", "url": "https://cs.wikipedia.org/wiki?curid=1196111", "title": "S/2015 (136472) 1", "text": "S/2015 (136472) 1\n\nS/2015 (136472) 1 (alternativně též MK 2) je označení měsíce trpasličí planety Makemake.\n\nMěsíc byl objeven pomocí pozorování Hubbleova vesmírného dalekohledu v dubnu 2015 a objev byl uveřejněn o rok později. Měsíc byl spatřen zhruba ve vzdálenosti 21 tisíc km od Makemake a jeho velikost byla odhadnuta na 160 km. Předpokládá se, že jeho oběžná doba je nejméně 12 dní. \n\nNa rozdíl od své planety je měsíc mnohem tmavší – má nižší albedo. Předpokládá se, že další pozorování tohoto měsíce umožní lépe charakterizovat (z hlediska hmotnosti, hustoty a dalších fyzikálních vlastností) samotnou planetu Makemake.\n\n\n"}
{"id": "1196114", "url": "https://cs.wikipedia.org/wiki?curid=1196114", "title": "Strážník", "text": "Strážník\n\nPojem strážník bývá používán jednak pro \na také jako \nsídla:\n\nkopce\n\nnebo je součástí názvu:\n\nrybníky\n\nostatní\n\n"}
{"id": "1196119", "url": "https://cs.wikipedia.org/wiki?curid=1196119", "title": "Wireless Datagram Protocol", "text": "Wireless Datagram Protocol\n\nWireless Datagram Protocol (WDP) je transportní protokol v sadě protokolů WAP, který poskytuje vyšším vrstvám podobné služby jako UDP v TCP/IP – přenos datagramů, adresování aplikací pomocí čísel portů, volitelnou segmentaci a sestavování segmentů a volitelnou detekci chyb.\n\nJako obecná transportní služba poskytuje WDP vyšším vrstvách rozhraní nezávislé na používané podkladové síťové technologii. Protokoly vyšších vrstev architektury WAP mohou v důsledku existence společného rozhraní pro transportní protokoly fungovat nezávisle na podkladové bezdrátové síti. Díky tomu, že pouze transportní vrstva se zabývá otázkami závislými na fyzické síti, lze dosáhnout globální interoperability pomocí zprostředkující brány.\n\nWDP je nespojovaná služba, která poskytuje 3 komunikační primitiva:\n\n\nPrimitiva T-DUnitdata obsahují adresu (MSISDN, IP adresu, X.25 adresu, apod.) zdroje a cíle a 16bitový zdrojový a 16bitový cílový port.\n\nPrimitivum T-DError povinně obsahuje kód chyby, volitelně může obsahovat adresy a porty původního datagramu.\n\nPro přenos chybových zpráv používá WDP protokol Wireless Control Message Protocol (WCMP), který je obdobou internetového protokolu ICMP.\n\nV IP sítích lze jako WDP používat přímo UDP. V sítích GSM lze WDP přenášet pomocí služeb SMS, Cell Broadcast (CBS), USSD, CSD a pomocí paketových dat. Existují protokoly pro přenos WDP jinými sítěmi mobilních telefonů.\n\n\n"}
{"id": "1196120", "url": "https://cs.wikipedia.org/wiki?curid=1196120", "title": "Ostrá skala (Cerová vrchovina)", "text": "Ostrá skala (Cerová vrchovina)\n\nOstrá skala je přírodní rezervace v oblasti Cerová vrchovina.\n\nNachází se v katastrálním území obce Hajnáčka v okrese Rimavská Sobota v Banskobystrickém kraji. Území bylo vyhlášeno či novelizováno v roce 2001 na rozloze 17,79 ha. Ochranné pásmo nebylo stanoveno.\n\n"}
{"id": "1196121", "url": "https://cs.wikipedia.org/wiki?curid=1196121", "title": "Jiří Sýkora (1977)", "text": "Jiří Sýkora (1977)\n\nJiří Sýkora (* 3. května 1977) je bývalý český fotbalista, záložník.\nOdchovanec FC Viktoria Plzeň. V české lize hrál za FK Chmel Blšany. Nastoupil ve 149 ligových utkáních a dal 4 góly. V roce 2005 ukončil profesionální kariéru a odešel z Blšan do ZČE Plzeň, aby se mohl věnovat právnické profesi, kterou vystudoval na Právnické fakultě Západočeské univerzity v Plzni.\n\n\n"}
{"id": "1196122", "url": "https://cs.wikipedia.org/wiki?curid=1196122", "title": "Pénélope Bonnaová", "text": "Pénélope Bonnaová\n\nPénélope Bonnaová ( ), (* 22. května 1988 v Beaumont-sur-Oise, Francie) je francouzská zápasnice – judistka.\n\nS judem začínala v 11 letech v Lachapelle-Saint-Pierre. Později se připravovala v Amiens, odkud se dostala v roce 2006 do juniorské reprezentace Francie. V roce 2008 přestoupila do Levallois, odkud v roce 2008 vedla cesta do francouzské seniorské reprezentace. Na olympijské hry v Londýně se připravovala v Paříži v klubu Lagardère, ale v roce 2012 ji o nominaci na olympijské hry připravila Priscilla Gnetová. V dalších letech postupně vypadla z užšího výběru reprezentace. V roce 2015 byla členkou klubu FLAM91 ve Villemoisson-sur-Orge.\n\n"}
{"id": "1196123", "url": "https://cs.wikipedia.org/wiki?curid=1196123", "title": "Wireless Transaction Protocol", "text": "Wireless Transaction Protocol\n\nWireless Transaction Protocol (WTP) je standard definující vrstvu rodiny protokolů WAP, jehož učelem je umožnit mobilním telefonům přístup k Internetu. WTP poskytuje podobné funkce jako protokol TCP, ale s omezeným množstvím informací potřebných pro jednotlivé transakce (nezahrnuje například podporu pro přeskupování paketů došlých mimo pořadí). WTP běží nad WDP (UDP) a provádí obdobné úkoly jako TCP, ale způsobem optimalizovaným pro bezdrátová zařízení, což ulehčuje zpracování a snižuje paměťovou náročnost oproti TCP.\n\nWTP podporuje 3 typy transakcí:\n\n\n"}
{"id": "1196132", "url": "https://cs.wikipedia.org/wiki?curid=1196132", "title": "Michael Malarkey", "text": "Michael Malarkey\n\nMichael Malarkey (* 21. červen 1983) je britsko-americký herec a zpěvák známý především ze seriálu \"Upíří deníky\", kde ztvárnil postavu Enza.\n\nNarodil v Bejrútu v Libanonu Američanovi irského původu a Angličanky arabsko-italského původu. Rodina se usadila v Yellow Springs, Ohio. Michael je nejstarší ze tří bratrů (Daniel, Kevin). V 2006 Malarkey odcestoval do Londýna v Anglii aby mohl studovat na London Academy of Music and Dramatic Art.\n\nJeho začátky jsou na londýnských pódiích, kde se objevil v různých divadelních produkcích jako \"Spring Storm\", \"Beyond the Horizon\" nebo v adaptaci \"Velký Gatsby\" v roli Jaye Gatsbyho či v muzikály \"Million Dollar Quartet\" v roli Elvise Presleyho.\n\nMalarkey se také objevil v krátkých filmech \"Good Morning Rachel\" (2009), \"Duše traktoru\" (2012) a v televizním filmu \"Impirioso\". Zlom v kariéře nastal s rolí Lorenza (Enza) v seriálu \"Upíří deníky\". V seriálu se začal objevovat v 5. řadě. V roce 2017 si zahrál Dizela ve filmu \"Jean-Claude Van Johnson\" a ve filmech \"The Oath a A Violent Seperation\".\n\nV září 2017 vydal album \"Mongrels\" a hudební videa k písničkám „Uncomfortably Numb“ a „Mongrels“.\n\nV roce 2009 se oženil s herečkou Nadine Lewington, se kterou má dva chlapečky, Marlona Antonia a Huga Konstantina.\n\n\n\n\n\n"}
{"id": "1196133", "url": "https://cs.wikipedia.org/wiki?curid=1196133", "title": "Milena Pavlović-Barili", "text": "Milena Pavlović-Barili\n\nMilena Pavlović-Barili, srbsky \"Милена Павловић-Барили\" (5. listopad 1909, Požarevac – 6. březen 1945, New York) byla srbská malířka, její dílo bývá řazeno k surrealismu.\n\nJejí otec Bruno Barili byl italský hudební skladatel a básník, matka byla Srbka. Milena sama se hlásila k srbské národnosti, odmítla dokonce nabídku italského ministra zahraničí na získání italského občanství.\n\nVe 30. letech opustila Srbsko, pobývala poté v Paříži, kde se přátelila s Jeanem Cocteau a André Bretonem, žila též v Římě a Londýně, a nakonec se v roce 1939 usadila ve Spojených státech, kde byla ilustrátorkou módních časopisů \"Vogue\", \"Harper’s Bazaar\", \"Charm\" a \"Glamour\". Zemřela roku 1945 na následky zranění po pádu z koně.\n\nVytvořila okolo 300 obrazů, ačkoli zemřela v 36 letech. Na jejích obrazech byly většinou ženy, typicky podobné jí samotné. Dům v Požarevaci, kde se narodila, je dnes muzeem věnovaným jejímu dílu. Je zde soustředěna velká část jejích obrazů.\n"}
{"id": "1196134", "url": "https://cs.wikipedia.org/wiki?curid=1196134", "title": "Jacques Dutronc", "text": "Jacques Dutronc\n\nJacques Dutronc (* 28. duben 1943, Paříž, Francie) je francouzský šansoniér a herec.\n\nV letech 1963 - 1964 byl kytaristou skupiny \"El Toro et les Cyclones\", která zveřejnila řadu EP. Po skončení vojenské služby pracoval jako asistent Jacquese Wolfsohna, uměleckého ředitele \"Vogue Records\". Mimo jiné aranžoval písně několika umělců, jako Zou Zou či Cleo. Koncem roku 1965, nebo začátkem 1966 se seznámil s novinářem a textařem Jacquesem Lanzmannem, spolu začali dělat písně pro interprety z nichž se později stali hvězdy.\nPoté co si vyslechl Wolfsohn Dutroncovu demonahrávku připravované písně, navrhl mu, aby píseň sám nazpíval. \"Et moi, et moi, et moi\" měla velký úspěch a v září 1966 byla na druhém místě francouzské hitparády.\n\nDuo Lanzmann (text) a Dutronc (hudba) vytvořilo množství písní patřících ke klasice francouzského popu (\"Et moi, et moi, et moi\", \"Les Playboys\", \"Le kaktus\", \"Il est cinq heures, Paris s'éveille\"). Často bývá přirovnáván k Rayovi Daviesovi z The Kinks. Typická je pro něj ironie, či parodující odstup. Slaví mládí a současně se z ní vysmívá.\n\nFilmem \"Antoine et Sébastien\" v roce 1973 začal svou druhou kariéru jako herec. Do svých filmů ho obsadili režiséři Jean-Luc Godard, Claude Lelouch, Andrzej Żuławski, Maurice Pial a mnoho dalších známých francouzských režisérů, díky čemuž se začal věnovat více filmu než hudbě. \n\nOd roku 1981 je ženatý se zpěvačkou Françoise Hardy se kterou žije v Monticello na Korsice. Jejich syn Thomas (* 1973) je také hudebník a herec a spolupracoval s otcem na několika albech.\n\n\n"}
{"id": "1196143", "url": "https://cs.wikipedia.org/wiki?curid=1196143", "title": "Staroseverská literatura", "text": "Staroseverská literatura\n\nStaroseverská literatura je souhrnné označení pro literární prameny psané nebo tradované staroseversky (též označovaná jako stará severština) od jejich počátku, tj. cca od roku 800 n. l., až zrhruba po konec 14. století. Dochovala se především na Islandu, díky jeho značné izolovanosti.\nStaroseverskou literaturu lze rozčlenit na období vikinské (cca 800 až 1066 n. l.) a období severského středověku (1066 až 1397).\n\nNejstarší památky jsou runové nápisy. Nejstarší nám známé nápisy jsou dokonce z 1. stol. n. l. \n\nEddická poezie je strofická a anonymní poezie s volnějším metrem, která je zachována především ve Starší Eddě. Další písně tohoto stylu byly v novověku sesbírány a vydány ve sbírce Eddica minora („Menší Edda“). Podle obsahu můžeme eddické písně členit na mytologické a hrdinské.\n\nSkaldská poezie je považována za nejautentičtější pramen doby vikinské. Jejich písně mají na rozdíl od eddických písní pevnou strukturu, a proto nemohlo dojít k jejich pozměnění. Hodnota tohoto pramene je tak nejen literární, ale lingvistická, protože zaznamenává pozvolný vývoj staroseverštiny, a v neposlední řadě i historická.\n\nSágy jsou psané v tzv. prozimetru – próze s vloženými strofami. Dlouho byly přenášeny pouze ústně, odtud pochází i jejich název (starosev. \"segja\" znamená \"říkat\"). Zapisování ság probíhalo od konce 12. nebo počátku 13. století. \n\nZákoníky jsou základní normativní texty staroseverské společnosti. Byly původně tradované ústně. Každý muž je slyšel za život několikrát celé a lze předpokládat, že je každý dobře znal, proto se v rodových ságách objevuje častá argumentace ohledně práva. Zákoník přednášel tzv. zákonopravce před zákonodárným sněmem. Ten si musel celý text zákoníku pamatovat. Opakovaným přednesem se text zákoníků sjednocoval. Zákoníky platily pro jednotlivé kraje, ve kterých se konal zákonodárný sněm ( na Islandu známe 1, z Norska 2, z Dánska 3 a ze Švédska cca 10 zákoníků). Zákoníky obsahují fráze, přísloví, metrické i básnické útvary.\n"}
{"id": "1196145", "url": "https://cs.wikipedia.org/wiki?curid=1196145", "title": "Administrativní dělení Slovinska", "text": "Administrativní dělení Slovinska\n\nAdministrativní dělení Slovinska je provedeno za účelem optimalizace různých správních úkonů mezi slovinskými občany a samotným státem. V současnosti je země rozdělena do 212 občin, 58 správních jednotek a 12 statistických regionů. Kromě toho je ve Slovinsku zřízeno celkem 10 volebních obvodů.\n\nObce ve Slovinsku (slovinsky občiny) jsou ustanoveny jako nejvyšší a autonomní část místní samosprávy. V současné době (duben 2016) je země rozdělena do 212 občin, z nichž 11 má status městské občiny.\n\nV roce 1991 byla státní správa zcela odtržena od místní samosprávy a byly zřízeny \"správní jednotky\" (\"upravne enote\", UE), odpovědné za provádění administrativních úkolů, které nepatří do oblasti místní správy a nespadají do oblasti zvláštních administrativních celků některých ministerstev (např. celní správa). V současnosti existuje 58 správních jednotek: \n\nZa účelem lepšího získávání údajů pro potřeby slovinského statistického úřadu je celá země od roku 2000 rozdělena do dvanácti statistických regionů:\n"}
{"id": "1196146", "url": "https://cs.wikipedia.org/wiki?curid=1196146", "title": "Moe Gets Tied Up", "text": "Moe Gets Tied Up\n\n"}
{"id": "1196150", "url": "https://cs.wikipedia.org/wiki?curid=1196150", "title": "Boxers de Bordeaux", "text": "Boxers de Bordeaux\n\nBoxers de Bordeaux je francouzský klub ledního hokeje, který sídlí ve městě Bordeaux. Jeho domácím stadiónem je Patinoire de Mériadeck v jihozápadní části města, který má kapacitu 3 200 míst. Týmové barvy jsou bílá, červená a černá, symbolem klubu je německý boxer. Hlavním trenérem je od roku 2016 Philippe Bozon.\n\nV roce 1974 byl založen \"Bordeaux hockey club\", známý také jako \"Dogues de Bordeaux\" nebo \"Aquitains de Bordeaux\", který v roce 1996 postoupil do nejvyšší francouzské soutěže, ale činnost ukončil z finančních důvodů v roce 1998. Ve stejném roce vznikl nový klub \"Bordeaux Gironde hockey 2000\", který o rok později začal hrát čtvrtou nejvyšší soutěž. Hned v první sezóně postoupil do třetí ligy, kde působil v letech 2000—2006, účastníkem druhé ligy byl v letech 2006—2015. Roku 2014 se klub zprofesionalizoval a přijal současný název. V roce 2015 vyhrál druhou ligu a postoupil do Ligue Magnus, kde se ve své první sezóně umístil na deváté příčce.\n\nV klubu působí Radim Valchař, odchovanec HC Vítkovice Steel. \n\n"}
{"id": "1196151", "url": "https://cs.wikipedia.org/wiki?curid=1196151", "title": "Mörel", "text": "Mörel\n\nMörel je bývalá obec v okrese Raron v německy mluvící části kantonu Valais (německy \"Wallis\") ve Švýcarsku. Zanikla v roce 2009 sloučením s obcí Filet, čímž vznikla nová obec Mörel-Filet. Do sloučení byl Mörel sídlem okresu.\n\nMörel je poprvé zmiňován roku 1203 jako Morgi.\n\nMörel je situován v malé zatáčce na pravém břehu řeky Rhôna .\n\nV Mörel jsou dolní stanice dvou lanovek do Riederalp, kde je vyloučen automobilový provoz. Z Riederalp je možno pokračovat s přestupem výše. V Mörel je stanice vlaků Matterhorn Gotthard Bahn. Pro automobily je Mörel přístupný po silnici číslo 19.\n\n"}
{"id": "1196152", "url": "https://cs.wikipedia.org/wiki?curid=1196152", "title": "Důl Chlebovice", "text": "Důl Chlebovice\n\nDůl Chlebovice byl hlubinným černouhelným dolem, který se nachází severně od vodní nádrže Košice v okrese Frýdek-Místek, v blízkosti silnice D48 (E462), severně od obce Chlebovice.\n\n\"Důl Chlebovice\" vznikl jako součást dolu Staříč s označením \"Staříč III\". Po sloučení dolů Paskov a Staříč v roce 1994 v rámci útlumu těžby černého uhlí na dole Paskov je její označení \"Důl Paskov, důlní závod Staříč III, lokalita Chlebovice.\" Od 1. ledna 2015 je součástí \"Důlního závodu 3\", který vznikl přejmenováním původního \"Závodu Důl Paskov.\" \n\n\"Důl Chlebovice\" se nachází v nejjižnější části dobývacího pole Staříč. Dobývací pole o rozloze 18,4 km se nacházelo na katastrálních územích obcí Chlebovice, Fryčovice a částečně Staříč a Rychaltice. Plocha závodu Chlebovice je rozdělena na dvě důlní pole označovaná jako 3. pole a 4. pole. Obě důlní pole jsou od sebe rozdělena pomyslnou V – Z linií, která je rovnoběžná s oddílovými překopy a současně prochází výdušnou jámou Chlebovice III/5. Severně od této linie je 3. pole a 4. pole jižně. Dobývací prostor 3. pole se nachází v dílčí karbonské chlebovické elevaci, kde karbonské horniny jsou v hloubce 300 až 400 m, kdežto 4. pole má karbonské horniny v hloubce 500 až 600 m. V dobývacím poli se nacházejí sloje petřkovických a hrušovských vrstev ostravského souvrství a lokálně izolovaně jaklovecké vrstvy. Sloje petřkovických vrstev jsou nebezpečné průtržemi uhlí a plynu. Průměrná dobývací mocnost slojí byla v rozmezí 1,34–1,40 m, čistá mocnost 1,10–1,20 m. Důlní vody byly čerpány na důlním závodě Staříč čerpací stanici v hloubce 765 m . \n\nPrůzkum v chlebovické lokalitě byl zahájen v letech 1957 až 1960. Výstavba dolu byla zahájená v roce 1962 a hloubení vtažné jámy Staříč III/6 bylo zahájeno v roce 1964. K hloubení bylo použito definitivního těžního stroje 2B 6021 s pomocným těžním strojem typu BM 2500/2020-2A a definitivní ocelové těžní věže. V blízkosti vtažné jámy byla hloubena jáma výdušná, která je bez těžního zařízení, kontrola jámy se provádí mobilním havarijním dopravním zařízením. Průměr jam je 7,5 m. Hloubka jámy Staříč III/5 byla 761 m, jámy Staříč III/6 byla 948,25 m, na konečnou hloubku byla prohloubena v roce 1985. \n\nTěžbu uhlí značně ovlivnila havárie 30. prosince 1976. V době havárie bylo v činnosti pět pracovišť s celkovým počtem 225 havířů. Těžba probíhala v porubu 084 321 ve sloji 22f o mocnosti 1,3–1,9 m s úklonem 40–30°, délka porubu asi 80 m, těženo z pole. Druhý porub 088331/2 ve sloji 22c o mocnosti 0,75–0,80 m s úklonem 20–30°, délka porubu asi 80 m , těženo z pole. Byla ražena úpadní prorážka 0888330/3 s úklonem díla 18–27°, ve sloji o proměnlivé mocnosti 0,4–1,77 m. A dvě pásové dělící třídy 084 5320 (svrchní lávka) a 084 5327/1 (spodní lávka) ve sloji 22f. K neštěstí došlo mezi 17,07–17,08 hodiny. V 17,12 hodin bylo podáno první hlášení a bezprostředně po hlášení byla spuštěna merkaptanová havarijní signalizace na závodě 3 a následně i do oblasti důlního pole závodu 2. V kritickém období pracovalo v podzemí 225 osob. V 18,15 hodin prokazatelně vyfáralo 130 osob a v 19,15 bylo na povrchu 161 osob a pro ověření a upřesnění evidence bylo zjištěno, že 45 osob bylo pohřešovaných. Zásahu se zúčastnily jednotky HBZS v Ostravě-Radvanicích a HBZS v Orlové-Lazích. První záchranáři fárali již v 17,50 hodin. Do 22 hodiny bylo nasazeno v postižené oblasti 149 záchranářů a na povrchu připraveno dalších 71. Postupně byly překonávány zátarasy, které musely být odstraněny, překonány menší závaly a vyprošťovány oběti nehody. Poslední postižený byl vyvezen na povrch 1. ledna 1977 ve 2,15 hodin, to je po 33 hodinách od vzniku nehody.\n"}
{"id": "1196160", "url": "https://cs.wikipedia.org/wiki?curid=1196160", "title": "SK Přibyslav", "text": "SK Přibyslav\n\nSportovní klub Přibyslav je český fotbalový klub z města Přibyslav, hrající od sezóny 2013/14 Přebor Kraje Vysočina (5. nejvyšší soutěž). Klub byl založen v roce 1930 pod názvem SK Přibyslav.\n\nSvé domácí zápasy odehrává na stadionu Přibyslav.\n\nZdroj: \n\n\nZdroj: \n\n"}
{"id": "1196161", "url": "https://cs.wikipedia.org/wiki?curid=1196161", "title": "Vilhelms Purvītis", "text": "Vilhelms Purvītis\n\nVilhelms Purvītis (3. březen 1872, Zaube, Livonská gubernie, Ruské impérium (nyní Lotyšsko) – 14. leden 1945, Bad Nauheim) byl lotyšský malíř, považovaný za zakladatele lotyšské národní školy krajinomalby. Začínal jako realista, později se přiklonil k impresionismu.\n\nMalířství vystudoval na Petrohradské akademii umění (1890–1897) a v ateliéru krajinomalby Archipa Ivanoviče Kuindžiho. Byl členem výtvarných sdružení \"Rūķis\", \"Mir iskusstva\" a \"Kunstverein\". \n\nPo studiích získal za své dílo \"Pēdējie stari\" \"(Poslední paprsky)\" možnost jet na zahraniční služební cestu a v roce 1898 se spolu s Janisem Rozentālsem a Jānisem Valtersem vydal do Německa, poté do Francie a Rakouska-Uherska. Po návratu (1899) se usadil v Rize, dával soukromé hodiny a tvořil. Po ruské revoluci (1905) se Purvītis vydal v roce 1906 do Revelu (nyní Tallinnu) a stal se učitelem kreslení na místní reálné škole. V této době se v jeho díle poprvé objevily městské motivy: \"Rēvele miglā (Revel v mlze)\".\n\nVyučoval malířství na Městské umělecké škole v Rize (1909–1915). Po začátku první světové války byla škola v roce 1915 přesunuta do Petrohradu a v roce 1916 zrušena. Roku 1913 se stal akademikem petrohradské Akademie umění. Po ruské revoluci (1917) se Purvītis vydal na léčení do Norska, kde v Oslu uspořádal svou první samostatnou výstavu. V roce 1918 se vrátil do Rigy okupované Německem. Ještě před koncem lotyšské osvobozenecké války byl v roce 1919 jmenován ředitelem Uměleckého muzea města Rigy (1919–1940). Během tohoto období rozšířil sbírku muzea o 651 děl, z nichž přibližně dvě třetiny exponátů byla umělecká díla lotyšských umělců. Prostory muzea se pronajímaly umělcům a uměleckým skupinám, v muzeu se konalo 180 výstav. Byl též prvním rektorem Lotyšské akademie umění (1919–1934). Vedl vlastní ateliér krajinomalby (1921–1944), učil také na fakultě architektury Lotyšské univerzity (1919–1940). V tomto období zorganizoval mnoho výstav lotyšského umění v evropských městech.\n\nPo okupaci Lotyšska v roce 1940 byl odvolán z funkce ředitele muzea. V roce 1942 uspořádal svou poslední výstavu v Rize. V roce 1944 emigroval do Německa, kde o rok později zemřel. Roku 1994 byly jeho ostatky převezeny do Rigy.\n\nV roce 1900 získal bronzovou medaili na Světové výstavě v Paříži, o rok později zlatou medaili na výstavě secese v Mnichově (1901). Obdržel nejvyšší lotyšské státní vyznamenání Řád tří hvězd (řád 3. stupně v roce 1926, řád 2. stupně v roce 1928, Kříž uznání - řád 1. stupně v roce 1938), ale i státní vyznamenání švédské, norské, finské, estonské, litevské, polské a dánské.\n"}
{"id": "1196162", "url": "https://cs.wikipedia.org/wiki?curid=1196162", "title": "Laëtitia Payetová", "text": "Laëtitia Payetová\n\nLaëtitia Payetová ( ), (* 2. října 1985 v Hennebont, Francie) je francouzská zápasnice – judistka.\n\nPochází z obce Meslan v Bretani. S judem začínala v Lorientu a od roku 2005 se připravovala na předměstí Paříže v Levallois-Perret. Na olympijskou sezonu 2012 se připravovala v Villemomble. Ve francouzské seniorské reprezentaci se pohybuje od juniorského věku. Ve světovém poháru se objevila poprvé v roce 2002 v 17 letech v superlehké váze. Na velké akci se však neuměla prosadit proti Frédérique Jossinetová a na svůj první start v reprezentačním dresu si musela počkat do zavedení startu dvou reprezentatek z jedné země v jedné váhové kategorii v roce 2010. V roce 2012 se kvalifikovala na olympijské hry v Londýně a ve francouzské nominaci dostala poprvé přednost před veteránkou Jossinetovou. Na olympijský turnaj však formu nevyladila, vypadla v prvním zápase s pozdější vítězkou Brazilkou Sarah Menezesovou na juko. V roce 2014 si vzala mateřskou pauzu a na tatami se vrátila v roce 2015. V roce 2016 se na základě kontinentální kvóty kvalifikovala na olympijské hry v Riu, ale její snažení skončilo ve druhém kole na Mongolce Uranceceg\n\n\n"}
{"id": "1196166", "url": "https://cs.wikipedia.org/wiki?curid=1196166", "title": "Diakonie Litoměřice", "text": "Diakonie Litoměřice\n\nDiakonie ČCE – středisko křesťanské pomoci v Litoměřicích je jedním ze středisek Diakonie Českobratrské církve evangelické. Patří mezi jedny z největších středisek Diakonie. Svými službami podporuje zejména lidi se zdravotním postižením a sociálně slabé.\n\nStředisko vzniklo v roce 1992 se záměrem poskytovat péči lidem, kteří se ocitli v nepříznivé sociální situaci. V prvních letech se služby zaměřovaly na pomoc různým cílovým skupinám – seniorům, dětem, lidem v krizových situacích. Postupně se však středisko začalo rozvíjet služby pro lidi se zdravotním postižením. Vznikla první chráněná místa v keramické dílně a stacionář. Středisko se postupně rozšiřovalo, v roce 1998 otevřelo obchod s výrobky klientů, získalo i prostory sousedního domu, kam se přesunuly některé služby a později administrativa. V roce 2002 se litoměřická Diakonie zapojila do pomoci při odstraňování následků povodní na Litoměřicku. V průběhu dalších let se středisko se dál začalo zaměřovat na podporu zaměstnávání lidí se zdravotním a zejména mentálním postižením a na podporu bydlení lidí se zdravotním postižením. Nově vznikající služby se rozšířily i do nedalekého Terezína. V roce 2009 byl otevřen multifunkční prostor Okamžik, který slouží pro různé společenské akce. V roce 2013 sloužilo středisko opět jako základna při povodních.\n\nV roce 2016 poskytuje Diakonie Litoměřice své služby pro lidi se zdravotním postižením a pro sociálně vyloučené, a to na dvou místech:\n\n\n\nOd roku 1995 pořádá středisko každoročně společenské večery, při nichž probíhá aukce děl výrobků klientů i známých umělců. Každým večerem provází některá z mediálně známých kulturních osobností. Výtěžek z aukce je věnován středisku.\n"}
{"id": "1196169", "url": "https://cs.wikipedia.org/wiki?curid=1196169", "title": "Ah Pook Is Here", "text": "Ah Pook Is Here\n\nAh Pook Is Here je literární dílo, které vzniklo jako spolupráce amerického autora Williama Sewarda Burroughse a britského výtvarníka Malcolma McNeilla. Dílo poprvé vyšlo pod názvem \"\" jako komiks strip v časopisu \"Cyclops\" (1970). Dvojice se později, po stažení aktuálního čísla magazínu z prodeje, rozhodla dílo výrazně rozšířit a vydat jej knižně. Později se však projekt zastavil a kniha nakonec vyšla až v roce 1979. Burroughs později načetl vyňatky z této knihy na nahrávku \"Dead City Radio\". Hudební doprovod zde jeho hlasu obstaral velšský hudebník a skladatel John Cale. Tato nahrávka později posloužila jako zvuková stopa k filmu \"Ah Pook Is Here\", jehož režisérem byl Philip Hunt. Tento šestiminutový snímek uspěl i u kritiky.\n\n"}
{"id": "1196175", "url": "https://cs.wikipedia.org/wiki?curid=1196175", "title": "Patxi Usobiaga Lakunza", "text": "Patxi Usobiaga Lakunza\n\nPatxi Usobiaga Lakunza (* 7. září 1980, Éibar, Baskicko) je španělský sportovní lezec, bývalý závodník a reprezentant, Mistr světa a Mistr Evropy, trojnásobný Vicemistr světa, vítěz světového poháru a Světových her v lezení na obtížnost.\n\nSe světovými závody začal v roce 1997, kdy vyhrál Evropský pohár juniorů v kategorii A. Od té doby vyhrál téměř všechny významné typy světových závodů v lezení na obtížnost až po Světové hry (2005), kromě Mistrovství světa juniorů, kde byl třetí (IFSC Mistrovství Evropy juniorů ještě nepořádala, pouze z jednotlivých kol EPJ si neodnesl zlatou medaili). Jeho posledním vítězstvím do sbírky bylo Mistrovství světa v roce 2009 a posledních závodů se účastnil v roce 2010.\n\n\n\n"}
{"id": "1196176", "url": "https://cs.wikipedia.org/wiki?curid=1196176", "title": "Pentling", "text": "Pentling\n\nPentling je obec v německé spolkové zemi Bavorsko, v zemském okrese Regensburg ve vládním obvodu Horní Falc.\n\nV roce 2014 zde žilo 5 916 obyvatel.\n\nSousední obce jsou: Bad Abbach, Kelheim, Obertraubling, Regensburg, Sinzing a Thalmassing.\n\n"}
{"id": "1196179", "url": "https://cs.wikipedia.org/wiki?curid=1196179", "title": "Martin Philadelphus Zámrský", "text": "Martin Philadelphus Zámrský\n\nMartin Philadelphus Zámrský, též Martin Filadelf Zámrský (asi 1550 – 1592) byl český luterský kazatel a spisovatel.\n\nPůsobil např. ve Starém Jičíně a v Opavě, kde zemřel. \n\nJeho životním dílem je \"Postila evangelická\" (\"Postilla evangelitská\"), jež bývá hodnocena jako nejvýznamnější dílo českého předbělohorského kazatelství . Jedná se o písemný doklad vysoké historické hodnoty, protože Zámrský svým spisem nejen formoval duchovní život nekatolíků rudolfínského období, ale zaznamenal v něm také soudobé životní poměry a zvyky. Její první vydání, uskutečněné na různých místech ve Slezsku, bylo zčásti cenzurou zabaveno; další dvě proto byla vytištěna v zahraničí (Lipsku a Drážďanech).\n\n\n"}
{"id": "1196180", "url": "https://cs.wikipedia.org/wiki?curid=1196180", "title": "Lucie Louetteová Kanningová", "text": "Lucie Louetteová Kanningová\n\nLucie Louetteová Kanningová ( ), (* 15. únor 1985 v Amiens, Francie) je francouzská zápasnice – judistka.\n\nS judem začínala na základní škole v rodném Amiens. Od roku 2009 přestoupila do klubu v Levallois-Perret na předměstí Paříže. Od roku 2014 je členkou klubu FLAM91. Ve francouzské seniorské reprezentaci se pohybuje od roku 2003. V polotěžké váze, ve které startovala se však obtížně prosazovala na úkor Céline Lebrunové a dalších. Příležitost k prosazení se jí naskytla od roku 2010 s novými pravidly, které umožnily dvěma judistům z jedné země startovat v jedné váhové kategorii na mistrovství světa či Evropy. Po odchodu Lebrunové však místo reprezentační jedničky zabrala na její úkor Audrey Tcheuméová. V roce 2012 se kvalifikovala na olympijské hry v Londýně, ale nominaci s Tcheuméovou prohrála. Od roku 2015 přešla do težká váhy, kde cítila větší šance se kvalifikovat na olympijské hry. V únoru 2015 však na turnaji v Düsseldorfu utrpěla vážné zranění kolene a na tatami se vrátila v olympijském roce 2016.\n\n\n"}
{"id": "1196182", "url": "https://cs.wikipedia.org/wiki?curid=1196182", "title": "FK Bohemia Světlá nad Sázavou", "text": "FK Bohemia Světlá nad Sázavou\n\nFotbalový klub Bohemia Světlá nad Sázavou je český fotbalový klub z města Světlá nad Sázavou, hrající od sezóny 2016/17 I. A třídu Kraje Vysočina - sk. A (6. nejvyšší soutěž).\n\nSvé domácí zápasy odehrává na stadionu Světlá nad Sázavou.\n\nZdroj: \n\n\nZdroj: \n\n"}
{"id": "1196184", "url": "https://cs.wikipedia.org/wiki?curid=1196184", "title": "Čerdyň", "text": "Čerdyň\n\nČerdyň (, ) je město v Rusku, správní centrum Čerdyňského rajónu v Permském kraji. Leží na pravém břehu řeky Kolvy.\n\nJe jedním z nejstarších sídel na Urale, první písemná zmínka pochází z roku 1451, městem je od roku 1535. Od roku 2002 je zapsána v seznamu historických měst Ruské federace. Nejbližší železniční stanice v Solikamsku je vzdálena 102 km, správní centrum Permského kraje Perm leží 308 km daleko.\n\nNázev města pochází, podle hypotézy předložené  A. S. Gantmanem, od dvou komipermjackých slov: \"чер\" – \"přítok\" a \"дын\" – \"ústí\" – tím se myslí osídlení vzniklé při ústí potoka.\n\nPodle jiné verze, název sídlu dala malá říčka, nacházející se na severní straně města, která se před příchodem Rusů byla nazývána \"Чер\", a sídliště, která se nachází v jejím ústí, se jmenovalo \"Чердын\" (\"дын\" v tomto případě překládá z komipermjačtiny jako \"místo kolem něčeho\"). Moderní jméno říčky – Čerdynka – je druhotné, odvozené z názvu města.\n\nS Čerdyní jsou spojeny životy významných spisovatelů: Saltykova-Ščedrina, Mamin-Sibirjaka, L. Južanikova, S. Ju. Volodiny. Byla místem prvního vyhnanství Osipa Mandelštama, který zde pobýval s manželkou Naděždou.\n\n"}
{"id": "1196186", "url": "https://cs.wikipedia.org/wiki?curid=1196186", "title": "Marie Augusta Thurn-Taxis", "text": "Marie Augusta Thurn-Taxis\n\nMarie Augusta Thurn-Taxis (11. srpna 1706, Frankfurt nad Mohanem — 1. února 1756, Göppingen) byla členka rodu Thurn-Taxisů a sňatkem také vévodkyně württemberská. Marie Augusta se také přes syna Fridricha II. Evžena stala předkyní mnoha významných šlechticů; Alžběty Vilemíny Württemberské, Marie Fjodorovny nebo rakouské arcivévodkyně Marie Doroty Württemberské. Taktéž byla babičkou prvního württemberského krále; Fridricha I.\n\nMarie Augusta se narodila 11. srpna 1706 ve Frankfurtu nad Mohanem. Vyrůstala v Rakouském Nizozemí. Jejími rodiči byli Anselm František Thurn-Taxis a jeho manželka Maria Ludovika Anna Francisca z Lobkovic, dcery Ferdinanda Augusta z Lobkovic. Měla jediného sourozence; bratra Alexandra Ferdinand, pozdějšího třetího prince Thurn-Taxis, jehož syn se nakonec oženil s Mariinou dcerou.\n\nMarie Augusta byla vybrána jako nevěsta pro Karla Alexandra, vévodu Württemberska-Winnentalu. Především se tak stalo díky jejímu římskokatolickému vyznání. Svatba proběhla 1. května 1727, kdy bylo Marii 21 let a Karlovi Alexandrovi 43 let. Z manželství vzešly čtyři přeživší dětí; tři synové, jedna dcera. Vztah manželů ale nebyl příliš dobrý. Manželství trvalo deset let, ale manželé se téměř bez ustání hádali. Karel Alexandr dokonce nechal Marii Augustu špehovat. Roku 1736 nechal Karel Alexandr Marii podepsat smlouvu, která jí zakazuje jakkoliv mu do vládnutí zasahovat.\n\nManžel Marie Augusty Karel Alexandr náhle zemřel 12. března 1737 v předvečer odchodu na vojenskou inspekci. V té době bylo jejich nejstaršímu synovi Karlovi Evženovi teprve devět let, takže nemohl po otci převzít vévodství. Regentkou se mu nakonec dne 5. listopadu 1737 stala matka Marie Augusta. Své děti vychovávala dobře a měla velké požadavky na jejich vzdělání, především co se týkalo nejstaršího syna a dědice.\n\nMezi lety 1739 až 1740 měla Marie poměr s armádním kapitánem. Zvěsti o jejím možném těhotenství se rozšířily tak, že rada musela zahájit vyšetřování. Kapitán byl z armády propuštěn a Marie Augusta musela zůstat po dobu pěti měsíců v Bruselu. To způsobilo, že se nemohla věnovat povinnostem vévodkyně. Například nemohla zabránit spojenectví Württemberska s Pruskem, což mělo katastrofální následky v podobě Války o rakouské dědictví.\n\nRoku 1741 jí byl udělen Řád černé orlice. Následně, od roku 1744 měla Marie Augusta zpět své postavení a získala si značný vliv. Například zařídila vojenskou kariéru pro oba její nejstarší syny, což jim umožnilo přijímat provize v pruské armádě. V roce 1748 povzbudila svého nejstaršího syna Karla Evžena vstoupit do svazku s členkou rodu Hohenzollernů Alžbětou Bedřiškou Žofií Braniborsko-Bayreuthskou, neteří Fridricha Velikého.\n\nPo tom, co její syn dosáhl dostatečného věku, stáhla se do ústraní. Zemřela 1. února 1756 v Göppingenu. Je pohřbena v Ludwigsburgu.\n\nZ desetiletého manželství s Karlem Alexandrem vzešly čtyři přeživší děti; tři synové a dcera.\n"}
{"id": "1196187", "url": "https://cs.wikipedia.org/wiki?curid=1196187", "title": "Obohacený uran", "text": "Obohacený uran\n\nObohacený uran je uran, ve kterém byl zvýšen podíl izotopu U nad jeho přirozený podíl 0,71 %. Mírně obohacený uran s podílem izotopu 235 obvykle 3–5 % se využívá ve většině jaderných elektráren (s tlakovodními a varnými reaktory). Vysoce obohacený uran (nad 85 %) má zejména vojenské využití pro konstrukci jaderných zbraní. Při jeho technologicky vysoce náročné výrobě (obohacování uranu) vzniká také ochuzený uran.\n\nOddělení hlavních izotopů uranu – U a U je poměrně značně obtížné. Z hlediska chemického chování jsou oba izotopy prakticky identické a i jejich odlišnosti ve fyzikálních vlastnostech jsou velmi malé. Nicméně oba izotopy vykazují dostatečně odlišné fyzikální vlastnosti, aby je moderními technologiemi bylo možné oddělit.\n\nJe více technologií separace izotopů uranu, komerčně se využívá plynná difúze a energeticky úspornější centrifugace.\n\nTechnické zařízení pro elektromagnetickou separaci se nazývá calutron a jde vlastně o zvětšenou verzi hmotnostního spektrometru. Letící elektricky nabité ionty separovaného materiálu jsou zde oddělovány působením magnetického pole, které zakřivuje jejich dráhu podle hmotnosti příslušné částice. Zařízení poskytuje vynikající separační schopnosti, avšak jeho praktická účinnost je velmi nízká. Je schopno pracovat pouze s velmi nízkými koncentracemi dělených iontů, z nichž je ještě značná část ztracena uvnitř dělicího bloku. Výsledně je pak spotřeba energie, nutná pro výrobu jednotkového množství obohaceného uranu, vyšší než u méně účinných separačních technik, které však vykazují mnohem nižší energetickou náročnost.\n\nRozdílných difuzních koeficientů plynů se často využívá pro oddělování molekul s výrazně odlišnými hmotnostmi. V případě oddělování plynných sloučenin U a U je rozdíl hmotností obou molekul (UF) velmi malý a pro dosažení vysokého stupně separace je třeba tento postup opakovat až několika tisícinásobně. Provozní zařízení pak obsahuje stovky kaskád jednotlivých separačních stupňů, kdy v každém z nich prochází dělený plyn porézní přepážkou, která zpomaluje těžší molekuly a lehčí tak postupují kaskádou o něco málo rychleji. Tato technika byla použita například pro přípravu štěpného materiálu pro výrobu první atomové bomby na světě v USA.\n\nObdobně lze využít i rozdílu difuzních koeficientů molekul rozpuštěných v kapalině. Platí zde obdobné závislosti jako pro difuzi v plynech a hlavním ekonomickým problémem pro separaci uranu je v tomto případě mimořádná energetická náročnost, protože navržené technologie bylo nutno provozovat za poměrně vysokých teplot.\n\nV centrifuze o vysokých otáčkách dochází k dělení molekul podle jejich hmotnosti na základě rozdílného momentu hybnosti pohybujících se částic. Tento systém pracuje poměrně efektivně i pro poměrně hmotné částice s pouze mírně odlišnými hmotami a jeho účinnost je závislá především na rychlosti otáčení centrifugy.\n\nPro dělení izotopů uranu se tento systém prakticky výlučně prosadil v 70. letech 20. století a je dnes hlavním průmyslovým zdrojem obohaceného uranu. Dříve se obvykle používaly rotačky s ocelovými lopatkami, dosahujícími rychlosti kolem 330 m/s (rychlost zvuku), v současné době se prosazují materiály z uhlíkových vláken s rychlostí 600 m/s a teoretické možnosti využití vlastností Kevlaru dávají předpoklad dosáhnout až 1 100 m/s.\n\nPro výrobu kvalitního štěpného materiálu je stále nezbytné použití kaskád odstředivek v řádu několika stovek až tisíc kusů, přesto je energetická náročnost procesu výrazně nižší, než při difuzním dělení izotopů.\n\nPrincip metody spočívá ve skutečnosti, že velmi jemně naladěný laser může svým zářením excitovat pouze plynné atomy jednoho izotopu děleného prvku, zatímco zbývající izotopy zůstávají v základním stavu. Ionizované izotopy potom lze oddělit elektromagneticky nebo po reakci s nějakou chemickou látkou.\n\nTato teoreticky perspektivní technika je v současné době testována pouze v laboratorním měřítku a nikdy nebyla použita pro skutečnou separaci izotopů uranu v makroměřítku. Základním problémem je přitom skutečnost, že energetické rozdíly potřebné pro vybuzení dvou podobných izotopů jednoho prvku jsou velmi malé a je technicky obtížné vyladit laser do takového stavu, aby excitoval přednostně pouze vybraný izotop. Zkráceně se metoda označuje jako AVLIS (\"atomic vapor laser isotope separation\").\n\nJedná-li se o molekuly UF, tak se metoda označuje MLIS (\"molecular laser isotope separation\") či SILEX (\"Separation of Isotopes by Laser Excitation\").\n"}
{"id": "1196192", "url": "https://cs.wikipedia.org/wiki?curid=1196192", "title": "Alfrēds Kalniņš", "text": "Alfrēds Kalniņš\n\nAlfrēds Bruno Jānis Kalniņš (23. srpen 1879, Cēsis – 23. prosinec 1951, Riga) byl lotyšský hudební skladatel, varhaník, pedagog, hudební kritik a dirigent. Zakladatel lotyšské národní opery. Jeho syn Jānis Kalniņš se stal rovněž významným skladatelem.\n\nJako mladý bral soukromé hodiny u skladatele a varhaníka Oskarse Šepskise. V letech 1897–1901 studoval na petrohradské akademii hru na varhany a skladbu. Poté žil v Rize, Siguldě (1901–1903), estonském Pärnu (1903–1911), Liepaje (1911–1915, 1919), Tartu (1915–1918), znovu v Rize (1919–1927), v New Yorku (1927–1933) a nakonec se vrátil opět do Rigy (1933–1951). Na většině působišť se živil jako varhaník v kostelích.\n\nNejvýznamnější z jeho děl je opera \"Baņuta\", kterou napsal roku 1920. Jde o první operu s libretem v lotyštině. Za sovětské éry Kalniņš změnil její konec (původně Banuta a její milenec Vižuts spáchali sebevraždu, nově opera končila happy endem), dnes se hraje většinou původní verze.\n"}
{"id": "1196195", "url": "https://cs.wikipedia.org/wiki?curid=1196195", "title": "Útok na konvoj s uprchlíky u Luhanska", "text": "Útok na konvoj s uprchlíky u Luhanska\n\nÚtok na konvoj s uprchlíky u Luhanska se odehrál 18. srpna 2014 během konfliktu na východní Ukrajině, když dělostřelecká palba zasáhla vozidla převážející civilisty z obce Chrjaščuvate na předměstí Luhanska a zabila 17 lidí a šest vážně zranila. Ukrajinská armáda z napadení kolony obvinila proruské povstalce, ti však vinu odmítli a za viníky útoku označili právě Ukrajinskou armádu.\n\nPodle mluvčího ukrajinských ozbrojených sil měli rebelové na konvoj zaútočit minomety a raketami Grad dodanými Ruskem, ačkoliv vozidla byla označena bílými vlajkami. Ukrajinské síly vyprostily z trosek sedmnáct těl, podle jejich vyjádření však přišlo o život několik desítek lidí včetně žen a dětí a mnohé oběti uhořely zaživa v zasažených vozech. Přesnější zjištění počtu zabitých znemožnily nadále trvající boje v oblasti.\n\nKolonu jedoucí do Lutuhyne tvořily kromě civilních vozů i armádní nákladní auta dodaná ukrajinskou armádou. Právě jejich přítomnost mohla způsobit, že byl na konvoj útok proveden. Povstalci však obvinění z útoku odmítli. Jeden z předáků samozvané Doněcké lidové republiky označil údajný útok za propagandu Kyjeva, podle dalšího separatisté neměli k takovému útoku prostředky a konvoj prý zasáhly samy ukrajinské síly, neboť silnici dlouhodobě ostřelovaly.\n"}
{"id": "1196196", "url": "https://cs.wikipedia.org/wiki?curid=1196196", "title": "Franziska Konitzová", "text": "Franziska Konitzová\n\nFranziska Konitzová ( ) a ( ) (* 24. listopadu 1986 v Berlíně, Německá demokratická republika) je bývalá německá zápasnice – judistka.\n\nS judem začínala v 5 letech v rodném Berlíně pod vedením p. Brinkmanna. Jejím domovským klubem je \"SV Georg Knorr\" v Berlíně, kde se připravuje pod vedením Andrease Polleho. V začátcích své seniorské kariéry spolupracovala s Jochenem Bechem a později s Michaelem Bazynskim. V juniorském věku patřila mezi velké naděje německého juda, který však v seniorké kategorii nedokázala využít. Jejím hlavním problémem byla váha, kdy nebyla schopna nabrat dostatek kilogramů (max 90kg), proto aby mohla čelit až 130kilovým asijským a americkým soupeřkám. Ty se jí co do techniky a rychlosti vyrovnaly a tím ztrácela své hlavní přednosti. V roce 2008 prohrála německou olympijskou nominaci se Sandrou Köppenovou. V roce 2012 se nekvalifikovala na olympijské hry v Londýně a německé judo nemělo v těžké váze zastoupení. Od roku 2013 jí v reprezentaci konkurovaly Jasmin Külbsová a Carolin Weißová. Na začátku olympijského roku 2016 si na tréninkovém kempu poranila krční páteř a po dlouhé, několikaměsíční rekonvalescenci se na doporučení doktorů rozhodla v květnu vrcholové sportovní kariéry zanechat.\n\n\n"}
{"id": "1196197", "url": "https://cs.wikipedia.org/wiki?curid=1196197", "title": "Svícen (opera)", "text": "Svícen (opera)\n\nSvícen (ve slovenském originále , původně \"\", op. 15) je komorní komická opera o jednom dějství a čtyřech výstupech slovenského skladatele Igora Dibáka. Libreto si napsal skladatel podle povídky Antona Pavloviče Čechova \"Umělecké dílo\". Premiéru měla 12. června 1977 ve Slovenském národním divadle v Bratislavě.\n\nKrátkou komickou operu na námět Čechovovy povídky napsal slovenský Dibák původně na objednávku bratislavského studia Československé televize a koncipoval ji jako vhodnou pro televizní nebo rozhlasové médium, nakonec však byla poprvé uvedena na tradiční divadelní scéně. Jedná se o komorní dílo jak obsazením orchestru – který obsahuje jen dechové kvinteto, klavír a smyčce – tak počtem účinkujících. Čtyři hlavní mužské role byly napsány tak, aby vždy dvě mohly být hrány týmž zpěvákem, což posiluje antiiluzivnost děje; toto řešení přijala i premiérová inscenace. Vedle toho jsou zde epizodní ženská a mluvená role.\n\nLibreto zachovalo ducha Čechovovy předlohy včetně jmen postav a četných rusismů ve slovníku. Rovněž hudba má navozovat dobovou atmosféru a má podobu parodické adaptace až deformace užitkových salónních žánrů – pochodů pro rázné nebo naopak vážné momenty, valčíku pro momenty lyrické nebo rozmarné. Ke karikaturní charakterizaci postav přispívají i jiné prostředky, například velké intervalové skoky v partech většin postav nebo koloratura v závěrečném monologu mládence Saši. Hudební materiál opery je založen na rozvíjení deseti motivů, v naprosté většině homofonním, což usnadňuje srozumitelnost zpívaného textu. Opera má rychlý dramatický spád. Stylově vychází hudba \"Svícnu\" z neoklasicismu, zejména z tvorby Igora Stravinského, jehož \"Mavra\" byla pro Dibáka vzorem. I přes důraz na zachycení dobového rázu ruského předrevolučního období tato groteska zachycuje atmosféru normalizace – pokrytectví a vnějškovou prudérii, podplácení a vzájemné úsluhy, jakož i povrchní a neupřímný vztah k umění.\nRoku 1979 natočil tuto operu jako televizní inscenaci pro Československou televizi Bratislava režisér Miroslav Fischer.\n\nNovou divadelní inscenaci nastudovala roku 1989 Komorní opera Slovenské filharmonie v Bratislavě.\n\n(1. scéna) Doktor Košeľkov vyléčil Sašu, jediného syna nezámožné vetešnice, z nebezpečné nemoci. Jako výraz vděčnosti mu mladík donesl dar: je to zvlášť ošklivý starožitný svícen s postavami v lascivních pózách. Lékař se snaží dar odmítnout s poukazem na to, že to není vhodný předmět do jeho domácnosti, kde je jeho manželka a děti. Jenže Saša nadšeně vysvětluje, že je to přece umělecké dílo, nad kterým by se pohoršovali jen zcela nekulturní lidé, a vnucuje svícen doktorovi tak urputně, že jej nakonec musí přijmout. Po Sašově odchodu přemýšlí, jak by se svícnu zbavil – vyhodit by ho byla škoda, ale komu ho darovat?\n\n(2. scéna) Doktor Košeľkov přináší svícen svému známému, advokátu Uchovovi, jako pozornost za prokázanou přátelskou úsluhu v jisté právní věci. Vychvaluje mu tuto starožitnost, a protože advokát Uchov je starý mládenec, pikantní výzdoba svícnu nebude vadit. Pak lékař kvapí pryč a zanechává protestujícího advokáta se svícnem. Uchov však také nemá pro svícen použití: co kdyby ho vidělo služebnictvo, a co by si pomysleli klienti! Rozhoduje se ho darovat herci Šaškovovi, který má dnes benefici a jako umělec jistě umělecké dílo nejlépe ocení.\n\n(3. scéna) Šaškov přijímá svícen od Uchova s potěšením i pobavením, ale ukáže se, že ani on si jej nemůže nechat. Po představení se k němu dobývá jedna z hercových četných ctitelek a Šaškov si uvědomuje, že by mu erotický svícen mohl u dam uškodit. A protože má vždy nouzi o peníze, rozhoduje se ho raději prodat. Maskér mu poradí jednu vetešnici, o které je známo, že vykupuje bronzové předměty.\n\n(4. scéna) U doktora Košeľkova se objevuje znovu Saša a nese mu nový dárek. Jeho matce se totiž podařilo najít pro lékaře druhý vzácný svícen přesně do páru s tím, který od nich už dostal! Doktorovi se tváří v tvář nadšenému jinochovi nedostává slov…\n\nFlétna, hoboj, klarinet, fagot; lesní roh; klavír; smyčcové nástroje (housle, violy, violoncella, kontrabasy).\n\n"}
{"id": "1196202", "url": "https://cs.wikipedia.org/wiki?curid=1196202", "title": "První kanál (Rusko)", "text": "První kanál (Rusko)\n\nPrvní kanál (rusky \"Первый канал\", anglicky \"Channel One Russia\") je nejsledovanější televizní stanice v Rusku. Její signál pokrývá 99 % ruského území, podíl na ruském televizním trhu činí 19 % a sleduje ji 250 milionů diváků. Televize má status otevřené akciové společnosti, v níž 51 % akcií drží ruský stát, dalšími akcionáři jsou Jurij Kovalčuk a Roman Abramovič. Sídlí v Moskvě. Od roku 1996 je členem Evropské vysílací unie.\n\nTelevizní vysílání v SSSR bylo zahájeno 9. března 1938 a 22. března 1951 začal vysílat první program Sovětské centrální televize. Po rozpadu Sovětského svazu roku 1991 převedl Boris Jelcin sovětský první program do majetku Ruské federace a stanice začala vysílat pod názvem \"Televize Ostankino\" (podle Televizní věže Ostankino). V roce 1995 se přejmenovala na \"Veřejnou ruskou televizi\" (Общественное российское телевидение, ОРТ) a od roku 2002 nese současný název.\n\nStanice vysílá zpravodajství (hlavní večerní relace Vremja existuje od roku 1968), filmy (První kanál spoluprodukoval řadu úspěšných filmů, např. \"Noční hlídku\"), seriály, zábavné pořady, reality show, naučné dokumenty i diskusní relace, z nichž nejznámější je \"Pozner\", vedená Vladimirem Poznerem.\n\nSesterskými stanicemi Prvního kanálu jsou digitální televize \"PKVS\" (Первый канал. Всемирная сеть), určená pro vysílání mimo Rusko, \"První kanál Eurasie\" fungující v Kazachstánu, filmové kanály \"Dom Kino\" a \"Dom Kino Premium\", dětský program \"Karusel\" a hudební \"Muzika\".\n\nStanice je hlavním partnerem mezinárodního hokejového turnaje v Moskvě, který se od roku 2006 jmenuje podle ní Channel One Cup.\n\n"}
{"id": "1196203", "url": "https://cs.wikipedia.org/wiki?curid=1196203", "title": "Natunské ostrovy", "text": "Natunské ostrovy\n\nNatunské ostrovy () jsou souostrovím 272 ostrovů v jižní části Jihočínského moře, mezi Malajským poloostrovem a ostrovem Borneo. Souostroví patří Indonésii, tvoří \"kabupaten\" v rámci provincie ostrovů Riau. Jde o jedno z nejsevernějších území patřících Indonésii. Místní obyvatelé (podle oficiálního sčítání z r. 2010 zhruba 70 tisíc) žijí především z rybolovu a zemědělství. Hlavním městem souostroví je Ranai na ostrově Východní Bunguran (). Tamtéž se také nachází letiště.\nNejvyšším bodem souostroví je hora Ranai (1035 m n. m.).\n\nVzhledem k tomu, že Čína si nově začala nárokovat tuto oblast v rámci své expansivní strategie \"Linie devíti čar\" jako budoucí součást svého území, indonéská armáda začala od r. 2014 posilovat vojenskou obranu souostroví, včetně prodloužení letištní plochy na více než 4 km. Na podzim 2014 Indonésie oznámila, že se chystá podat na Čínu ve věci Natunských ostrovů žalobu u Mezinárodního soudního dvora v Haagu.\n\nV oblasti jsou značné zásoby zemního plynu.\n"}
{"id": "1196204", "url": "https://cs.wikipedia.org/wiki?curid=1196204", "title": "Állatkert (stanice metra v Budapešti)", "text": "Állatkert (stanice metra v Budapešti)\n\nÁllatkert je někdejší stanicí budapešťského metra z roku 1896. Nacházela se na lince M1 mezi stanicí Széchenyi fürdő a Hősök tere. Spolu se Széchenyi fürdő byla stanicí nadzemní.\n\nV roce 1973 byla během velké rekonstrukce trati úplně zrušena, z původní stavby se dochoval jen nadchod.\n"}
{"id": "1196207", "url": "https://cs.wikipedia.org/wiki?curid=1196207", "title": "Budiná", "text": "Budiná\n\nBudiná je obec na Slovensku v okrese Lučenec. Žije zde  obyvatel.\n\nObec se nachází v horském krajinném celku Ostrôžky. Patří do okresu Lučenec, katastrálně sousedí s obcemi Ábelová, Detva, Podkriváň, Pila, Divín a Tuhár. Při pohledu z jihu dominuje nad obcí majestátní vrch (tzv. \"rázsocha\") Jasenia (771 m n. m.). Při pohledu od severu je v pozadí rozložitý vrch \"Sedem chotárov\". Vedle Budiné protéká zprava Tuhársky potok (napájí vodní nádrž Ľadovo u Lučence) a zleva Budinský potok (napájí \"Ružinskou přehradu\"). Oba potoky pramení na \"Budínských lazech\", kde pramení i Krivánsky potok. Nad Budínskými lazy se vypíná nejvyšší hora Ostrôžek na území Novohradu Javor (821 m n. m.), každoroční a dlouholetý cíl „Novoročních výstupů na Javor“. Vrch Javor dal název „Mikroregionu Javor“.\n\nSnad nejnavštěvovanějším přírodním výtvorem v katastrálním území obce jsou čedičové vyvřeliny (vulkanické brekcie - pyroklastika) na Budínských lazoeh, „Kamenná vrata“, s výhledem na Bralce, Javorie, Ostrôžky, Javor a Poľanu. Pozoruhodná je i Maloplošná chráněná oblast Budinská skála (765 m n. m.), kde se nachází i 5 metrů dlouhý jeskynní útvar \"Jánošíkova izba\". Za dobrých povětrnostních podmínek je možné z vrcholu vrchu Jasenie vidět Kremnické vrchy, Velkou Fatru, Nízké Tatry a Západní Tatry s dominantou Kriváň (2495 m n. m.). Výhled na jih lemuje pohoří Cerové vrchoviny s dominantou Karanč (729 m n. m.) a východní okraj pohoří Mátra s jeho nejvyšším vrcholem Kékes (1014 m n. m.).\n\nPodle tradice založili obec korytáři z Budína, přičemž toto řemeslo v obci přetrvalo až do poloviny 20. století. První písemná zmínka z roku 1393 uvádí název \"Brtolehutaya\". V pozdějších pramenech se uvádí název \"Budalehota\" (1467) či \"Budaszállás\". Název Budiná se začínal používat koncem 18. století.\n\nOsada nejprve patřila pod Divinské hradní panství, od roku 1554 do 1595 pod szécsénský (sečanský) sandžak. V letech 1585–1586 byl vlastníkem Budiné \"Mohamad bin Ali\". Po vyhnání Turků se Budiná znovu ocitla v majetku Divínského hradu.\n\nZa vlády rodu Balaššů přijalo obyvatelstvo Budiné podle zásady \"Cuius regio, eius religio\" reformaci. Obec církevně patřila Polichno. V roce 1686 se novými pány Divinského panství stali Zichyové, kteří se začali snažit o rekatolizaci poddanských obcí. Evangelické učení však mezitím na Budiné silně zakořenilo. Po dobrém se Budínou rekatolizovať nedařilo, a tak byli všichni dospělí muži v roce 1717 uvězněni v Halič, kde byli donuce platit dávky (štolu) divinskému plebánovi. Tato situace podnítila Jána Madácha k osobní audienci u Marie Terezie.\n\nEkonomický tlak měl své ovoce, protože v době zavedení tolerančního patentu již byla Budiná znovu z poloviny katolická. Samostatný evangelický sbor augsburského vyznání vznikl v Budiné až v roce 1856, do té doby byl sbor administrován z obce Polichno. Katoličtí věřící patří stále pod divinskou farnost.\n\nV roce 1890 vyvolala pozornost vzpoura rolníků, kterou podnítilo nespravedlivé rozdělení pozemků. V roce 1895 postihl Budinou velký požár, další vypukl 18. října 1935. Pouze krátkou historii měla těžba křemene, albitu a chloritů v lomu pod Javorem, v současnosti je toto těžební místo zatopeno.\n\nBěhem Slovenského národního povstání bylo do povstalecké armády zmobilizováno 127 mužů, další odešli k partyzánům. Po porážce povstání byli mnozí Budiňané internováni v německých pracovních táborech. V prosinci 1944 a lednu 1945 podnikly jednotky Wehrmachtu trestné výpravy do okolí Budíné, iniciované zavražděním a oloupením dvou německých vojáků. Zajato bylo třináct partyzánů a šest obyvatel Budínských lazů. Odvlečeni byli do Detvy, kde byli mučeni a 24. ledna 1945 byli bosí hnáni zpět na Budínské lazy. Tam byli u osady Vyletelovci pro výstrahu oběšeni. Popravě museli přihlížet občané Budiné, které tam nahnali Němci. Na památku popravených bylo toto místo prohlášeno \"Pamätným lesem pri Budinej\".\n\nV roce 1955 se komunisté pokusili zabrat část farní zahrady pro stavbu obchodního domu, což vedlo k občanským nepokojům a zatýkání.\n\nNa vršku nad Budinou byl v 60. letech 20. století postaven oběšeným občanům památník, který se stal za socialismu nejexponovanějším místem pro naučné protifašistické výlety a slavnosti v okrese Lučenec. Další památník byl odhalen přímo na místě popravy v roce 2007.\nV roce 2001 kombinace vichřice a mrazu polámala množství stromů a obec se ocitla na dlouhou dobu bez elektrického proudu. 15. srpna 2010 se krajem obce přehnalo tornádo, které lámalo stromy a shodilo střechu hospodářské budovy.\n\nBudiná patřila v minulých stoletích mezi nejpočetněji osídlené vesnice Novohradu, v roce 1910 byla 7. největším sídlem. Národnost původních osídlenců není známa, ale už na konci 18. století Budinou obývali prakticky výhradně Slováci. Tento stav přetrval dokonce i v období maďarizace, kdy se v roce 1910 z 1478 obyvatel hlásilo ke slovenské národnosti 1462 lidí.\n\nObyvatelstvo se živilo zejména zemědělstvím, čehož zřejmým důkazem je vykácení a vyklučení povrchu „razsochy“ \"Jasenia\", kde jsou stále viditelné do svahu zarovnané pásy polí (tzv. \"prielohy\"). O značné chudobě obyvatelstva svědčí nízký poměr množství půdy na domácnost (do 5 bratislavských měřic).\n\nNavzdory potenciálu „povstalecké“ obce nastalo po II. světové válce masivní vylidňování. Mnoho Budinčanů se odstěhovalo zejména do Lučence, Tomášovců (o čemž svědčí tamní \"Budinská ulice\", jediná na světě) a Haliče.\n\nV Budiné se hovoří typicky novohradsky, měkce, s gemerskými prvky (např. \"kody-tody\" = kdy-tedy). Typické je používání „ňi“ namísto \"ne\" (\"ňito\"), nahrazování koncového „m“ písmenem \"n\" (\"ňiman\" = nemám), „i/y“ písmenem \"e\" (\"ruke\", \"prielohe\", \"robela\", \"vozeť\"), „l“ písmenem \"v\" (\"robev\", \"mohov\"), či „e“ písmenem \"a\" (\"trápenia\").\n\nZ prostředí Budiné čerpala Božena Slančíková-Timrava náměty pro svou nejrozsáhlejší novelu „Veľké šťastie“, jejíž dramatizaci v úpravě Petra Pavlace uvedlo v roce 2003 Slovenské národní divadlo. O její diváckém úspěchu svědčí i to, že se na prknech SND udržela 5 let - derniéru měla 26. února 2008. Timrava měla možnost poznat Budinou a její obyvatele při návštěvách Oľgy Krčméryové, dcery místního evangelického faráře \"Juraje Petiana\". Budiná je v některých internetových zdrojích zaměňována s Bacúrovem, kvůli nápadníkovi B. S. Timravy \"Josefovi Čipkayovi\" („Bacúrikovi“), který učil nejprve v Bacúrově u Dobrej Nivy (odtud přezdívka) a později v Budiné.\n\nKoncem sedmdesátých let 20. století se ještě v Budiné hrávalo ochotnické divadlo.\n\nV Budiné se narodil literární vědec, překladatel z bulharštiny a básník Ján Koška, dlouholetý ředitel Literárněvědného ústavu světové literatury SAV.\n\nZ Budína pocházel Ján Ušiak, velitel 1. československé partyzánské brigády Jana Žižky z Trocnova, jeden z hlavních představitelů protifašistického boje na Moravě.\n\nObec Budiná je zajímavá jedinečným folklórem, který je směsí podpolianských, maďarských a gemerských vlivů. V obci je ještě i dnes zmiňována \"Anna Káková-Benceľka\", která sbírala lidové písně (zpívá se o ní v písni \"ĽH Ďatelinka\": \"Keď som išiou z Piešťa\").\n\nNejznámějším zpěvákem lidových písní je bývalý starosta obce \"Milan Gábor\", který začal účinkovat na šestém albu \"ĽH Ďatelinka\" a v roce 2006 s ní nahrál i profilové CD \"Hore na Budinej\". Milan Gábor má také zásluhu na pravidelném organizování okresního kola soutěže heligonkářů v místním kulturním domě.\n\nV 80. letech 20. století působila ve folklorním souboru \"Mostár z Brezna\" rodačka z Budína \"Eva Barcajová-Švajdová\", která nazpívala některé budinské písně ve Slovenském rozhlase (\"Tie Budinskie šťiri zvoňi\", \"V našon dvore vyriastla jedlička\"). Eva Švajdová pracuje jako etnografka v Horehronském muzeu v Brezně.\n\nV Budiné učil (a působil jako primáš v tehdejší místní kapele) známý propagátor gemerských lidových písní Janko Jasenka.\n\nNejstarší budovou v obci je klasicistní evangelický kostel z roku 1809, obnovený v roce 1909. Ve středu obce stojí budova evangelické fary z roku 1900. Katolický kostel byl postaven v roce 1906.\n\nPamátník oběšeným nad obcí vytvořil Karol Dúbravský v roce 1961. Druhý památník vytvořil Jan Stehlík v roce 2007.\n\n"}
{"id": "1196210", "url": "https://cs.wikipedia.org/wiki?curid=1196210", "title": "Elde", "text": "Elde\n\nElde je německá řeka, která je největší řekou spolkové země Meklenbursko-Přední Pomořansko. Délka jejího toku je 206,9 km. Plocha povodí měří 2989,7 km². Odvodňuje Meklenburskou jezerní plošinu včetně jezera Müritz do Labe. Pod odtokem z jezera Plauer See je regulovaná a celkem je v délce 180 km splavná, přičemž tvoří vodní cestu Müritz-Elde-Wasserstraße.\n\nPramení západně od Darze v obci Altenhof a teče na západ do Finckenu, kde se stáčí k jihu. Protéká několika menšími jezery, z nichž největší jsou Massower See a Mönch See. Postupně mění směr svého toku na východní a severní až se u Rechlinu vlévá z jihu do jezera Müritz. Jezero opouští na severu a postupně protéká dalšími jezery Meklenburské jezerní plošiny (Kölpinsee, Fleesensee, Malchower See, Petersdorfer See, Plauer See) z východu na západ. Z posledního jezera odtéká na východní straně v Plau am See a pokračuje v meandrech východním směrem, přičemž se místy rozděluje na původní Alte Elde a nově vybudovaný plavební kanál Müritz-Elde-Wasserstraße. Protéká Lübzem a Parchimem a 14 km za ním se z ní odděluje severovýchodním směrem vodní cesta Störkanal do Zvěřínského jezera. V těchto místech také řeka definitivně nabírá jižní směr a pokračuje přes Neustadt-Glewe, Grabow do Eldeny, kde ji doleva opouští Alte Elde ústící do Löcknitzu. Řeka pak jakožto Müritz-Elde-Wasserstraße pokračuje do Dömitzu, kde ústí zprava do Labe.\n\n\nPrůměrný průtok Müritz-Elde-Wasserstraße je 11 m³/s.\n"}
{"id": "1196219", "url": "https://cs.wikipedia.org/wiki?curid=1196219", "title": "Václav Führich", "text": "Václav Führich\n\nVáclav (Wenzel Ambros) Führich (* 27. srpna 1768 Chrastava - 2. listopadu 1836 tamtéž) byl mědirytec, kreslíř a malíř, otec Josefa Führicha.\n\nWenzel Führich byl občanem Chrastavy a jeho dům je nyní pobočkou Městského muzea.. Původně se vyučil jako krejčí a s malířským uměním se seznamoval v 80. letech během cest do Drážďan a Pirny. V drážďanské galerii si pořizoval vlastní kopie obrazů. V 90. letech spolupracoval s dekoratérem Reilichem a roku 1798 se oženil s jeho dcerou, Johannou Josefou Margarethe Reilich. Z jejich dvanácti dětí se dožil dospělosti pouze Josef Führich a dcera Marie. Kromě Reilicha se Wenzel Führich stýkal s chrastavskou uměleckou rodinou Kandlerů. Rodina Führichů byla hluboce věřící a zbožnost a blízký vztah k přírodě silně ovlivnily také zaměření tvorby Josefa Führicha.\n\nFührich byl všestranným malířem, který se vyškolil zejména při kopírování vynikajících starých mistrů. Živobytí mu zajišťovaly zakázky pro městské i venkovské interiéry a oltářní obrazy do kostelů. Úroveň jeho prací se liší podle zadání a sahá od amatérských kopií až po dobře řemeslně zvládnuté vlastní kompozice, vyznačující se pozoruhodným poetickým zabarvením.\n\nJeho díla zahrnují široké spektrum od malovaných plechových křížů a madon a zbožných domácích obrázků přes vlajky a transparenty, obrazové desky pro vložení do Božího oka ve štítu domu, malby na skle, ozdobná čísla, vzory uren a dekorace hrobů, architektonické návrhy (oltáře, kazatelny, ale také iluzivní architektura), výkresy pro umělecké řemeslné práce (pece, profily pro zedníky a tesaře, kabinetní hodiny, rámy, výšivky a tiskové vzory pro tkaniny, plechovky na tabák, nábytek, rakve, váhy) až po divadelní kulisy a nástěnné dekorace.\n\nKolem roku 1800 se Wenzel Führich naučil mědirytu a grafické práce byly pro něj v následujících letech důležitým zdrojem obživy. Ilustroval několik ročníků časopisu \"Privilegirtes Zittauisches Historisch-Topographisch-Biographisch-Monatliches Tage-Buch\", vydávaného v hornolužické Žitavě (Zittau). Řada jeho grafik byla vydána jako samostatné listy. Jsou na nich portréty slavných osobností a také mědiryty zhotovené podle kreseb exotických měst nebo např. moravských krojů.\n\nDalším tématem, kterému se W. Führich soustavně věnoval, byly kresby architektur. Projevil zde dobré znalosti historie a teorie architektury, přesnost při zakreslení stavebních prvků a také značnou invenci v kresbách idealizovaných architektur - mostů, pyramid nebo gotických staveb.\n\n\n\n"}
{"id": "1196220", "url": "https://cs.wikipedia.org/wiki?curid=1196220", "title": "Dead or Alive (píseň, John Cale)", "text": "Dead or Alive (píseň, John Cale)\n\n„Dead or Alive“ je píseň velšského hudebníka a hudebního skladatele Johna Calea. Je součástí jeho sedmého sólového alba \"Honi Soit\", jež vyšlo v březnu roku 1981 (vydavatelství A&M Records). Producentem písně, stejně jako celého alba, byl Mike Thorne. Výkonným producentem byl sám John Cale. Píseň rovněž vyšla jako jediný singl z alba \"Honi Soit\". Na B-straně desky byla použita píseň „“. Koncertní verze písně vyšly na albech \"John Cale Comes Alive\" (1984), \"Even Cowgirls Get the Blues\" (1987) a \"Live at Rockpalast\" (2010). K písni byl rovněž natočen videoklip, jehož režiséry a producenty byli Michael Branton a Joe Ohliger III.\n\n"}
{"id": "1196221", "url": "https://cs.wikipedia.org/wiki?curid=1196221", "title": "1. FC Heidenheim", "text": "1. FC Heidenheim\n\n1. FC Heidenheim (celým názvem: 1. Fussballclub Heidenheim 1846 e.V.) je německý fotbalový klub, který sídlí ve městě Heidenheim an der Brenz v Bádensko-Württembersku. Založen byl 8. července 1911 pod názvem Turnverein Heidenheim. Svůj současný název nese od roku 2007 po osamostatnění od sportovního klubu. Od sezóny 2014/15 působí ve 2. Bundeslize, druhé německé nejvyšší fotbalové soutěži.\n\nDomácí stadion je \"Voith-Arena\", bývalý \"Albstadion\" na Schlossberg, v blízkosti zámku Helllenstein. Kapacita stadionu je 15 000 diváků.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1196225", "url": "https://cs.wikipedia.org/wiki?curid=1196225", "title": "Skandál v Čechách", "text": "Skandál v Čechách\n\nSkandál v Čechách je první z 56 povídek o Sherlocku Holmesovi publikovaných v The strand magazine a první holmesovská povídka ilustrovaná Sidney Pagetem. Byla vydána v souboru povídek Dobrodružství Sherlocka Holmese, kterému předchází romány Studie v šarlatové a Podpis čtyř. Je to jediná povídka, kde se objeví známá postava Irene Adlerová. \n\nPovídka byla poprvé publikována 25. června 1891. \n\nKdyž čerstvě ženatý Dr. John Watson navštíví Holmese, zrovna přichází muž, který se představí jako Count Von Kramm, zprostředkovatel zámožného klienta. Holmes ihned dedukuje, že se jedná o Wilhelma Gottsreicha Sigismonda von Ormstein, velkovévodu z Cassel-Felstein a českého krále. Když si klient uvědomí, že Holmes prohlédl jeho převlek, svléká masku.\n\nUkazuje se, že český král je zasnoubený se skandinávskou princeznou, ale před pěti lety měl románek s operní pěvkyní Irene Adlerovou a obává se, že kdyby to zjistila konzervativní rodina jeho budoucí ženy, svatbu by odvolali. Irene má však uschovanou jejich společnou fotografii a dopisy a ačkoli se je král mnohokrát snažil získat (například Irene nechal ukrást zavazadla, nařídil podřízeným vloupat se k ní nebo se je snažil odkoupit), nepodařilo se mu to. Irene mu řekla, že v den, kdy budou ohlášeny jeho zásnuby, fotografii zveřejní a tak je na Holmesovi, aby fotografii získal.\n\nKrál řekne Holmesovi, že fotografie je příliš velká na to, aby ji Irene nosila u sebe, takže se musí dostat k ní domů. Také mu dá na okamžité výlohy tisíc liber a říká, že by se vzdal svého území, jen aby fotografii získal. \n\nPříští ráno jde Holmes v převleku k Irene a zjistí, že Irene pravidelně navštěvuje právník Godfrey Norton. Přichází i tohoto dne, nastoupí do drožky a nechá se odvést do kostela svaté Moniky na Edgware Road. Za chvilku to samé udělá i Irene a Holmes je následuje. Při příjezdu Holmese kdosi vtlačí do kostela a on se náhodou stane svědkem na jejich svatbě.\n\nKdyž se opět setká s Watsonem, směje se a Watson se ptá čemu. Začne mu vyprávět, co se mu právě přihodilo a říká, že to bylo velmi komická situace. Také se ptá Watsona, zda mu chce pomoci se vloupat do Irenina bytu. Ten souhlasí. \n\nDojedou k jejímu domu a potkají několik tuláků, kteří se pokoušejí okrást Irene. Holmes se ji pokusit ochránit, oni ho zbijí, Irene Sherlocka z vděčnosti pouští k sobě domů netušíc, že vše byla jen léčka. Záhy Watson hodí do bytu dýmovnici a začne povykovat, že hoří. Jak Holmes očekával, Irene se hned vrhla po tom, co je jí nejdražší - fotografii s českým králem. Ukáže se, že požár byl planý poplach a ona ji vrátí na své místo.\n\nNásledujícího dne vše vypráví králi přesvědčen, že fotografie je stále na místě a budou ji moci odnést. Když ale přijedou na místo, najdou místo fotografie jen dopis, kde Irene píše, že Sherlocka hned poznala. S manželem se odstěhovali a král se nemusí bát, že fotografii zveřejní, protože je se svým mužem šťastná. \n\nKdyž se král Sherlocka ptá, jak chce být odměněn, Sherlock požádá o Ireninu fotografii, kterou si ponechá jako vzpomínku na její moudrost a na to, jak ho svým důvtipem porazila žena.\n"}
{"id": "1196226", "url": "https://cs.wikipedia.org/wiki?curid=1196226", "title": "Malé Szontaghovo pliesko", "text": "Malé Szontaghovo pliesko\n\nMalé Szontaghovo pliesko () je malé jezírko v horní části Slavkovské doliny. Název plieska je nový. Slovenské jméno je odvozeno od většího sousedního Szontaghova plesa. Polský název je odvozen od polohy pod hřebenem \"Granátových věží\", stejně jako sousední \"Granacki Staw\". Jezero má rozlohu 0,0312 ha. Je 25 m dlouhé a 15 m široké.\n\nPři změně vodních poměrů v údolí se stává, že se obě jezera spojí do jednoho. Pliesko dostalo jméno podle zakladatele Nového Smokovce MUDr. Mikuláše Szontágha staršího, významného člena Uherského karpatského spolku. Jezírko je turisticky nepřístupné, je ve státní přírodní rezervaci.\n\nKolem plesa se zvedá hradba věží a štítů. Na západní straně Velická kopa, Dvojitá veža, Granátová veža, Rohatá veža, na severozápadě Bradavica, na severu jsou \"Slavkovské věže\", Vareškový hrebeň, který končí Slavkovskou kopou, a Slavkovský štít.\n\n"}
{"id": "1196229", "url": "https://cs.wikipedia.org/wiki?curid=1196229", "title": "FC PBS Velká Bíteš", "text": "FC PBS Velká Bíteš\n\nFC PBS Velká Bíteš (celým názvem: Football Club První brněnská strojírna Velká Bíteš) je český fotbalový klub, který sídlí ve Velké Bíteši v Kraji Vysočina. Založen byl v roce 1932 pod názvem SK Velká Bíteš. Od sezony 2016/17 hraje v divizní skupině „D“ (4. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Velká Bíteš.\n\nZdroj: \n\n\n\nZdroj: \n\n\n\nZdroj: \n\nPoznámky:\n\nFC PBS Velká Bíteš „B“ je rezervní tým Velké Bíteše, hrající od sezóny 2012/13 I. B třídu Kraje Vysočina (7. nejvyšší soutěž). Největšího úspěchu dosáhl v sezonách 2012/13 a 2015/16, kdy se v I. B třídě Kraje Vysočina (7. nejvyšší soutěž) umístil na 4. místě.\n\n\nZdroj: \n\n\n\nZdroj: \n\n"}
{"id": "1196230", "url": "https://cs.wikipedia.org/wiki?curid=1196230", "title": "Tim Howard", "text": "Tim Howard\n\nTimothy Matthew \"Tim\" Howard (* 6. března 1979) je americký fotbalista, který hraje jako brankář v americké lize Major League Soccer, v týmu Colorado Rapids a za reprezentaci Spojených států amerických.\n\nS týmem USA vyhrál Zlatý pohár CONCACAF 2007 a startoval na světových šampionátech v letech 2006, 2010 a 2014. V osmifinále mistrovství světa ve fotbale 2014 proti Belgii byl vyhlášen mužem zápasu, když zlikvidoval šestnáct soupeřových střel, což je rekord MS, Američané však vypadli po porážce 1:2 v prodloužení.\n\nHoward trpí Tourettovým syndromem a obsedantně kompulzivní poruchou (OCD). O životě s touto poruchou vydal knihu \"The Keeper\".\n\nProfil hráče na transfermarkt.com \n"}
{"id": "1196233", "url": "https://cs.wikipedia.org/wiki?curid=1196233", "title": "Diego Simeone", "text": "Diego Simeone\n\nDiego Pablo Simeone González (* 28. dubna 1970, Buenos Aires), také známý jako Cholo, je argentinský fotbalový trenér a bývalý hráč. V současné době je trenérem španělského klubu Atlético de Madrid.\n\nSimeone nastoupil 106 krát za argentinský národní fotbalový tým a reprezentoval zemi v letech 1994, 1998 a 2002 na mistrovství světa. Jeho klubová kariéra začala v roce 1987, hrál za Vélez Sarsfield, Pisu, Sevillu, Atlético Madrid, Inter Milán, Lazio Řím a Racing Buenos Aires. Během své hráčské kariéry byl Simeone znám jako houževnatý a kompletní obousměrný záložník, který byl schopen vybojovat míče a začínat útoky, a také sám vstřelit gól. Byl známý především pro vůdčí schopnosti, techniku, taktickou všestrannost, inteligenci, sílu, vytrvalost a pracovitost.\n\nOd prosince 2011 je hlavním trenérem klubu Atlético Madrid, s nímž hned v první sezoně dokázal vyhrát Evropskou ligu 2011-12. Klub pod jeho vedením postupně zlepšoval své výsledky a následně triumfoval ve všech španělských soutěžích – poháru 2012/13, lize 2013/14 a superpoháru 2014. Dvakrát ho dovedl do finále Ligy mistrů (2013/14 a 2015/16), kde ale vždy podlehl městskému rivalovi Realu Madrid.\n\n\n\n\n\n"}
{"id": "1196239", "url": "https://cs.wikipedia.org/wiki?curid=1196239", "title": "Antonín Jan Gareis st.", "text": "Antonín Jan Gareis st.\n\nAntonín Jan Gareis starší (* 1793, Klášterní Mariánské údolí v Horní Lužici (Klosterfreiheit bei Ostritz) – 23. června 1863, Praha) byl portrétista, litograf, grafik a ilustrátor.\n\nAntonín Jan Gareis byl nejmladší ze šesti synů truhláře Johanna Gareise, který přišel do Horní Lužice z Čech. Jeho starší bratr Franz (1775-1803) se stal malířem, Joseph (1778-1844) byl sochař, Gottlieb (1781-1859) hudebník. Antonín Gareis od roku 1811 studoval na drážďanské akademii u Friedricha Matthäi. Po studiích pracoval v litografické dílně Johanna Grüsona ve Vratislavi a v roce 1815 se oženil s dcerou vratislavského rytce Friedricha Zimmermanna. Od roku 1822 studoval pražskou Akademii. V Praze se podruhé oženil a spolupracoval zprvu s litografickou dílnou Antonína Machka. Roku 1841 založil vlastní dílnu, kde se vyučil jeho syn Antonín.\n\nMěl blízko k umělcům romantického ražení (Josef Führich, Leopold Friese, František Nadorp). Jeho litografická dílna produkovala především satirické žánry podle vlastních i cizích předloh.\n\n\n\n"}
{"id": "1196243", "url": "https://cs.wikipedia.org/wiki?curid=1196243", "title": "Osborn (Mississippi)", "text": "Osborn (Mississippi)\n\nOsborn je nezařazené území, které se nachází v okrese Oktibbeha v americkém státě Mississippi. Osborn je přibližně 14 km severovýchodně od města Starkville a přibližně 11 km západně od Tibbee. Mezi známé osobnosti patří například komik Toby Turner nebo zpěvák Tony Hollins.\n"}
{"id": "1196245", "url": "https://cs.wikipedia.org/wiki?curid=1196245", "title": "Kostel svatého Vavřince (Český Újezd)", "text": "Kostel svatého Vavřince (Český Újezd)\n\nŘímskokatolický kostel svatého Vavřince je zaniklý filiální kostel chlumecké farnosti, který byl významnou církevní památkou Ústecka.\n\nNedaleko obce Český Újezd stávala osada rytířského řádu johanitů Koleč s farním kostelem zasvěceným sv. Vavřinci. Osada Koleč se rozkládala na soutoku Ždírnického a Podhorského potoka. První písemná zmínka o ní pochází z roku 1352, kdy místní farnost uvedena v soupisu papežských desátků. Kolečská farnost patřila k málo výnosným, proto i v zápisech z roku 1405 u ní nalézáme latinskou poznámku \"papuer\", tzn. chudý. Postupem let osada zcela zanikla a zůstal po ní pouze samotný kostel.\n\nPůvodní kostel vznikl kolem roku 1170. Patrocinium sv. Vavřinci patří k typickým zasvěcením raného středověku. Také struktura farnosti, kdy farnímu kostelu patřil na starém sídelním území větší počet vsí, je charakteristická pro raně středověký stupeň organizace církevní správy.\n\nPůvodně filiální kostel chabařovické farnosti byl později povýšen na farní kostel pro obce Český Újezd, Hrbovice, Předlice a Střížovice.\n\nV letech 1616–1618 majitel chlumeckého panství Petr Kölbl z Geisingu, pod které obec spadala, přestavěl kostel ve stylu saské renesance. Před rozšířením luteránství byl kostel cílem četných procesí, která sem putovala hlavně 10. srpna, aby zde uctila památku bojovníků padlých v husitské bitvě na nedaleké vyvýšenině \"Na Běhání\". Poslední přestavby se kostel dočkal koncem 19. století a poslední opravy roku 1932. Kostel i s přilehlou budovou pro kostelníka poté už jen postupně chátral a z důvodu plánované těžby hnědého uhlí byl v lednu 1967 odstřelen. Plánovaná těžba se nakonec neuskutečnila.\n\nPři výstavbě dálnice dálnice D8 proběhl poslední archeologický průzkum zbylých základů.\n\nStavba z let 1616–1618 byla vystavěna ve stylu saské renesance, měla dochovaný presbytář z konce 15. století s žebrovou hvězdovou klenbou. Hlavní loď byla plochostropá, v patře věže měla emporu (tribunu). Barokní oltář s obrazem sv. Vavřince a znakem rodu Kolovratů pocházel z roku 1864, kdy byl kostel nákladem 3000 zlatých nákladně renovován. Původní oltář s kazatelnou pocházející z roku 1660 se nedochoval.\n\nV roce 1893 dostal kostel novou věžičku. Starý zvon z roku 1533, označený českým nápisem \"Ujezd\", byl v roce 1917 sejmut pro potřebu válečných rekvizicí. Nakonec však namísto rozlití byl uchován a později zavěšen v chlumeckém kostele sv. Havla. Druhou světovou válku však nakonec nepřečkal a byl využit pro válečnou výrobu. Sedm z osmi náhrobků šlechtické rodiny Kölblů bylo po likvidaci kostela přemístěno do obvodové zdi kostela sv. Václava ve Valtířově spolu s oběma portály.\n\n\n"}
{"id": "1196268", "url": "https://cs.wikipedia.org/wiki?curid=1196268", "title": "324 (číslo)", "text": "324 (číslo)\n\nTři sta dvacet čtyři je přirozené číslo, které následuje po čísle tři sta dvacet tři a předchází číslu tři sta dvacet pět. Římskými číslicemi se zapisuje CCCXXIV.\n\n\n\nSilnice II/324 je česká silnice II. třídy vedoucí na trase I/32 – Městec Králové – Skochovice – Nový Bydžov – Nechanice – Stěžery – Hradec Králové – Opatovice nad Labem – Pardubice – Chrudim\n\n\n"}
{"id": "1196269", "url": "https://cs.wikipedia.org/wiki?curid=1196269", "title": "Ridolfo Ghirlandaio", "text": "Ridolfo Ghirlandaio\n\nRidolfo Ghirlandaio (nebo Ghirlandajo, 14. února 1483 Florencie – 6. června 1561 Florencie) byl italský renesanční malíř činný zejména ve Florencii. Byl synem malíře Domenica Ghirlandaia a po smrti otce, když Ridolfovi bylo 11 let, ho malířsky vychovávali strýc Davide Ghirlandaio a později Fra Bartolomeo. Ve své době byl Ridolfo Ghirlandaio vyhledávaným tvůrcem oltářních obrazů, fresek a portrétů.\n"}
{"id": "1196270", "url": "https://cs.wikipedia.org/wiki?curid=1196270", "title": "Hermine Ginzkey", "text": "Hermine Ginzkey\n\nHermine Ginzkey (* 13. září 1864, Vratislavice nad Nisou - 20. listopadu 1933, Zhořelec) byla malířka.\n\nStudovala u Hugo Charlemonta a jeho bratra Eduarda ve Vídni a poté v Mnichově. Byla členkou spolku německých malířek. Vystavovala v Praze roku 1908 na jubilejní výstavě Krasoumné jednoty (\"Svatvečer\").\n\nKopírovala malby Tiepola a Caneletta. Krajinářka a autorka grafických žánrových obrázků \n\n\n"}
{"id": "1196272", "url": "https://cs.wikipedia.org/wiki?curid=1196272", "title": "Domenico Veneziano", "text": "Domenico Veneziano\n\nDomenico Veneziano (asi 1410 – 15. května 1461, Florencie) byl italský raně renesanční malíř, působící zejména v Perugii a v Toskánsku.\nO místě či datu jeho narození není mnoho známo. Podle jeho příjmení lze soudit, že se narodil v italských Benátkách. V letech 1422–23 se přestěhoval do Florencie a stal se žákem Gentila da Fabriana. Je možné, že mezi roky 1423 až 1430 pracoval v Římě u jiného italského malíře, Pisanella. Jeho styl byl ovlivněn malířem Benozzem Gozzolim.\n\nVe svém dopise z Peruggie adresovaném Piero di Cosimo de' Medici, datovaném rokem 1438, zmiňuje své dlouhé spojení s bohatou rodinou Medicejských a prosí o povolení namalovat oltářní obraz pro čelní stranu jejich domu. Veneziano byl současníkem Fra Angelicy a Fra Filippa Lippiho. Je známo, že tito dva umělci spolu oceňovali fresky v Buonfigli v Perugii. Mezi lety 1439 a 1441 namaloval mistrovské dílo \"Klanění tří králů\".\n\nPro oltářní obraz určený kostel Santa Lucie dei Magnoli (kolem 1445–1447) ve Florencii, namalovaný v temperě na panelu, použil Veneziano paletu barev tak neobvyklou pro toto období, že Vasari dokonce napsal, že dílo je malované v oleji. Domenico je také známý kruhovým panelem \"Klanění tří králů\" (1439–1441), který byl pravděpodobně objednán pro palác rodiny Medicejských. Obraz je nyní v Berlíně. Svým uměním ovlivnil Andrea Mantegnu.\n\nDalší jeho mistrovská díla jsou \"Madonna del Roseto\", National Museum of Art of Romania (Národní muzeum umění, Rumunsko) a \"Madonna Berenson\", Villa I Tatti, Florencie, oba obrazy jsou datovány kolem let 1432–1437.\n\nŽivotopisec florentských umělců Giorgio Vasari tvrdil, že Domenico byl zavražděn Andreou del Castagno. Castagno však zemřel v roce 1457, čtyři roky před úmrtím Domenica. \n\nV letech 1439–1445 pracoval na výzdobě kaple Portinari pro hospic Santa Maria Nuova ve Florencii a spolupracoval s Pierem della Francescou a Biccim di Lorenzem. Je jisté, že v době kdy tam pracoval používal pro své obrazy lněný olej, protože nemocniční knihy toho období uvádějí ve svých výdajích mnoho narážek na tuto položku. Své poslední dny strávil ve Florencii, kde zemřel 15. května 1461.\n"}
{"id": "1196273", "url": "https://cs.wikipedia.org/wiki?curid=1196273", "title": "Anambaské ostrovy", "text": "Anambaské ostrovy\n\nAnambaské ostrovy (indonésky: Kepulauan Anambas) jsou indonéské souostroví v jižní části Jihočínského moře, situované mezi Malajským poloostrovem a Borneem/Kalimantanem.\nV roce 2010 měly oficiálně necelých 40 tisíc obyvatel. Hlavním zdrojem jejich obživy je rybolov. Od roku 2008 tvoří Anambaské ostrovy samostatný kabupaten v rámci provincie Ostrovy Riau, když byly administrativně odděleny od vedlejších Natunských ostrovů. Hlavním městem Anambaských ostrovů je Tarempa na ostrově Siantan. Ostrovy nedisponují letištěm, jsou však poměrně snadno přístupné trajektem z města Tanjung Pinang.\n\nV oblasti ostrovů jsou značné zásoby zemního plynu, v posledních letech jsou okrajově využívány i pro turistický ruch (potápění, šnorchlování).\n\n"}
{"id": "1196274", "url": "https://cs.wikipedia.org/wiki?curid=1196274", "title": "Bill Shankly", "text": "Bill Shankly\n\nWilliam \"Bill\" Shankly OBE (2. září 1913 – 29. září 1981) byl skotský fotbalista a manažer Liverpool FC.\n\nShankly se ujal Liverpoolu, když byl v Druhé lize a pod jeho vedením se stal elitním anglickým a evropským celkem. Do První Divize se Liverpool dostal v roce 1962, poté získal 3 ligové tituly, vyhrál 2× FA Cup, čtyřikrát Community Shield a jednou Pohár UEFA. Shankly oznámil svůj překvapivý odchod z fotbalu pár týdnů poté, co Liverpool vyhrál v roce 1974 FA Cup. U týmu působil patnáct let, jeho místo zaujal jeho dlouhodobý asistent Bob Paisley. Naposledy vedl Liverpool tým naposledy ve Wembley v roce 1974 FA Charity Shield. Zemřel o sedm let později ve věku 68 let.\n"}
{"id": "1196275", "url": "https://cs.wikipedia.org/wiki?curid=1196275", "title": "Emmanuel Sougez", "text": "Emmanuel Sougez\n\nLouis-Victor Emmanuel Sougez (16. července 1889 Bordeaux – 24. srpna 1972 Paříž) byl francouzský fotograf. Byl předním představitelem stylu nové věcnosti ve Francii. Působil především jako reportážní, reklamní a portrétní fotograf, významná jsou jeho fotografie zátiší, aktů a plastik.\n\nNarodil se v Bordeaux. Zde vystudoval malířství na umělecké škole. Během studia fotografoval portréty svých spolužáků a připravoval diapozitivy pro přednášky o dějinách umění. Poté odešel do Paříže, kde studoval na École nationale supérieure des beaux-arts. Během studia si vydělával u jednoho z místních fotografů. Ve fotografii se zdokonalil, když pracoval v ateliérech v Lausanne a v Lucernu. V roce 1914 se vrátil do Bordeaux a přijal zaměstnání fotografa. Ve volném čase fotografoval zátiší a krajinu.\n\nV roce 1918 přesídlil do Paříže, kde si otevřel vlastní fotografický ateliér. Později se stal fotografem ateliéru \"Primavera\", který patřil obchodního domu \"Printemps\". Reklamní fotografii tohoto obchodního domu mění ve stylu nové věcnosti. V roce 1925 byl pověřen fotografickou dokumentací Mezinárodní výstavy moderní uměleckoprůmyslové výroby v Paříži.\n\nV roce 1926 byl povolán, aby založil a vedl fotografické oddělení týdeníku \"L'Illustration\". Je zajímavé, že tento časopis, který se věnoval fotografickému obrazovému zpravodajství od roku 1891, neměl do té doby vlastní fotografické oddělení. V této funkci Sougez působil až do roku 1946.\n\nSoučasně se podílel na vydávání každoročních zvláštních fotografických čísel časopisu \"Arts et Métiers Graphiques\".\n\nV roce 1937 založil skupinu \"Le Rectangle\". Na její činnost navázala v roce 1946 \"Skupina XV\" (Groupe des XV).\n\nJeho dcera Marie-Loup Sougez (narozena 1930) se zabývá dějinami fotografie.\n\n\n\n\n\n\n"}
{"id": "1196276", "url": "https://cs.wikipedia.org/wiki?curid=1196276", "title": "Eitel Friedrich Pruský", "text": "Eitel Friedrich Pruský\n\nEitel Friedrich Pruský (7. července 1883, Postupim – 8. prosince 1942, Postupim) byl druhým synem císaře Viléma II. Pruského a jeho první manželky Augusty Viktorie Šlesvicko-Holštýnské a pruský princ.\n\nNarodil se 7. července 1883 v Postupimu jako syn císaře Viléma II. Pruského a jeho první manželky Augusty Viktorie Šlesvicko-Holštýnské.\n\nDne 27. února 1906 se v Berlíně oženil s vévodkyní Žofií Šarlotou Oldenburskou, s dcerou velkovévody Fridricha Augusta II. Oldenburského a jeho manželky princezny Alžbety Anny Pruské. Dne 20. října 1926 se manželství rozvedlo a nikdy spolu neměli děti.\n\nBěhem 1. světové války bojoval v první linii a když velel Prvnímu gardovému pěšímu pluku, byl u Bapaume zraněn. Na příkaz hraběte Hanse von Blumenthal odešel ze služby ale před koncem roku se opět vrátil. V následujícím roce byl převelen na Východní frontu. Během léta 1915 se na poli v Rusku náhodně setkal s Manfredem von Richthofen, který právě havaroval s jeho nadřízeným hrabětem Holckem.\n\nPo válce působil v monarchistických kruzích a v Stahlhelmské polovojenské organizaci. Roku 1921 byl berlínským soudem shledán vinným z podvodného převodu 300 000 marek a zato získal pokutu 5000 marek.\n\nZemřel 8. prosince 1942 a pohřben byl v Antikentempel v parku Sanssouci.\n"}
{"id": "1196280", "url": "https://cs.wikipedia.org/wiki?curid=1196280", "title": "TomSka", "text": "TomSka\n\nTomSka (známý také jako DarkSquide) vlastním jménem Thomas James Ridgewell (* 27. června 1990 Essex) je anglický komik a YouTuber, nejvíce známý z internetu jako zakladatel video série asdfmovie a spoluzakladatel série Eddsworld.\n\nV roce 2008 vydal první díl ze série asdfmovie, animovaný komediální seriál ve kterém byly velmi krátké klipy minimálně detailní postavy v surrealistických a občas temně humorných situací. V této sérii bylo devět epizod, poslední byla na internet nahrána dne 10.srpna 2018.\n\nV roce 2012 se ujal produkce Eddsworld, protože původní tvůrce seriálu a jeho přítel Edd Gould zemřel na leukémii.\n\n"}
{"id": "1196283", "url": "https://cs.wikipedia.org/wiki?curid=1196283", "title": "Pokusy o vraždu Adolfa Hitlera", "text": "Pokusy o vraždu Adolfa Hitlera\n\nToto je nekompletní soupis zdokumentovaných a realizovaných pokusů o zavraždění německého kancléře a diktátora Adolfa Hitlera.\n\nPokud není uvedeno jinak, veškeré pokusy se odehrály v nacistickém Německu a byly vedeny ze strany občanů nacistického Německa. V tabulce níže nejsou uvedeny atentáty:\n\n"}
{"id": "1196284", "url": "https://cs.wikipedia.org/wiki?curid=1196284", "title": "Anna Tomova-Sintovová", "text": "Anna Tomova-Sintovová\n\nAnna Tomova-Sintovová (; narozená jako Anna Tomova; * 22. září 1941 Stara Zagora) je bulharská operní pěvkyně – sopranistka. Je komorní pěvkyní Berlínské státní opery Unter den Linden a Vídeňské státní opery. Anna Tomová-Sintovová vystupovala ve všech hlavních světových operních domech s repertoárem, zahrnujícím díla Mozarta, Rossiniho, Verdiho, Pucciniho, Wagnera a Strausse. Úzce spolupracovala s dirigentem Herbertem von Karajanem od roku 1973 až do jeho smrti v roce 1989.\n\nAnna Tomova-Sintovová studovala na Státní konzervatoři Pančo Vladigerova v Sofii u Georgi Zlatev-Čerkina a Katjy Spiridonové. Jako závěrečnou zkoušku zpívala roli \"Taťány\" v Čajkovského opeře Evžen Oněgin. Následně získala angažmá v operním studiu \"Oper Leipzig\" v Lipsku. Zde debutovala v premiéře \"Guyana Johnny\" Alana Bushe. Její první velkou operní rolí byla \"Abigail\" ve Verdiho opeře Nabucco. Následovalo několik dalších rolí v operách italských a německých autorů, mnohé z nich nastudovala s dirigentem Rolfem Reuterem a ředitelem Paulem Schmitzem, bývalým žákem Richarda Strausse.\n\nV roce 1972 vstoupila do Berlínské státní opery, kde se hned v prvním roce stala „komorní pěvkyní“ sboru. Mezinárodního úspěchu dosáhla v Paříži ve Verdiho Rekviem. Od té doby spolupracovala s nejdůležitějšími dirigenty (jako Karl Böhm, Riccardo Chailly, Herbert von Karajan, Carlos Kleiber, Lorin Maazel, Zubin Mehta, Riccardo Muti a Wolfgang Sawallisch), všemi velkými operami (Bayerische Staatsoper, Lyric Opera of Chicago, Deutsche Oper Berlin, Teatro alla Scala, Metropolitní opera v New Yorku, londýnský Royal Opera House v Covent Garden a Vídeňská opera). Vystupovala také na festivalech, především Salzburger Festspiele a Maggio Musicale Fiorentino). Samostatně spolupracovala 17 let s dirigentem Herbertem von Karajanem. V roce 2001 oslavila 35leté jubileum na operní scéně koncertním provedením Verdiho opery Aida v Národní opeře v Sofii.\n\nAnna Tomova-Sintovová předává své zkušenosti mladé generaci v řadě mistrovských kurzů v různých zemích a je členem poroty na mezinárodních pěveckých soutěžích.\n\nAnna Tomova je vdaná, má jednu dceru.\n\n\nKromě své práce na operních scénách má Anna Tomova-Sintovová také široký repertoár skladeb a rovněž účinkuje ve významných duchovních a symfonických dílech (například \"Beethovenova devátá\") po celém světě.\n\n\n\nAnna Tomova-Sintovová získala zlaté medaile na mezinárodních soutežích v Sofii a Rio de Janeiro a ceny Grammy za Ariadnu (v nahrávce \"Ariadna z Naxu\" od vedením Jamese Levina) a Donnu Annu (v nahrávce \"Don Giovanni\" pod vedením Herberta von Karajana). Kromě toho získala \"Orphée d’Or\" za nahrávku \"Vier letzte Lieder\", opět pod vedením Herberta von Karajana.\n\nV roce 1974 obdržela „Národní cenu NDR“ (\"Nationalpreis der DDR\") III. třídy za umění a literaturu.\n\n\n"}
{"id": "1196288", "url": "https://cs.wikipedia.org/wiki?curid=1196288", "title": "Jacopo Bellini", "text": "Jacopo Bellini\n\nJacopo Bellini (1395/1400 Benátky - před 5. listopadem 1471 Benátky) byl italský raně renesanční malíř, který do Benátek přenesl ducha florentského umění. Přestože se z jeho díla dochovaly jen čtyři bezpečně prokazatelné malby, jeho dvě knihy skic posloužily benátským malířům, především jeho synům Gentilemu a Giovannimu, nejen jako zdroj obrazových témat, ale přinesly i poučení o základech perspektivy. \n\nJacopo Bellini se narodil v rodině benátského cínaře Niccoly Belliniho a jeho manželky Franceschini mezi roky 1395 a 1400. Ještě jako jinoch se seznámil s Gentilem da Fabriano, který v letech 1408 a 1409 pracoval v Benátkách na výzdobě Sala del Maggior Consiglio Dóžecího paláce. V letech 1411 a 1412 Jacopo pracoval s Gentilem ve Folignu na cyklu fresek v Palazzo Trinci. V roce 1414 s ním odešel do Florencie, kde působil v jeho dílně až do roku 1423. Následujícího roku, již jako samostatný malíř, založil v Benátkách vlastní dílnu. Někdy v těchto letech navštívil Bruggy, aby se tam seznámil s technikou olejomalby na plátně. V roce 1430 pracoval na objednávce pro kostel San Michele v Padově a v roce 1436 namaloval velkou fresku \"Ukřižování\" ve veronské katedrále Duomo Santa Maria Matricolare, která se však nedochovala. K tématu \"Ukřižování\" se vrátil ještě v roce 1459, ale již ve spolupráci s oběma syny - Gentilem (narozen asi 1429) a Giovannim (narozen asi 1430). Toto vžité rodinné uspořádání však bylo v nedávné době změněno tak, že Giovanni Bellini je označován za bratra (!) Jacopa Belliniho. Jeho otcem se tak stal Nicolo Bellini. To vedlo i k posunu data Giovanniho narození.\n\nOd roku 1437 byl členem benátského společenství \"Scuola di San Giovanni Evangelista\", pro které později namaloval cyklus výjevů z Nového zákona. V letech 1440 a 1441 pobýval ve Ferraře, kde pracoval pro Niccolu d'Este. Mezi 1459 až 1460, společně se svými syny, vyhotovili oltářní obraz pro pohřební kapli rodiny Gattamelata v bazilice sv. Antonína v Padově. Pravděpodobně vlivem synovce Leonarda, který byl malířem knižních iluminací, Jacopo začal kreslit různé scény obsažené ve dvou skicářích, které malířům 16. století sloužily jako vzorníky pro jejich obrazové kompozice. Kromě těchto dvou skicářů a několika obrazů se většina Jacopových prací nedochovala. Přibližně 20 obrazů mu bylo připsáno až v nedávné době. Datum jeho smrti je kladeno před 5. listopad 1471, což je datum závěti Jacopovy manželky Anny Rinversi, ve které je označena již jako vdova. \n\nFresky a většina obrazů, které Jacopo Bellini namaloval, byla po jeho smrti zničena nebo se ztratila, takže s jistotou mu lze připsat jen čtyři práce. Není však pochyb o tom, že jeho tvorba vycházela ještě z byzantského stylu malby. \nObrazy a fresky\nVývoj Jacopovy malby ovlivnil malířův pobyt ve Florenci, kde spolupracoval s Gentilem da Fabriano (1370 ? - 1427). Jeho obdiv vzbudily i práce Masacciovy, Andrey del Castagno, ale především obrazy Madon, jejichž autorem byl Jacopův současník Fra Filippo Lippi (1406 - 1468). Nepřekvapí proto, že jednou z prvních prací, které jsou Jacopovi připisovány, je obraz \"Madona s dítětem\" (kolem 1430; dnes Accademia Carrara, Bergamo).\n\nBěhem Jacopova pobytu ve Ferraře (1440/41) vznikl jeden z jeho nejkrásnějších obrazů - \"Madona s žehnajícím Ježíškem\" (spolu s donátorem Lionellem d´Este). V obraze bylo zlaté pozadí nahrazeno krajinou charakterizovanou několika městy pod horami. \n\nAsi v roce 1444 vznikl obraz \"Zvěstování\", původně připisovaný Gentilemu da Fabriano, za jehož autora byl později označen Jacopo Bellini. Oltářní obraz s pěti výjevy ze života Panny Marie na oltářní predele se nacházejí v kostele Sant´Alessandro v Brescii. V roce 1449 pobýval Jacopo s oběma syny v Padově, kde realizovali objednávku oltáře pro kapli Gattamelatů v bazilice sv. Antonína. Předpokládá se, že predela tohoto oltáře obsahovala dochovanou desku zobrazující \"Ukřižování\" (dnes Museo Correr, Benátky) a dále desky \"Klanění mágů\" (Pinacoteca Nazionale, Ferrara) a \"Kristus v předpeklí\" (Museo Civico, Padova). V roce 1453 Jacopo spolu s Giovannim namalovali cyklus devíti obrazů ze života Ježíše Krista a Panny Marie pro \"Scuola di San Giovanni Evangelista\". Pět z těchto poškozených obrazů je v soukromých sbírkách, dva restaurované - \"Narození Panny Marie\" a \"Zvěstování\", jsou v turínské Galleria Sabauda. Tento cyklus však někteří historici umění považují za velmi časné dílo samotného Giovanni Belliniho. Později se na dalším cyklu obrazů podílel i Gentile Bellini, který kolem roku 1500 namaloval pro tuto \"Scuolu\" ještě tři z osmi rozměrných pláten s příběhem \"Zázrak sv. Kříže\", ale bez Jacopovy účasti, neboť v té době již nežil., Historici umění však předpokládají, že na plátně \"Zázrak sv. Kříže na mostě San Lorenzo\" zobrazuje Caterinu Cornaro, v letech 1474 až 1489 kyperskou královnu (vlevo dole v černých šatech) a pět klečících postav, snad rodinu Belliniů, včetně Jacopo Belliniho (vpravo) - viz infobox.\nKresby\n\nJacopův zájem o krajinu a objekty v ní se nacházející dokládají jeho dva skicáře z doby kolem 1450, které obsahují celkem 229 kreseb. Pařížský skicář v současnosti má 93 stran, londýnský tvoří 99 stran. Kresby na pergamenu ve skicáři z Louvre, zvýrazněné perem a hnědým inkoustem, zobrazují nejen biblické a mytologické výjevy, ale i studie budov, soch, reliéfů a mincí. Skicář na 184 stranách obsahuje 95 většinou dvoustránkových kreseb. Uvádí se, že tento skicář ukázal Gentile Bellini sultánovi Mohamedovi II. během svého pobytu v Konstantinopoli v letech 1479-1480. Kresby v londýnském skicáři byly malovány olůvkem na papírové listy, takže dnes je většina vyobrazení málo zřetelná. Tato skutečnost nasvědčuje tomu, že oba skicáře plnily odlišnou úlohu. Také témata kreseb v obou skicářích jsou odlišná. Některé kresby v nich obsažené však umožnily přiznat Jacopo Bellinimu autorství u několika nesignovaných obrazů.\nKnižní miniatury\nLeonardo Bellini, Jacopův synovec, byl od roku 1431 po dvanáct let školen jako miniaturista ve strýcově dílně. Historici um+ní se proto domnívají, že Jacopo sám, nebo se svým synem Giovannim, byli rovněž schopnými miniaturisty. Předpokládá se proto, že Jacopo by mohl být autorem nebo spoluautorem některých velkoplošných \nilustrací ve dvou rukopisech určených pro Jacopa Antonia Marcella, šlechtice, který byl pověřen správou benátských armád. Jednalo se o \"Passio Mauritii et sotiorum eius\", určené jako dar pro Jeana Cossa, kancléře neapolského krále Reného z Anjou. Obsažnější druhý rukopis \"De situ orbis de geographica\", což byl první překlad Strabónova sedmisvazkového díla \"Geographia\" do latiny. V prvním rukopise byl připsán Jacopovi podíl na čtyřech celostránkových miniaturách, ve druhém pak dvě celostránková vyobrazení zachycující okamžik předání rukopisu J. A. Marcellovi a druhé vyobrazení dokládá pozdější Macellovo darování rukopisu Renému z Anjou. Vznik obou rukopisů se klade do let 1453 nebo 1459.,\n\n\"'Sochy\"\n\nJacopo Bellini působil nejen jako malíř, ale i jako sochař. Dokládají to jeho sebevědomé návrhy na jezdeckou sochu pro Lionella d´Este, který byl v letech 1441 až 1450 ferrarským markýzem. Návrhy předložené na počátku 40. let 15. století sice nebyly přijaty, ale dokládají, jak hluboce byl Jacopo ovlivněn Donatellem (1386 - 1466) a Lorenzem Ghibertim (1378 - 1455).\nRok 1424, kdy si Jacopo Bellini založil v Benátkách malířskou dílnu, ve které později pracovali nejen oba jeho synové a synovec Leonardo, ale i jeho zeť Andrea Mantegna, lze považovat za rok, kdy vznikla a následně se i dále rozvíjela benátská malířská škola. Vycházela ještě z byzantské malířské tradice, k níž přidala prvky mezinárodní gotiky, ale na rozdíl od muránské malířské školy, převzala i nové trendy nastoupené florentskými umělci, především jimi uplatňovanou plastickou modelaci postav. Jacopo Bellini byl těmito trendy natolik ovlivněn, že je následně zavzal do své malířské tvorby. Tuto malířovu fascinaci objemem předmětů a perspektivní zkratkou nejlépe odrážejí jeho kresby z 50. let 15. století. Kresby obsažené ve dvou Jacopových skicářích jsou toho dokladem. Není proto divu, že kresby ve skicářích obsažené se staly inspirací nejen pro Gentileho a Giovanni Belliniho , ale také pro malíře tvořící v Benátkách v první polovině 16. století.\n\n\n"}
{"id": "1196291", "url": "https://cs.wikipedia.org/wiki?curid=1196291", "title": "TJ Jiskra Dobronín", "text": "TJ Jiskra Dobronín\n\nTJ Jiskra Dobronín (celým názvem: Tělovýchovná jednota Jiskra Dobronín) je český fotbalový klub, který sídlí v obci Dobronín v Kraji Vysočina. Klub byl založen v roce 1951. Od sezóny 2003/04 působí v I. A třídě Kraje Vysočina (6. nejvyšší soutěž).\n\nSvé domácí zápasy odehrává na stadionu Dobronín.\n\nZdroj: \n\n"}
{"id": "1196298", "url": "https://cs.wikipedia.org/wiki?curid=1196298", "title": "Peter Högl", "text": "Peter Högl\n\nPeter Högl (19. srpna 1897 – 2. května 1945) byl německý důstojník hodnosti SS-\"Obersturmbannführer\" (podplukovník), stal se členem jedné z ochranných jednotek Adolfa Hitlera. Konec války strávil ve Vůdcově bunkru v Berlíně. Högl později zemřel na zranění způsobená v průběhu masivního pokusu o průboj 2. května 1945 při přechodu Weidendammerského mostu z obléhaného Berlína.\n\nHögl se narodil poblíž Dingolfing v Bavorsku. Poté, co opustil školu, pracoval jako mlynář v Landshutu, dokud v roce 1916 nevstoupil do 16. bavorského pěšího puku; za něj pak aktivně bojoval v 1. světové válce a dosáhl hodnosti \"Unteroffizier\" (seržanta). Armádu opustil v roce 1919 a vstoupil do bavorské policie, později v roce 1932 přestoupil ke kriminální policii.\n\nVstoupil do jednotek SS (členské číslo 249 998), roku 1933 se stal členem ochranných jednotek Adolfa Hitlera a v roce 1934 dosáhl hodnosti \"SS-Obersturmführer\" (nadporučík). Od dubna 1935 byl zástupcem Johanna Rattenhubera v Říšské bezpečnostní službě (\"Reichssicherheitsdienst\", RSD) a později byl jmenován náčelníkem RSD Oddělení 1 (odpovědný za osobní ochranu Hitlera). V této funkci byl vyslán do Obersalzbergu, Mnichova a Berlína. Od listopadu 1944 byl převelen do Berlína, kde vykonával funkci trestního ředitele. Začátkem ledna 1945 byl Högl přesunut do Vůdcova bunkru, nacházejícího se pod zahradami Říšského kancléřství v centru Berlína. V dubnu 1945 se \"Führerbunker\" stal \"de facto\" Hlavním velitelstvím, tato role byla ještě zesílena během Bitvy o Berlín, a nakonec zůstal posledním velitelstvím nacistického Německa.\n\nDne 27. dubna 1945 byl Högl poslán z kancléřství najít zástupce Heinricha Himlera Berlíně, SS-\"Gruppenführera\" a \"Generalleutnata\" (generálporučíka) Waffen-SS Hermanna Fegeleina, který opustil svůj post ve \"Vůdcově bunkru\". Fegelein byl zatčen jednotkami RSD ve svém berlínském bytě, byl civilně oblečen a chystající se uprchnout do Švédska nebo Švýcarska. Měl u sebe hotovost – německou a zahraniční – a šperky, z nichž některé patřily Evě Braunové. Když byl Höglem zatčen a přiveden zpět do Vůdcova bunkru, byl pod vlivem alkoholu; v bunkru byl uvězněn v provizorní cele. Následující večer byl Hitler  informován o vysílání BBC o zprávě agentury Reuters, týkající se Himmlerova pokusu o jednání se západními Spojenci prostřednictvím hraběte Folke Bernadotte ze Švédska. Hitler ve vzteku nařídil Himmlerovo zatčení. Dále nařídil soud pro Fegeleina. Waffen-SS-General (generál Waffen-SS) Wilhelm Mohnke předsedal tribunálu, který zahrnoval generály Rattenhubera, Hanse Krebse a Wilhelma Burgdorfa. Ačkoli si byl jistý dezercí Fegeleina, Mohnke přesvědčil své kolegy soudce, aby ukončili řízení. Mohnke už pak nikdy Fegeleina znovu neviděl.\n\nPo Hitlerově smrti 30. dubna Högl, Ewald Lindloff, Hans Reisser a Heinz Linge vynesli jeho mrtvolu z bunkru (nouzovým východem) do vybombardované zahrady za Říšským kancléřstvím. Tam se Högl a ostatní stali svědky kremace těl Hitlera a Evy Braunové. Následující noci se Högl připojil k pokusu o průnik z obklíčení Rudé armády. Po půlnoci na 2. května 1945 byl vážně zraněn na hlavě při přechodu Weidendammerského mostu a na následky zranění ve věku 47 let zemřel.\n\n"}
{"id": "1196302", "url": "https://cs.wikipedia.org/wiki?curid=1196302", "title": "Generace jaderných reaktorů", "text": "Generace jaderných reaktorů\n\nGenerace jaderných reaktorů je způsob označení vyspělosti reaktorů používaných v jaderných elektrárnách. Byl vytvořen Mezinárodním fórem generace IV roku 2001 pro popis technologické a bezpečnostní úrovně již vyvinutých i plánovaných nových typů reaktorů.\n\nZahrnuje první typy a prototypy jaderných reaktorů stavěných do roku 1970. Například:\n\nDruhá generace zahrnula aktuálně průmyslově používané reaktory, tedy ty budované přibližně mezi lety 1970–1998.\nNěkteré později vyráběné vylepšené verze těchto reaktorů, které představují levnější variantu III. generace, se označují II+.\n\nPokročilé reaktory založené na evolučním vývoji jaderných elektráren, které vycházejí z provozních zkušeností předchozích generací. Tato generace se kromě ekonomických a provozních vylepšení převážně zaměřila na posílení bezpečnostních prvků s ohledem na předchozí havárie (např. Havárie elektrárny Three Mile Island, Černobylská havárie).\n\n\nDalší podstatné vylepšení v oblasti bezpečnosti a hospodárnosti jaderné elektrárny ve srovnání s III. generací. \n\nRevoluční změny vycházející z Mezinárodního fóra pro IV generaci (GIF) z roku 2001, které se zaměřilo na jadernou energetiku z dlouhodobého hlediska tak, aby byl brán v potaz celý jaderný palivový cyklus a využití jaderných elektráren nejen pro výrobu elektřiny. Z toho fóra vzešlo šest návrhů různých typů jaderných reaktorů splňující požadavky na udržitelný rozvoj, ekonomiku, bezpečnost a odolnost proti nešíření jaderných zbraní. \n\nMezi vybrané typy patří:\n\n"}
{"id": "1196303", "url": "https://cs.wikipedia.org/wiki?curid=1196303", "title": "Nižná Boca", "text": "Nižná Boca\n\nNižná Boca je obec na Slovensku v okrese Liptovský Mikuláš v Nízkých Tatrách.\n\nHorská obec se nachází v jižní části horního Liptova, v Bocianské dolině, na styku Ďumbierských a Kráľovohoľských Tater. Nižnou Bocou protéká říčka Boca, vedle které vede silnice č. I/72, spojující Liptov s Horehroním přes horský průchod Čertovica. Spolu s Vyšnou Bocou je to stará hornická obec, dnes významné turistické středisko Nízkých Tater.\n\nPovrchové rudy zde těžily již Keltové, Slované rýžovali zlato a v 13. století nebo později přišli němečtí horníci. Poprvé je obec doložena v roce 1342. V 16. století se těžila železná ruda až ve výši 1700-1900 m n. m. Němci se vystěhovali nebo slovakizovali a v 19. století hornictví zaniklo. V 30. letech 20. století se osada začala měnit na centrum zimního sportu.\n\nV obci je evangelický pozdněklasicistický kostel s novorománskou věží z roku 1844.\n\nPro obec je typická dřevěná architektura domů se zápražími. Často jsou to dvojdomy, přičemž každá část má hlavní pokoj s kamny, kuchyní a síní – vstupní předsíní. Domy často neměly komíny a kouř z pece šel přímo na půdu. Zvláštností jsou seníky – stáje, lidově nazývané stajička nebo staja, které jsou roztroušené po okolních loukách. Zde se celoročně zimoval dobytek. Ve spodní části byl samotný dobytek a v horní části bylo uskladněno seno.\n\n"}
{"id": "1196304", "url": "https://cs.wikipedia.org/wiki?curid=1196304", "title": "Adalbert Pruský", "text": "Adalbert Pruský\n\nAdalbert Pruský (14. července 1884, Postupim – 22. září 1948, La Tour-de-Peilz) byl třetí syn císaře Viléma II. Pruského a jeho první manželky Augusty Viktorie Šlesvicko-Holštýnské a pruský princ.\n\nNarodil se 14. července 1884 v Postupimi jako syn císaře Viléma II. Pruského a jeho první manželky Augusty Viktorie Šlesvicko-Holštýnské.\n\nDne 3. srpna 1914 se v Wilhelmshavenu oženil s princeznou Adelaidou Sasko-Meiningenskou, s dcerou prince Fridricha Sasko-Meiningenského a jeho manželky hraběnky Adelaidy Lippe-Biesterfeldské. Spolu měli tři děti:\n\nAktitvně sloužil v armádě.\n\nZemřel 22. září 1948 v La Tour-de-Peilz.\n"}
{"id": "1196305", "url": "https://cs.wikipedia.org/wiki?curid=1196305", "title": "Jitka Zikmundová", "text": "Jitka Zikmundová\n\nJitka Zikmundová (* 12. září 1970 Havlíčkův Brod) je česká politička a marketingová manažerka, od roku 2006 zastupitelka města Český Krumlov (v letech 2006 až 2013 také místostarostka města).\n\nV letech 2001 až 2007 vystudovala obor management hotelnictví a lázeňství na soukromé Vysoké škole hotelové v Praze (získala titul Ing.). Mezi roky 2004 a 2005 byla na pracovní stáži v Německu. Vzdělání si v letech 2008 až 2010 rozšířila absolvováním oboru Tourism and Leisure Management na University of Salzburg Business School v Rakousku (získala titul MBA).\n\nJejími prvními zaměstnáními byly v letech 1988 až 1990 referentka nákupního oddělení národního podniku \"Zelenina Havlíčkův Brod\" a mezi roky 1992 až 1993 referentka exportního oddělení havlíčkobrodské textilní společnosti \"Pleas Schiesser\". V roce 1994 začala pracovat v cestovním ruchu, když se stala ředitelkou Infocentra Český Krumlov. V letech 1995 až 1998 pracovala pro Ministerstvo zahraničních věcí ČR jako zástupkyně České centrály cestovního ruchu ve Vídni a mezi roky 1998 až 2001 jako ředitelka zahraničního zastoupení v Berlíně.\n\nMezi lety 2001 až 2006 byla zaměstnankyní Českokrumlovského rozvojového fondu, v němž vedla úsek cestovního ruchu a destinačního managementu. Od roku 2013 pracuje v rakouském Linci jako ředitelka mezinárodního projektu rozvoje cestovního ruchu v regionu mezi Dunajem a Vltavou.\n\nJitka Zikmundová žije v Českém Krumlově v části Horní Brána, je vdaná. Hovoří anglicky a německy.\n\nV komunálních volbách v roce 2006 byla zvolena zastupitelkou města Český Krumlov, když jako nezávislá vedla kandidátku subjektu \"\"Sdružení nezávislých - Město pro všechny\"\". Dne 4. listopadu 2006 byla zvolena místostarostkou města. Za stejný subjekt, opět jako lídr, avšak z pozice nestraníka za SNK-ED obhájila mandát zastupitelky města ve volbách v roce 2010. Dne 12. listopadu 2010 se stala po druhé místostarostkou města, z funkce však ke konci července 2013 odstoupila. Podle vlastních slov ji k tomu vedly osobní důvody, když necítila podporu a důvěru z řad opozice ani z řad koalice. Někteří lidé proti ní dokonce psali petice, protože byla hlavní iniciátorkou vyhlášky, která měla omezit otevírací dobu restaurací a barů v centru. Přesto byla ve volbách v roce 2014 opět zvolena zastupitelkou Českého Krumlova, když jako nestraník za SNK-ED vedla kandidátku subjektu \"\"Sdružení nezávislých - Město pro všechny\"\". Navíc se 17. prosince 2014 stala radní města.\n\nV krajských volbách v roce 2016 kandidovala jako nestraník za KDU-ČSL do Zastupitelstva Jihočeského kraje, ale neuspěla.\n\nVe volbách do Poslanecké sněmovny PČR v roce 2013 kandidovala jako nestraník za KDU-ČSL v Jihočeském kraji, ale neuspěla. Ve volbách do Senátu PČR v roce 2016 kandidovala jako nestraník za KDU-ČSL v obvodu č. 10 – Český Krumlov. Se ziskem 7,68 % hlasů skončila na 5. místě a do druhého kola nepostoupila.\n"}
{"id": "1196306", "url": "https://cs.wikipedia.org/wiki?curid=1196306", "title": "Umělecká kolonie Dachau", "text": "Umělecká kolonie Dachau\n\nUmělecká kolonie Dachau vznikla ve druhé polovině 19. století uprostřed oblasti se slatinnými loukami a borovými lesy severně od Mnichova. Tato kolonie krajinářů byla vedle Worpswede nejvýznamnější uměleckou kolonií v Německu. Ovlivnila některé české krajináře.\nPrvní malíři do Dachau přicházeli již od počátku 19. století - 1803 Simon Warnberger, 1825 Wilhelm von Kobell, 1834 Johann Georg von Dillis, kolem 1840 Eduard Schleich starší, 1850 Carl Spitzweg. Poslední z nich zde pobyl několik let a namaloval zde svůj známý obraz \"Knihomol\" (\"Der Bücherwurm\", nyní na zámku Dachau). Okolí Dachau nabízelo ideální motivy pro stále populárnější malování v plenéru. V roce 1870 sem přišel Heinrich von Zügel a roku 1873 Wilhelm Leibl.\nDostupné bydlení a dostatek vhodných prostor pro ateliéry přilákalo po roce 1875 množství umělců. Kolem roku 1897 sem přišli Ludwig Dill, Adolf Hölzel a Arthur Langhammer, kteří založili uměleckou školu „Neu-Dachau“. Hölzel zde otevřel významnou malířskou školu a Dill založil místní umělecké sdružení. Po nich do Dachau přišli Max Liebermann, Lovis Corinth, Max Slevogt, Ludwig von Herterich, Hermann Linde, Anton von Stadler, Paul Baum, Heinrich von Zügel a Hölzelovým žákem se stal Emil Nolde.\n\nVe druhé vlně, která přišla po roce 1900, byli August von Brandis, Hermann Stockmann, Ignatius Taschner, Hans von Hayek, Carl Thiemann, August Pfaltz, Paula Wimmer a Walther Klemm. Zdejší malíři se orientovali na Paříž a barbizonskou školu. Roku 1905 umělci založili Okresní muzeum Dachau a roku 1908 Zámeckou galerii Dachau.\nPo první světové válce se počet malířů v kolonii snížil, ale ještě v roce 1919 počet členů místního malířského sdružení činil 44. V meziválečném období zde pobývali Emmi Walther, Ella Iranyi, Carl Olof Petersen a Karl Staudinger. Po druhé světové válce se již umělecká kolonie neobnovila.\nU Eduarda Schleicha v Mnichově studoval roku 1853 Julius Mařák a v letech 1863-1864 Alois Kirnig. V létě 1918 přijel do Dachau za Hansem von Hayekem Willi Nowak. \n\nČlánek byl přeložen z německé Wikipedie\n"}
{"id": "1196308", "url": "https://cs.wikipedia.org/wiki?curid=1196308", "title": "Kofola (společnost)", "text": "Kofola (společnost)\n\nKofola (dříve \"Santa Nápoje\", původně \"SP Vrachos\") je česká nápojářská skupina, působící v Česku, na Slovensku, v Polsku, ve Slovinsku, v Chorvatsku, v Rusku, v Rakousku a v Maďarsku. Skupina vyrábí v osmi závodech, např. v Krnově, v Rajecké Lesné, v Kutnu, v Lodži nebo Radenci.\n\nSpolečnost založila rodina Kostase Samarase, řeckého rodáka žijícího v Česku.\n\nMateřskou společností je Kofola ČeskoSlovensko a.s., dceřinými společnostmi jsou české Kofola CS a.s., Kofola a.s., UGO Trade s.r.o. a Santa trans s.r.o., slovenská Kofola a.s., polské Kofola S.A. a HOOP Polska Sp. z o.o., ruská OOO Megapack a slovinská Radenska d.d.\n\nV roce 2008 do ni vstoupila investorská skupina Enterprise Investors, která koupila 42,45 % akcií. Počátkem prosince 2015 začala být obchodovaná na pražské burze.\n\nMezi její značky patří Kofola, Top Topic, Hoop Cola, Jupí, Jupík, Chito, Rajec, Radenska, Semtex, Erektus, UGO, Vinea, Voćko, Nara, Inka a další a na vybraných trzích distribuuje výrobky značky Evian, Badoit nebo Rauch a minerálku Vincentku a licenčně vyrábí RC Colu a Oranginu. Dříve také částečně vyráběla Pepsi, Mirindu a 7 Up.\n"}
{"id": "1196311", "url": "https://cs.wikipedia.org/wiki?curid=1196311", "title": "Muzeum nové generace", "text": "Muzeum nové generace\n\nMuzeum nové generace je interaktivní a multimediální expozice v zámku ve Žďáře nad Sázavou, umístěno je v budově bývalého pivovaru na adrese Zámek čp. 8. Otevřeno bylo 1. srpna 2015, zřizováno je rodinou Kinských. V roce 2016 bylo Muzeum nové generace nominováno na cenu v soutěži DestinaCZe, konkrétně v kategorii Fénix – Znovuzrozený projekt. Exponáty byly zapůjčeny z významných českých institucí. Projekt zaštítil ministr kultury, místostarosta a starosta Žďáru nad Sázavou.\n\nExpozice je tvořena zážitkovými prvky i sbírkovými předměty zapůjčenými z různých muzeí (např. Národní muzeum či Národní technické muzeum v Praze). Expozice je rozdělena do dvou podlaží, kdy jedno podlaží se zabývá obdobím středověku a cisterciáckým řádem, druhé je věnováno baroku.\n\nBěhem prohlídky návštěvník vstoupí do temných hvozdů, kde nebojácní mniši vybudovali první klášter. Seznámí se s jedním dnem v životě mnicha a objeví krásu cisterciáckého umění. Poté se díky kaleidoskopu přesune do období prosperity, rozkvětu umění, vědy a architektury, do období baroka. Seznámí se s opatem Vejmluvou, výraznou osobností bývalého kláštera, potká geniálního architekta Jana Blažeje Santiniho-Aichela a pronikne do matematických tajů Poutního kostela sv. Jana Nepomuckého na Zelené hoře.\n\nMuzeum nové generace může posloužit jako klíč k pochopení celého areálu bývalého kláštera a dnešního zámku ve Žďáru nad Sázavou. Muzeum nabízí i komentované prohlídky celého areálu.\n\nExpozice barokního umění nabízí vybraný soubor uměleckých děl středoevropské provenience a evokuje především kulturní prostředí klášterů 17. a 18. století. Vedle děl s náboženskou tematikou, jež tvoří těžiště této expozice, vybrali autoři Lenka Stolárová a Vít Vlnas obrazy a sochy charakteristické pro barokní klášterní sbírky. Výstava barokního umění ze sbírek Národní galerie v Praze navazuje jak na historickou tradici klášterních galerií, tak na zdejšího genia loci, spjatého v prvé řadě s barokními památkami evropského významu.\n\nZ velkých jmen barokního malířství v Čechách jsou zastoupeni Karel Škréta, Michael Václav Halbax, Petr Brandl a Jan Kupecký. Sochařství reprezentují mimo jiné Matyáš Bernard Braun i méně známý, ovšem neméně schopný Braunův synovec Antonín. Nechybí však ani práce z dílen Ferdinanda Maxmiliána Brokoffa či Ignáce Františka Platzera. Expozici Barokní umění ze sbírek Národní galerie v Praze byla udělena záštita České komise pro UNESCO.\n\nBěhem této prohlídky návštěvník uvidí nejzajímavější místa bývalého cisterciáckého kláštera – nynějšího zámku, která jsou spojena s výjimečným architektem Janem Blažejem Santini-Aichelem. Seznámí se se životem v cisterciáckém řádu, vstoupí do osobního sídla opata – prelatury, navštíví baziliku Nanebevzetí Panny Marie a sv. Mikuláše, zavítá do obydlí mnichů – konventu, nahlédne do studniční kaple a objeví původní sádky ze 13.století.\n\nDíky revitalizaci celého areálu se také začíná konat větší počet kulturních akcí. Z nejvýznamnějších je to například festival současného pohybového umění a tance KoresponDance nebo festival Čtvero ročních období, který v sobě zahrnuje Dny otevřených zahrad v květnu, Klášterní noc v září, Den dýní v říjnu a vánoční kulturní program o adventních víkendech. Konají se zde také různá setkání a přednášky.\n\nV rámci expozice v Muzeu nové generace se konají také edukační programy pro základní a střední školy. Žáci a studenti se tak zprostředkovaně seznámí s vybranými tématy v autentickém prostředí a zároveň v širokých souvislostech a dobovém kontextu. Všechny nabízené programy sledují cíle stanovené v rámcově vzdělávacích programech MŠMT ČR a zároveň jsou postaveny na mimořádné příležitosti představit mezipředmětové vazby v autentickém a stále živém prostředí, kde se setkávají jednotlivé obory lidské činnosti, historie se současností, světské s duchovním.\n\n"}
{"id": "1196313", "url": "https://cs.wikipedia.org/wiki?curid=1196313", "title": "Malužiná", "text": "Malužiná\n\nMalužiná je obec na Slovensku v okrese Liptovský Mikuláš.\n\nHorská obec se nachází v jižní části horního Liptova, v Bocianské dolině, na styku Ďumbierských a Kráľovohoľských Tater. V Malužiné se setkávají Bocianská a Malužinská Dolina, kterými protékají potoky Boca a Malužiná. Obcí také vede silnice č. I/72, spojující Liptov s Horehroním přes horské sedlo Čertovica.\n\nVznikla jako důlní obec hrádeckého panství v druhé polovině 18. století, měděný hamr zde byl postaven v roce 1771 a zanikl v roce 1860. V obci fungovala do roku 1885 i sklářská huť. \n\nV obci je římskokatolický kostel povýšení sv. Kříže z roku 1816, postavený v klasicistním slohu a obnovený v roce 1871.\n\n"}
{"id": "1196314", "url": "https://cs.wikipedia.org/wiki?curid=1196314", "title": "Mistrovství Evropy týmů v judu 2016", "text": "Mistrovství Evropy týmů v judu 2016\n\nMistrovství Evropy týmů 2016 proběhlo v Tatněfť-Areně v Kazani, Rusko 24. dubna 2016.\n\nČeský tým nastoupil v tomto složení:\n\nČeský tým nastoupil v prvním kole proti týmu Rakouska. V pololehké váze nastoupil Pavel Petřikov ml. proti Andreasi Tiefgraberovi po takticky dobrém výkonu získal první bod 1:0. V lehké váze nastoupil Jakub Ječmínek proti Lukasi Reiterovi a v polovině zápasu dostal šido za pasivitu. Rakušan náskok ubránil a vyrovnal stav zápasu na 1:1. V polostřední váze nastoupil Jaromír Ježek proti Marcelu Ottovi a v polovině zápasu se po kouči-gari ujal vedení na juko. Rakušan však záhy vyrovnal technikou drop seoi-nage a v druhé polovině zápasu přejal aktivitu na svojí stranku. Minutu před koncem dostal Ježek šido za false attack a v posledních sekundách neměl síly na zvrat 1:2. Ve střední váze se utkal David Klammert proti Sulejmanu Islamchanovi a zápas proti mladému Rakušanovi zvládl. Minutu před konec dostal za techniku sotomakikomi wazari a nasazeném osaekomi ippon, 2:2. Rozhodnutí přinesl duel težkých váha mezi Lukáš Krpálkem a Christophem Kronbergerem. Krpálek zápas rozhodl v druhé polovině, když Rakušana dostal strhem na zem a po ne-waza nasadil držení, 3:2. \n\nVe čtvrtfinále narazil český tým na domácí Rusko. Ruský trenér nepostavil největší hvězdy, přesto s sestavou náhradníků byl ruský tým jasným favoritem. V superlehké váze nastoupil Pavel Petřikov proti Anzauru Ardanovovi a svůj rychlostí deficit se snažil kompenzovat kumikatou. Soupeře po celý zápas prakticky nepustil do úchopu s jednou výjimkou, v polovině zápasu neuhlídal Ardanovův rychlý výpad kouči-gari a ztrátu na juko nedokázal do konce zápasu smazat, 0:1. V lehké váze nastoupil Jakub Ječmínek proti Zelimchanu Ozdojevovi s pasivní taktikou, za kterou dostal v polovině zápasu šido. Následné Ječmínkovi pokusy o vyrovnání Ozdojev úspěšně odrážel a získal pro Rusko druhý bod, 0:2. O nečekaný bod v zápase s Ruskem se postaral Jaromír Musil, když v zápase polostředních vah v úvodu zaskočil Vali Kurdževa výpadem o-goši a snížil na 1:2. Šokem pro domácí diváky byly úvodní minuty zápasu středních vach, když David Klammert hodil na wazari technikou haraimakikomi Sajidemiho Džambekova. V druhé polovině zápasu však Klammert nezvládl sílu okamžiku, po de-aši-harai za juko se nechal chytit do držení a zápas prohrál, 1:3. Za rozhodnutého stavu nastupoval Michal Horák proti Adlanu Bisultanovovi a od úvodu prohrával na wazari po technice kouči-gari. Bisultanov v dalším průběhu přidal druhé wazari a tím zápas ukončil, 1:4. \n\nV opravách nastoupil český tým proti Srbsku, týmu který v prvním kole vyřadil favorizované Němce. V zápasu pololehkých vah nastoupil Pavel Petřikov ml. proti Marko Vukičevićovi a po takticky vyzrálem výkonu získal první bod, 1:0. V zápasu pololehkých vah nastoupil Jakub Ječmínek proti Ilijovi Ciganovićovi. Značná výškový převaha českého reprezentanta se nakonec ukázala jako rozhodující pro zisk druhého bodu, 2:0. Zápas se Srbskem rozhodl Jaromír Musil, který svým o-goši udělal zápas s Nemanjou Majdovem pohledným, 3:0. Za rozhodnutého stavu Davidu Klammertovi soupeř nenastoupil, 4:0 a v těžké váze si dali randori Lukáš Krpálek s Žarko Ćulumem. Krpálek rozhodl zápas v jeho polovině na zemi a získal pátý bod, 5:0. \n\nV souboji o třetí místo natoupil český tým proti týmu Polska. V pololehké váze nastoupil Pavel Petřikov ml. proti Pawlu Zagrodnikovi a od úvodu se s problémy bránil útokům seoi-nage. V polovině zápasu prohrával po Zagrodnikově seoi-nage na wazari a vzápětí Polák ukončil zápas dalším z mnoha nástupu do této pažní techniky, 0:1. Jako rozhodující se ukázal zápas lehkých vah, kdy zranění Jakuba Ječmínka nepustilo do souboje s Damianem Szwarnowieckim, 0:2. V polostřední váze nastoupil Jaromír Musil proti Łukaszi Błachovi a po kontrachvatu v druhé polovině zápasu zvítězil na juko a snížil na 1:2. Ve střední váze nastoupil David Klammert proti Patryku Ciechomskimu a hned od úvodu prohrával na wazari po Polákově seoi-nage a celý zbytek zápasu nenašel na Polákovu obranu recept, 1:3 a konečné 5. místo. Zápas těžkých váh mezi Lukášem Krpálkem a Maciejem Sarnackim se odehrával v duchu randori, v polovině zápasu Krpálek poslal Sarnaciho uči-matou na zem a chytil do držení, 2:3.\n\n\"pozn. škrtnutí judisté do turnaje nezasáhli\"\n\n\"pozn. škrtnuté judistky do turnaje nezasáhly\"\n"}
{"id": "1196315", "url": "https://cs.wikipedia.org/wiki?curid=1196315", "title": "Den císaře Šówy", "text": "Den císaře Šówy\n\nDen císaře Šówy (昭和の日, Šówa no Hi) je japonský svátek, který se slaví každoročně 29. dubna. Svátek je slaven z důvodu připomínky narození císaře Šówa (Hirohito), který vládl mezi lety 1926 a 1989. Účelem tohoto svátku je připomenout veřejnosti neklidných 63 let jeho vlády.\n\nShodou okolností se den Císaře Šówy slaví ve stejný den, kdy v roce 1946 Tokijský tribunál odsoudil k smrti mnoho významných úředníků Hirohitovy vlády. Mezi odsouzenými byl i bývalý premiér Hideki Tódžo.\n\nCísař Hirohito zemřel 7. ledna 1989. Od té doby se 29. dubna přestaly slavit jeho narozeniny a místo toho se oslavoval tzv. Zelený den, který byl součástí japonského Zlatého týdne. Po sérii neúspěšných legislativních pokusů se v roce 2000 svátek přejmenoval na Den císaře Šówy. Zelený den byl přesunut z tohoto dne na 4. května.\n\nPodle tehdejší hlavní opoziční strany (Demokratické strany Japonska) svátek vybízí spíše k veřejnému zamyšlení nad 63letou neklidnou vládou císaře Hirohita než k jeho oslavě. Hirohitovo panování zažilo, mimo jiné, konec období Taišó, japonskou invazi do Mandžuska, období „vlády atentátem“ včetně pokusů o převrat z 15. května 1932 a 26. února 1936, vzestup totalitní organizace Taisei Yokusankai, 2. světovou válku, poválečnou okupaci a tzv. japonský poválečný hospodářský zázrak.\n\n"}
{"id": "1196324", "url": "https://cs.wikipedia.org/wiki?curid=1196324", "title": "Rovienkové pleso", "text": "Rovienkové pleso\n\nRovienkové pleso, Rovienkové plieska () jsou proměnlivou skupinou drobných jezírek v přední části Rovienek ve Vysokých Tatrách. Vyschlá jezerní plocha má rozlohu 0,0173 ha. Je 18 m dlouhá a 16 m široká. Nachází se v nadmořské výšce 1795 m.\n\nPojmenované je (jsou) podle jejich polohy v Rovienky, které za své pojmenování vděčí charakteristickým nížinným plochám, rovinkám. Starší literatura se o nich nezmiňuje.\n\nPokud jsou na mapách zakreslena, tvoří tříčlennou skupinu s názvem Rovienkové plieska nebo jen jediné Rovienkove pleso, které má stálý charakter a je umístěné nad Rovienkovým vodopádem. Jejich vodní hladina závisí na množství srážek. Menší vlivem teplého počasí vysychají. Na mapách je vyznačeno jedno nevysychající pleso.\n\n"}
{"id": "1196325", "url": "https://cs.wikipedia.org/wiki?curid=1196325", "title": "Kostel Povýšení svatého Kříže (Borotín)", "text": "Kostel Povýšení svatého Kříže (Borotín)\n\nKostel Povýšení svatého Kříže je římskokatolický chrám v obci Borotín v okrese Blansko. Je chráněn jako kulturní památka České republiky. Je farním kostelem borotínské farnosti.\n\nKostel byl postaven v letech 1787-1788. Krátce po dokončení se zřítila věž, která pak byla při celkové opravě chrámu snížena. Roku 1814 byla přistavěna oratoř.\n\nJde o podélnou jednolodní stavbu s odsazeným kněžištěm, k němuž přiléhá čtyřboká sakristie a k jižní zdi přiléhající oratoř. Hladké fasády jsou prolomeny okny se segmentovým záklenkem.\n"}
{"id": "1196327", "url": "https://cs.wikipedia.org/wiki?curid=1196327", "title": "Hrubé pleso", "text": "Hrubé pleso\n\nHrubé pleso nebo Svišťové plieska je ledovcové jezero ve Svišťové dolině, která tvoří jednu z bočních větví v horní části Bielovodské doliny ve Vysokých Tatrách na Slovensku. Má rozlohu 0,1370 ha. Dosahuje maximální hloubky 1,9 m. Objem činí 1012 m³. Leží v nadmořské výšce 1929 m.\n\nHrubé pleso není zažitý název ale objevuje se na mapách. Vzpomíná se v Průvodci autora Arna Puskáše a je motivován polohou pod Hrubou věží. Také se používá Hrubé plesa. Tento název se objevuje i na mapách. Polská geografická nomenklatura přijala název \"Świstowe Stawki\", ve slovenském názvosloví zdomácněl název Svišťové plieska, což vyplývá z polohy ve Svišťovém údolí, kde se ve starých turistických průvodcích zmiňují kolonie svišťů.\n\nPleso se nachází východně od Hrubé věže. V těsném okolí největšího jezera se nacházejí tři menší, o kterých v turistických průvodcích není žádná zmínka. Okolí plesa je porostlé trávou, která se střídá se skálami a sutí.\n\nDo plesa na jižní straně přitéká Svišťový potok resp. jedna z jeho zdrojnic. Odtéká na severní straně do Bielovodské doliny, kde ústí do Biele vody. Ve vzdálenosti 15 m severně se na odtékajícím potůčku nachází malé pleso, což je také důvod pro pojmenování obou ples v množném čísle.\n\nPleso není pro veřejnost přístupné.\n"}
{"id": "1196328", "url": "https://cs.wikipedia.org/wiki?curid=1196328", "title": "Živel (časopis)", "text": "Živel (časopis)\n\nŽivel je jeden z nejstarších českých časopisů, zabývající se alternativní kulturou a vycházející prakticky zcela nezávisle na oficiálních nakladatelstvích i grantech. Vycházet začal v roce 1995 jako reakce na kyberpunkové časopisy jako bylo Mondo 2000, grafické experimentování v časopisu Ray Gun a britské taneční časopisy spojené s boomem elektronické scény v 90. letech jako tehdy bylo třeba i-D. \n\nGrafický designer a pedagog Petr Babák o jeho vzniku mluví takto: „Živel ... určitě nespadl jen tak z nebe. V magazínech, jako byly například britský Face či Wired nebo americký Raygun a řada dalších, je možné rozpoznat podobné okouzlení z fenoménu let devadesátých, který by se dal jedním slovem nazvat kyberpunk. Na světlo světa se draly nové technologie a s nimi novodobí guruové, kteří začali šířit své teze po síti.Je nutné si uvědomit, že tou dobou byl v České republice počítač, natož pak připojení k síti spíše zbožným přáním, ale právě časopisy jako Živel pomáhaly otevírat oči nevědoucím.“ Časopis se však hlásil také k českým kořenům, především k časopisu Vokno.\n\nŽivel začal vycházet v roce 1995. V roce 2007 přestal číslem 28 na čas vycházet, v roce 2009 se vrátil na scénu a do roku 2016 vyšlo dalších 10 čísel. Od roku 1995 ho jako šéfredaktor vedl Ivan Adamovič, v roce 2005 ho vystřídal Michal Nanoru, o restart v roce 2009 se postaral Petr Krejzek (Morten) a od roku 2010 do současnosti (2016) ho vede LP Fish.\n\nO redakci Babák píše: „U zrodu magazínu stáli zejména kybordi: boss Ivan Adamovič, Petr Krejzek aka Morten, L. P. Fish a později redakci o další rozměr obohatil Michal Nanoru.“ Kromě zakladatelů v něm však publikovali i další autoři, kteří se pak uplatnili v českém mediálním mainstreamu. V různých obdobích do časopisu přispívali také Luděk Staněk (D.A.Rodriguez), Kamil Fila, Pavel Turek, Benjamin Slavík, Jan Vedral aj.\n\n"}
{"id": "1196331", "url": "https://cs.wikipedia.org/wiki?curid=1196331", "title": "Zamrznuté oká", "text": "Zamrznuté oká\n\nZamrznuté oká () jsou dvě drobná plesa na sever od nedalekého Zamrznutého plesa pod Polským hřebenem v komplexu Bielovodské doliny v nadmořské výšce asi 2050 m.\n\nDo pozdního léta bývají pokrytá ledem a sněhem. Jsou zamrzlá. Jméno převzaly od blízkého Zamrznutého plesa.\n\n"}
{"id": "1196334", "url": "https://cs.wikipedia.org/wiki?curid=1196334", "title": "Estoril Open 2016", "text": "Estoril Open 2016\n\nEstoril Open 2016, oficiálně se jménem sponzora Millennium Estoril Open 2016, byl tenisový turnaj pořádaný jako součást mužského okruhu ATP World Tour, který se hrál v tenisovém areálu Clube de Ténis do Estoril na otevřených antukových dvorcích. Probíhal mezi 25. dubnem až 1. květnem 2016 v portugalském přímořském letovisku Cascais jako druhý ročník turnaje.\n\nTurnaj s rozpočtem 520 070 eur a odměnami hráčům 463 520 eur patřil do kategorie ATP World Tour 250. Nejvýše nasazeným hráčem ve dvouhře se stal osmnáctý hráč světa Gilles Simon z Francie, který vypadl ve čtvrtfinále.\n\nDvouhru vyhrál Španěl Nicolás Almagro, který ukončil čtyřleté čekání na titul. Deblovou část ovládla americká dvojice Eric Butorac a Scott Lipsky.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n"}
{"id": "1196335", "url": "https://cs.wikipedia.org/wiki?curid=1196335", "title": "Regina Todorenko", "text": "Regina Todorenko\n\nRegina Todorenko, (, rusky Регина Тодоренко; * 14. června 1990, Oděsa, Sovětský svaz) je ukrajinská pop-rocková zpěvačka, herečka a televizní osobnost.\n\nPrvní velký úspěch získala Regina Todorenko v roce 2008, kdy se stala členkou populární dívčí skupiny \"Real O\". V roce 2013 opustila skupinu, aby začala sólovou kariéru. Na jaře roku 2015 nazpívala svůj první singl \"Heart's Beating\". Od ledna 2014 se Todorenko stala novou hvězdou desáté řady televizní šou \"Orel & Reška\". Také se v roce 2015 zúčastnila ruské televizní show \"Hlas\", kde zpívala píseň Tiny Karol \"Nočenka\". Jejím \"učitelem\" v pořadu se stala Polina Gagarina.\n\nV roce 2015 Regina Todorenko zahájila prodej své vlastní značky oblečení \"Generation TR\".\n\n"}
{"id": "1196336", "url": "https://cs.wikipedia.org/wiki?curid=1196336", "title": "BMW Open 2016", "text": "BMW Open 2016\n\nBMW Open 2016, oficiálním názvem BMW Open by FWU AG 2016, byl tenisový turnaj pořádaný jako součást mužského okruhu ATP World Tour, který se hrál v areálu MTTC Iphitos na otevřených antukových dvorcích. Probíhal mezi 25. dubnem až 1. květnem 2016 v německém Mnichově jako čtyřicátý třetí ročník turnaje.\n\nTurnaj s rozpočtem 520 070 eur a odměnami hráčům 463 520 eur patřil do kategorie ATP World Tour 250. Nejvýše nasazeným hráčem ve dvouhře se stal třináctý tenista světa David Goffin z Belgie, kterého ve čtvrtifnále vyřadil Alexander Zverev. Jako poslední přímý účastník hlavní singlové soutěže nastoupil 110. německý hráč žebříčku Jan-Lennard Struff.\n\nTřetí titul z mnichovské události získal Němec Philipp Kohlschreiber. Vyjma prémie obdržel také sportovní vůz BMW a bavorské kožené kalhoty. Čtyřhru opanoval finsko-australský pár Henri Kontinen a John Peers.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1196337", "url": "https://cs.wikipedia.org/wiki?curid=1196337", "title": "Istanbul Open 2016", "text": "Istanbul Open 2016\n\nIstanbul Open 2016, oficiálním názvem TEB BNP Paribas Istanbul Open 2016, byl tenisový turnaj pořádaný jako součást mužského okruhu ATP World Tour, který se hrál v areálu Koza World of Sports Arena na otevřených antukových dvorcích. Konal se mezi 25. dubnem až 1. květnem 2016 v turecké metropoli Istanbulu jako druhý ročník obnoveného turnaje.\n\nTurnaj s rozpočtem 483 080 eur patřil do kategorie ATP World Tour 250. Nejvýše nasazeným hráčem ve dvouhře se stal dvacátý první tenista světa Bernard Tomic z Austrálie, kterého ve druhém kole vyřadil Argentinec Diego Schwartzman. Jako poslední přímý účastník hlavní singlové soutěže nastoupil 107. španělský hráč žebříčku Roberto Carballés Baena.\n\nPremiérový titul na okruhu ATP Tour vybojoval Argentinec Diego Schwartzman. Deblovou část vyhrál italsko-izraelský pár Flavio Cipolla a Dudi Sela, jehož členové si také připsali první trofeje na túře ATP Tour.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\nNásledující páry obdržely divokou kartu do hlavní soutěže:\n\n\n\n\n"}
{"id": "1196345", "url": "https://cs.wikipedia.org/wiki?curid=1196345", "title": "Estoril Open 2016 – mužská dvouhra", "text": "Estoril Open 2016 – mužská dvouhra\n\nDo soutěže mužské dvouhry na tenisovém turnaji Estoril Open 2016 nastoupilo dvacet osm hráčů. Obhájcem titulu byl francouzský tenista Richard Gasquet, který na turnaji nestartoval.\n\nVítězem dvouhry se stal nenasazený Španěl Nicolás Almagro, jenž ve finále zdolal krajana a turnajovou osmičku Pabla Carreña Bustu po třísetovém boji 6–7, 7–6 a 6–3. V probíhající sezóně si tak připsal premiérové turnajové vítězství, které představovalo dvanáctý singlový titul na okruhu ATP Tour, na nějž čekal čtyři sezóny po šňůře pěti finálových proher v řadě.\nČtyři nejvýše nasazení hráči měli volný los do druhého kola.\n"}
{"id": "1196346", "url": "https://cs.wikipedia.org/wiki?curid=1196346", "title": "BMW Open 2016 – mužská dvouhra", "text": "BMW Open 2016 – mužská dvouhra\n\nDo soutěže mužské dvouhry na tenisovém turnaji BMW Open 2016 nastoupilo dvacet osm hráčů. Obhájcem titulu byl skotský druhý tenista světa Andy Murray, který do turnaje nezasáhl.\n\nVítězem dvouhry se stal čtvrtý nasazený Němec Philipp Kohlschreiber, jenž ve finále zdolal rakouskou turnajovou trojku Dominica Thiema po třísetovém boji 7–6, 4–6, 7–6. V probíhající sezóně si tak připsal premiérové turnajové vítězství, které představovalo sedmý singlový titul na okruhu ATP Tour. Vedle finanční prémie 82 450 eur si odvezl i sportovní vůz BMW a obdržel bavorské kožené kalhoty. Na mnichovském turnaji triumfoval potřetí z pěti odehraných finále.\nČtyři nejvýše nasazení hráči měli volný los do druhého kola.\n"}
{"id": "1196347", "url": "https://cs.wikipedia.org/wiki?curid=1196347", "title": "Istanbul Open 2016 – mužská dvouhra", "text": "Istanbul Open 2016 – mužská dvouhra\n\nDo soutěže mužské dvouhry na tenisovém turnaji Istanbul Open 2016 nastoupilo dvacet osm hráčů. Obhájcem titulu byl švýcarský třetí tenista světa Roger Federer, který se turnaje nezúčastnil, když další jeho plánovanou akcí se stal až květnový French Open.\n\nVítězem dvouhry se stal 23letý nenasazený Argentinec Diego Schwartzman, jenž ve finále zdolal bulharskou turnajovou dvojku Grigora Dimitrova po třísetovém průběhu 6–7, 7–6 a 6–0. V duelu se ocitl blízko porážky, když po ztrátě úvodní sady otočil ve druhé stav gamů 2–5.\n\nV probíhající sezóně si tak připsal premiérové turnajové vítězství, které představovalo první titul na okruhu ATP Tour.\n\nČtyři nejvýše nasazení hráči měli volný los do druhého kola.\n"}
{"id": "1196348", "url": "https://cs.wikipedia.org/wiki?curid=1196348", "title": "Červená Jáma", "text": "Červená Jáma\n\nČervená Jáma ( ) je samota, která se z větší části nachází v katastrálním území Mikulovice obce Nová Ves v Horách na rozhraní okresů Most a Chomutov v nadmořské výšce 813 m n. m. Z bývalé osady s těžbou železné rudy zaniklé v 18. století zůstal dochovaný jediný dům – hájovna –, ten však leží již v katastrálním území Jezeří obce Horní Jiřetín.\n\nV lokalitě existují plány na výstavbu přečerpávací vodní elektrárny.\n\nČervená Jáma se nachází v Krušných horách na jižním svahu Medvědí skály (924 m), asi pět kilometrů jižně od Hory Svaté Kateřiny. Východně se zdvihá Červený vrch (833 m), na jihovýchodu Homolka (844 m), jihozápadně leží Zámecký vrch (684 m) s pozůstatky hradu Nový Žeberk, západně leží Lesná (911 m) a severozápadně Lesenská pláň (921 m). V Červené Jámě pramení Vesnický potok a severovýchodně leží prameniště Šramnického potoka a severozápadně Kundratického potoka.\n\nSousedící sídla jsou samota Pachenkov a vsi Deutschneudorf a Nová Ves v Horách na severu, osada Lniště na severovýchodě, Horní Jiřetín a Černice na východě, Jezeří na jihovýchodě, Vysoká Pec a Drmaly na jihu, Pyšná na jihozápadě, Lesná na západě a Rudolice v Horách a Malý Háj na severozápadě.\n\nPrvní písemná zmínka o Červené Jámě pochází z let 1557 a 1558, kdy bylo uvedeno, že v místě v roce 1520 vznikl stejnojmenný důl. Během třicetileté války těžba zanikla. Po bitvě na Bílé hoře patřilo území do majetku Adama Hrzána z Harasova. V roce 1652 koupil důl saský podnikatel August Rothe a od roku 1682 patřil Ferdinandovi Vilémovi z Lobkovic. V roce 1685 byla obnovena těžba železné rudy a zřízeny hornické ubytovny. Ruda se zpracovávala v nedalekém Karolinině údolí, kde se nacházela vysoká pec. V letech 1710 a 1711 byla Červená Jáma opuštěna.\n\nV polovině 19. století zde vznikla hájovna. V roce 1930 měla Červená Jáma sedm obyvatel, v šedesátých letech 20. století zde topografické mapy ještě uvádějí tři domy.\n\n\n"}
{"id": "1196349", "url": "https://cs.wikipedia.org/wiki?curid=1196349", "title": "Chrám Panny Marie Koptské", "text": "Chrám Panny Marie Koptské\n\nChrám Panny Marie Koptské (\"Église Notre-Dame-des-Coptes\") je ortodoxní farní kostel ve 20. obvodu v Paříži, v ulici \"Rue de l'Est\". Chrám slouží koptské pravoslavné církvi.\n\nKostel byl v roce 2012 zřízen v budově, která a předtím sloužila firmě Électricité de France, resp. \"Compagnie parisienne de distribution d'électricité\". V kostele se též nachází kulturní centrum koptské pravoslavné církve (\"Centre culturel Orthodoxe Copte\").\n\n"}
{"id": "1196351", "url": "https://cs.wikipedia.org/wiki?curid=1196351", "title": "Mistrovství Evropy týmů v judu 2015", "text": "Mistrovství Evropy týmů v judu 2015\n\nMistrovství Evropy týmů 2015 proběhlo ve sportovním komplexu Heydəra Əliyeva v Baku dne 28. června 2015.\n\nČeský tým nastoupil v tomto složení:\n\n\"pozn. v tabulce jsou uvedeni judisté, kteří do turnaje zasáhli\"\n\n\"pozn. v tabulce jsou uvedeny judistky, které do turnaje zasáhly\"\n"}
{"id": "1196356", "url": "https://cs.wikipedia.org/wiki?curid=1196356", "title": "Správná posádka", "text": "Správná posádka\n\nSprávná posádka (v anglickém originále \"The Right Stuff\") je americký dramatický film z roku 1983. Natočil jej Philip Kaufman podle vlastního scénáře. Scénář byl inspirován stejnojmennou knihou od novináře a spisovatele Toma Wolfa. Pojednává o historii amerických kosmických letů. Film je vyprávěn Levonem Helmem, který si zde rovněž zahrál menší roli. V hlavních rolích se představili Fred Ward, Dennis Quaid, Ed Harris, Scott Glenn, Sam Shepard a další. Hudbu k filmu složil Bill Conti. Film získal několik Oscarů, včetně za nejlepší střih, hudbu, střih zvuku a zvuk.\n"}
{"id": "1196358", "url": "https://cs.wikipedia.org/wiki?curid=1196358", "title": "Peter Stuart", "text": "Peter Stuart\n\nPeter Stuart je americký zpěvák. Narodil se v Glen Head v New Yorku. Studoval na Severozápadní univerzitě, kterou dokončil v roce 1989. Později působil v různých hudebních projektech. Roku 1995 například spolupracoval se skupinou Counting Crows. V té době rovněž založil skupinu Dog's Eye View. V roce 2001 spolupracoval s Richardem Lloydem z kapely Television na jeho sólovém albu \"The Cover Doesn't Matter\". Své první sólové album vydal Stuart v roce 2002 pod názvem \"Propeller\".\n\n"}
{"id": "1196361", "url": "https://cs.wikipedia.org/wiki?curid=1196361", "title": "Alchemy", "text": "Alchemy\n\nAlchemy je první sólové studiové album amerického kytaristy a zpěváka Richarda Lloyda. Vyšlo roku 1979, tedy rok poté, co se rozpadla Lloydova kapela Television. Na albu se podílel například kytarista James Mastro (pozdější člen The Bongos) a také Lloydův spolupracovník z Television, baskytarista Fred Smith. Producentem alba byl Michael Young, který později na desku přidal také syntezátory a další kytarové party. Lloyd později uvedl, že s tím v té době nesouhlasil.\n\n"}
{"id": "1196365", "url": "https://cs.wikipedia.org/wiki?curid=1196365", "title": "Field of Fire", "text": "Field of Fire\n\nField of Fire je druhé sólové studiové album amerického kytaristy a zpěváka Richarda Lloyda. Nahráno bylo roku 1985 ve švédském Stockholmu za doprovodu švédských hudebníků. Vyšlo roku 1986 (vydavatelství Moving Target a Celluloid Records). Producentem alba byl Lloyd společně s Stefanem Glaumannem. Jde o Lloydovo první sólové album po sedmi letech; předchozí \"Alchemy\" vydal v roce 1979.\n\n"}
{"id": "1196367", "url": "https://cs.wikipedia.org/wiki?curid=1196367", "title": "Grenoble École de Management", "text": "Grenoble École de Management\n\nGrenoble École de Management (GEM) je evropská obchodní škola s kampusy (pobočkami) v Grenoblu. Škola byla založena v roce 1984.\nGEM je akreditovaná u třech mezinárodních organizací: EQUIS, AMBA, a AACSB. Škola má přibližně 25 000 absolventů ze 133 zemí a více než 140 národností.\n\nGEM nabízí magisterský program v oboru managementu (Master in Management), několik specializovaných magisterských programů v oborech jako marketing, finance, média či personalistika (HR). Dále škola nabízí programy „MBA”. GEM také nabízí doktorské studium, které vede k získání titulu Ph.D.\n\nV roce 2015 se program “Master in Management” umístil na 20. místě v mezinárodním žebříčku deníku Financial Times.\n\n"}
{"id": "1196368", "url": "https://cs.wikipedia.org/wiki?curid=1196368", "title": "The Cover Doesn't Matter", "text": "The Cover Doesn't Matter\n\nThe Cover Doesn't Matter je třetí sólové studiové album amerického kytaristy a zpěváka Richarda Lloyda. Vyšlo v roce 2001, patnáct let po předchozí studiové nahrávce \"Field of Fire\". Producentem alba byl sám Lloyd a dále na něm hráli baskytarista Peter Stuart a bubeník Chris Butler.\n\n\n\n"}
{"id": "1196372", "url": "https://cs.wikipedia.org/wiki?curid=1196372", "title": "Gerbrandytoren", "text": "Gerbrandytoren\n\nGerbrandytoren (doslova \"Gerbrandyho věž\") je 366,8 metrů vysoká \"částečná věž\" na okraji holandské obce IJsselstein v provincii Utrecht. Je nejvyšší svého typu na světě. Stavba má nejvyšší anténu na světě.\n\nVěž se začala stavět na konci 50. let 20. století a dokončena byla v roce 1961. Následně se stala nejvyšší stavbou Evropské unie, čímž předstihla 312 metrů vysokou Eiffelovu věž. Když byla dokončena, dosahovala výšky 382,5 m. Pojmenována byla po Pietru Sjoerdsovi Gerbrandovi. V roce 1973, kdy Velká Británie vstoupila do EU, jí pozici nejvyšší stavby EU sebral vysílač Belmont s výškou 387,5 metru. Výše Gerbrandytoren byla snížena v roce 1987 na 375 metrů a v roce 2007 na současnou výšku. Od roku 1992 je věž pravidelně zdobena jako nejvyšší vánoční stromek na světě. Zakladateli této iniciativy byli Tom a Martin Westland. Věž je dodnes nejvyšší stavbou Nizozemska, nejvyšší v Beneluxu, pátou v EU a osmou v Evropě.\n\n15. července 2011 zachvátil věž menší požár. O několik hodin později vzplál oheň i o pár metrů nižší Zendstation Smilde a způsobil zhroucení antény. Předpokládá se, že opravy budou trvat do srpna 2012.\n\n"}
{"id": "1196376", "url": "https://cs.wikipedia.org/wiki?curid=1196376", "title": "1. česká hokejová liga 2016/2017", "text": "1. česká hokejová liga 2016/2017\n\n1. česká hokejová liga 2016/17 byla 24. ročníkem druhé nejvyšší soutěže v ledním hokeji na území České republiky. Z předchozího ročníku Extraligy do tohoto ročníku nikdo nesestupoval, a také do extraligy nikdo nepostupoval. Z první ligy po sezóně 2015/2016 sestoupil tým HC Salith Šumperk, který vystřídal HC Frýdek-Místek.\n\n\nV první lize hrálo obdobně jako v předešlé sezóně 14 klubů. V základní části se celky střetly každý s každým dvakrát na domácím hřišti a dvakrát na hřišti soupeře, celkem se tedy odehrálo 52 kol.\n\nPoté prvních 6 týmů postoupilo přímo do čtvrtfinále playoff a mužstva na 7. až 10. místě hrála předkolo playoff. V něm dvojice vytvořily týmy na 7. a 10. místě, respektive na 8. a 9. místě. Vítězové těchto sérií (hraných na tři vítězná utkání) se ve čtvrtfinále playoff utkaly s celky z prvních dvou míst tabulky po základní části, a to tak, že hůře postavený tým v základní tabulce, který postoupil z předkola, se utkal s mužstvem na prvním místě a zbylé dva týmy vytvořily další dvojici. Vedle nich se ve čtvrtfinále spolu ještě utkaly celky na 3. a 6. místě a poslední dvojici vytvořila mužstva na 4. a 5. místě tabulky po základní části. Všechny čtvrtfinálové série se hrály na čtyři vítězná utkání. Postoupivší ze čtvrtfinále spolu vytvořili dvojice v semifinále, a to tím způsobem, že tým nejlépe postavený v tabulce po základní části se utkal s mužstvem nejhůře postaveným a zbylé dva vytvoří druhou dvojici. Vítězové těchto dvou semifinále, jež se hrají na čtyři vítězná utkání, postoupili do baráže o extraligu, v níž se utkali se dvěma nejhoršími extraligovými týmy po zápasech o umístění.\n\nTýmy na 11. až 14. místě po základní části sehrály dvoukolově každý s každým skupinu o udržení (6 kol). Výsledky ze základní části se započítávaly. Poslední tým play out přímo sestoupil do druhé ligy a v příštím ročníku první ligy jej nahradil vítěz kvalifikace mezi třemi nejlepšími kluby ze druhé ligy.\n\nÚdaje v tabulce jsou platné k začátku soutěže.\n\n\"Konečná tabulka základní části:\"\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\nToto je konečné pořadí nejlepších deset brankářů.\n\nV průběhu sezóny došlo ke změnám trenérů. Jejich přehled je uveden v tabulce:\n\nKonečný stav série 1:3 na zápasy pro HC Zubr Přerov.\n\nKonečný stav série 2:3 na zápasy pro HC Frýdek-Místek.\n\nKonečný stav série 4:0 na zápasy pro ČEZ Motor České Budějovice.\n\n\nKonečný stav série 4:1 na zápasy pro HC Dukla Jihlava.\n\nKonečný stav série 4:0 na zápasy pro tým Rytíři Kladno.\n\nKonečný stav série 4:0 na zápasy pro HC Slavia Praha.\n\nKonečný stav série 4:1 na zápasy pro ČEZ Motor České Budějovice, který tak postoupil do baráže o extraligu.\n\nKonečný stav série 4:3 na zápasy pro HC Dukla Jihlava, která tak postoupila do baráže o extraligu.\n\nV kvalifikaci o 1. ligu se utkali vítězní semifinalisté společného play off skupin západ a střed a vítěz play off skupiny východ 2. ligy. Vítěz kvalifikační skupiny získal právo účasti v dalším ročníku 1. ligy.\n\n\n"}
{"id": "1196377", "url": "https://cs.wikipedia.org/wiki?curid=1196377", "title": "James Mastro", "text": "James Mastro\n\nJames Mastro (* 1960) je americký kytarista. V roce 1979 hrál na albu \"Alchemy\" kytaristy a zpěváka Richarda Lloyda. Roku 1980 založil společně s Richardem Baronem, Robem Norrisem a Frankem Gianninim kapelu The Bongos. Ze skupiny odešel o pět let později. Roku 1983, tedy ještě v době existence kapely, vydal s Baronem kolaborativní album \"Nuts and Bolts\". Později působil ve skupině Health & Happiness Show. V roce 2003 absolvoval turné s velšským hudebníkem a skladatelem Johnem Calem. Řadu let rovněž spolupracoval s Ianem Hunterem. Během své kariéry spolupracoval s mnoha dalšími hudebníky, mezi něž patří například Megan Reilly, Sally Spring, Jill Sobule a Rachael Sage. Rovněž byl vlastníkem baru v newjersejském Hobokenu.\n\n"}
{"id": "1196381", "url": "https://cs.wikipedia.org/wiki?curid=1196381", "title": "Hala Krešimira Ćosiće", "text": "Hala Krešimira Ćosiće\n\nHala Krešimira Ćosiće (chorvatsky Dvorana Krešimira Ćosića) je multifunkční hala v chorvatském městě Zadar. Hala byla dokončena květnu 2008 a její kapacita činí 8 500 míst. V lednu 2009 se zde hrály zápasy Mistrovství světa v házené mužů. Starší názvy haly byly Zadar Arena či Sportski Centar Višnjik.\n\nHala je pojmenována po chorvatském basketbalistovi Krešimiru Čosićovi a je nejdelší v Chorvatsku.\n\n"}
{"id": "1196382", "url": "https://cs.wikipedia.org/wiki?curid=1196382", "title": "Třída Abnaki", "text": "Třída Abnaki\n\nTřída Abnaki byla třída oceánských remorkérů námořnictva Spojených států amerických z doby druhé světové války. Celkem bylo postaveno 26 jednotek této třídy. Zahraničními uživateli třídy jsou Argentina, Čínská republika, Ekvádor, Chile, Kolumbie a Mexiko. Několik plavidel převzali civilní uživatelé. Dva remorkéry americké námořnictvo ztratilo v akci.\n\nJméno je odvozeno od jedné z variant jmen kmene Abenaků, severoamerických Indiánů žijících v rámci Spojených států amerických v oblasti Nové Anglie.\n\nCelkem bylo postaveno 26 jednotek této třídy. Stavbu provedly loděnice United Engineering Co. v Alamedě a Charleston Shipbuilding & Dry Dock Co. v Charlestonu.\n\nPohonný systém tvořily čtyři diesely General Motors 12-278A, pohánějící jeden lodní šroub. Nejvyšší rychlost dosahovala 16 uzlů.\n\n\n\n\n\n\n\n\nRemorkéry třídy \"Abnaki\" byly mimo jiné nasazeny v druhé světové válce, korejské válce a vietnamské válce. Remorkér \"Wateree\" byl v říjnu 1945 neopravitelně poškozen tajfunem Louise. Remorkér \"Sarsi\" se potopil 27. srpna 1952 poté, co u korejského pobřeží najel na námořní minu.\n"}
{"id": "1196384", "url": "https://cs.wikipedia.org/wiki?curid=1196384", "title": "Jean Accart", "text": "Jean Accart\n\nJean-Mary Julien Accart (7. dubna 1912, Fécamp – 19. srpna 1992, La Gaude) byl francouzské letecké eso v době druhé světové války.\n\nNarozen v dubnu 1912, svou kariéru u ozbrojených sil zahájil ve Francouzském námořnictvu v roce 1932. U něj se dobrovolně přihlásil k námořnímu letectvu, kde se stal nejprve pozorovatelem a později pilotem u \"Escadrille 3S1\".\n\nV roce 1936 přešel k \"Armée de l'air\" a stal se posléze velitelem 1. \"escadrille\" \"Groupe de chasse I/5\", která později během bitvy o Francii dosáhla 71 sestřelů při vlastní ztrátě, v důsledku činnosti nepřítele, jediného pilota. Osobně se podílel na zničení nejméně 12 bombardérů Luftwaffe. 1. června 1940 byl během stíhání skupiny německých bombardérů raněn jejich palbou, poté co kulka pronikla čelním sklem kokpitu jeho stíhačky Curtiss Hawk 75 a zaryla se mu do lebky. Accartovi se podařilo zachránit na padáku. Velení po něm převzal jeho dosavadní zástupce, Edmond Marin la Meslée.\n\nBěhem rekonvalescence ze zranění napsal knihu „\"Chasseur du ciel\"“ („Lovec na nebi“) v níž rekapituloval své válečné akce. Po zotavení byl přeložen k velitelství Jižní oblasti protivzdušné obrany. Poté působil v Letecké akademii v Salon-de-Provence.\n\nPo propuštění ze služby v listopadu 1942 vycestoval se skupinou studentů do Španělska, odkud se mu podařilo dostat do severní Afriky osvobozené Spojenci. Zde se připojil k leteckým silám Svobodné Francie a bylo mu svěřeno velení \"Groupe de chasse 2/2\" „Berry“ (existující v rámci Royal Air Force pod označením 345. peruť RAF). V říjnu 1944 odcestoval do Spojených států amerických, kde navštěvoval Command and General Staff College ve Fort Leavenworth.\nPo návratu byl ještě před koncem války přidělen oddělení plánů a studií při Generálním inspektorátu Francouzských vzdušných sil.\n\nPo povýšení na podplukovníka byl v prosinci 1947 jmenován vedoucím sekretariátu náčelníka štábu Francouzského letectva a poté v březnu 1948 zástupcem ředitele zkušebního leteckého centra v Brétigny.\n\nV červenci 1951 byl jmenován inspektorem stíhacího letectva, a v září 1952 se stal velícím důstojníkem letecké základny č. 112 v Remeši. O čtyři roky později se stal zástupcem podnáčelníka štábu Francouzského letectva (\"État-Major de l'Armée de l'Air - EMAA\"). V listopadu 1960 byl jmenován náčelníkem štábu 1. taktického velitelství (\"1er Commandement aérien tactique - Catac\"), velitelství Francouzského letectva na území Západního Německa (\"Forces aériennes françaises en Allemagne - FAFA\") a v lednu 1961 byl povýšen do hodnosti \"général de division aérienne\". Do výslužby odešel v březnu 1965 z funkce inspektora letecké zbrojní výroby v hodnosti \"général de corps aérien\".\n\nZemřel 19. srpna 1992.\n\n"}
{"id": "1196389", "url": "https://cs.wikipedia.org/wiki?curid=1196389", "title": "Istanbul Open 2016 – mužská čtyřhra", "text": "Istanbul Open 2016 – mužská čtyřhra\n\nDo soutěže mužské čtyřhry na tenisovém turnaji Istanbul Open 2016 nastoupilo šestnáct dvojic. Obhájcem titulu byl rumunsko-srbský pár Radu Albot a Dušan Lajović, jehož členové nestartovali společně. Lajović se rozhodl turnaje nezúčastnit. Spoluhráčem Albota se stal Illja Marčenko, s nímž skončil v úvodním kole na raketách nejvýše nasazených Dominica Inglota a Roberta Lindstedta.\n\nVítězem čtyřhry se stal nenasazený italsko-izraelský pár Flavio Cipolla a Dudi Sela, který ve finále zdolal argentinskou dvojici Andrés Molteni a Diego Schwartzman výsledkem 6–3, 5–7, [10–7]. Oba šampioni si do žebříčku ATP připsali 250 bodů. Cipolla i Sela vybojovali premiérové tituly na okruhu ATP Tour.\n\n"}
{"id": "1196391", "url": "https://cs.wikipedia.org/wiki?curid=1196391", "title": "Steven N'Zonzi", "text": "Steven N'Zonzi\n\nSteven N'Kemboanza Mike Christopher N'Zonzi (* 15. prosince 1988, Colombes, Francie) je francouzský fotbalový záložník původem z DR Kongo, hráč klubu AS Řím. Hraje na postu defenzivního záložníka.\n\n\nN'Zonzi nastupoval za francouzskou reprezentaci U21.\n\n"}
{"id": "1196394", "url": "https://cs.wikipedia.org/wiki?curid=1196394", "title": "BMW Open 2016 – mužská čtyřhra", "text": "BMW Open 2016 – mužská čtyřhra\n\nDo soutěže mužské čtyřhry na tenisovém turnaji BMW Open 2016 nastoupilo šestnáct dvojic. Obhájcem titulu byl rakousko-brazilský pár Alexander Peya a Bruno Soares, který skončil v semifinále na raketách Kolumbijců Juana Sebastiána Cabala s Robertem Farahem.\n\nVítězem čtyřhry se stal třetí nasazený finsko-australský pár Henri Kontinen a John Peers, který ve finále zdolal turnajové dvojky Juana Sebastiána Cabala s Robertem Farahem výsledkem 6–3, 3–6 a [10–7]. Oba šampioni si do žebříčku ATP připsali 250 bodů a získali druhý titul v probíhající sezóně. Peers již v Mnichově triumfoval v roce 2014.\n"}
{"id": "1196395", "url": "https://cs.wikipedia.org/wiki?curid=1196395", "title": "Argentinské meziříčí", "text": "Argentinské meziříčí\n\nArgentinské meziříčí ( \"Mesopotamia argentina\") je geografický region v severovýchodní části Argentiny, vymezený řekami Paraná na západě a Uruguay na východě. Zahrnuje provincie Misiones, Corrientes a Entre Ríos, má rozlohu 196 781 km² a žije v něm okolo tří a půl miliónu obyvatel. Největším městem je Corrientes.\n\nPoužívá se také označení \"Litoral argentino\" pro území zahrnující Argentinské meziříčí a sousední provincie Santa Fe, Chaco a Formosa.\n\nNázev, odkazující na antickou Mezopotámii, použil jako první okolo roku 1860 francouzský cestovatel Victor Martin de Moussy. Obě oblasti totiž tvoří úrodná nížina sevřená velkými souběžně tekoucími řekami. Argentinské meziříčí má vlhké subtropické podnebí, s průměrnými ročními srážkami mezi 1500 a 2000 mm a průměrnými ročními teplotami mezi 17 a 22 °C. Nejvyšším bodem je Cerro Rincón blízko brazilské hranice s nadmořskou výškou 843 m. Na území Meziříčí se nacházejí vodopády Iguaçu a Moconá i rozsáhlá bažinatá oblast Esteros del Iberá. Region se vyznačuje značnou mírou biologické diverzity, vyskytují se zde dva tisíce druhů rostlin a přes čtyři stovky ptačích druhů. Typickými živočichy jsou kapybara, pekari páskovaný, jelenec bahenní, kočka slaništní, kajman šíronosý, harpyje pralesní, kamišovití a další.\n\nSeverní část je lesnatá, těží se v ní dřevo stromů jako blahočet a kebračo. Nedaleko města Colón se nachází národní park El Palmar, kde rostou palmy \"Butia yatay\". Jižní část je díky úrodné vertisolové půdě a příhodnému klimatu zemědělskou oblastí, kde se pěstuje pšenice setá, kukuřice setá, rýže setá, tabák virginský, sója luštinatá, cesmína paraguayská, citrusy a len setý. Významné je také pastevectví dobytka, koní a ovcí. Chová se drůbež a v řekách se loví ryby, především kujaba brazilská. K výrobě elektrické energie slouží přehrada Yacyretá na hranici s Paraguayí. Jihovýchodní cíp oblasti na soutoku řek Paraná a Uruguay sousedí s aglomerací hlavního města Buenos Aires, souostroví Islas del Ibicuy v deltě řeky Paraná je pro zachovanou přírodu vyhledávaným turistickým cílem.\n\nPůvodními obyvateli byli Charrúové a Kaingangové, roku 1541 objevil Álvar Núñez Cabeza de Vaca vodopády Iguaçu. Od 17. století vznikaly v pralesích jezuitské redukce, které daly název moderní provincii Misiones. V roce 1820 vyhlásil generál Francisco Ramírez v oblasti krátce existující Republiku Entre Ríos. Ještě v 19. století bylo Meziříčí řídce osídlenou oblastí a státní hranice v jeho severní části stanovila teprve paraguayská válka. Od konce 19. století začal příliv evropských přistěhovalců (Italové, Španělé, Němci, Rusové, Češi), které lákala levná půda. V oblasti se vedle španělštiny používá guaranština, případně pidžin vzniklý smíšením obou jazyků. Vyhlášený je místní folklór, reprezentovaný hudebním stylem chamamé a velkými karnevaly v Corrientes a Gualeguaychú.\n\n"}
{"id": "1196396", "url": "https://cs.wikipedia.org/wiki?curid=1196396", "title": "The Jamie Neverts Story", "text": "The Jamie Neverts Story\n\nThe Jamie Neverts Story je páté sólové studiové album amerického kytaristy a zpěváka Richarda Lloyda. Vydala jej v září roku 2009 společnost Parasol Records. Producentem alba byl Lloyd. Vedle hlavního protagonisty na albu hráli baskytarista Keith Hartel a bubeník Chris Purdy. V písni „Little Miss Lover“ hrál na bicí Billy Ficca, Lloydův spolupracovník ze skupiny Television. Album obsahuje celkem deset písní, přičemž všechny jsou coververzemi od amerického kytaristy Jimiho Hendrixe.\n\nAutorem všech písni je Jimi Hendrix.\n\n"}
{"id": "1196399", "url": "https://cs.wikipedia.org/wiki?curid=1196399", "title": "Estoril Open 2016 – mužská čtyřhra", "text": "Estoril Open 2016 – mužská čtyřhra\n\nDo soutěže mužské čtyřhry na tenisovém turnaji Estoril Open 2016 nastoupilo šestnáct dvojic. Obhájcem titulu byl filipínsko-americký pár Treat Conrad Huey a Scott Lipsky, jehož členové nestartovali společně. Huey nastoupil s Bělorusem Maxem Mirným. Spoluhráčem Lipského se stal krajan Eric Butorac.\n\nVítězem čtyřhry se stal čtvrtý nasazený americký pár Eric Butorac a Scott Lipsky, který ve finále za 87 minut zdolal polské turnajové jedničky Łukasze Kubota s Marcinem Matkowským výsledkem 6–4, 3–6 a [10–8]. Oba šampioni si do žebříčku ATP připsali 250 bodů a získali třetí společný titul.\n"}
{"id": "1196401", "url": "https://cs.wikipedia.org/wiki?curid=1196401", "title": "Třída Achelous", "text": "Třída Achelous\n\nTřída Achelous byla třída opravárenských lodí námořnictva Spojených států amerických z doby druhé světové války. Plavidla sloužila jako plovoucí díly pro opravu menších vyloďovacích plavidel. Celkem bylo postaveno 39 jednotek této třídy. Zahraničními uživateli lodí této třídy se staly Argentina, Čínská republika, Čínská lidová republika, Filipíny, Indonésie, Írán, Jižní Vietnam, Turecko, Spojené království a Venezuela.\n\nCelkem bylo postaveno 39 jednotek této třídy. Přestavba dalších šesti byla roku 1945 zrušena.\n\nPlavidla využívala trupů rozestavěných amerických tankových výsadkových lodí. Byla vyzbrojena dvanácti 40mm kanóny Bofors a dvanácti 20mm kanóny Oerlikon. Pohonný systém tvořily dva diesely General Motors o celkovém výkonu 1800 bhp, pohánějící dva lodní šrouby. Nejvyšší rychlost dosahovala 12 uzlů. Dosah byl 7200 námořních mil při rychlosti 10 uzlů.\n\n\n\n\n\n\n\n\n\n\n\n\n\nAmerická plavidla třídy \"Achelous\" byla nasazena v druhé světové válce, korejské válce i vietnamské válce.\n"}
{"id": "1196403", "url": "https://cs.wikipedia.org/wiki?curid=1196403", "title": "Letová paluba", "text": "Letová paluba\n\nLetová paluba je průběžná lodní paluba, která plní roli vzletové a přistávací dráhy letadel — v podstatě tedy plovoucí letiště. Na menších válečných lodích jejichž primární rolí není nesení letadel může být jako letová paluba označen prostor určený pro operace vrtulníků a dalších letadel schopných svislého přistání (kategorií VTOL/STOVL).\n\nPrvní experimenty s palubními letouny se děly na dočasných plošinách na palubách bitevních lodí a křižníků, a první specializované letadlové lodi měly někdy samostatné paluby pro vzlet i přistání. První mateřská letadlová loď s průběžnou letovou palubou po celé délce byla britská HMS \"Argus\". \nBěhem dalšího vývoje námořního letectví byly letové paluby doplněny instalací katapultů zkracujících vzletovou dráhu letounů, a také záchytnými systémy, zkracujícími, zachycením háku na letadle, dráhu jeho doběhu po přistání.\n\nÚhlová paluba vznikla jako inovace britské Royal Navy v 50. letech 20. století, a spočívá v přidání sekce letové paluby vychýlené v určitém úhlu od podélné osy trupu lodi. Toto uspořádání tak umožňuje provádění vzletových (za pomoci katapultů na přídi) a přistávacích operací (na vyosené dráze) současně.\n\nJako skokanský můstek () je označována další variace britského původu, spočívající v konci vzletové paluby v podobě vzhůru směřující rampy, čímž je usnadněn start lehčích letadel konvenčním rozjezdem i bez pomoci katapultu.\nJejich přistání se pak může dít buď svisle, anebo jako na klasické letadlové lodi, za pomoci záchytného zařízení.\n\n"}
{"id": "1196406", "url": "https://cs.wikipedia.org/wiki?curid=1196406", "title": "Rohatka pestrá", "text": "Rohatka pestrá\n\nRohatka pestrá (\"Ceratophrys aurita\"), známá též jako rohatka obrovská, je jihoamerická žába patřící do čeledi rohatkovití (Ceratophryidae) a rodu rohatka (\"Ceratophrys\"). Druh popsal v roce 1823 Giuseppe Raddi. Měří přibližně 20 cm a živí se i většími živočichy, jako jsou malí hlodavci. Dle Mezinárodního svazu ochrany přírody je hodnocena jako málo dotčený druh, nebezpečí představuje především ničení přirozeného prostředí a odchyt.\nRohatka pestrá je tropická jihoamerická žába, endemický druh Brazílie; vyskytuje se ve částech Bahia, Rio Grande do Sul a Minas Gerais, obývá zde několik chráněných oblastí. Žije na zemi v primárních a sekundárních lesích, k rozmnožování využívá sladké vodní plochy. Zřídka se vyskytuje mimo les. Druh není běžný a je obtížné jej ve volné přírodě najít.\nRohatka pestrá je jedna z největších žab rodu \"Ceratophrys\", mohutné tělo dosahuje délky kolem 20 cm, avšak může být dlouhé i 23 cm. Samice jsou obyčejně větší než samci, u tohoto druhu je viditelný pohlavní dimorfismus. Hlava dosahuje velikosti třetiny žáby, nos je zaoblený. Na slizké kůži rostou výrůstky, spodní část je téměř hladká. Žába má tmavé zbarvení, středem těla se táhne zelený pruh. Tělo je zbarveno břidlicově se skvrnami a pruhy, spodní část je žlutavá.\n\nRohatka pestrá tráví většinu dne zahrabaná pod zemí s vystrčenou hlavou a číhá na potravu. Živí se masožravě, konzumuje například červy, hmyz, někdy i malé hlodavce. Větší kořist dovede ulovit díky zkostnatělým výrůstkům v dásních, které slouží namísto zubů a žába s jejich pomocí dovede přemoci i bránící se kořist. Masožravým způsobem života žijí i pulci těchto žab, kteří jsou potravně specializováni na jiné pulce. Rozmnožování probíhá tak, že samička naklade vajíčka do vody. Nedospělí jedinci zde žijí až do ukončení vývoje.\n\nPopulace tohoto druhu je klesající. Nebezpečí představuje především ničení přirozeného prostředí způsobené například zemědělstvím a také lov těchto žab pro domácí chov. Avšak kvůli širokému areálu rozšíření a velké populaci je rohatka pestrá hodnocena Mezinárodním svazem ochrany přírody jako málo dotčený druh.\n"}
{"id": "1196412", "url": "https://cs.wikipedia.org/wiki?curid=1196412", "title": "Richard Jarůšek", "text": "Richard Jarůšek\n\nRichard Jarůšek (* 8. srpna 1991, Brno) je český lední hokejista hrající na postu pravého křídla a reprezentant, který od září 2019 nastupuje za český klub HC Verva Litvínov. Mimo Česko působil na klubové úrovni v USA.\n\nSvoji hokejovou kariéru začal v Kometě Brno, kde působil od žáků až do juniorské kategorie. Před sezonou 2008/09 zamířil do zámoří, kde nastupoval za americký tým Saginaw Spirit z OHL. Po roce se vrátil zpět do Česka a upsal se mužstvu Orli Znojmo, v jehož dresu hrál nejprve ve druhé nejvyšší soutěži a poté v mezinárodní lize EBEL. Zpočátku tohoto angažmá nastupoval i za juniory a rovněž působil formou střídavých startů také v \"áčku\" druholigového celku HC Břeclav. V prosinci 2013 odešel ze Znojma na hostování do klubu BK Mladá Boleslav, opačným směrem zamířili taktéž hostovat David Pojkar a Tomáš Jiránek. V ročníku 2013/14 pomohl týmu k postupu do nejvyšší soutěže, kam se Boleslav vrátila po dvouleté pauze. V roce 2014 se stal kmenovým hráčem mužstva a kromě startů v extralize si připsal také několik odehraných utkání za prvoligové kluby HC Dukla Jihlava a HC Stadion Litoměřice. V sezoně 2015/16 již působil pouze v Mladé Boleslavi a dařilo se mu herně i bodově. \n\nV květnu 2016 odešel jako volný hráč do Mountfieldu HK z Hradce Králové, se kterým se domluvil na dvouleté smlouvě. S Hradcem se představil na konci roku 2016 na přestižním Spenglerově poháru, kde byl tým nalosován do Torrianiho skupiny společně s celky HC Lugano (Švýcarsko) a Avtomobilist Jekatěrinburg (Rusko) a skončil v základní skupině na druhém místě. Ve čtvrtfinále poté vypadl po prohře 1:5 nad evropským výběrem Kanady. V ročníku 2016/17 s mužstvem poprvé v jeho historii postoupil v nejvyšší soutěži do semifinále play-off, kde byl klub vyřazen pozdějším mistrem – Kometou Brno v poměru 2:4 na zápasy, ale Jarůšek společně se spoluhráči a trenéry získal bronzovou medaili.\n\n"}
{"id": "1196413", "url": "https://cs.wikipedia.org/wiki?curid=1196413", "title": "TJ Sokol Habry", "text": "TJ Sokol Habry\n\nSK Habry (celým názvem: Sportovní klub Habry, zapsán jako: SK HABRY z.s.) je český fotbalový klub, který sídlí ve městě Habry v Kraji Vysočina. Klub byl založen v roce 1935. Od sezóny 2016/17 působí v I. B třídě Kraje Vysočina (7. nejvyšší soutěž).\n\nSvé domácí zápasy odehrává na stadionu Habry.\n\nZdroj: \n\n"}
{"id": "1196415", "url": "https://cs.wikipedia.org/wiki?curid=1196415", "title": "United States Army Aviation Branch", "text": "United States Army Aviation Branch\n\nUnited States Army Aviation Branch je označení pro leteckou složku Armády Spojených států amerických. Jako samostatná zbraň vzniklo v roce 1983, kdy mu byly podřízeny armádní letecké jednotky, které do té doby existovaly v rámci jiných druhů pozemního vojska.\n\nTabulka obsahuje přehled letecké techniky US Army v roce 2018 podle Flightglobal.com.\n\n\n"}
{"id": "1196418", "url": "https://cs.wikipedia.org/wiki?curid=1196418", "title": "TJ Sokol Havlíčkova Borová", "text": "TJ Sokol Havlíčkova Borová\n\nTělovýchovná jednota Sokol Havlíčkova Borová je český fotbalový klub z městyse Havlíčkova Borová, hrající od sezóny 2014/15 I. A třídu Kraje Vysočina (6. nejvyšší soutěž). Klub byl založen v roce 1968.\n\nSvé domácí zápasy odehrává na stadionu Havlíčkova Borová.\n\nZdroj: \n\n"}
{"id": "1196420", "url": "https://cs.wikipedia.org/wiki?curid=1196420", "title": "Potápěč hnědý", "text": "Potápěč hnědý\n\nPotápěč hnědý (\"Colymbetes fuscus\") je druh brouka vyskytující se v Palearktické oblasti, počítaje v to Evropu, Blízký Východ a Severní Afriku. V Evropě ho najdeme v: Rakousku, Bělorusku, Belgii, Bosně a Hercegovině, Velké Británii (počítaje v to Shetlandy, Orkneje a Hebridy a ostrov Man), Bulharsku, Chorvatsku, České republice, Lucembursku, Lichtenštejnsku, Maďarsku, Srbsku a na Baleárských ostrovech, Normanských ostrovech, Korsice, Kypru. Vyskytuje se také v pevninské části Německa, Francie, Dánska, Estonska, Finska, evropské části Turecka, Řecka, Irské republiky, Itálie, Litvy, Lotyšska, Malty, Severního Irska, Norska, Portugalska, Polska, Ruska, Španělska, Švédska, Nizozemska, Ukrajiny a Černé Hory.\n\nPotápěč hnědý má oválné tělo dlouhé 16 až 17 mm. Jeho krovky mají žluto-hnědé zbarvení. Spodní část těla je černá.\n\nNa jaře klade samička na vodní rostliny svá vajíčka. Zřídka probíhá kladení na podzim. Larvy se z vajíček líhnou po zimě, žijí na vodních rostlinách a jsou dravé. Jako první požírají plankton, následně pulce a larvy hmyzu. Dospělci umí dobře létat.\n"}
{"id": "1196424", "url": "https://cs.wikipedia.org/wiki?curid=1196424", "title": "Seznam kulturních památek v Herálci (okres Havlíčkův Brod)", "text": "Seznam kulturních památek v Herálci (okres Havlíčkův Brod)\n\n"}
{"id": "1196425", "url": "https://cs.wikipedia.org/wiki?curid=1196425", "title": "Seznam kulturních památek v Krucemburku", "text": "Seznam kulturních památek v Krucemburku\n\n"}
{"id": "1196426", "url": "https://cs.wikipedia.org/wiki?curid=1196426", "title": "Seznam kulturních památek v Lipnici nad Sázavou", "text": "Seznam kulturních památek v Lipnici nad Sázavou\n\n"}
{"id": "1196427", "url": "https://cs.wikipedia.org/wiki?curid=1196427", "title": "Seznam kulturních památek ve Světlé nad Sázavou", "text": "Seznam kulturních památek ve Světlé nad Sázavou\n\n"}
{"id": "1196428", "url": "https://cs.wikipedia.org/wiki?curid=1196428", "title": "Edwin Eugene Bagley", "text": "Edwin Eugene Bagley\n\nEdwin Eugen Bagley (29. května 1857 Craftsbury, Vermont – 29. ledna 1922 Keene, New Hampshire) byl americký hudební skladatel a dirigent proslulý zejména díky svému pochodu National Emblem.\nSvou hudební kariéru zahájil jako zpěvák v devíti letech v \"Leavitt's Bellringers\" a s touto společností cestoval po velkých městech Spojených států. Později začal hrát na kornet jako člen Swiss Berglingers.\nKoncem osmdesátých let přešel z kornetu na pozoun. Působil také v Bostonské německé kapele a Bostonské symfonickém orchestru.\nSkládal zejména vojenské pochody (např. Ambasador, Vítězná Amerika, Front Section March a další).\n"}
{"id": "1196429", "url": "https://cs.wikipedia.org/wiki?curid=1196429", "title": "Seznam kulturních památek v Pohledu", "text": "Seznam kulturních památek v Pohledu\n\n"}
