{"id": "1379935", "url": "https://cs.wikipedia.org/wiki?curid=1379935", "title": "Walter Super 6", "text": "Walter Super 6\n\nWalter Super 6 (1930) byl osobní automobil továrny Walter (Akciová továrna automobilů Josef Walter a spol., Praha-Jinonice), českého výrobce osobních automobilů. Vůz byl zkonstruován pod vedením technického ředitele firmy Walter, kterým byl Ing. František Adolf Barvitius. Walter Super 6 byl veřejnosti oficiálně představen (společně typem Standard 6) na XXII. mezinárodním autosalonu v Praze, který se konal ve dnech 22.-29. října 1930. Jednalo se o přepychový a vysloveně reprezentační vůz. Byl vyráběn v letech 1930–1934.\n\nPokračovatelem šestiválcového typu Walter 6-B (1928–1930) byl Walter Super 6. „Prodloužení, rozšíření a snížení šasi poskytuje vozu vlastnost dokonalého držení silnice ať v bleskurychlé jízdě v rovině nebo v prudkých zatáčkách, které s Waltrem Super 6 projíždíte s pružností a lehkostí plazícího se hada. Řízení tohoto automobilu je tak snadné jako zasednout za jeho volant. Všechny ovládací prvky, volant i pedály lehkým dotekem reagují na přání řidiče a realizují je na chod automobilu. Ten se pohybuje vpřed i vzad nezadržitelnou silou, aniž by bylo možno pozorovat anebo tušit sebemenším záchvěvem nebo zvukem její vznik.“ Takto formuloval reklamní prospekt Walter nejpodstatnější změnu v konstrukci podvozku oproti modelu Walter 6 B.\n\nTehdejší předseda správní rady společnosti Walter Vítězslav Kumpera st. (30.7.1876 - 1.9.1952) byl jedním ze společníků Josefa Waltra při založení společnosti s ručením omezeným v roce 1911 i při její přeměně na akciovou společnost v roce 1919. Byl také zakladatelem továrny Palaba Slaný na baterie a Tresoria Jinonice na trezory a pokladny. Je ale jisté, že V. Kumpera měl v roce 1922 jako člen správní rady silný podíl na odchodu Josefa Waltera (19.12.1873 - 15.1.1950) z vedení akciové společnosti Walter. V roce 1927 jako předseda správní rady prosadil do správní rady také oba své syny. Strojní inženýr Ing. Antonín „Teny“ Kumpera (10.7.1901 - 19.3.1990) se po odchodu Ing. Jana Nováka do Škodovky stal generálním ředitelem a právník JUDr. Vítězslav Kumpera (1.8.1904 - 2.7.1987) obchodním ředitelem. Rozvoj podniku lze doložit zvyšováním základního kapitálu na 7 000 000 Kč v roce 1925, 8 400 000 Kč v roce 1926. V lednu 1932 se změnil název společnosti na „Akciová společnost Walter, továrna na automobily a letecké motory“ se základním kapitálem 16 000 000 Kč.\nV motoru (oproti Walter 6 B) při vrtání 80 a zdvihu 108 mm přibylo na objemu 421 \"kubíků\" a objem tedy vzrostl na 3257 cm a na výkonu přibylo 10 koní tzn. výkon tedy byl 51,5 kW/70 k při 3000 ot./min a kompresním poměru 6,5:1. Maximální rychlost uzavřených vozů 110 km/h, kabriolety a touringy 125–130 km/h (1930). Spotřeba paliva byla kolem 16 l/100 km.\n\nZážehový, kapalinou chlazený čtyřdobý řadový šestiválec (R6), rozvod OHV, dva ventily/válec, bez přeplňování. Klikový hřídel byl \"dokonale\" vyvážený, uložený čtyřpolohově a zaopatřený setrvačníkem. Klidný chod motoru zajišťoval tlumič torzních kmitů od klikového hřídele. Písty Nelson-Bohnalite s minimální tepelnou roztažností. Motor byl uložen ve třech silentblocích. Dva karburátory Zenith HAK 30 byly napájeny podtlakovým čerpadlem. Objem nádrže paliva 90 l. Magnetoelektrické zapalování Bosch. Mechanická převodovka (4+Z) byla oddělena od motoru jednolamelovou, suchou kotoučovou spojkou. Na přání bylo možné instalovat volnoběh Maybach. \nJízda s volnoběhem Maybach byla velmi příjemná. V rychlostní skříni byla zařazena nejvyšší rychlost (přímý záběr), při které (vhodnou volbou převodu v zadní ose) vůz překonával snadno veškerá běžná stoupání a pružně akceleroval při jízdě ve městě. Jakmile vůz přijde na rovnou trať a rychlost se stupňuje, snižují se zapnutím rychlopřevodu otáčky motoru, motor opět pracuje racionálně a rychlost vozu možno ještě více stupňovati. Továrna Walter, jež ihned vystihla výhody, které uspořádáním, takového rychlopřevodu přináší, již v roce 1928 tento vynález vyzkoušela a používá ho i na sériových vozech s nejlepším úspěchem.\n\nMazání tlakové, oběžné s čističem oleje. Olejová pumpa mazání, ponořená ve spodní části motorové skříně, byla poháněna šnekovým soukolím od vačkového hřídele. Teplotu chladicí kapaliny samočinně regulovaly žaluzie před chladičem. Cirkulaci chladicího média zajišťovalo odstředivé čerpadlo namontované na hřídeli čtyřlistového ventilátoru. Poháněno bylo ozubeným řemenem. Tento systém pohonu byl v konstrukci jinonických vozů pozoruhodnou novinkou. Řazení rychlostí (4+Z) rychlostní pákou s kulovým kloubem, umístěnou na podlaze ve středu vozu. \nKlasicky stavěný podvozek s oběma tuhými nápravami odpruženými podélnými listovými péry s nárazovými body. Pravostranné řízení segmentové, samosvorným šnekovým převodem. Přední náprava byla tuhá z příčného nosníku I-profilu. Přenos hybné síly od převodovky a spojky byl řešen již obvyklým kardanovým hřídelem na tuhou zadní hnanou nápravu typu \"Banjo\" s ozubením Gleason. Rám obdélníkový s křížovou výztuhou. Rozměry podvozku a vozu jsou: rozvor náprav 3300 mm, rozchod kol 1400/1400 mm, vnější rozměry: délka 4700-5400 mm, šířka 1600 mm, výška 1700–1780 mm, světlá výška 210 mm, hmotnost 1650 kg. Počet míst 4-7 dle provedení karoserie. \nSuper 6 měl kapalinové, bubnové brzdy Lockheed s podtlakovým posilovačem Bosch-Dewandre. I jen „lehký tlak“ na brzdový pedál, jak uvádí tovární prospekt, byl přenesen podtlakovým servomotorem Dewandre na hydraulický systém Lockheed, který rovnoměrně rozdělil sílu na všechna čtyři kola. Ruční brzda působila na zadní kola. Byla použita standardní kola Rudge-Whitworth s drátěným výpletem o rozměru 32x6,5“ a byla přichycena centrální křídlovou maticí. Pneumatiky zpravidla Michelin 6,50/7,00 - 20.\n\nPři prvním představení na autosalonu v roce 1930 byly stánku Walter k vidění 4 limuzíny v provedení pro 4 nebo 6 pasažérů, luxusní 4-sedadlový kabriolet a otevřený 4-sedadlový touring (phaeton). Jednotlivé typy karoserií byly výrobcem popsány takto: touring – pro turistiku a sport (pro 6-7 osob), pětimístný kabriolet – pro nejrafinovanější automobilovou klientelu (dvoudveřový s odnímatelnou střechou), 6-7 sedadlová sedan-limuzína – pro město i komfortní cestování (s mezistěnou, která oddělovala řidiče od posádky, a telefonem umožňujícím spojení cestujících v oddělené zadní části s řidičem, \"etalon\" reprezentačního, luxusního vozidla), čtyřmístný club sedan – pro sportsmana a businessmana (se čtyřmi dveřmi a čtyřmi okny). Tomu odpovídaly i ceny. Samotný podvozek se prodával za 88 000 Kč, šestimístná limuzína za 128 000 Kč. Po snížení cen v roce 1932 (i do ČSR došla světová hospodářská krize) byla limuzína k mání za 99 800 Kč a dvoudveřový kabriolet za 112 000 Kč. \n\nKromě těchto sériových karosérií bylo možné, jak se ostatně u Waltera stávalo dobrým zvykem, objednat speciální typ od karosářů jako byli Sodomka z Vysokého Mýta, Petera z Vrchlabí, Uhlík z Prahy a nebo od Leitnera či Brožíka z Plzně. Luxusně vybavená limuzína Walter Super 6 s karoserií od plzeňské firmy Brožík získala počátkem května 1930 zlatou stuhu za nejlepší uzavřenou karoserii při soutěži elegance v Brně. Tu si následně pořídilo Ministerstvo zahraničí a Super 6 používal čs. velvyslanec v Bělehradě. Uvádí se, že uzavřené limuzíny si pořídila i Čs. armáda. Do armády byly dodány dva vozy. Jeden používal ministr obrany a druhý náčelník hlavního štábu. Celkem však bylo vyrobeno jen 30 ks automobilů.\nTento reprezentační vůz byl přímo předurčen k soutěžím elegance. V květnu 1932 Moravsko-slezský automobil klub (MSAK) uspořádal v Brně na výstavišti Concours d'Elegance a následně o týden později Klub slovenských automobilistov obdobnou soutěž v Piešťanech. Waltry slavily úspěch v Brně (Zlatá stuha) i Piešťanech (I. cena se zlatou páskou). Prezident Walter V. Kumpera a generální ředitel ing. \"Teny\" Kumpera je získali s uzavřeným i speciálním vozem Walter. I dnes můžeme Walter Super 6 vídávat na Soutěžích elegance na zámku v Roztokách či Loučni, v závodech do vrchu Zbraslav - Jíloviště a Brno - Soběšice, na jízdách 1000 mil čs. a na Veteránech Moravským Slováckem a na dalších, podobných akcích. \n\n\nNa přelomu května a června 1931 (21.5.-7.6.) se tým tří „rudých ďáblů“, jak byl pro svou rudou barvu vozů tým nazván, zúčastnil na sportovních Waltrech Super 6, se zaplombovanou kapotou, mezinárodní soutěže spolehlivosti na 10 000 km Evropou (AvD 10000 km Fahrt), kterou uspořádal německý autoklub Automobilclub von Deutschlad i za spoluúčastí národních autoklubů dotčených zemích, kde jízda procházela, a kde nechyběl ani Autoklub Republiky Československé. Z Československa se zúčastnili jezdci na automobilech Tatra, Praga, Aero a Walter. Posádky tří vozů Walter Super 6 (č. motorů 5324, 5326 a 5328) tvořily generální ředitel Walter ing. Antonín „Teny“ Kumpera - Jaroslav Manda (st. č. 63), jeho bratr, obchodní ředitel JUDr. Vítězslav Kumpera - J. Traube (st. č. 65) a tovární jezdec Jindřich Knapp - František Němota (st. č. 64). V doprovodu výpravy byli dále manager výpravy Hart, 2 mechanici (Jonák, Bouška) a i známý cestovatel a sportovní redaktor Národních listů a časopisu Auto Vladislav Forejt-Alan. \n\nNa průběh závodu vzpomíná Jindřich Knapp takto: \"V našem týmu jel i \"Teny\" Kumpera, náš generální ředitel. Když jsme přijeli do cíle etapy, šel i oddychnout do hotelu, umyl se a najedl. My jsme se museli starat o všechny tři vozy, lepit neustále propíchané duše a často jsme dostali k jídlu jen bílý pšeničný chléb a uzenky. Když jsme se vraceli z Balkánu na Prahu, kde měl být odpočinek, čekal nás za Voticemi starý Kumpera (Vítězslav Kumpera), prezident firmy. Spokojeně kvitoval dosavadní průběh soutěže a posílal nás dále na Prahu, že počká na syna. Když jsme se dostali do továrny, přivítala mě moje manželka a ředitel Benák. Za několik minut po nás přijel \"Teny\" Kumpera a vyvolal hádku, protože chtěl přijet do továrny jako první. Jindřich Knapp byl tak \"roztrpčen\", že chtěl ze soutěže odstoupit a dále nepokračovat. Nejprve ho přemlouval ředitel Benák a pak - už úspěšně - obchodní ředitel Vítězslav Kumpera ml., na jehož přemlouvání Knapp přece jen slyšel. Po nezbytném odpočinku se potom pokračovalo dále do Berlína na závěr soutěže.\" Tato slova potvrzuje i podrobné vyúčtování nákladů za účast v této soutěži zpracované managerem Hartem a schválené generálním ředitelem ing. Antonínem Kumperou. Je uloženo v archívním fondu Walter a.s. (Státní oblastní archív Praha, fond NAD 1914), kde jsou uloženy i účtenky za ubytování. Zpravidla apartmány byly pro oba bratry Kumperovy a redaktora Alana Forejta. Ostatní se museli spokojit s vícelůžkovými pokoji.\n\nNicméně všichni podali nadlidské výkony při této 17denní jízdě (vč. odpočinkových dnů), jež vedla z Německa přes 10 zemí zpět do Německa (Berlín - Saarbrücken - Ženeva - San Sebastian - Madrid - Lisabon - Barcelona - Řím - Mnichov - Katschberg (1641 m n.m.) - Terst - Dubrovník - Záhřeb - Budapešť - Vídeň - Berlín). Soutěž byla rozdělena do devíti etap a měřila celkem 10 255 km, nejdelší etapa vedla z Barcelony do Říma a byla dlouhá 1455 km. Kritickým místem se ukázalo stoupání na Katschberg, kde \"umírá\" mnoho silných vozů. Domácí obyvatelstvo je na tyto případy připraveno a poskytuje k přejetí vrcholu potahy. Proto překvapuje, že slabší skupina soutěžících (vozů do 2,0 l objemu válců) absolvovala průsmyk poměrně dobře, ovšem ty nejslabší vozy do 1,0 l musely v několika případech zdolávat stoupání s použitím jízdy pozpátku. \n\nSoutěž byla ukončena v Berlíně na okruhu AVUS jízdou, při níž musely vozy jet 100 km – něco jako zkouška stálosti výkonu. Z 88 posádek na startu dojelo do cíle 67 a bez trestných bodů 60 automobilů. Všechny 3 vozy v rudých barvách zvládly nástrahy soutěže i závěrečnou zkoušku a zvítězily v soutěži továrních týmů. Mimo to vyhrály třídu nad 2000 cm. Všechny vozy Walter se vrátily v dokonalé kondici a po celou cestu nebylo na vozech ani to nejmenší opravováno a dokonce nebyla měněna ani jediná zapalovací svíčka. Průměrná spotřeba benzínu na 100 km činila 14 litrů a 1 kg oleje na 1250 km. Je to skutečně skvělý výkon, pováží-li se, že tu jde o 6-sedadlové automobily o obsahu válců 3,25 l a o výkonu 70 HP. Tuto malou spotřebu bylo možno docílit i zásluhou rychlopřevodu, který Walter staví v licenci systému Maybach.\n\nS týmem tří \"rudých ďáblů\" jel ve voze st. 63 s panem \"generálním\" jako spolujezdec, závodník Jaroslav Manda. Nejenže zdolával těžké útrapy nočních jízd ve Španělsku, Itálii a bývalé Jugoslávii, ale byl současně nejveselejším spolujezdcem, kterého nikdy neopustila dobrá nálada. Při jízdě si získal \"titul\" španělského granda, na kterého ho pasoval redaktor Vladislav Forejt. Poctil ho titulem \"Don Jarda de La Manda\". Tak jako neztrácel nikdy humor, tak neztrácel ani dobrý apetýt, což bylo poznat na jeho blahobytném vzezření. Pointa jeho chuti k jídlu je v příhodě ještě před startem do soutěže. Dostal od své manželky, která byla silně pověrčivá, vlastnoručně upečenou housku s prosbou, aby ji měl stále u sebe jako amulet. Manda však housku hned, jak vyjeli z Prahy, s náležitou chutí snědl a teprve po svém návratu domů se dozvěděl, že v ní byl zapečený nějaký posvěcený medailon ze Svaté Hory u Příbrami. Manda se v pozdějších letech stal úspěšným tovární jezdcem Waltrovky, jak na Walter Super 6, tak na vozech Walter Junior S a Walter Junior SS.\n\nGalerie (Jízda 10 000 km AvD)\n\nJiž o týden později po návratu z Berlína (14. června 1931) se úspěšný tým Walter zúčastnil II. ročníku Lounské růžicové jízdy, která byla uspořádána v rámci známé krajinské výstavy v Lounech a byla ve stejný den slavnostně za přítomnosti p. ministra obchodu dr. Matouška zahájena. Organizace se ujala lounská skupina Ligy čsl. motoristů a tato soutěž spolehlivosti motorových vozidel měřila 439 km. Trať na okruhu, který se jel čtyřikrát, probíhala 19 městy (Louny, Slaný, Kladno, Rakovník, Postoloprty, Žatec, Kadaň, Chomutov, Jirkov, Most, Libochovice, Budyně, Roudnice, Mělník, Velvary, Bílina, Teplice, Lovosice, Třebenice) a asi 90 obcemi. Přihlásilo se 80 závodníků, startovalo 65. Jelikož byly v propozicích pro jednotlivé kategorie stanoveny dosti vysoké rychlostní průměry, vyvinul se ze soutěže opravdový rychlostní závod, který měl všechen vzruch jako Zbraslav - Jíloviště, a všeobecně se říkalo, že je to „Zbraslav na 8 hodin\". Velkou pozornost vzbudily dva domácí týmy. Byl tu tým tří „rudých ďáblů od Waltrů\", které zvítězily v týmové soutěži 10 000 km Evropou a s nemenším zájmem se hledělo k vozům Praga, která vyslala do soutěže vozy Alfa a Piccola. Mezi těmi, kdo beztrestně absolvovali trať a dostali pozlacenou plaketu, byl kompletní tým Walter Super 6: ing. Antonín „Teny“ Kumpera, JUDr. Vítězslav Kumpera a Jindřich Knapp s vozy Walter Super 6. O rok později (12. června 1932) se této soutěže - avšak úspěšně - zúčastnil na voze Walter Super 6 jen Leo Sabat.\n\nWalter Super 6 jel v tomto roce také 6-etapový mezinárodní Alpský pohár (31.7.-5.8.1931) s týmem ve stejném složení jako Jízdu 10 000 km AvD, ale tým nebyl klasifikován pro nehodu jednoho z nich. Alpský pohár 1931 uspořádaly společně Německo, Rakousko, Švýcarsko, Itálie a Francie a měl tyto etapy: I. etapa: Mnichov—Innsbruck; II. etapa: Innsbruck—Svatý Mořic; III. etapa: Svatý Mořic—Turín: IV. etapa: Turín— Nizza; V. etapa: Nizza—Ženeva; VI. etapa: Ženeva—Bern. Ve IV. etapě z Turína do Nice, která vedla přes Ligurské Alpy, jeden z vozů Walter Super 6 totiž ve vlásenkovité zatáčce havaroval. Málem vrazil do jednoho z vozů, který chtěl zatáčku projet pozpátku (!). Aby řidič zabránil kolizi a pádu obou vozů po strmém srázu, vyjel v serpentině mimo silnici do kopce a narazil na skálu. Vůz se stal neschopným další jízdy. Továrna po této nehodě odvolala ze soutěže oba zbývající vozy, protože se tým takto rozpadl. Podle propozic by totiž zbývající vozy Walter Super 6 nemohly být započteny ani do individuální klasifikace. Soutěž však dokončila posádka Vítězslav Kumpera st.- G. Čáslavský na voze Walter Bijou a získala upomínkovou medaili.\n\n\nAktivní Jihočeský Autoklub z Českých Budějovic uspořádal v sobotu a v neděli (20.-21. září 1931) již 5. ročník oblíbené vytrvalostní soutěže. Vyjma soboty odpoledne, kdy se konaly zkoušky akcelerace a brždění, téměř po celou dobu soutěže vytrvale pršelo. Proto museli účastníci na proslule špatných šumavských silnicích vynaložit veškeré úsilí, aby udrželi vozy na rozblácených cestách. Trať soutěže měřila 460 km a jelo se čtyřikrát na tom samém okruhu. V posledním okruhu byla doplněna rychlostní zkouškou do vrchu z Rudolfova na Hlincovu horu. Pozlacené plakety (vítězná trofej) obdrželi za svůj výkon ing. Jan Šusta, Rudolf Hansa a ing. Vl. Vlček (všichni na vozech Walter Super 6, st. č. 34-36), současně vítěznou trofej obdržel i celý tým Walter.\n\n\nTuto soutěž uspořádal 8. května 1932 Západočeský Autoklub Plzeň jako sportovní podnik vyhrazený majitelům licencí AKRČs., který byl přístupný motocyklům, sidecarům a automobilům. Trať dlouhá 385,6 km byla vedena po trase Plzeň - Klatovy - Kašperské Hory - Prášily - Nýrsko - Stříbro - Plzeň. Soutěž se konala v rámci oslav 25letého jubilea Západočeského autoklubu. Dojelo celkem 76 závodníků. Z nich 36 získalo pozlacené plakety, 28 stříbrnou, l bronzovou plaketu a 11 diplomů. Pozlacené plakety získali ve skupině 45 km/h mj.: team Walter-Bijou (Leo Sabath, Václav Pauer, Fr. Ulč) a stříbrné plakety: Jaroslav Manda, Walter Super 6, a Věra Vlčková rovněž na Walter Super 6.\n\nSlovenská osma, uspořádaná 15.-16. května 1932 Slovenským motorklubem Bratislava a autokluby v Košicích, Žilině a Bánské Bystrici, byla jeta jako dvoudenní soutěž, jejíž trať byla dlouhá 1015 km. Startovat k ní bylo možno v sídle kteréhokoliv z pořádajících klubů. Tedy v Bratislavě, Košicích, v Žilině nebo v Banské Bystrici. Tyto navzájem se protínající trasy vytvářely jakousi „osmu“. Jak bylo tiskem trefně zmíněno, tímto uspořádáním se soutěž stala zpravodajsky trochu nepřehlednou. Jaroslav Manda na Waltru Super 6 startoval v Bratislavě s cílem Košicích 503 km, druhý den se vrátil z Košic do Bratislavy po mírně změněné trase v délce 512 km. Zajímavá a vzrušující byla úporná honička Mandova „Rudého ďábla\" s Turkovým „Červeným čertíkem\" (Aero). Tito dva, nevázáni ohledy a disciplínou týmové jízdy, pořádali po oba dny v čele bratislavské skupiny pravé dostihy. Za svůj výkon v kat. nad 2000 cm získal Jaroslav Manda (Walter Super 6) nejhodnotnější cenu, pozlacenou plaketu. Celkem startovalo 49 účastníků, dojelo 40 a 9 se vzdalo pro defekty a následně byli vyloučeni ze soutěže.\n\nU ostravského Bělského lesa se uskutečnil 12. června 1932 již IV. ostravský okruh, který uspořádal Moto-auto-club v Moravské Ostravě jako první rychlostní silniční závod sezóny. Všechno, co se od počátku roku jelo byly jen soutěže a hvězdicové jízdy, kdežto závody byly pouze dva a ty oba nikoliv na silnicích ale v terénu. Tím je vysvětlen velký zájem, který na sebe soustředil ostravský okruh, a to jak ze strany jezdců, tak také obecenstva. Měl četnou a kvalitní účast, a návštěvu rovněž velmi pěknou (40 000 diváků). Okruh měřil 11,6 km a automobily jely jen jedno kolo. Celkovým vítězem se stal V. Szcyzycki na Wikovu (1480 cm) 8:01,7 min (kategorie do 1,5 litru), druhý skončil Jaroslav Manda, Walter Super 6 (3257 cm) v čase 8:10,1 min a současně vyhrál kat. vozů přes 1,5 litru.\n\nVýlučným pořadatelem mezinárodních výstav automobilů (dle rozhodnutí mezinárodní AIACR) byl pouze Autoklub RČs. Ostatní autokluby toto privilegium obcházely pořádáním Soutěží elegance. Jenom v roce 1932 se konaly tři „konkurzy“. V Brně na výstavišti (8. května) a dva v lázeňském prostředí (Piešťany – 16. května, Luhačovice – 13. a 14. srpna). Všech těchto přehlídek se účastnily automobily Walter. Mimo „jistých“ vítězů (bratři Kumperové s limuzínou a kabrioletem Walter Royal) lze jmenovat i soukromé jezdce i na Walter Super 6: ing. V. Vokouna, Jar. Horáka, V. Balcara, ing. Dohnálka, Sedláčka atd. Všichni tito účastníci obdrželi zpravidla nejvyšší ocenění – Zlatou stuhu, I. cenu se zlatou páskou nebo pozlacenou či zlatou plaketu. Pikantní na tom je, že v roce 1932 se pražský autosalon – v důsledku krize - vůbec nekonal.\n\nMimo uvedených soutěží byly tyto vozy účastny i dalších podniků, jako např. III. a IV. automobilové soutěže spolehlivosti Krajem Žižkovým na 316 km (1931, 1932), I. jarní Královo-Hradecká soutěž spolehlivosti a pravidelnosti (3.4.1932), III. soutěž spolehlivosti a pravidelnosti Valašskem na 300 km, závod do vrchu o Labský pohár města Litoměřic (11.9.1932) atd. \n\nWalter Super 6 lze tedy označit z hlediska účasti na automobilových soutěžích za nejúspěšnější \"cestovní\" automobil celé historie jinonické továrny.\n\nMotor a převodovka:\n\nKaroserie a podvozek:\n\n\n"}
{"id": "1379936", "url": "https://cs.wikipedia.org/wiki?curid=1379936", "title": "Megara (rozcestník)", "text": "Megara (rozcestník)\n\nMegara může označovat:\n\n"}
{"id": "1379937", "url": "https://cs.wikipedia.org/wiki?curid=1379937", "title": "Višňovský potok", "text": "Višňovský potok\n\nVišňovský potok (číslo hydrologického pořadí 2-04-10-022) je vodní tok na severu České republiky, ve Frýdlantském výběžku Libereckého kraje. Pramení na území Polska, na jihozápadních svazích Bučiny v nadmořské výšce 430 metrů, a po 6,7 kilometru dlouhém toku se ve výšce 220 m n. m. u Višňové levostranně vlévá do řeky Smědé. Plocha povodí Višňovského potoka má rozlohu 13,1 kilometru čtverečního a v místě jeho ústí dosahuje jeho průměrný průtok hodnoty 0,08 kubického metru za sekundu.\n\nZ vodohospodářského hlediska je Višňovský potok považován za významný tok.\n"}
{"id": "1379942", "url": "https://cs.wikipedia.org/wiki?curid=1379942", "title": "Zrzávka", "text": "Zrzávka\n\nZrzávka (číslo hydrologického pořadí 2-01-01-070) je vodní tok v Moravskoslezském kraji na severovýchodě České republiky. Pramení ve výšce 625 m n. m. na severním svahu Trojačky a po 9,3 kilometru dlouhém toku se v nadmořské výšce 280 metrů v Novém Jičíně levostranně vlévá do Jičínky. Celková plocha povodí Zrzávky činí 32,8 kilometru čtverečního a v místě ústí činí průměrný průtok 0,36 kubických metrů za sekundu.\n\nPo celé délce svého toku je označována za pstruhovou vodu.\n\n"}
{"id": "1379950", "url": "https://cs.wikipedia.org/wiki?curid=1379950", "title": "Engadiner Torte", "text": "Engadiner Torte\n\nEngadiner Torte (česky \"engadinský dort\") je vícevrstvý dort kruhového tvaru z křehkého těsta, máslového krému a „florentinské“ hmoty. Dort má svůj původ ve městě Pontresina ve švýcarském regionu Engadin (kanton Graubünden), kde jej ve 30. letech 20. století vytvořil cukrář Oscar Kochendörfer. Originál dortu je aktuálně vyráběn ve třech hmotnostech a to 650g (ø 20cm), 1100g a 1300g (oba s ø 24cm).\n\nZákladem dortu jsou tři tenké placky upečené z tzv. křehkého těsta. Těsto obsahující mouku, cukr, máslo, vejce, mleté lískové ořechy, sůl, skořici, vanilku a citronovou kůru se vyválí na tloušťku asi 3 mm. Z něj se vykrojí tři kruhové placky, které se pomocí vidličky perforují a upečou. Po vychladnutí je na první z nich nanesen máslový krém. Ten musí být uhlazen do roviny. Následuje prostřední placka, opět máslový krém a poslední placka, která dort uzavře. Prostřední placka může mít stejný průměr jako ostatní dvě nebo o něco menší, aby měl pak hotový dort na řezu zajímavější vzhled. Máslovým krémem je dort natřen i z vrchu a také po obvodu, který je navíc posypán krokantem zaoblujícím jeho chuť. \n\nMáslový krém se skládá z másla a mandlové hmoty, které se spolu vyšlehají do pěny. Pak je přimíchána pálenka Kirsch a vanilkový krém. Základem vanilkového krému je mléko (případně voda ve snaze prodloužit trvanlivost), cukr, vejce (žloutky), kukuřičný škrob, hladká mouka, sůl, citronová kůra a vanilka. Hotový máslový krém se míchá tak dlouho, dokud není krásně hladký. Použití pálenky v krému nezlepšuje jen chuť, ale i trvanlivost dortu. Oproti dortům jako je Zuger Kirschtorte je ale množství použité pálenky podstatně menší. \n\nPoslední vrstvou, která se na vychlazený dort umístí, je florentinská hmota. Ta se získá tak, že se společně povaří smetana, máslo, med a cukr a do tohoto roztoku se přimíchají plátky mandlí, piniová semínka, rozinky (korintky), kandovaná pomerančová a citronová kůra. Tato směs se pak upeče v troubě. Po vychladnutí se umístí na dort, který se dá na 2–3 hodiny vychladit a spojit do lednice. \n\nPřed servírováním se dort na vrchu posype moučkovým cukrem a to tak, že se na dort položí papírový kruh, který je vystřižen v průměru asi o 5–6 cm menší než je průměr dortu. Díky tomu vznikne po obvodu dortu bílý prstenec. \n\nMáslo bývá při výrobě dortu někdy částečně nahrazováno margarínem.\n\nDort chutná nejlépe čerstvý, ale v lednici může být uchováván až 14 dní. Bývá konzumován jako dezert nebo jako svačinka k čaji či kávě. Je populární také jako sladký suvenýr z regionu Engadin nebo jako vánoční dárek. K dispozici je nejen v cukrárnách, ale i ve vybraných hotelích a restauracích regionu Engadin. Je možné si jej objednat také přes internet a to i mimo Švýcarsko. Jeho cena bez dopravy se pohybuje okolo 25-40CHF.\n\n"}
{"id": "1379953", "url": "https://cs.wikipedia.org/wiki?curid=1379953", "title": "Michail Igolnikov", "text": "Michail Igolnikov\n\nMichail Sergejevič Igolnikov (* 15. října 1996 Tuapse) je ruský zápasník–judista.\n\nNarodil se v Tuapse do ruské rodiny, v jeho rodokmenu však koluje krev adygejského kmene Allalo od údolí řeky Laba. S judem začínal v rodném Tupase. Připravuje se pod vedením Džambolata Nagučeva. Na mezinárodní scéně se objevuje od svých 15 let v juniorských věkových kategoriích. Mezi seniory se pohybuje od roku 2017 ve střední váze do 90 kg.\n\n\n"}
{"id": "1379959", "url": "https://cs.wikipedia.org/wiki?curid=1379959", "title": "Nikoloz Šerazadišvili", "text": "Nikoloz Šerazadišvili\n\nNikoloz Šerazadišvili (* 19. února 1996, Tbilisi) je gruzínský zápasník–judista, který od roku 2014 reprezentuje Španělsko.\n\nS judem/sambem začínal v rodném Tbilisi v 10 letech. Ve 14 letech odešel s rodiči za prací do Madridu, kde začal navštěvovat populární judistický klub Brunete. V Brunete se ho ujal bývalý španělský reprezentant Joaquín Ruiz. Španělsko reprezentuje od roku 2014, kdy mu bylo jako perspektivnímu sportovci uděleno občanství. Ve španělské judistické reprezentaci se pohybuje od roku 2014 ve střední váze do 90 kg. V roce 2016 se na olympijské hry v Riu nekvalifikoval.\n\n\n\n"}
{"id": "1379967", "url": "https://cs.wikipedia.org/wiki?curid=1379967", "title": "RPP", "text": "RPP\n\nZkratka RPP má více významů:\n\n"}
{"id": "1379996", "url": "https://cs.wikipedia.org/wiki?curid=1379996", "title": "Investigativní žurnalistika", "text": "Investigativní žurnalistika\n\nInvestigativní žurnalistika je forma žurnalistiky, která vyšetřuje, zkoumá, analyzuje a zveřejňuje závažné zločiny, politickou korupci, korporační, finanční a organizovaný zločin, porušování lidských práv či válečné zločiny. Investigativní žurnalisté typicky zkoumají dané téma do hloubky skrze investigaci, což může trvat měsíce až roky, a výsledky publikují noviny, zpravodajská agentura nebo novináři na volné noze. Investigativní žurnalistika patří mezi primární zdroje informací a jejím cílem je společenská transparentnost ve veřejném zájmu. Občanská práva investigativních novinářů vykonávat svou práci ochraňuje svoboda tisku.\n\nBritský mediální teoretik Hugo de Burgh říká, že \"investigativní novinář je muž nebo žena, jejíž profesí je objevit pravdu a identifikovat odchylky od pravdy skrze jakékoliv médium, které může být k dispozici. Tahle činnost je nazývána investigativní žurnalistikou a je odlišná od podobné práce vykonávané policií, právníky, auditory a regulačními orgány v tom, že to není omezené na jediný cíl, není založené na předcházejícím právním rozhodnutí a je blízko spojené s publicitou\".\n\nInvestigativní novinářství se liší od mainstreamové žurnalistky a masových médií tím, že běžní reportéři typicky používají jako zdroje svých informací tiskové zprávy, oficiální mluvčí a tiskové konference vlád, politiků, organizací, firem a korporací, jenž typicky zkreslují neutrální pravdu ve svůj prospěch a šíří pouze jimi žádoucí informace a úhly pohledu pro udržení vlastní reputace a podpory od veřejnosti, které jsou následně opakovány běžnými médii (viz model propagandy v demokratických státech; metody jako spin doctoring, mediální manipulace). Investigativní žurnalistika má za úkol cíleně vyhledávat informace, které by jinak nebyly zveřejněny a zatajované informace odkrývat pro veřejný prospěch.\n\nMuckraking je historický název pro investigativní žurnalismus.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1380001", "url": "https://cs.wikipedia.org/wiki?curid=1380001", "title": "Karel Tichý (rozcestník)", "text": "Karel Tichý (rozcestník)\n\nJméno a příjmení Karel Tichý má více nositelů:\n\n"}
{"id": "1380004", "url": "https://cs.wikipedia.org/wiki?curid=1380004", "title": "Vila Ferdinanda Přibyla", "text": "Vila Ferdinanda Přibyla\n\nVila Ferdinanda Přibyla je vila, kterou postavil majitel nedaleké přádelny bavlny ve slánské místní části Kvíček. Stavba čp. 37 v ulici K. H. Borovského stojí na pozemku parcelní číslo st. 74 vznikla přestavbou staršího objektu a je obklopena rozsáhlým parkem. Vila je místními obyvateli nazývána rovněž \"Zámeček u Benaru\" nebo \"Slánská Hluboká\". S účinností od 22. listopadu 2018 je vila s oplocením, branami a částí parku prohlášena za kulturní památku.\n\nV roce 1918 koupil Ferdinand Přibyl, majitel mechanické tkalcovny v Krčíně u Nového Města nad Metují, slánskou přádelnu bavlny od dědiců jejího zakladatele, Honoré de Lisera (1835–1914). Součástí areálu byl rovněž dům, ve kterém se nacházely hospodářské a správní kanceláře a v patře i obytné místnosti. Nový majitel přikoupil další přilehlé parcely a nechal dům přestavět na vlastní rezidenci. Stavební úpravy začaly pravděpodobně ve třicátých letech a byly dokončeny v roce 1940. Novou podobu domu navrhl slánský stavitel Vilibald Hieke.\n\nVila s parkem byla původně od vlastního areálu přádelny oddělena jednoduchým plotem, jehož zbytky jsou stále patrné.\n\nU domu byl postaven dům správce. Přilehlý park byl doplněn řadou zahradních staveb a doplňků, jako byly pergoly, fontánky se sochami, mosty, alpinárium či asijský kout. Z těchto parkových doplňků se dochovaly pouze zlomky, park je neudržovaný. Celý areál je ohraničen zdí, brány a branky byly opatřeny monogramem majitele FP.\n\nVila má velmi nepravidelný půdorys. Je dvoupodlažní s obytným podkrovím. Zbudována je v historizujícím stylu a připomíná britská veknovská sídla.\n\n"}
{"id": "1380011", "url": "https://cs.wikipedia.org/wiki?curid=1380011", "title": "Strom Olgy Havlové", "text": "Strom Olgy Havlové\n\nStrom Olgy Havlové je označení použité pro 85 stromů, které byly v roce 2018 vysazeny k příležitosti 85 let od narození první dámy Olgy Havlové. Projekt založil Výbor dobré vůle – Nadace Olgy Havlové (VDV). Myšlenka projektu byla inspirována událostí z roku 1993, kdy Olga Havlová v Olomouci v Topolanech v prostorách Dětského centra zasadila „Lípu dobré vůle“. Do projektu „Strom Olgy Havlové“ se zapojilo 85 obcí a dalších institucí, nejčastěji škol nebo organizací, které se zabývají sociálními službami. Stromy byly sázeny v jarních a podzimních měsících; organizátoři z měst, obcí či institucí opatřili libovolný listnatý strom a zvolili i místo jeho slavnostního zasazení. VDV dodal následně mosaznou desku pro označení stromu. \n\n\n\n\n\n\n\nHosté slavnostního udílení Ceny Olgy Havlové za rok 2018 obdrželi (v rámci projektu „Rok Olgy Havlové“) celkem 300 sazenic javoru dlanitolistého, aby je zasadili (na památku zakladatelky VDV) na nejrůznějších místech České republiky.\n"}
{"id": "1380034", "url": "https://cs.wikipedia.org/wiki?curid=1380034", "title": "Peroxidový proces", "text": "Peroxidový proces\n\nPeroxidový proces je metoda průmyslové výroby hydrazinu.\n\nV tomto procesu se jako oxidační činidlo používá peroxid vodíku namísto dříve používaného chlornanu sodného. Jeho hlavní výhodou oproti Olin-Raschigově procesu je skutečnost, že při něm nevznikají vedlejší produkty v podobě solí, a tedy šetrnost vůči životnímu prostředí. Jelikož se ročně vyrobí tisíce tun hydrazinu, tak má tento postup velký význam.\n\nPeroxid vodíku se zde obvykle používá společně s acetamidem. Tato směs netreaguje s amoniakem přímo. Nejprve za přítomnosti ethylmethylketonu vzniká oxaziridin:\n\nKondenzační reakcí vzniká imin:\n\nPoté se imin oxiduje na oxaziridin:\n\nKondenzací oxaziridinu s druhou molekulou amoniaku se vytvátřtít hydrazon:\n\nHydrazon nakonec kondenzuje s druhou molekulou ketonu na ketazin:\n\nReakce obvykle probíhají při teplotě 50 °C a atmosférickém tlaku; poměr látkových množství vody, ketonu a amoniaku je kolem 1:2:4.\nV závěrečné fázi procesu dochází k hydrolýze přečištěného ketazinu:\n\nTato hydrolýza je kysele katalyzovaná, a tak je třeba ketazin oddělit od původní reakční směsi obsahující amoniak. Je rovněž endotermická a tak je třeba ji provádět při vyšší teplotě, aby byla rovnováha reakce více posunuta ve prospěch požadovaných produktů: ketonu (který je recyklován) a hydrtátu hydrazinu.\n\nPo reakci je provedena jednoduchá destilace azeotropní směsi (při tlaku 8 bar a teplotě 130 °C v horní a 179 °C ve spodní části destilační apatratury). Hydrazin hydrát (30-45% vodný roztok) se soustřeďuje dole, zatímco keton je vydestilováván nahoře a recyklován.\n"}
{"id": "1380037", "url": "https://cs.wikipedia.org/wiki?curid=1380037", "title": "Seznam dílů seriálu Četa v akci", "text": "Seznam dílů seriálu Četa v akci\n\nToto je seznam dílů seriálu \"Četa v akci\".\n\n<onlyinclude>\n</onlyinclude>\n\n"}
{"id": "1380042", "url": "https://cs.wikipedia.org/wiki?curid=1380042", "title": "McDonnell XHJH Whirlaway", "text": "McDonnell XHJH Whirlaway\n\nMcDonnell XHJH Whirlaway byl americký experimentální dvourotorový vrtulník navržený a vyrobený společností McDonnell Aircraft pro \"United States Navy\". Jednalo se celosvětově o první úspěšný dvoumotorový vrtulník se dvěma rotory, a v době jeho vzniku také o největší vzlétnuvší vrtulník.\nV roce 1944 vypsalo US Navy požadavky na velký záchranný vrtulník s kapacitou deseti osob. Projekt zpočátku nesl označení XHJD-1, krátce po prvním letu byl přeznačen na XHJH-1. XHJH-1 poprvé vzlétl v dubnu 1946 a vyznačoval se uspořádáním se dvěma nosnými rotory nesenými na koncích křídelních pylonů s opačným smyslem otáčení. Každý rotor byl poháněn jedním hvězdicovým motorem Pratt & Whitney R-985 o výkonu 450 hp (336 kW). Typ byl až do června 1951 zkoušen v různých konfiguracích a s rotory o různých průměrech, a poté byl darován National Air and Space Museum.\n\nJediný vyrobený XHJH-1 se nachází ve sbírkách National Air and Space Museum.\nÚdaje podle\n\n"}
{"id": "1380045", "url": "https://cs.wikipedia.org/wiki?curid=1380045", "title": "Bell XH-15", "text": "Bell XH-15\n\nBell XH-15 (označením výrobce Bell Model 54) byl americký čtyřmístný vrtulník navržený a postavený společností Bell Helicopter, podle požadavků americké armády a letectva na spojovací a víceúčelový vrtulník.\n\nModel 54 byl vrtulník konvenčního uspořádání s vyrovnávacím rotorem na konci trubkového nosníku, pevným kolovým podvozkem příďového typu, vybavený jedním motorem Continental XO-470-5 o výkonu 275 hp (205 kW) umístěným v zadní části kabiny a pohánějícím dvoulistý rotor. \"United States Army Air Forces\" (USAAF) objednaly v únoru 1946 tři exempláře označené XR-15. Typ poprvé vzlétl v březnu 1948 pod novým označením XH-15, ale po zkouškách provedených \"United States Army Air Force\" (USAF) nenásledovalo udělení objednávky a v roce 1950 byl program ukončen. \n\n\n\nÚdaje podle \"Bell Aircraft since 1935\"\n\n"}
{"id": "1380048", "url": "https://cs.wikipedia.org/wiki?curid=1380048", "title": "United States Army Aviation Museum", "text": "United States Army Aviation Museum\n\nUnited States Army Aviation Museum (česky ~ Muzeum letectví Armády Spojených států amerických) je letecké muzeum nacházející se ve Fort Rucker, nedaleko Daleville v Alabamě. Nachází se v něm celosvětově nejrozsáhlejší kolekce vrtulníků. Muzeum veřejnosti zpřístupňuje okolo 50 letadel a množství artefaktů z historie letectví, sahajících od repliky vojenského dvouplošníku Model B bratří Wrightů po AH-64 Apache z operace Pouštní bouře. Ve sbírkách muzea se celkem nachází přes 160 letadel, a depozitáře obsahují celkem 3000 historických exponátů.\n\n\nZdroje: stránky \"US Army Aviation Museum\"\n\n"}
{"id": "1380060", "url": "https://cs.wikipedia.org/wiki?curid=1380060", "title": "Řecko-kartaginské války", "text": "Řecko-kartaginské války\n\nŘecko-kartaginské války je označení pro boje mezi starověkými Řeky a Kartágem v 5.–3. století př. n. l. o ovládnutí Sicílie. Sicilská řecká města však také válčila mezi sebou a vítězit nad Kartágem se jim většinou dařilo jen tehdy, když se spojila pod vedením Syrákús. S Kartágem později začali válčit Římané v punských válkách, Sicílii ovládli a nakonec Kartágo porazili a zničili.\n\nŘecké kolonie se nacházely především na východě (Messina, Naxos, Syrákúsy) a na jihu (Gela, Akragás). Kartáginci měli opěrné body na západě (Panormos, Lilybaion).\n\nK prvnímu konfliktu došlo, když tyran Therillos povolal Kartágince na pomoc poté, co byl vypuzen z Himery Thérónem z Akragantu. Thérón se však spojil se syrákúským Gelónem a Kartágince porazili roku 480 př. n. l. v bitvě u Himery.\n\nDalší konflikt nastal roku 409 př. n. l., kdy Kártáginci přišli na pomoc Segestě proti Selínúntu. Podařilo se jim porazit nejen Selínús, ale i Himeru, Akragás a Gelu. Získaná území jim byla zaručena mírem se syrákúským Dionýsiem I., který byli nuceni uzavřít kvůli moru. Dionýsios s nimi poté ještě třikrát válčil, vybojoval vítězství, ale přesto Kartágu část zisku z výbojů zůstala.\n\nKorintský vojevůdce Tímoleón, kterého povolali Syrákúsané, aby svrhl zdejší tyranidu, zvítězil u řeky Krímisu roku 341 př. n. l., vytlačil Kartágince a osvobodil některá řecká města. Tyranidu následně obnovil Agathoklés, který pokračoval ve válce s Kartágem, rozšířil moc na většinu Sicílii a roku 310 př. n. l. se pokusil ohrozit Kartágince přímo na jejich území.\n\nDo konfliktu zasáhl také epeirský král Pyrrhos, kterého povolala sicilská města na pomoc. Pyrrhos omezil území Kartáginců na Lilybaion. Nakonec však Sicílii opustil kvůli sporům s obyvateli v důsledku svého krutého způsobu vlády a kvůli svým ohroženým spojencům v Itálii. Kartáginci pak záhy získali většinu ostrova zpět – až na Messinu a Syrákúsy.\n\n"}
{"id": "1380063", "url": "https://cs.wikipedia.org/wiki?curid=1380063", "title": "Lewis MacDougall", "text": "Lewis MacDougall\n\nLewis John Moir MacDougall (* 5. června 2002, Edinburgh, Skotsko, Spojené království) je skotský filmový herec. Poprvé se na plátně představil roku 2015 ve vedlejší roli ve filmu \"Pan\", do té doby vystupoval pouze v malé divadelní skupině The Drama Studio. Poté si zahrál hlavní roli ve filmu \"\" (2016), kde ztvárnil třináctiletého Connora, jehož matka umírá na rakovinu. Samotnému MacDougallovi přitom přibližně rok před natáčením tohoto snímku zemřela jeho vlastní máma na roztroušenou sklerózu. MacDougall také hrál jednu z hlavních rolí ve filmu \"Boundaries\" (2018).\n\n"}
{"id": "1380064", "url": "https://cs.wikipedia.org/wiki?curid=1380064", "title": "Krypton (rozcestník)", "text": "Krypton (rozcestník)\n\nKrypton může být:\n"}
{"id": "1380066", "url": "https://cs.wikipedia.org/wiki?curid=1380066", "title": "Peter Palčik", "text": "Peter Palčik\n\nPeter Palčik (Palčuk) (* 4. ledna 1992 Jalta) je izraelský zápasník–judista původem z Ukrajiny.\n\nNarodil se v Jaltě na poloostrově Krym. Po narození přišel o otce a jeho matka s ním záhy odjela do Izraele. S judem začínal ve čtyřech letech na doporučení lékaře v Rišon le-Cijonu. Připravuje se pod vedením Pavla Musina. V izraelské reprezentaci se objevuje s přestávkami od roku 2010 nejprve ve střední váze do 90 kg a od roku 2015 startuje v polotěžké váze do 100 kg. V roce 2016 se na olympijské hry v Riu nekvalifikoval.\n\n\n\n"}
{"id": "1380072", "url": "https://cs.wikipedia.org/wiki?curid=1380072", "title": "Pivovar Falkenštejn", "text": "Pivovar Falkenštejn\n\nPivovar Falkenštejn byl založen v roce 2013 v Krásné Lípě, která je centrem Národního parku České Švýcarsko. Starý krásnolipský pivovar založil v 2. polovině 19. století Cornelius Häuser pod názvem \"Pivovar Krásná Lípa\" () v době bouřlivého rozvoje města za průmyslové revoluce. Tento starý krásnolipský pivovar byl v 60. letech 20. století zbourán, a proto nemohl být v původním místě ani obnoven.\nZákladní nabídka, která je vařena průběžně celý rok:\n\nKaždý měsíc je k základní nabídce vařen jeden speciál:\n"}
{"id": "1380073", "url": "https://cs.wikipedia.org/wiki?curid=1380073", "title": "Tamerlan Bašajev", "text": "Tamerlan Bašajev\n\nTamerlan Bašajev (* 22. dubna 1996) je ruský zápasník–judista čečenské národnosti.\n\nSe sambem/judem začínal v Grozném. Připravuje se v Moskvě v tréninkovém centru Dynamo pod vedením Kirilla Dajče. V ruské reprezentaci se prosazuje od roku 2017 v těžké váze nad 100 kg.\n\n\n"}
{"id": "1380074", "url": "https://cs.wikipedia.org/wiki?curid=1380074", "title": "Jaroslav Bureš (rozcestník)", "text": "Jaroslav Bureš (rozcestník)\n\nJméno a příjmení Jaroslav Bureš má více nositelů:\n\n"}
{"id": "1380083", "url": "https://cs.wikipedia.org/wiki?curid=1380083", "title": "Stephan Hegyi", "text": "Stephan Hegyi\n\nStephan Hegyi (* 25. července 1998) je rakouský zápasník-judista.\n\nS judem začínal v Budoclubu ve Vídni pod vedením Petera Seisenbachera. Po odchodu Seisenbachera do zahraničí přestoupil do klubu Hakoah kde se připravuje pod trenérskou dvojicí Axel Eggenfellner a Filip Safarov. V seniorské reprezentaci se pohybuje od roku 2017 v těžké váze nad 100 kg.\n\n\n"}
{"id": "1380089", "url": "https://cs.wikipedia.org/wiki?curid=1380089", "title": "Jan Hruška (rozcestník)", "text": "Jan Hruška (rozcestník)\n\nJméno a příjmení Jan Hruška má více nositelů:\n\n"}
{"id": "1380097", "url": "https://cs.wikipedia.org/wiki?curid=1380097", "title": "Dekret z Alhambry", "text": "Dekret z Alhambry\n\nDekret z Alhambry (také známý jako Edikt o Vyhoštění; španělsky \"Decreto de la Alhambra, Edicto de Granada\") byl edikt vydaný dne 31. března 1492 spojenými španělskými katolickými monarchy (Isabela I. Kastilská a Ferdinand II Aragonský - po jejich sňatku v roce 1469 vzniklo Španělsko), který přikazoval vyhoštění všech praktikujících Židů ze spojených království Kastilie a Aragonu do 31. července téhož roku. Jediný způsob, jak mohli Židé zůstat na Pyrenejském poloostrově v době rekatolizace, byla konverze.\n\nVíce než polovina španělských Židů již konvertovala v důsledku náboženského pronásledování a pogromů, ke kterým došlo v  roce 1391. Kvůli pokračujícím útokům přes 50 000 Židů konvertovalo roku 1415. Další se rozhodli konvertovat, aby se vyhnuli vyhoštění. Jako následek vydání dekretu z Alhambry a pronásledování v předchozích letech přes 200 000 Židů konvertovalo ke katolicismu a 40 000 až 100 000 bylo vyhnáno. Celkově tak došlo během 15. století k téměř úplné eliminaci židovského obyvatelstva na Pyrenejském poloostrově.\n\nVyhnané Židy velkoryse přijal sultán Bajezíd II., který je přesídlil do mnoha oblastí nábožensky tolerantní Osmanské říše.\n"}
{"id": "1380106", "url": "https://cs.wikipedia.org/wiki?curid=1380106", "title": "Walter Regent", "text": "Walter Regent\n\nWalter Regent představený veřejnosti na jaře 1932 byl osobní automobil továrny Walter, českého výrobce osobních automobilů. Jednalo se o předposlední vůz zkonstruovaný v Jinonicích, počítáme-li i \"jednokusovou sérii\" sportovního Walter Standard S (1934). Walter Regent, vycházející z předchozích typů 6-B, Standard 6 a Super 6, se vyráběl v letech 1932 až 1936. Oproti nejbližšímu předchůdci – typu Super 6 – dostal honosnější masku chladiče, výkonnější motor a bohatší výbavu.\n\nAkciová společnost Walter, továrna na automobily a letecké motory se sídlem v Praze-Jinonicích, patřila ve třicátých letech k nejvýznamnějším strojírenským podnikům v tehdejším Československu. Továrna od tohoto roku změnila název na „Akciová společnost Walter, továrna na automobily a letecké motory“. Z tohoto názvu lehce vyčnívá zájem majitelů více zviditelňovat letecké motory, které továrna souběžně s automobily vyráběla od roku 1923. Naopak důraz na automobily slábne. \n\nWalter Regent, při jehož stavbě jakoby nepřicházely v úvahu ohledy finanční, zhmotňuje představu vyspělého, klasického motorového vozidla z počátků 30.let 20. století. Vynikající funkční krásou a vyroben vysoce kvalifikovaným perzonálem zůstává měřítkem i určitým pomníkem vrcholné konstrukční a řemeslné české práce. Značka Walter byla synonymem solidních konstrukcí a špičkové kvality, disponovala moderním výrobním zařízením a vysoce kvalifikovaným personálem. Vedle světoznámých leteckých motorů její značku nesly v omezených počtech vyráběné automobily, osobní i nákladní vozy, autobusy a autokary.\n\nJednalo se o stejný motor jako byl použit v předcházejícím modelu Walter Super 6. Zážehový, kapalinou chlazený čtyřdobý řadový šestiválec (R6), rozvod OHV, objem 3257 cm³ (vrtání 80, zdvih 108 mm), dva ventily/válec, bez přeplňování. Výkon oproti typu Walter Super 6 vzrostl o 10 k na hodnotu 59 kW/80 k při 3000 ot/min a stupni komprese 5,2:1. Osazený byl dvěma karburátory Zenith, k nimž dopravoval palivo nasávač (elektromag. pumpa) Espero. Spotřeba oleje 0,2-0,3 kg/100 km. Podle provedení dosahovaly Regenty největší rychlosti 120 až 130 km/h a spotřebovaly 14 až 18 l benzinu na 100 km. Devadesátilitrová nádrž, umístěná za zadní nápravou, jim tedy umožňovala absolvovat 500 až 600 kilometrů bez doplňování paliva.\n\nPředpokladem dobrého výkonu byl perfektně opracovaný spalovací prostor, staticky a dynamicky vyvážený klikový hřídel z chrom-niklové oceli a lehké písty Nelson-Bohnalite s invarovými vložkami. Mazání tlakové, oběžné s filtrem oleje. Chladicí okruh motoru byl opatřen čerpadlem, teplotu chladicí kapaliny hlídal termostat, který samočinně ovládal žaluzie před chladičem. Elektrická soustava švýcarské firmy Scintilla pracovala s napětím 12 V, zapalování bylo elektromagnetické. \n\nNa šestiválec navazovala suchá jednokotoučová spojka (třecí, lamelová se zdvojeným obložením) a čtyřstupňová mechanická převodovka (4+Z). Za příplatek výrobce nabízel montáž rychloběhu Walter-Maybach, který se velmi osvědčil v roce 1931 na typu Walter Super 6 při soutěži spolehlivosti Jízda 10 000 km Evropou.\n\nMotor byl standardně umístěn vpředu a pohon zadních kol. Vůz měl robustní obdélníkový rám, zpevněný křížovou výztuhou ve tvaru X. Drátová kola Rudge-Whitworth s centrálními maticemi nesla pneumatiky 6,00x18\" popřípadě 6,50x20\". Bubnové brzdy s kapalinovým ovládáním Ate-Lockheed podporoval podtlakový posilovač Bosch-Dewandre, který využíval podtlaku v sacím potrubí. Ruční brzda byla mechanická a působila na zadní kola. \n\nObě tuhé nápravy byly odpružené podélnými půleliptickými listovými pery. Kapalinové tlumiče se vyskytovaly na Regentech v různých druzích, dle přání zákazníka. Celková délka klasicky střižených karoserií se pohybovala kolem pětimetrové hranice, vozy byly přes blatníky široké 1730 mm. Regent měl rozvor náprav 3300 nebo 3600 mm, rozchod předních i zadních kol 1400 mm nebo 1450 mm. Světlá výška podvozku byla 180  mm, byl dlouhý 4490 mm, horní okraj rámu byl ve výšce 470 mm nad vozovkou. Výška vozu max. 1800 m a celková délka až 5400 mm. Hmotnost kompletního podvozku dosahovala 1050 kg, karosované vozy vykazovaly hmotnost 1580 až 1950 kg.\n\nV zásadě byl vyráběn ve třech provedeních karoserie, jako limuzína/sedan (čtyřdveřový čtyř až sedmimístný vůz) a jako sportovní kabriolet nebo kupé (dvoudvéřový čtyř až pětimístný vůz). Karoserie (zvláště kabrioletů) byly na přání zákazníka vybavovány odnímatelnou, plátěnou střechou Webasto. V roce 1932 byl nabízen Regent s karoserií limuzína za 125 000 Kč, sportovní kabriolet za 137 000 Kč, samotný podvozek byl za 85 000 Kč.\n\nV roce 1934 na pražském autosalónu byly vystaveny 2 pozoruhodné exempláře vozů Regent. Vysokomýtská karosárna Sodomka dodala na stánek Walter elegantní pětimístné dvoudveřové kupé bez středních sloupků s otvorem ve stropě krytým shrnovací textilní střechou. Společnost mu dělal impozantní dvoudveřový kabriolet, karosovaný vrchlabskou firmou Theodor Petera a synové. Kabriolet měl specificky tvarovanou příď se světlomety částečně zapuštěnými do předních blatníků a nezvykle protaženou splývavou záď, připomínající kreace německé karosárny Spohn na podvozcích Maybach. Další zakázkové karoserie měly svůj původ ve specializovaných karosárnách jako např. Brožík z Plzně či Uhlík z Prahy.\n\nModernějších oblých tvarů, byť mnohem konzervativnějších, se v letech 1935 – 1936 dočkalo i několik posledních limuzín Regent, ať už karosovaných v mateřské továrně, anebo firmou Sodomka. Konstruktér karoserií ing. Vladimír Balcar (úspěšný soutěžní jezdec na automobilech Walter 4-B) navrhl co nejvíce využít šířku karoserie, jež se pak téměř obešla bez stupaček, což umožnilo získat prostor pro cestující s vnitřní šířkou až 1600 mm. Tato úprava dovolila zvýšit \"kapacitu\" na 6 osob, šest míst na dvou řadách sedadel podle vzorce 3+3. Podobné provedení 3+3 se velmi využívalo u amerických kabrioletů v 50. létech 20. století. \n\nV sezoně 1935 způsobil nemalý rozruch Josef Sodomka, v jehož karosárně se zrodilo několik exemplářů (patrně tři) aerodynamických kabrioletů Regent. Buď byl v provedení se 2 samostatnými sedadly vpředu a vzadu poskytoval místo pro 3 pasažéry anebo ve zmíněném provedení 3+3. To bylo umožněno neobyčejnou šířkou karoserie přesahující kola. Zadní sedadlo bylo umístěno před podběhy pro zadní kola a řízení bylo umístěno zcela vpravo. Tím vedle řidiče vznikl dostatečný prostor pro 2 další osoby. Malá výška vozu, k níž přispívalo také snížení podlahy pod rám podvozku, elegantní a krásný tvar chladiče, blatníků se zapuštěnými reflektory, zapuštěné kliky a ukazovatele směru, zakrytí zadních kol, bohatá a luxusní vnitřní výprava, atd., podmiňovaly skvělý vzhled tohoto aerodynamického kabrioletu. V komentářích bylo vyzdviženo, že technické vyřešení motoru a podvozku bylo provedeno s pečlivostí a dokonalostí, vlastní všem výrobkům továrny Walter, a že vůz byl nejen neobyčejně stabilní při své vysoké rychlosti a pružnosti, ale také velmi snadno ovládatelný, spolehlivý a bezpečný. Jeden ze šestisedadlových kabrioletů fy. Sodomka označeném jako Grand Luxe Walter Regent byl dodán pro bankovní dům Petschek a spol. \n\nRegent Airspeed (1935) byl ve stejném stylu také střižen jako 7 sedadlová limuzína – sedan nebo jako aerodynamický kabriolet. Efektně tvarovaný dvoudveřový sedan se vyznačoval prohnutou maskou, světlomety zpola zapuštěnými do předních blatníků a výraznou boční linií, jež prodlužovala křivku předního blatníku až na kryt zadního kola. Obešel se bez středních sloupků, díky vnitřní šířce kabiny 1600 mm nabízel šest míst na dvou řadách sedadel (3+3), přičemž ve splývavé zádi 5,3 m dlouhé karoserie zbyl ještě dostatek prostoru pro zavazadla. Ve splývavé zádi na zavazadelníku byla umístěna 1-2 rezervní kola, ukrytá pod aerodynamickým krytem. Stejně jako zmíněné kabriolety tak se i sedan mohl pochlubit decentní pryžovou lištou, jež chránila bok karoserie od výřezu předního blatníku přes spodní okraj dveří až za kryt zadního kola. Hmotnost podvozku byla zachována na 1050 kg, avšak luxusní karoserie zvýšila celkovou hmotnost vozu na 1800 kg. \n\nV roce 1935, po výrazném snížení cen, nabízela továrna Walter Regenty ve dvou provedeních: Regent Limousina za 85 000 Kč (sedan) a Regent Kabriolet Spec. za 95 000 Kč (kabriolet). V dubnu 1936 stála šestisedadlová limuzína 90 000 Kč. U kabrioletů Sodomka však bylo nutno stále kalkulovat s cenou až 150 000 Kč. \n\nSpolupráce mezi firmami Walter a Sodomka byla zahájena již koncem 20. let, kdy Sodomka postavil několik autobusových karoserií na podvozcích Walter PN. Rozhodující období spolupráce je možné datovat od roku 1932, kdy vznikl první kabriolet Walter Regent. Karosářské práce zvláště na podvozcích Walter Regent patřily k tomu nejlepšímu z návrhů a prací z Vysokého Mýta. Tato spolupráce trvala až do ukončení výroby osobních automobilů Walter a zahrnovala postupně i modely Walter 4 B, Walter 6 B, Walter Super 6, Walter Junior, Walter Princ a Walter Lord.\n\nAutomobily Walter Regent a Walter Super 6 se po celou svou kariéru vyráběly pouze kusově na zakázku nebo v nejlepším případě malosériově, za pět let jich vzniklo jen pár desítek. Historie automobilů Walter se však již blížila ke konci, v roce 1936 vzniklo v továrně jen několik desítek nových vozů, doprodávaly se skladové podvozky a vozy. V roce 1936 po dlouhých letech jinonická továrna neměla expozici na pražském autosalonu, byť v \"komuniké\" zmíněném v Národních listech se uvádělo: \"Letos na výstavě chybí továrna Walter, která nevynechala jediné naší výstavy. Až letos se k tomu musela odhodlati, neboť věnuje všechny své síly výrobě leteckých motorů. Její nepřítomnost jest jen dočasná, neboť továrna v automobilismu zůstává a je odhodlána věnovat se mu s plnou energií, jakmile bude moci uvolnit své síly.\" K naplnění tohoto \"komuniké\" však nedošlo a rokem 1937 se historie automobilů Walter, až na nákladní Walter PN, který byl vyráběn pro potřeby československé armády až do roku 1939, definitivně uzavírá.\n\nU aerodynamicky tvarovaných kabrioletů s prodlouženými blatníky, šikmou maskou a zakrytými koly se uvažovalo o jejich nasazení pro tovární tým k účasti v závodě 1000 mil československých 1935, ale k tomuto nasazení již nedošlo. Zřejmě to mělo být v červnu 1935 na závodu 1000 mil československých. V továrně byl připravován vůz interně nazývaný Regent SS. Tak to alespoň avizoval pro časopis Auto František Barvitius v otištěném rozhovoru v říjnovém čísle ročníku 1934.\n\nNa závodní tratě se však tento luxusní model ani příliš nehodil. O to více byl úspěšný na autosalonech a na soutěžích elegance. Ať již to bylo na pražských autosalónech (1934-5) anebo na soutěži elegance v Piešťanech (1934-5). Na soutěžích elegance je Walter Regent úspěšný – jako ceněný veterán – i dnes.\n"}
{"id": "1380126", "url": "https://cs.wikipedia.org/wiki?curid=1380126", "title": "Tramvajová smyčka Královka", "text": "Tramvajová smyčka Královka\n\nKrálovka je jedna ze dvou kapacitních tramvajových smyček (takzvaných tramvajových nádraží) v blízkosti Strahovského stadionu v Praze, postavených v roce 1948 k návozu a odvozu účastníků a návštěvníků všesokolských sletů, později spartakiád. Po letech, kdy nebyla využívána, je od roku 2017 pravidelně využívána speciální linkou 23 v retro stylu. Další z těchto kapacitních smyček (Dlabačov) se nachází zhruba 250 metrů východně. Ve smyčce dominuje modrá barva; v minulosti zde byl i modře natřený monument s názvem zastávky a spartakiádní linky zde končící používaly modrá označení. Vedlejší Dlabačov používal barvu červenou.\n\nSmyčka byla uvedena do provozu 1. června 1948, tedy 24 dní před smyčkou Dlabačov. Od té doby je sice pravidelně udržována, žádnou větší rekonstrukcí ovšem neprošla.\n\nSmyčka leží na východním okraji Břevnova, v těsné blízkosti Strahova, mezi ulicemi Bělohorská, Gymnastická, Šlikova a Za Strahovem, v sousedství tramvajové zastávky Malovanka.\n\nSmyčka je umístěna jako mezilehlá mezi zastávkami Malovanka a Marjánka (blíže k Malovance) s možností vjezdu a výjezdu oblouky z obou stran. Vjezdová kolej ze směru Malovanka překříží protisměrnou kolej a dostane se do prostoru smyčky, ze směru Marjánka pouze odbočí z hlavní tratě vpravo a následně se obě koleje spojí. Po zhruba 10 metrech se vjezdová kolej rozdělí na vnitřní a střední kolej smyčky a obě koleje odbočí vlevo. Dále se oddělí ze střední koleje kolej vnější. V tomto místě začínají u všech kolejí po jejich pravých stranách nástupiště. Za nástupišti se nejdříve spojí vnější a střední kolej, která se následně v levém oblouku spojí s vnitřní kolejí. Po 10 metrech se kolej opět rozdělí na dvě výjezdové koleje; kolej pokračující vpravo se připojí k hlavní trati u zastávky Malovanka (do centra), kolej pokračující vlevo nejprve překříží kolej hlavní trati ve směru Malovanka a připojí se ke koleji ve směru Marjánka (z centra).\n\nKaždé nástupiště je rozděleno na výstupní a nástupní část a všechny tyto části mají vlastní zastávkové označníky. Pro rychlý odvod cestujících jsou nástupiště spojena modře natřeným ocelovým nadchodem, ze kterého na jižním okraji vychází několik cest, mimo jiné ke stadionu.\n\nTrať smyčky je klasické pražcové konstrukce, u vjezdových a výjezdových výhybek zadlážděná, ve zbylé části krytá vyžilým asfaltem, který je mnohde popraskaný a prorůstá travou. Deponovací kapacita smyčky je 20 vozů T3.\n\nPoprvé smyčka sloužila na přelomu června a července 1948 při 11. sokolském sletu, později při konání spartakiád či jiných významných akcí na strahovském stadionu, kdy na ní byla provozována posilová linka 42.\n\nOd roku 1998 do roku 2008 (kromě několika měsíců v roce 2002) ve smyčce manipulovala linka 23, která ovšem končila a začínala v zastávce Malovanka, tudíž byl provoz uvnitř smyčky bez cestujících.\n\nOd znovuzprovoznění linky 23 v březnu 2017 je smyčka opět pravidelně využívána. Tentokrát je linka oficiálně ukončena až ve smyčce, takže cestující mohou tramvají dojet až tam.\n\n"}
{"id": "1380127", "url": "https://cs.wikipedia.org/wiki?curid=1380127", "title": "Joachim Frank", "text": "Joachim Frank\n\nJoachim Frank (* 12. září 1940, Siegen) je německý biofyzik. V roce 2017 získal Nobelovu cenu za chemii za přínos ke kryo-elektronové mikroskopii (spolu s Jacquesem Dubochetem a Richardem Hendersonem), a to především díky tomu, že je autorem metody 3D analýzy molekulárních struktur.\n\nRoku 1963 vystudoval fyziku na bakalářské úrovni na Freiburské univerzitě, magisterský titul získal na Mnichovské univerzitě, doktorát si udělal na Technické univerzitě v Mnichově, díky výzkumu na biochemickém institutu Maxe Plancka. Postgraduálně pak studoval v USA, a to na Caltechu, Kalifornské univerzitě v Berkeley a Cornellově univerzitě. Poté pracoval v institutu Maxe Plancka, na univerzitě v Cambridgi a od roku 1975 ve Wadsworthově centru v Albany. Zde se věnoval především jednočásticové elektronové mikroskopii. V roce 1986 zde získal hodnost profesora na University at Albany. Od roku 1998 pracoval v Howard Hughes Medical Institute v Marylandu, od roku 2003 působí na Kolumbijské univerzitě jako profesor biochemie a molekulární biofyziky.\n\nZdroj: enwiki\n"}
{"id": "1380128", "url": "https://cs.wikipedia.org/wiki?curid=1380128", "title": "Vsevolod Pudovkin", "text": "Vsevolod Pudovkin\n\nVsevolod Illarionovič Pudovkin, rusky Всеволод Илларионович Пудовкин (28. února 1893 Penza – 30. června 1953 Riga) byl sovětský filmový režisér, jeden z autorů sovětské teorie filmové montáže.\nVystudoval inženýrství na moskevské Lomonosovově univerzitě. Zúčastnil se bojů první světové války, během nichž byl zajat Němci. Během této doby studoval cizí jazyky a ilustroval knihy. Po válce vstoupil do světa kinematografie, nejprve jako scenárista, herec a umělecký ředitel a poté jako asistent režiséra Lva Kulešova.\n\nJeho prvním vlastním významným filmem byla němá groteska \"Šachová horečka\" z roku 1925, v níž se mihl i legendární šachista José Raúl Capablanca. Spolurežisérem byl Nikolaj Špikovskij. O rok později natočil slavné němé drama \"Matka\", jež bylo adaptací románu Maxima Gorkého. Film byl velkou příležitostí Very Baranovské, která ztvárnila titulní roli. Hlavní roli získala i v dalším Pudovkinově dramatu \"Konec Petrohradu\", jež je volným pokračováním \"Matky\". Trilogii Pudovkin završil snímkem \"Bouře nad Asií\" z roku 1928. Právě tyto snímky z němé éry, ač silně propagandistické, patří k jeho nejoceňovanějším. S nástupem zvukového filmu se nevyrovnával lehce. V roce 1928 podepsal spolu se Sergejem Ejzenštejnem a Grigorijem Alexandrovem manifest, v němž se zavázali zvuk využívat jen jako dokreslení obrazu, který musí zůstat prvotní. Tyto představy však překonal vývoj. Pudovkin nakonec našel východisko ve velkých historických a životopisných podívaných (\"Suvorov\", 1941; \"Admirál Nachimov\", 1946; \"Vládce vzduchu\" 1950). Rozloučil se dramatem \"Žatva\" (1952).\n\nJeho ženou byla herečka Anna Nikolajevna Zemcová.\n\nJe pohřben na Novoděvičím hřbitově v Moskvě.\n"}
{"id": "1380129", "url": "https://cs.wikipedia.org/wiki?curid=1380129", "title": "Christiane Amanpourová", "text": "Christiane Amanpourová\n\nChristiane Amanpourová (* 12. ledna 1958 Londýn) je britská novinářka íránského původu. V současnosti pracuje pro CNN, kde má mj. pravidelný rozhovorový pořad \"Amanpour\". \nJejí otec byl íránský muslim, matka anglická křesťanka. Je neteří generála Nadera Jahanbaniho, který velel téměř 20 let íránskému letectvu, než ho popravili islámští revolucionáři v roce 1979. Její rodina byla spřízněna přímo s královskou rodinou Pahláví. V mládí žila nějaký čas v Teheránu a mluví plynně persky. Od jedenácti žila v Anglii, vysokou školu ale vystudovala v USA, a to žurnalistiku na University of Rhode Island v Kingstonu. Roku 1983 začala pracovat pro CNN, brzy jako zahraniční reportérka. Její první velkou příležitostí bylo zpravodajství z Blízkého východu o íránsko-irácké válce. V roce 1986 byla převelena do východní Evropy a pokrývala tak i pád Berlínské zdi a konec komunismu v roce 1989. Poté byla vyslána reportovat Válku v Perském zálivu roku 1991. Poté pokrývala konflikt v Jugoslávii. Tehdy však také čelila první kritice. Někteří kritici upozornili, že její reportáže jsou příliš emocionální a zjevně nadržují bosenským muslimům. Nakonec přiznala, že skutečně muslimům stranila. \"\"Existují určité situace, ve kterých prostě nemůžete být neutrální. Když jste neutrální, stáváte se komplicem,\" hájila se. V roce 2009 začala vysílat svůj rozhovorový pořad \"Amanpour\". Hostem tohoto pořadu byli mj. íránští prezidenti Muhammad Chátamí a Mahmúd Ahmadínežád. V roce 2010 přešla nakrátko na ABC News, kde měla mj. známý rozhovor s Muammarem Kaddáfím, ale v roce 2012 se vrátila na CNN. Od roku 2013 se angažuje v tématu syrské občanské války a vyzývá k zásahu proti silám Bašára Asada. Velmi kritizovala administrativu Barracka Obamy za nečinnost v této věci. V roce 2007 vystoupila na konferenci konferenci Forum 2000 v Praze. V roce 2017 v jejím pořadu vystoupil i český premiér Andrej Babiš.\n"}
{"id": "1380131", "url": "https://cs.wikipedia.org/wiki?curid=1380131", "title": "Pavel Alexandrov", "text": "Pavel Alexandrov\n\nPavel Sergejevič Alexandrov (rusky \"Павел Сергеевич Александров\"; 7. května 1896 Noginsk – 16. listopadu 1982 Moskva) byl ruský a sovětský matematik. Přispěl k teorii množin a topologii. \n\nVystudoval Lomonosovovu univerzitu v Moskvě, byl žákem Dmitrije Egorova a Nikolaje Luzina. V letech 1923-1924 působil na univerzitě v Göttingenu, od roku 1927 znovu na moskevské univerzitě a také v Matematickém ústavu V. A. Steklova. Byl blízkým přítelem Andreje Kolmogorova. Podle některých historiků měli homosexuální vztah. Alexandrov rozdmýchal v roce 1936 denunciační kampaň proti svému učiteli Luzinovi (tzv. Luzinova aféra). K jeho vlastním žákům patřili Alexandr Gennaďjevič Kuroš, Lev Pontryagin či Andrej Nikolajevič Tichonov.\n"}
{"id": "1380132", "url": "https://cs.wikipedia.org/wiki?curid=1380132", "title": "Roberto Ferruzzi", "text": "Roberto Ferruzzi\n\nRoberto Ferruzzi (16. prosince 1853 Šibenik – 16. února 1934 Benátky) byl italský malíř narozený v Chorvatsku. Jeho nejznámějším obrazem je \"Madonnina\". \nNarodil v italským rodičům v Šibeniku (dnes Chorvatsko, tehdy Rakouská říše). Ve čtyřech letech se s rodinou přestěhoval do Benátek. Po smrti svého otce, právníka, se vrátil do Dalmácie a studoval klasickou literaturu. V roce 1868 odjel do Benátek a zapsal se na \"Liceo Marco Foscarini\". Poté nastoupil na univerzitu v Padově, kde získal magisterský titul v oboru práv. Nicméně právem se nakonec neživil a stal se učitelem. Poté se přestěhoval do Torreglia. Poprvé vystavoval v Turíně roku 1883. V roce 1887 vystavil v Benátkách plátno s názvem \"La prima penitenza\", zobrazující chlapce, který se modlí růženec jako pokání za špatné chování, zatímco jeho babička vypadá pobaveně. V roce 1897 namaloval slavnou \"Madonninu\" a vyhrál s ní druhé benátské bienále v roce 1897.\n"}
{"id": "1380134", "url": "https://cs.wikipedia.org/wiki?curid=1380134", "title": "Kuzma Petrov-Vodkin", "text": "Kuzma Petrov-Vodkin\n\nKuzma Sergejevič Petrov-Vodkin (5. listopadu 1878 Chvalynsk – 15. února 1939 Petrohrad) byl ruský a sovětský malíř a spisovatel. \nNarodil se do rodiny ševce. Malovat se učil u místních malířů ikon. Odkazy na pravoslavné ikony jsou pak patrné zejména v raných fázích jeho tvorby. V roce 1893 vystudoval střední školu a poté pracoval v loděnici. Připravoval se na přijímací zkoušky na železniční škole v Samaře, protože toužil stát se železničním inženýrem. U zkoušek ale neuspěl, a tak začal chodit na lekce malování u Fedora Burova, který ovšem v roce 1895 zemřel. Petrov-Vodkin se pak živil drobnými malířskými zakázkami v okolí Saratova. Jeho matce se při návštěvě slavného architekta R. Melcera v Saratově podařilo mu ukázat některé synovy kresby a Melcer mu pak zajistil studium umění v Petrohradě. V letech 1895-1897 zde studoval školu barona Stieglitze. Poté odešel do Moskvy, kde studoval Moskevskou školu malířství, sochařství a architektury u Valentina Serova, Izáka Levitana či Konstantina Korovina. V letech 1901–1904 v Mnichově studoval u slovinského malíře Antona Ažbeho. Po roce 1917 se věnoval grafice, často propagační. V roce 1922 namaloval známý portrét spisovatelky Anna Achmatovové. V letech 1924–1926 žil ve Francii. V roce 1927 onemocněl tuberkulózou. To mu znemožnilo do značné míry malovat. Přesunul tedy svůj zájem k psaní částečně autobiografické prózy. Napsal trilogii \"Chvalynsk\", \"Euklidův prostor\" a \"Samarkandia\". Ve 30. letech se k malování vrátil, často šlo o angažované politické umění (\"Alarm\", \"Smrt komisaře\", \"Rok 1918 v Petrohradě\"). Tuberkulóza ho přemohla roku 1939. Nejvíce jeho děl je dnes k vidění v Státním ruském muzeu v Petrohradě.\n"}
{"id": "1380135", "url": "https://cs.wikipedia.org/wiki?curid=1380135", "title": "Menander Protektor", "text": "Menander Protektor\n\nMenander Protektor, řecky Μεάνδρος Προπτέκτωρ byl byzantský historik ze 6. století, narozený v Konstantinopoli. Jediným zdrojem informací o jeho životě je citace z jednoho jeho spisu v \"Sudě\" (Mu, 591). Menander se zde zmiňuje o svém otci Eufratovi, který přišel z Byzance, a o svém bratru Herodotovi. Studoval právo, ale studia opustil. Přijal vojenský úřad na dvoře císaře Maurikia (odtud přídomek Protektor). Sám císař ho prý motivoval k pokusu napsat historickou práci. Za vzor si Agathia z Myriny, který stejně jako on začínal jako právník. Svou historii začal Menander tam, kde Agathias skončil. Zahrnuje období od příchodu Kutrigurů do Thrákie za panování Justiniána I. v roce 558 až po smrt císaře Tiberia v roce 582. Dílo samotné se nedochovalo, fragmenty jsou zachovány v textech Konstantina VII. Porfyrogenneta a v \"Sudě\". Jeho zprávy jsou jedním z nejcennějších pro rekonstrukci dějin 6. století, a to zejména v zeměpisných a etnografických záležitostech. Menander byl očitým svědkem některých událostí, které popisuje. Stejně jako Agathias psal též epigramy, jeden je zachován ve sbírce \"Anthologia Graeca\".\n"}
{"id": "1380137", "url": "https://cs.wikipedia.org/wiki?curid=1380137", "title": "Francisco de Almeida", "text": "Francisco de Almeida\n\nDom Francisco de Almeida (asi 1450 Lisabon – 1. března 1510, Table Bay) byl portugalský cestovatel, voják a politik, první místokrál Portugalské Indie (1505-1509). \nV mládí se živil jako voják, zúčastnil se mj. bitvy u Toro (1476) či bojů s Maury při dobývání Granady (1492). Roku 1505 byl portugalským králem Manuelem I. jmenován místokrálem Portugalské Indie. Poté se vydal na výpravu do Afriky a Indie (jíž se zúčastnil i mladý Fernão de Magalhães). Nejprve výprava dobyla Kilwu na severu Mosambiku, poté Mombasu a Zanzibar. V Indii začal stavět pevnosti Anjediva, Cannanore (kde si vybudoval sídlo) a Kochi. Jeho syn Lourenço de Almeida byl poslán na Cejlon. V březnu 1508 zaútočili na Cejlon arabští obchodníci z Egypta. V bitvě, v níž padl Lourenço, byli Portugalci poraženi. Portugalský král vyslal ihned posily vedené Afonso de Albuquerquem, který měl po Franciscovi převzít post místokrále. Francisco se však odmítl trůnu vzdát a Afonsa uvěznil. Chtěl vést Portugalce do bitvy s Araby a Turky sám, aby pomstil svého syna. Porazil nepřátele v klíčové bitvě u Diu 3. února 1509. Pak teprve propustil Afonse a odevzdal mu post místokrále. Roku 1510 se vydal domů do Portugalska. Aby doplnil zásoby, učinil mezipřistání na jihu Afriky, poblíž mysu Dobré naděje. On i jeho muži však byli domorodci, kterým se nelíbila konfiskace dobytka, zabiti. Jeho hrob se nachází nedaleko Kapského Města.\n\n"}
{"id": "1380138", "url": "https://cs.wikipedia.org/wiki?curid=1380138", "title": "Gabriël Metsu", "text": "Gabriël Metsu\n\nGabriël Metsu (1629 Leiden - 24. října 1667 Amsterdam) byl nizozemský malíř. Věnoval se historickým tématům, zátiším, portrétům a žánrovým obrázkům. Zachovalo se pouze 14 ze 133 jeho děl.\nJeho matka byla chudá porodní asistentka, vzdělání získal díky podpoře nevlastního otce, námořního kapitána. V dětství byl pokřtěn v tajném katolickém kostele (Nizozemsko bylo již tehdy protestantské). V roce 1648 se stal jedním z prvních členů malířského cechu v Leidenu. Brzy, roku 1650, však odešel do Utrechtu, kde ho učili katoličtí malíři Nicolaus Knüpfer a Jan Weinix. V roce 1655 se přestěhoval do Amsterdamu, kde žil v uličce Prinsengracht, vedle pivovaru. V roce 1657 se dostal do sporu se sousedem a přestěhoval se do domu u kanálu, kde se konal pravidelně trh se zeleninou. Na počátku šedesátých let hledal inspiraci ve skupině umělců z jeho rodného Leidenu zvaných \"fijnschilders\", jejichž klíčovým představitelem byl Gerrit Dou. K jeho žákům patřili Michiel van Musscher a Joost van Geel. Zemřel v 38 letech.\n"}
{"id": "1380139", "url": "https://cs.wikipedia.org/wiki?curid=1380139", "title": "Theofanés Řek", "text": "Theofanés Řek\n\nTheofanés Řek či též Feofan Grek, řecky Θεοφάνης (asi 1340 Konstantinopol – asi 1410 Moskva) byl byzantský malíř působící v závěru života (natrvalo asi od 1390) v Rusku. Velmi ovlivnil vývoj ruského malířství, jeho žákem byl Andrej Rubljov. V rodné Konstantinopoli prý vyzdobil 40 chrámů (např. Chalkedón, Kaffa). V Rusku působil nejprve jako host v Novgorodu, kde vytvořil fresky v kostele Proměnění Spasitele (1378), později žil trvale v Moskvě. V Kremlu jsou k vidění jeho fresky v kostele Narození Bohorodičky a v Archandělském chrámu, k nejslavnějším patří ikona s Kristem jako soudcem posledního soudu a ikona \"Proměnění Páně\". Další významné ikony jsou v chrámu Zvěstováni Bohorodičce. Theofanés byl ovlivněn hésychastickým hnutím, mystickým proudem v pravoslaví, jež uctíval \"Božské světlo\". Jeho současníci v Rusku ho ctili i jako myslitele a filozofa, žádné spisy se ale nedochovaly. Nejspíše získal vzdělání na univerzitě v Konstantinopoli.\n\n"}
{"id": "1380141", "url": "https://cs.wikipedia.org/wiki?curid=1380141", "title": "Eugenio Beltrami", "text": "Eugenio Beltrami\n\nEugenio Beltrami (16. listopadu 1835 Cremona – 18. února 1900 Řím) byl italský matematik narozený v Lombardii (tehdy území Rakouské říše), který se uplatnil zejména v diferenciální geometrii a matematické fyzice. \n\nMatematiku studoval na univerzitě v Pávii, avšak studia nedokončil kvůli finančním potížím a politickým problémům s rakouskými úřady. Pracoval pak na železnici. Na studiích ho ovlivnil matematik Francesco Brioschi. Roku 1862 se stal profesorem na univerzitě v Bologni. Roku 1989 se stal prezidentem Accademia dei Lincei (italské akademie věd). Krátce před smrtí, roku 1899, byl zvolen senátorem.\n\nJako první prokázal platnost neeuklidovské geometrie (s využitím tzv. Beltramiho-Kleinova modelu). Beltramiho použití diferenciálního počtu pro problémy matematické fyziky nepřímo ovlivnilo vývoj tenzorového počtu. Zabýval se též matematickou teorií elektřiny a magnetismu. Beltramův teorém je klíčový pro zobrazování zakřiveného povrchu v mapách. Ve fyzice plazmatu se uplatnil koncept Beltramova pole (jehož rotace je úměrná samotnému poli), užívá se při popisu helikálních struktur (silokřivky mají tvar šroubovice).\n"}
{"id": "1380142", "url": "https://cs.wikipedia.org/wiki?curid=1380142", "title": "Samuil Maršak", "text": "Samuil Maršak\n\nSamuil Jakovlevič Maršak, rusky (3. listopadu 1887 Voroněž – 4. července 1964 Moskva) byl ruský a sovětský spisovatel židovského původu, autor literatury pro děti. Byl rovněž překladatelem, zejména z angličtiny.\n\nVerše začal psát již jako dítě. Navštěvoval gymnázium ve Voroněži, avšak v roce 1902, v jeho patnácti letech, se rodina přestěhovala do Petrohradu, tedy mimo Zónu osídlení, v níž mohli mít ruští židé trvalé bydliště a tedy i chodit do škol. Pomohl mu však židovský filantrop se šlechtickým titulem David Günzburg, který ho představil vlivnému literárnímu kritikovi Vladimiru Vasiljeviči Stasovovi, jenž byl z dětské Maršakovi poezie tak nadšen, že mu zajistil z protižidovských opatření výjimku. Stasov také Maršaka seznámil s Maximem Gorkým a Fjodorem Šaljapinem, s nimiž se spřátelil. Když v roce 1904 Maršakovi diagnostikovali tuberkulózu, nabídl mu Gorkij, aby žil v jeho letním bytě na Jaltě, u Černého moře, kde bylo vhodnější ovzduší. V roce 1904 Maršak rovněž publikoval své první verše, a to v časopise \"Židovský život\". V té době zastával sionistické postoje. V roce 1907 se vrátil z Jalty do Petrohradu a následně vydal řadu svých textů v populárním časopise \"Satyricon\". Poté se podíval na Blízký východ a v roce 1912 se přestěhoval do Anglie a vystudoval zde filozofii na Londýnské univerzitě. Zamiloval se zde do anglické kultury a zvláště poezie. Vydal ještě během studií své ruské překlady básní Williama Blakea, Roberta Burnse a Williama Wordswortha. Roku 1913 navštívil experimentální školu ve Walesu, kde započal jeho velký zájem o formování dětí, zejména pak literaturou tvořenou speciálně pro ně. Krátce před první světovou válkou, v roce 1914, se vrátil do Ruska a živil se dále překládáním. K dětské literatuře ho nasměrovala práce s dětmi židovských uprchlíků z Voroněže po začátku války a také smrt jeho dcery v roce 1915. V roce 1920 se přestěhoval do Krasnodaru, kde bylo velké množství sirotčinců, plných kvůli světové i občanské válce. Se skupinou nadšenců zorganizoval jakési dětské městečko, kde děti hrály i vlastní divadlo. Maršak pro ně napsal hru, svůj první text výhradně pro děti. V roce 1922 se vrátil zpět do Petrohradu a začal publikovat knihy pro děti. K nejznámějším patřili \"Kluci v kleci\" (\"Детки в клетке\") a \"Pohádka o hloupé myšce\" (\"Сказка о глупом мышонке\"). Z jeho divadelních textů je nejznámější pohádka \"Dvanáct měsíců\" (\"Двенадцать месяцев\"). V roce 1924 se stal vedoucím dětské pobočky státního vydavatelství Gosizdat. Ten zastával více než deset let a přilákal v té době k tvorbě pro děti řadu autorů vážné literatury, například Jevgenije Lvoviče Švarce a Daniila Charmse. Pokračoval i v překladatelském díle, roku 1948 vyšel jeho slavný překlad Shakespearových sonetů. Řada z nich byla zhudebněna, mj. Dmitrijem Kabalevským v oblasti vážné hudby, v popu například Tichonem Nikolajevičem Chrennikovem či Allou Pugačovou. Z angličtiny přeložil též texty George Gordona Byrona, Percy Bysshe Shelleyho, Johna Keatse, Alfreda Tennysona, Roberta Browninga, Roberta Louise Stevensona, Williama Butlera Yeatse, Lewise Carrolla, Rudyarda Kiplinga či Alana Alexandera Milneho. Překládal ovšem i z němčiny (Heinricha Heineho), z maďarštiny (Sándora Petőfiho), z italštiny (Gianni Rodariho) či arménštiny (Hovhannese Tumanjana). Vůči komunistickému režimu byl loajální, přesto těsně unikl zatčení při Velkém teroru roku 1937 a znovu během procesu s židovským protifašistickým výborem v roce 1952.\n"}
{"id": "1380143", "url": "https://cs.wikipedia.org/wiki?curid=1380143", "title": "Andrew Marvell", "text": "Andrew Marvell\n\nAndrew Marvell (31. března 1621 Winestead – 16. srpna 1678 Londýn) byl anglický básník, satirik a politik. Psal přírodní lyriku oslavující anglický venkov (\"The Garden\", \"Upon Appleton House\"), milostnou lyriku (\"To His Coy Mistress\" - zřejmě jeho nejslavnější práce) a politikou satiru (\"Flecknoe\", \"The Character of Holland\", \"Last Instructions to a Painter\"). Byl blízkým přítelem Johna Miltona. Politicky byl příznivcem vlády Olivera Cromwella za anglické revoluce (viz jeho oslavná báseň \"An Horatian Ode upon Cromwell's Return from Ireland\"). Psal též anonymně pamflety, které kritizovaly monarchii a katolicismus, bránily puritánské disidenty a odsuzovaly cenzuru (\"The Rehearsal Transpros'd\" aj.). Několikrát byl zvolen poslancem parlamentu, za revoluce i monarchie. Vystudoval na Trinity College univerzity v Cambridge. Po jeho nečekané smrti se spekulovalo, že byl otráven svými politickými nepřáteli.\n"}
{"id": "1380145", "url": "https://cs.wikipedia.org/wiki?curid=1380145", "title": "Pieter Bleeker", "text": "Pieter Bleeker\n\nPieter Bleeker (10. července 1819 Zaandam - 24. ledna 1878 Haag) byl nizozemský lékař a ichtyolog. Zkoumal především ryby jihovýchodní Asie.\n\nV letech 1842-60 byl zaměstnán jako lékař nizozemské armády v Indonésii. Během tohoto období začal studovat ryby z této oblasti. Díky rozsáhlým kontaktům s místními obyvateli shromáždil přes 18 000 exemplářů ryb. Jeho velká sbírka byla zakoupena Muzeem přírodní historie v Leidenu, kde se nachází dodnes. Po návratu do Nizozemska vydal ve francouzštině proslulý \"Atlas ryb\" (\"Atlas Ichthyologique des Indes Orientales Néêrlandaises\"), který vycházel v letech 1862-1877. Atlas byl publikován ve 36 svazcích s více než 1 500 ilustracemi. Ve svých 500 odborných prací popsal 511 nových rodů ryb a 1925 nových druhů ryb. Příležitostně se věnoval herpetologii, popsal 14 nových druhů plazů. Roku 1862 se stal řádným členem Královské nizozemské akademie věd a umění.\n"}
{"id": "1380146", "url": "https://cs.wikipedia.org/wiki?curid=1380146", "title": "Salvator Rosa", "text": "Salvator Rosa\n\nSalvator Rosa, někdy zvaný Rennella nebo Arenella (1615 Neapol – 15. března 1673 Řím) byl italský malíř a rytec. \nZáklady malířství získal u strýce z matčiny strany Paola Greca. Otec ho ale poslal studovat do kláštera, aby se stal knězem. Pro nezvladatelnost ho vyloučili. Poté se měl toulat a dokonce se snad stát i členem loupežnické bandy. V sedmnácti letech zemřel jeho otec a starost o pět sourozenců spadla hlavně na něj. Snažil se přivydělat si prodejem obrazů, díky čehož si ho všiml malíř Aniello Falcone, který ho přijal do své dílny jako učedníka. \n\nO roku 1636 začal Rosa nabízet své obrazy. V roce 1638 ho pozval kardinál Francesco Maria Brancaccio do Říma. Dal mu významnou zakázku: vytvořit oltář pro kostel Santa Maria della Morte ve Viterbu. Na oltáři se nachází i jeden z nejznámějších Rosových obrazů \"Nevěřící Tomáš\". \n\nV Římě se pokoušel psát i satirické divadelní hry, avšak těmi si znepřátelil řadu kolegů, na prvním místě Giana Lorenza Berniniho. Nakonec Rosa Řím roku 1639 raději opustil. Odešel do Florencie, kde pracoval zejména pro kardinála Giovanniho Carla Medicejského. Založil také uměleckou skupinu \"Accademie dei Percossi\" (\"Akademie bitých\"), která se pravidelně scházela v jeho dílně. Jejími členy byli krom malířů i spisovatelé, například Lorenzo Lippi. \n\nRoku 1646 se vrátil do Neapole. Podle některých zdrojů se zúčastnil povstání proti španělským Habsburkům. Měl snad velet i jakési lynčovací jednotce, která hledala skrývající se Španěly.\n\nPoté, v roce 1649, se vrátil do Říma. Poněkud změnil styl. Dříve maloval především dramatické krajiny, nyní se začal více inspirovat starořeckým uměním. Nenacházel však dobrý ohlas. Zejména jeho obraz \"Alegorie štěstí\" vyvolal bouřlivé diskuse. Rosa se do nich zapojil svým tradičním způsobem - divadelní satirou (hry \"Babylon\" a \"Žárlivost\"), čímž si získal jen další nepřátele. Úspěchu došel ovšem jako rytec, jeho drobné rytiny vojáků byly ve své době velmi populární. \n"}
{"id": "1380147", "url": "https://cs.wikipedia.org/wiki?curid=1380147", "title": "John Buchan", "text": "John Buchan\n\nJohn Buchan (6. srpna 1875 Perth – 11. února 1940 Montréal) byl skotský spisovatel, který se proslavil zejména špionážními romány, z nichž nejznámější je \"Třicet devět stupňů\" (\"The Thirty-Nine Steps\").\nVystudoval klasickou literaturu na University of Glasgow a na Oxfordu. Již tehdy psal, zejména eseje a poezii. Po studiích se stal diplomatem, působil jako asistent Alfreda Milnera, vysokého komisaře v Jižní Africe. Po návratu z Afriky pracoval pro nakladatelství \"Thomas Nelson & son\" a stal se šéfredaktorem prestižního anglického časopisu \"The Spectator\". Roku 1910 publikoval svůj první román lehčího žánru, nazvaný \"Prester John\", jehož děj umístil do jižní Afriky. Rok poté vstoupil do politiky, v barvách Scottish Unionist Party. Za první světové války se věnoval propagandě, pracoval pro Britskou kancelář propagandy známou jako \"Wellington House\". Zároveň pracoval jako válečný korespondent pro deník \"The Times\". Za války byl rovněž ve spojení s československým zahraničním odbojem a podporoval československou věc. V té době rovněž, v roce roce 1915, vydal svůj nejslavnější román, špionážní thriller \"Třicet devět stupňů\", v němž představil svého hrdinu Richarda Hannaye, který se objevil ještě v řadě dalších knih (knihu jako první zfilmoval Alfred Hitchcock roku 1935). V letech 1917–1918 byl Buchan \"ředitelem informací\" britské vlády, de facto ministrem propagandy. Po válce publikoval i řadu historických prací (např. životopis Waltera Scotta) a stal se též prezidentem Skotské historické společnosti. Ve 30. letech se stal příznivcem sionismu, a to navzdory tomu, že byl znám jako antisemita. V roce 1935 byl uveden do šlechtického stavu. V letech 1935-1940 byl generálním guvernérem Kanady (oficiálním zástupcem britského panovníka v Kanadě).\n"}
{"id": "1380148", "url": "https://cs.wikipedia.org/wiki?curid=1380148", "title": "John Tenniel", "text": "John Tenniel\n\nJohn Tenniel (28. února 1820 Londýn – 25. února 1914 Londýn) byl anglický kreslíř a ilustrátor, který proslul zejména politickými karikaturami v satirickém časopise \"Punch\" (1850-1901) a ilustracemi k prvnímu vydání knihy Lewise Carolla \"Alenka v říši divů\" (1865). V dětství utrpěl zranění pravého oka a postupně na něj oslepl. Pro \"Punch\" nakreslil 2165 karikatur, řada z nich útočila na Iry. Roku 1893 byl uveden do šlechtického stavu, jakožto první karikaturista vůbec.\n"}
{"id": "1380149", "url": "https://cs.wikipedia.org/wiki?curid=1380149", "title": "Sonia Delaunay", "text": "Sonia Delaunay\n\nSonia Delaunay Těrková, rodným jménem Sára Iljinična Sternová (14. listopadu 1885 Oděsa, Chersonská gubernie – 5. prosince 1979 Paříž) byla francouzská malířka a módní návrhářka židovského původu narozená na Ukrajině (tehdy Ruská říše).\nPrvních pět let prožila v Gradižsku v Poltavské gubernii, kde její otec Elia Stern pracoval jako dělník v továrně na hřebíky. Matka Hana Těvelevna, rozená Těrková pocházela z ukrajinské židovské rodiny v Oděse. Otce Sonia později popisovala jako zlého člověka. Další léta byla vychovávána v rodině svého strýce, petrohradského právníka Henrika Timofějeviče Těrka a jeho manželky Anny Sergějevny (Israelevny) Zachové (1856-1918), která byla dcerou filozofa Izraela Isaakjeviče Zacha (1831 —1904) a neteří petrohradského bankéře a finančníka Abrama Isaakjeviče Zacha (1828–1893). Oni ji později plně adoptovali a dali jí příjmení po matce a nové jméno Sonia. \nHenrik Těrk (1847–1917) byl členem představenstva nakladatelství Brockhaus a akciové společnosti Efron se závody Bogatovského cukrárnou, těžebními závody a akciové společnosti Finsko Light Shipping Company. Měl letní dům ve Finsku. Další strýcové pracovali jako lékaři na Krymu a obchodníci v Oděse.\nJejí strýc byl milovník umění a často s ním cestovala po Evropě, zejména do Německa, Francie, Itálie a Švýcarska, kde ji brával do muzeí a galerií. V šestnácti letech se proto rozhodla, že bude studovat umění. Činila tak nejprve v Petrohradě, posléze v Karlsruhe a v roce 1905 odjela do Paříže, která se jí stala osudem a novým domovem.\nV Paříži nasála různé aktuální vlivy, zejména fauvismus, a také potkala německého galeristu Wilhelma Uhdeho, kterého si roku 1908 vzala za muže, avšak spíše z úcty k jeho práci a ze solidarity k němu, neboť Uhde chtěl sňatkem především zamaskovat svou homosexualitu, o níž ona věděla. Díky jeho společnosti poznala výtvarníky francouzské avantgardy, jako byli Georges Braque, Pablo Picasso nebo André Derain. Tam také roku 1909 potkala malíře Roberta Delaunayho, do něhož se vášnivě zamilovala, a tak se roku 1910 rozvedla a ihned si vzala Delaunaye.\n\nDelaunay jí ovlivnil i umělecky. Společně tvořili a pod vlivem hudby v roce 1912 vytvořili nový výtvarný směr abstraktní malby, pro nějž jejich přítel, básník Guillaume Apollinaire, vymyslel jméno orfismus. (Apollinaire se u Delaunayových mj. skrýval v době, kdy byl podezřelý, že ukradl obraz Mony Lisy z galerie v Louvru). Dalším z jejích blízkých přátel byl básník Blaise Cendrars, jemuž ilustrovala některé knihy.\nKdyž vypukla první světová válka, odešli oba manželé do Španělska a posléze do Portugalska. V Portugalsku úzce umělecky spolupracovali s malíři Amadeem de Souza-Cardosem a Josém de Almada Negreirosem.\n\nPo říjnové revoluci roku 1917 její teta v Petrohradu, která Soniu dosud finančně podporovala, přišla o majetek. Sonia proto začala více malovat a vystoupila ze stínu svého manžela, do něhož dosud ustupovala zcela vědomě. Také začala navrhovat divadelní kostýmy pro balet Sergeje Ďagileva (představení \"Cleopatra\" a \"Aida\").\nDo Paříže se manželé vrátili roku 1921. Sonia se seznámila s Tristanem Tzarou, který ji nadchl pro módu a přesvědčil ji, že budoucnost umění je právě v užitém umění. Delaunayová začala navrhovat šaty a design látek. Často volila výrazné geometrické vzory, podobné, jaké se objevovaly i na orfistických obrazech. Byla v tomto oboru úspěšná a v roce 1924 otevřela vlastní módní salón. Její šaty nesly značku \"Simultané\". Roku 1925 se s úspěchem zúčastnila slavné pařížské výstavy užitého umění \"Exposition des arts décoratifs\", která je pokládána za počátek stylu art deco. Ve 20. letech to byla již jednoznačně ona, kdo ekonomicky zabezpečoval rodinu. Navrhovala také kostýmy pro film (\"Le Vertige\" Marcela L'Herbiera, \"Le p'tit Parigot\" René Le Somptiera) a tapety. Světová ekonomická krize roku 1929 její byznys sice ochromila, ale firmy, které přežily, o její návrhy nadále stály. Pád vlastní firmy jí též umožnil znovu více malovat.\n\nRobert Delaunay zemřel roku 1941. To pro ni byla rána a de facto se zhroutila. Prodala všechen majetek a začala se toulat po Francii, přespávala v hotelích, případně u přátel. Tento životní styl měl ovšem i praktické důvody: zabraňoval kontrole průkazu, aby se úřady začaly zajímat o její židovský původ.\nNové tvůrčí impulsy přišly hned po válce. Pro britsko-francouzskou firmu původem českého hedvábníka Ziky Aschera, který ji oslovil v Paříži, začala Delaunayová navrhovat design látek. V roce 1950 potkala Hanse Arpa a ten ji přiměl znovu se věnovat volnému umění, spolupracovala s ním na cyklu litografií. Dalšího osudového muže potkala roku 1964, byl to básník Jacques Damas. Nestali se milenci, ale vzájemně si pomáhali – Damas trpěl depresemi a alkoholismem.\n\nV roce 1964 měla rovněž retrospektivní výstavu v Louvru, jako vůbec první žijící ženská malířka. Roku 1975 získala Řád čestné legie. V roce 1978 vydala paměti nazvané \"'Nous irons jusqu'au soleil\".\n\nJejí syn Charles Delaunay (1911-1988) se stal hudebním publicistou a velkým propagátorem jazzu, otevřel mj. první jazzový klub ve Francii. Bratranec, inženýr Alexandr Jakovlevič Těrk byl překladatel, náboženský myslitel a pedagog.\n"}
{"id": "1380150", "url": "https://cs.wikipedia.org/wiki?curid=1380150", "title": "Lafcadio Hearn", "text": "Lafcadio Hearn\n\nLafcadio Hearn, řecky Πατρίκιος Λευκάδιος Χερν, známý též jako Koizumi Yakumo, japonsky 小泉 八雲 (27. června 1850 Lefkada - 26. září 1904 Tokio) byl řecko-irsko-japonský spisovatel a novinář píšící anglicky a japonsky, proslulý zejména sbírkami japonských legend a pověstí, z nichž nejznámější je sbírka \"Kwaidan\" (\"Duchařské historky\"), jež vyšla prvně roku 1904, krátce po autorově smrti. \nJeho otec byl Ir ve službách britské armády (Britové tehdy Řecko vojensky ovládali), matka Řekyně. Oba Lafcadia brzy opustili. Z rodného Řecka byl poslán již ve dvou letech, roku 1852, do otcova rodiště v Irsku, kde se jeho výchovy ujala teta z otcovy strany. V roce 1861 ho teta, která vyznávala katolicismus, v obavě, že Lafcadio ztrácí katolickou víru, poslala na církevní školu ve francouzském Yvetotu. Lafcadio si zde katolicismus (a náboženství vůbec) ještě více zošklivil, avšak naučil se výborně francouzsky, takže později přeložil z francouzštiny do angličtiny řadu děl, zejm. Guy de Maupassanta, Gérarda de Nervala, Anatola France a Pierra Lotiho (který dle literárních kritiků nejvíce ovlivnil vlastní Hearnův styl). \n\nRoku 1863 přešel na katolickou St. Cuthbert's College na univerzitě v Durhamu. Zde si nešťastně zranil oko, na nějž nakonec zcela oslepl, navíc druhé oko bylo silně krátkozraké, takže měl s viděním do konce života velké potíže. Kvůli finančním problémům svých pěstounů studia ovšem nedokončil. \n\nV 19 letech byl tedy poslán do Spojených států. Finančně pomoci mu tam měli příbuzní manžela jeho tety, kteří žili v Cincinnati, avšak ti to odmítli a Lefcadio se ocitl zcela bez prostředků. Pracoval ve stájích a skladištích, později v tiskárně socialisty Henry Watkina, který ho vedl k četbě utopických socialistů (Fourier, Dixon, Noyes), byť Hearn sám sebe později označoval spíše za liberála v duchu učení Herberta Spencera. \n\nV letech 1872-1875 pracoval jako novnář pro \"Cincinnati Daily Enquirer\", kam psal hlavně zprávy o zločinech. V roce 1874 začal vydávat s přítelem a budoucím malířem Henry Farnym satirický časopis \"Ye Giglampz\". Vyšlo devět čísel. Ve stejném roce, ve svých 23 letech, se oženil s černošskou dívkou. Tento sňatek odporující tehdejším zákonům a některé jeho protináboženské výpady v časopise \"Ye Giglampz\" vedly k tomu, že byl z Enquireru propuštěn. Přešel tedy do konkurenčního listu \"The Cincinnati Commercial\". Jako jeden z mála novinářů té doby věnoval pozornost i černošské komunitě a kultuře, zajímal se především o lidové písně Afroameričanů. Zájem o folklór ho už nikdy neopustil. \n\nPo rozvodu se svou ženou se rozhodl Cincinnati opustit a odešel do New Orleansu. Zde žil deset let, psal pro nejprve zdejší noviny \"Daily City Itema\", později pro \"Times Democrat\" a \"Harper's Weekly\". Začal se více věnovat kulturním tématům, psal hlavně recenze. Krom psaní též vytvářel dřevoryty jako ilustrace. Jeho texty o New Orleans byly shrnuty do několika knih, které mají velkou cenu pro americkou historiografii a kulturní antropologii, neboť Hearn se věnoval též opomíjeným tématům národnostních menšin a přistěhovalců a jejich každodenního života (kuchyně, zvyky, úsloví). Jeho článek o Filipíncích z roku 1883 je kupříkladu vůbec nejstarší písemnou zmínkou o této komunitě v USA. Někdy byl ovšem kritizován, že přeháněl, když New Orleans popisoval hlavně jako exotické a tajemné místo. \n\nRoku 1887 ho \"Harper's Weekly\" vyslal do Karibiku jako korespondenta. Strávil dva roky na Martiniku. Své zážitky popsal ve dvou knihách (\"Two Years in the French West Indies and Youma\" a \"The Story of a West-Indian Slave\"). \n\nRoku 1890 byl vyslán na další novinářskou misi, tentokrát do Japonska. Noviny ho sice přestali brzy platit, ale on se rozhodl v Japonsku, které ho okouzlilo, zůstat. Získal práci na střední škole v Matsue. Zde se oženil s dívkou z místní samurajské rodiny Koizumi Setsuovou. Roku 1894 vydal knihu \"Glimpses of Unfamiliar Japan\" a začal pracovat pro anglicky psané noviny \"Kobe Chronicle\". Roku 1896 získal japonské občanství a s tím nové jméno Koizumi Yakumo. Dokonce přijal i buddhismus, navzdory svému dřívějšímu protináboženskému zaujetí. V roce 1896 též začal učit anglickou literaturu na Tokijské císařské univerzitě. Působil zde až do roku 1903, kdy byl jmenován profesorem na Univerzitě Waseda. Krátce na to, roku 1904, však zemřel. Brzy poté vyšla jeho nejslavnější kniha, sbírka lidových pověstí \"Kwaidan\". \n\nJeho práce o Japonsku a japonském buddhismu se staly v Evropě velmi populární zejména po světové výstavě roku 1900, kdy v Evropě vznikla módní vlna zájmu o japonskou kulturu. \n\n"}
{"id": "1380151", "url": "https://cs.wikipedia.org/wiki?curid=1380151", "title": "Labské ledovcové údolí", "text": "Labské ledovcové údolí\n\nLabské ledovcové údolí (německy: \"Elbe-Urstromtal\") je ledovcové údolí Labe v Severoněmecké nížině, které vzniklo z roztáté vody skandinávského ledového příkrovu. Dnešní Labe protéká tímto údolím v délce 300 km od města Genthin v Sasku-Anhaltsku po ústí do Severního moře.\n\nLabské ledovcové údolí není, na rozdíl od ostatních ledovcových údolí, ani vysušené, ani zakalené, ale probíhá po toku nynějšího Labe od úrovně města Genthin v Jerichower Land. Severozápadně od ústí Labe u Cuxhavenu pokračuje údolí dál do Severního moře kolem ostrova Helgoland až k písčině Dogger Bank.\n\nZvlášť na dolním Labi se dá dobře rozeznat dřívější průběh řeky. Takto je od Bergedorfu po Geesthacht patrný až 50 metrů vysoký Geest, který tvořil dřívější břeh.\n\nLabské ledovcové údolí pravděpodobně vzniklo mezi obdobím glaciálu před 22 až 18 tisíci lety a konci zalednění v severním Německu před 14,5 tisíci lety. V této době jsou již ledovce roztáté. Elbe Urstromtal zachycovalo roztátou vodu z ledovce a odvádělo ji do Severního moře, které v té době mělo hladinu o 120 m níže než dnes a břeh se nacházel o 600 km severněji než dnes.\n\nLabské ledovcové údolí odvádělo roztátou vodu do Severního moře ze tří dalších ledovcových údolí; Glogausko-Barutherského, Varšavsko-Berlínského a Thornsko-Eberswalderského. V dalším průběhu pravděpodobně ústila do tohoto údolí také řeka Vezera.\n"}
{"id": "1380152", "url": "https://cs.wikipedia.org/wiki?curid=1380152", "title": "James Boswell", "text": "James Boswell\n\nJames Boswell (29. října 1740 Edinburgh – 19. května 1795 Londýn) byl skotský životopisec. Proslavil se zejména životopisem svého současníka Samuela Johnsona (\"Life of Samuel Johnson\", 1791), jemuž byl léta nablízku. \n\nJeho příjmení se díky tomu v Anglii stalo obecným označením věrného naslouchajícího přítele a pobočníka. Arthur Conan Doyle tak v prvním příběhu o Sherlocku Holmesovi (\"Skandál v Čechách\") nazývá Holmesova přítele dr. Watsona. Znám je též pro své deníky (zejm. první \"Londýnský deník\") a deníkové cestopisy (\"Boswell in Holland\", \"Boswell on the Grand Tour\"), neboť procestoval celou Evropu a setkal se přitom s řadou osobností (Jean Jacques Rousseau, Voltaire aj.). Celý život trpěl psychickými problémy, symptomy svědčí pro chorobu dnes nazývanou bipolární afektivní porucha (dříve maniodepresivní psychóza). V manických fázích choroby často souložil s prostitutkami, proto sedmnáctkrát onemocněl pohlavní chorobou. Rovněž propadal alkoholismu a hazardu.\n\nZemřel 19. května 1795 ve věku 54 let na tuberkulózu.\n"}
{"id": "1380153", "url": "https://cs.wikipedia.org/wiki?curid=1380153", "title": "Clara Immerwahrová", "text": "Clara Immerwahrová\n\nClara Immerwahrová (21. června 1870 Wojczyce – 2. května 1915 Berlín) byla německá chemička narozená na území dnešního Polska. Narodila se v židovské rodině, roku 1897 konvertovala ke křesťanství. Byla první ženou v Německu, která získala doktorát z chemie (roku 1900 na Vratislavské univerzitě). Byla manželkou nositele Nobelovy ceny za chemii Fritze Habera (1901-1915), jemuž pomáhala ve výzkumu a překládala jeho články do angličtiny. Roku 1915 spáchala sebevraždu. Vztah s Haberem a její sebevražda se staly námětem několika televizních a filmových zpracování (mj. v seriálu \"Genius\"). V několika z nich je za příčinu její sebevraždy označen pocit viny za to, že se její manžel podílel za první světové války na vývoji prvních chemických zbraní. To však historici nepovažují za prokázané. Jisté ovšem je, že se před válkou angažovala jako pacifistka. Byla též bojovnicí za práva žen.\n"}
{"id": "1380154", "url": "https://cs.wikipedia.org/wiki?curid=1380154", "title": "Naděžda Mandelštamová", "text": "Naděžda Mandelštamová\n\nNaděžda Jakovlevna Mandelštamová, rusky Наде́жда Я́ковлевна Мандельшта́м (30. října 1899, Saratov – 29. prosince 1980 Moskva) byla ruská spisovatelka, manželka básníka Osipa Mandelštama zavražděného v sovětském gulagu. Narodila se v židovské rodině, která konvertovala k pravoslaví. Manžela poznala roku 1919. Po jeho uvěznění a smrti v roce 1938 čelila sama represím, přesto nakonec po Stalinově smrti mohla dostudovat lingvistiku (1956). Napsala dvě knihy pamětí, česky vyšly souborně pod názvem \"Dvě knihy vzpomínek\". Vyšly na západě dříve než v Rusku (první díl 1970, druhý 1974). Jsou považované za jednu z nejsugestivnějších literárních obžalob komunistického režimu. Mandelštamová též uchovala literární archiv svého manžela, který roku 1976 předala Princetonské univerzitě.\n"}
{"id": "1380155", "url": "https://cs.wikipedia.org/wiki?curid=1380155", "title": "Smithson Tennant", "text": "Smithson Tennant\n\nSmithson Tennant (30. listopadu 1761 Selby - 22. února 1815 Boulogne-sur-Mer) byl anglický chemik. \n\nV roce 1781 začal studovat medicínu v Edinburghu, ale po několika měsících přešel na Cambridge, kde vystudoval botaniku a chemii. Absolvoval roku 1796. Záhy zakoupil panství blízko Cheddaru v Somersetu, kde prováděl zemědělské experimenty. V roce 1803 objevil prvky iridium a osmium, které našel ve zbytcích z roztoku platinových rud. Za to roku 1804 obdržel Copleyho medaili. Rovněž přispěl k prokázání totožnosti diamantu a dřevěného uhlí. V roce 1813 byl jmenován profesorem chemie v Cambridgi. Zemřel nedaleko francouzského města Boulogne-sur-Mer, při pádu mostu.\n"}
{"id": "1380157", "url": "https://cs.wikipedia.org/wiki?curid=1380157", "title": "William Adams", "text": "William Adams\n\nWilliam Adams či též Miura Anjin (24. září 1564 Gillingham – 16. května 1620 Hirado) byl anglický námořník a navigátor. Byl prvním Angličanem, který navštívil Japonsko. Zde dosáhl významného postavení – stal se poradcem sjednotitele Japonska Iejasu Tokugawy.\nZačínal jako tesař v loděnici Limehouse kousek od Londýna. Roku 1588 se stal příslušníkem Královského námořnictva. Záhy byl jmenován kapitánem lodi \"Richard of Duffielde\" a podílel se na ní na obraně před španělskou invazí v roce 1588. V roce 1589 přešel do služeb \"Barbary Company\", která obchodovala s Turky. Byl zde navigátorem a loďmistrem. Roku 1593 začal pracovat pro Nizozemce, v následujících dvou letech absolvoval v jejich službách tři průzkumné výpravy, které hledaly severní cestu do Číny. V roce 1597 se nechal najmout nizozemskou obchodní společností Pietera van der Hagena a Johana van der Vekena (jež byla přímým předchůdcem Holandské Spojené Východoindické společnosti), která se rozhodla uspořádat první velkou nizozemskou výpravu na dálný východ, k čemuž jim otevřela cestu skutečnost, že Nizozemsko bylo ve válečném stavu se Španělskem a Portugalskem a přestalo tak respektovat koloniální hegemonii těchto zemí v této oblasti. Cílem výpravy byla dnešní Indonésie, v horším případě aspoň Čína nebo Japonsko. \n\nAdams byl navigátor na hlavní lodi \"De Hoop\". Výprava vyplula 27. června 1598 z Rotterdamu. Plula podél západoafrických břehů, za těžkých podmínek, kdy ji decimovaly kurděje. V lednu 1599 výprava objevila Magalhãesův průliv (jehož existenci Španělé a Portugalci před světem ze strategických důvodů tajili). V září 1599 hlavní část výpravy (poslední dvě lodě – \"De Hoop\" a \"De Liefde\") dosáhla Tichého oceánu, ovšem již tak zdecimována kurdějemi ještě více prořídla při konfliktu s domorodci při pokusu doplnit zásoby (v boji padl i Williamův bratr Thomas, který mu dělal pobočníka). Při zastávce na Galapágách Adams přestoupil na druhou loď \"De Liefde\". To mu zřejmě zachránilo život, neboť na počátku roku 1600 hlavní loď výpravy \"De Hoop\" potopil tajfun. Na \"De Liefde\" zbylo jen 24 mužů, když v dubnu 1600 uvízla na mělčině u břehů japonského ostrova Kjúšú. Japonci a zde přítomní portugalští misionáři posádku zatkli a uvrhli do vězení na hradě Osaka.\n\nZde se Adams učil japonsky a několikrát se setkal s budoucím šógunem Iejasu Tokugawou, který se velmi zajímal o navigační a jiné vědomosti anglického námořníka.Díky tomu Tokugawa odmítl Adamse popravit, což žádali zejména Portugalci. Naopak se ho rozhodl využít ve svých službách a roku 1604 ho pověřil postavením lodě evropského typu, kterou by Japonci mohli využít. Adams a jeho muži, spolu s místními řemeslníky, postavili v přístavu Uraga nejprve 80 tunovou a později 120 tunovou galeonu. Adams sice nemohl Japonsko opustit, ale roku 1605 mu Tokugawa umožnil založit v Japonsku nizozemskou obchodní stanici. To získalo velký význam roku 1609, kdy do Japonska doplula druhá nizozemská výprava, s níž pak Adams založil další obchodní stanice po celém Japonsku. V obchodní sféře tak Nizozemci Portugalce rychle přetlačili, neboť ti během svého působení založili jedinou obchodní stanici v Nagasaki. \n\nKolem roku 1610 Adams a zbytek jeho mužů získali prakticky úplnou svobodu. Adams získal dokonce výsadní postavení Tokugawova poradce v otázkách zahraničních vztahů a časem z Tokugawovu okruhu vyštípal i zbývající portugalské jezuity. Ti na Adamse útočili víc a víc (krom jiného proto, že byl protestant), až Tokugawa všechny jezuity z Japonska vyhostil. Na radu Adamse však nevyhnal všechny katolíky. \n\nRoku 1611 začal Adams spolupracovat i se svou vlastí, tedy s obchodní stanicí anglické Východoindické společnosti, jež sídlila v Indonésii. Tokugawa nakonec povolil Adamsovi i všem jeho mužům návrat do Evropy. Adams a tři jeho společníci (Melchior van Santvoort, Jan Joosten van Lodensteyn a Vincent Romeyn) toho však nevyužili a v Japonsku zůstali. Adams se totiž stal velkým obdivovatelem japonské kultury, oceňoval zvláště japonský systém práva. Byl Tokugawou nakonec vyznamenán dvěma meči, čímž se stal členem kasty samurajů (a získal tak samurajské jméno Miura Anjin). Získal také šlechtický titul hatamoto.\n\nRoku 1614 se Adams, vlastnící tzv. patent Shuinsen, který ho opravňoval k námořní obchodní činnosti, vrátil na moře. Jeho první výprava na Siam byla neúspěšná, ta druhá však již ano – Siamu dosáhla v červnu 1616. Další dvě výpravy mířily do jihovýchodní Asie. Krátce po té druhé Adams zemřel ve městě Hirado. Šógun Hidetada Tokugawa převedl všechna privilegia na Adamsova syna Josepha, kterému se v Japonsku také velmi dařilo. Éra spolupráce skončila až roku 1635, kdy se Japonsko rozhodlo pro izolacionismus a zcela se uzavřelo zahraničnímu obchodu. \n\nV Hirado se dnes každoročně 10. srpna koná festival připomínající památku \"modrookého samuraje\", jak bývá v Japonsku nazýván.\n\nAdamsův příběh na západě mimořádně zpopularizovala kniha Jamese Clavella \"Šogún\" z roku 1975 a její následné televizní a filmové adaptace.\n\n"}
{"id": "1380158", "url": "https://cs.wikipedia.org/wiki?curid=1380158", "title": "Dennis Russell Davies", "text": "Dennis Russell Davies\n\nDennis Russell Davies (* 16. dubna 1944, Toledo, Ohio, USA) je americký dirigent a pianista usazený v Rakousku, od sezóny 2018/2019 umělecký ředitel a šéfdirigent Filharmonie Brno.\n\nNarodil se 16. dubna 1944 v Toledu ve státě Ohio Spojených států amerických. Vystudoval Juilliard School v New Yorku.\n\nV USA měl angažmá uměleckého vedoucího Saintpaulského komorního orchestru v Saint Paul ve státě Minnesota, pět let vedl Brooklynskou filharmonii a v letech 1977 až 2002 byl šéfdirigentem Orchestru amerických skladatelů v New Yorku, který tehdy spoluzakládal.\n\nOd roku 1980 se trvale přestěhoval do Evropy. Zde působil ve vedoucích pozicích ve Stuttgartské státní opeře a u Stuttgartského komorního orchestru, dále u Orchestru Beethovenhalle a v Opeře v Bonnu, 15 let u Brucknerova orchestru a v Zemském divadle v Linci, u Symfonického orchestru v Basileji a u Vídeňského rozhlasového orchestru ORF.\n\nNa Mozarteu v Salcburku vyučoval dirigování.\n\nV květnu 2017 na Pražském jaru provedl spolu s brněnskou filharmonií Schnittkeho \"Faustovskou kantátu\" a \"Planety\" Gustava Holsta. S týmž orchestrem pak poprvé v Brně vystoupil již po podepsání smlouvy o čtyřletém angažmá, kdy v dubnu 2018 řídil závěrečný koncert Velikonočním festivalu duchovní hudby včetně Janáčkovy \"Glagolské mše\". Oficiální inaugurační koncert byl ohlášen na 18. září v sále Stadion s Dvořákovou první symfonií „Zlonické zvony“ a českou premiérou \"Nauky o harmonii\" Johna Adamse.\n\nDiskografie Dennise Russella Daviese zahrnuje na osmdesát položek, včetně kompletních vydání symfonií Antona Brucknera, Josepha Haydna, Arthura Honeggera či Philipa Glasse nebo Beethovenovy opery \"Fidelio\" a Mozartovy \"Kouzelné flétny\" v úpravě pro čtyřruční klavír.\n\n"}
{"id": "1380159", "url": "https://cs.wikipedia.org/wiki?curid=1380159", "title": "Edward Cave", "text": "Edward Cave\n\nEdward Cave (27. února 1691 Newton – 10. ledna 1754 Londýn) byl anglický tiskař a vydavatel. Je považován za původce pojmu \"časopis\" a tvůrce prvního periodika tohoto konceptu: \"The Gentleman's Magazine\" z roku 1731.\n\nZe školy byl vyloučen kvůli obvinění z krádeže. Poté se živil jako obchodník se dřevem, novinář a tiskař. Dvě posledně jmenované profese ho přivedly na myšlenku vytvořit periodikum, které by bylo pestřejší než knihy a noviny, a které mělo pokrývat všechna témata, o které se vzdělávaná veřejnost zajímala, od obchodu až po poezii. Snažil se přesvědčit několik londýnských tiskáren a knihkupců, aby tuto myšlenku přijali, ale když nikdo neprojevil zájem, chopil se úkolu sám. Jeho \"Gentleman's Magazine\" se stal nejvlivnějším a brzy také nejvíce imitovaným periodikem své doby. K jeho hlavním autorům patřil Samuel Johnson. Sám Cave často do svého časopisu přispíval pod pseudonymem Sylvanus Urban.\n\nByl rovněž podnikatelem v bavlnářství, v roce 1742 koupil Marvelův mlýn v Northamptonu a přeměnil ho na přádelnu bavlny, pravděpodobně první vodní přádelnu na světě.\n\n"}
{"id": "1380160", "url": "https://cs.wikipedia.org/wiki?curid=1380160", "title": "Leonora Carringtonová", "text": "Leonora Carringtonová\n\nLeonora Carringtonová (6. dubna 1917 Clayton-le-Woods – 25. května 2011 Ciudad de México) byla anglicko-mexická malířka a spisovatelka, představitelka surrealismu.\nJejí otec byl bohatým anglickým textilním průmyslníkem, matka byla Irka. Od dětství byla obtížně zvladatelná, kvůli čemuž ji vyloučili ze dvou škol. Ukázalo se, že jediné vzdělání, proti němuž se nebude bouřit, je umělecké. Načas ji rodina poslala za tím účelem do Florencie, roku 1935 navštěvovala Chelsea School of Art v Londýně, s pomocí přítele jejího otce Serge Chermayeffa pak přešla na akademii, kterou si v Londýně založil francouzský malíř Amédée Ozenfant. Zde studovala v letech 1935-38. \n\nBrzy ji uchvátil surrealismus, zejména v podání německého surrealisty Maxe Ernsta. V roce 1936 Leonora viděla jeho dílo na Mezinárodní surrealistické výstavě v Londýně a v roce 1937 se s Ernstem osobně setkala na večírku. Vznikl mezi nimi milostný vztah a odjeli spolu do Paříže, kde se Ernst okamžitě rozešel se svou dosavadní ženou. V roce 1938 společně opustili Paříž a usadili se v Saint Martin d'Ardèche v jižním Francii. Společně začali i tvořit, například sochy strážných zvířat u svého domu. V roce 1939 Leonora namalovala známý Ernstův portrét. Šlo o její první surrealistické dílo. Nyní se nachází v Metropolitním muzeu v New Yorku. Po vypuknutí druhé světové války Francouzi Ernsta, jakožto německého občana, zatkli. Na přímluvu Paula Éluarda a amerického novináře Variana Frye byl sice po pár týdnech propuštěn, ale poté, co Němci velmi snadno Francii dobyli, byl Ernst zatčen znovu, tentokrát gestapem. Nacisté jeho umění považovali za zvrhlé. Tehdy to Leonora již nevydržela a z Francie uprchla, a to do Španělska (Ernstovi se nakonec podařilo z vězení uniknout a utéct do Ameriky, zejména s pomocí Peggy Guggenheimové, velké milovnice umění, kterou si v roce 1941 i vzal - Ernst a Carringtonová už se k sobě nikdy nevrátili). \n\nBohužel, k úzkostem z politické situace se přidaly u Leonory vážnější psychické problémy a propadla psychóze. K jejímu zhroucení došlo na britském velvyslanectví v Madridu. Její rodiče ji okamžitě nechali hospitalizovat. Po propuštění do domácí péče v Lisabonu Leonora okamžitě utekla a hledala útočiště na mexickém velvyslanectví. O svém psychotickém zážitku napsala později román \"Down Below\". Je mj. obžalobou psychiatrických metod a podmínek léčby té doby, byť mnozí zpochybnili autenticitu zde popisovaných událostí (Carringtonová píše i o sexuálním zneužívání pacientů apod.). \n\nNa mexickém velvyslanectví nalezla opravdu pochopení, mexický velvyslanec Renato Leduc, blízký přítel Pabla Picassa, jí poskytl pohostinnost a dokonce si ji vzal za ženu, aby získala ochranu manželky diplomata. Nakonec spolu odjeli do Mexika, kde Leonora žila po zbytek života, ačkoli se s Leducem rozvedli v roce 1943. \n\nPo válce se jejím patronem stal surrealistický básník Edward James, který koupil mnoho jejích obrazů a uspořádal jí v roce 1947 výstavu v galerii Pierra Matisse v New Yorku. Hodně ji podporoval také André Breton, který ji přiměl literárně zpracovat její zážitek psychotického propadu. \n\nV Mexiku se také prohloubil její zájem o alchymii, kabalu a mayskou mystiku. Zvláště mayská kniha \"Popol Vuh\" se stala jejím velkým inspiračním zdrojem (např. nástěnná malba \"El Mundo Magico de los Mayas\", která se dnes nachází v Museo Nacional de Antropología v Ciudad de Mexico). Zvláštní váhu pro ni získal symbol hyeny, který prostupuje její tvorbou z mexického období, a ovšem také koně, který ji prý ale pronásledoval od dětství (např. \"The Horses of Lord Candlestick\"). Velmi ji též ovlivnila jedna z jejích milenek, surrealistická malířka Remedios Varová. \n\nV 60. letech žila nějaký čas v New Yorku, ale vrátila se do Mexika. Začala se také angažovat v boji za práva žen, roku 1973 navrhla plakát \"Mujeres conciencia\" pro ženské mexické hnutí. Měla i osobitou teorii ženství a ženské sexuality. Na rozdíl od pozdějších feministických teoretiček ale trvala na tom, že základní ženskou zkušeností je mateřství (\"My, ženy, jsme zvířata podmíněná mateřstvím\", napsala jednou.) \n\nV závěru života malovala občas také portréty. Ve své vlasti, v Anglii, nebyla dlouho vnímána, svou první výstavu zde měla až roku 2010.\n"}
{"id": "1380162", "url": "https://cs.wikipedia.org/wiki?curid=1380162", "title": "Bengt Holmström", "text": "Bengt Holmström\n\nBengt Robert Holmström (* 18. dubna 1949 Helsinki) je finský ekonom, profesor ekonomie na Massachusettském technologickém institutu (MIT). Spolu s Oliverem Hartem získal roku 2016 Nobelovu cenu za ekonomii, a to za příspěvky k teorii smluv.\n\nNarodil se ve švédsky mluvící komunitě ve Finsku. Vystudoval matematiku na Helsinské univerzitě (bakalářská úroveň), operační analýzu na Stanfordské univerzitě (magisterská úroveň) a na Graduate School of Business v Stanfordu (Ph.D.) V letech 1979-1982 působil jako docent na Kellogg Graduate School of Management na Northwestern University a v letech 1983-1994 jako profesor na Yale University School of Management. Od roku 1994 působí na MIT. V letech 1999-2012 byl členem představenstva firmy Nokia.\nJe znám svou podporou záchranných balíčků z veřejných peněz poskytovaných americkou vládou během finanční krize v letech 2007-2008. \n"}
{"id": "1380163", "url": "https://cs.wikipedia.org/wiki?curid=1380163", "title": "Gerd Faltings", "text": "Gerd Faltings\n\nGerd Faltings (* 28. července 1954 Buer) je německý matematik věnující se aritmetické algebraické geometrii. Roku 1986 získal Fieldsovu medaili.\n\nV letech 1972-1978 studoval matematiku a fyziku na univerzitě v Münsteru, kde pak působil jako asistent. V roce 1981 se na stejné univerzitě habilitoval. V letech 1982-1984 byl profesorem na univerzitě ve Wuppertalu, v letech 1985-1994 na Princetonské univerzitě. Od roku 1994 je ředitelem Institutu Maxe Plancka pro matematiku (\"Max-Planck-Institut für Mathematik\") v Bonnu. K jeho žákům patří Shinichi Mochizuki či Nikolaj Dourov.\n\nZdroj: enwiki\n"}
{"id": "1380164", "url": "https://cs.wikipedia.org/wiki?curid=1380164", "title": "Mary Readová", "text": "Mary Readová\n\nMary Readová (1685 – 28. dubna 1721 Port Royal (Jamajka)) byla anglická pirátka, vedle Anne Bonnyové nejslavnější ženská představitelka této profese.\n\nJejí otec byl lodní kapitán, který zahynul na moři. Tím se její matka ocitla v prekérní situaci, neboť její syn zemřel ve věku jednoho roku a podle tehdejších zákonů dědicem majetku po zesnulém otci mohl být jen muž. Matka tak malou Mary začala oblékat do chlapeckých šatů, aby o dědictví nepřišla. Jako chlapec Mary žila do třinácti let, pod jménem Jack. Živila se jako poslíček. Ve třinácti byla Mary poslána do dívčí školy. Jenže přísný režim a zřejmě i tehdejší nároky na dívky, které dosud neznala, jí nevyhovovaly a ze školy utekla. Znovu se začala převlékat za chlapce a vstoupila do armády. Zde se ovšem zamilovala do jiného vojáka, prozradila mu, že je žena a oba pak odešli z armády a otevřeli si hospodu. Její druh ovšem krátce na to zemřel po rvačce s hostem. Mary se pak vrátila znovu k mužskému převleku a nechala se najmout na nizozemskou loď plující do Karibiku. Loď byla přepadena a ovládnuta piráty kapitána Jacka Rackhama. Mary se k Rackhamovým pirátům nakonec přidala. Na jeho lodi se pak zamilovala do muže, z něhož se ale nakonec vyklubala žena – Anne Bonnyová, která byla rovněž v mužském převleku. Velmi se pak sblížily. Rackhamovu loď zajalo roku 1721 britské námořnictvo. Všechny piráty ještě na lodi oběsilo, krom Mary a Anne. Ty se zachránily lží, že jsou těhotné. Britské zákony popravu těhotné ženy nedovolily. Obě pirátky tak byly převezeny do vězení na Jamajce. Anne z něj brzy vykoupil její bohatý otec, Mary zde však nedlouho po uvěznění zemřela, a to ve věku 35 let.\n\n"}
{"id": "1380165", "url": "https://cs.wikipedia.org/wiki?curid=1380165", "title": "Michael Ancher", "text": "Michael Ancher\n\nMichael Peter Ancher (9. června 1849 Rutsker - 19. září 1927 Skagen) byl dánský malíř.\n\nKvůli finančním problém svého otce nedokončil střední školu. Na doporučení malířů Theodora Philipsena a Vilhelma Grotha později studoval malířství na kodaňské Královské dánské akademii umění, ale ani tu nedokončil. Potkal zde však malíře Karla Madsena, který ho pozval do umělecké komunity, která vznikla ve Skagenu, v malé rybářské vesnici na severu Jutského poloostrova. Zde Ancher strávil zbytek života. Skupina zde působících malířů, scházejících se pravidelně v hotýlku \"Brøndums\", bývá nazývána „Skagenští malíři“ (\"Skagensmalerne\"). Dcera majitele hotelu Brøndums, Anna Brøndumsová, se stala Ancherovou ženou a stala se jakožto Anna Ancherová rovněž velmi známou malířkou. \n\nAncherovy obrazy zobrazují většinou skagenské rybáře a jejich dramatické zážitky na moři. Obrazy jsou realistické, kompozice je často klasická. K nejznámějším obrazům patří \"Vil han klare pynten?\" z roku 1885.\n\nMichal Ancher a jeho žena Anna jsou od roku 1998 zobrazeni na bankovce v hodnotě 1000 dánských korun. Jeho dcera Helga Ancherová byla rovněž malířkou.\n"}
{"id": "1380168", "url": "https://cs.wikipedia.org/wiki?curid=1380168", "title": "Residence Garden Towers", "text": "Residence Garden Towers\n\nResidence Garden Towers (původně \"Residence Central Plaza\") je největší bytový komplex v Česku nacházející se na pražském Žižkově. Zahrnuje 629 bytů a 71 nebytových jednotek, ve kterých žije 1500 až 2000 lidí. Nachází se zde také tři komerční prostory. Komplex má pětipodlažní podstavec, z něhož vychází pět osmnáctipodlažních věží. Investorem byla firma Central Group, výstavba probíhala mezi roky 2014 až 2016. Projekt navrhli architekti z Central Group, a to: Eva Koláčková, Petr Veverka a Zdeněk Frey.\n\nPozemek pro výstavbu žižkovského projektu koupila firma Central Group v roce 2009 i s projektem a povolením na výstavbu kancelářského objektu od společnosti Telefónica. Následně se investor rozhodl projekt kompletně přepracovat na rezidenční využití. Na pozemku předtím stál parkovací dům, sklady a dílny.\n\nVýstavba byla zahájena v dubnu 2014, jejím generálním dodavatelem byl Metrostav. Projekt výstavby byl největším bytovým areálem v České republice stavěným bez etapizace. K dokončení došlo v roce 2016. Do celého projektu se investovalo přibližně 2,5 miliardy korun.\n\nUrbanisté projekt kritizují za to, že jde o do sebe uzavřený prostor, který nijak nedotváří město.\n\n\n"}
{"id": "1380175", "url": "https://cs.wikipedia.org/wiki?curid=1380175", "title": "Bundesrat Schaffner Torte", "text": "Bundesrat Schaffner Torte\n\nBundesrat Schaffner Torte (česky \"dort spolkového rady Schaffnera\") v jiných částech Švýcarska označovaný jako Rahmkirschtorte (česky \"dort se šlehačkou a pálenkou Kirsch\") je pětivrstvý kruhový dort s průměrem asi 24 cm a výškou asi 8 cm. Dort se skládá z piškotového těsta, šlehačky a sněhových „pusinek“. Dort vytvořil v roce 1961 Ernst Wolleb, cukrář z obce Gränichen, kantonu Aargau, pro recepci konanou na přivítání nově zvoleného spolkového rady Hanse Schaffnera. Dort je vyráběn nejen cukrárnou v Gränichenu, ale po jejím převzetí společností Hächler Bäckerei Konditorei také v obci Seengen, v kantonu Aargau. \n\nPrvní a pátou vrstvou dortu jsou sněhové pusinky z bílku a cukru. Cukr se rozdělí na dvě části. Bílek se ušlehá s prví částí cukru, přičemž cukráři jej šlehají ve šlehači až 30 minut. Až je hmota dostatečně hutná, přidá se postupně zbývající část cukru. Hotová hmota na sněhové pusinky se nanese spirálovitě, směrem od středu, na pečicí papír pomocí cukrářského pytlíku. Spirála má být z estetických důvodů vidět i po upečení, pro tento dort je charakteristická. Pečení pusinek probíhá při 120 až 150 °C a pootevřené troubě asi 2 hodiny. Po upečení musí pusinky před dalším zpracování dostatečně vychladnout. \n\nPrvní z pusinek vytvoří základnu dortu, na kterou se nanese vrstva šlehačky, ke které byl předtím přimíchán cukr a prášková želatina pro lepší stabilitu. Vrstva šlehačky musí být dobře vyrovnána. \n\nTřetí vrstvou a jádrem dortu je piškot z teplé piškotové hmoty. Vejce a cukr se míchají v kovové míse nad ohněm až do chvíle, kdy se cukr ve vlažné směsi rozpustí. Směs je v tuto chvíli dána stranou a šlehačem vyšlehána do pěny. Následně je k ní postupně přidávána mouka, přičemž je důležité, aby škrob v mouce začal lepit, jinak se hmota zhroutí. Hotové těsto se nalije do dortové formy vyložené pečicím papírem. Stěny formy se nepotírají tukem, aby se těsto od okrajů nedolepovalo a zachoval se správný průměr a tvar a dále aby povrch dortu nebyl deformován. Korpus se peče při 180 až 200 °C asi 25 až 30 minut. Vychladlý piškot se podélně rozkrojí napůl a jedna polovina piškotu (asi 2,5 cm vysoká) se usadí na vrstvu šlehačky tak, aby porézní strana, kde byl veden řez, byla nahoře. Tato porézní strana se pokropí roztokem pálenky Kirsch (třešňovice), cukru a malého množství vody. \n\nAž piškot roztok dostatečně nasaje, nanese se čtvrtá vrstva, kterou je opět šlehačka, která se musí opět dobře vyrovnat. Šlehačka je nanesena také na bok piškotu a ten je posypán plátky pražených mandlí. Nyní je dort umístí na pevnou podložku s dortovým papírem. Na závěr je umístěna na dort poslední vrstva a tou je druhá sněhová pusinka. \n\nTento dort je podobný dortu Zuger Kirschtorte. Liší se tím, že sněhové pusinky neobsahují ořechy a dort neobsahuje máslový krém, ale šlehačku. \nDort chutná nejlépe čerstvý, v lednici může být uchováván 2 dny. Bývá konzumován jako dezert nebo jako svačinka k čaji či kávě. K dostání je také zmrazený.\n\n"}
{"id": "1380177", "url": "https://cs.wikipedia.org/wiki?curid=1380177", "title": "Jiří Pořízka", "text": "Jiří Pořízka\n\nPhDr. Jiří Pořízka z Jestřebí, M.A., B.Sc. (* 7. února 1940, Prostějov) je moravský šlechtic, pracovník v oblasti etiky a literát.\n\nPo maturitě na obchodní akademii a po vojenské službě studoval od r. 1962 na provozně ekonomické fakultě Vysoké školy zemědělské v Brně, již v prvním roce však byl pro své aktivity v ilegálním skautském hnutí zatčen StB a odsouzen za podvracení republiky na dva a půl roku nepodmíněně. Po propuštění se živil v podřadných zaměstnáních, v roce 1968 emigroval do Švédska, kde vystudoval literaturu a historii na lundské univerzitě a ergonomii na zdravotnické škole. Pracoval jako ředitel ergonomického institutu při univerzitní nemocnici v Lundu. Po roce 1990 žil střídavě ve Švédsku a v ČR, kde rozvíjel charitativní aktivity v rámci Švédské mise. Stál u zřízení české magistrální delegace Řádu Božího hrobu v České republice. Po roce 2006 se navrátil do České republiky natrvalo.\n\n\n\n"}
{"id": "1380181", "url": "https://cs.wikipedia.org/wiki?curid=1380181", "title": "Tramvajová smyčka Podolská vodárna", "text": "Tramvajová smyčka Podolská vodárna\n\nPodolská vodárna je bloková tramvajová smyčka v Praze, ve čtvrti Podolí. Nachází se vedle Podolské vodárny, podle které byla pojmenována. V roce 2018 byla bez pravidelného tramvajového provozu, její využití tramvajemi je hlavně během výluk. V ulicích, kudy smyčka prochází, se otáčí městská autobusová linka 134.\n\nNedaleko smyčky na tramvajové trati Palackého náměstí – Sídliště Modřany se nachází též stejnojmenná tramvajová zastávka.\n\nObratiště bylo uvedeno do provozu 15. června 1956 ještě jako kolejový trojúhelník do Vodárenské ulice z důvodu probíhající přeložky tramvajové trati z Podolské ulice na Podolské nábřeží. Dne 29. listopadu 1957 se z trojúhelníku stala bloková smyčka ve stávající podobě. Jedinou větší rekonstrukcí od té doby byla výměna vjezdových výhybek.\n\nSmyčka leží na severním okraji Podolí, vychází a ústí na Podolské nábřeží a prochází ulicemi Podolská a Vodárenská.\n\nSmyčka je umístěna jako mezilehlá mezi zastávkami Podolská vodárna a Kublov s možností vjezdu a výjezdu oblouky z obou stran. Vjezdová kolej ze směru Podolská vodárna (z centra) překříží protisměrnou kolej a dostane se do ulice Podolská, ze směru Kublov (do centra) pouze odbočí z hlavní tratě vpravo a následně se obě koleje spojí. Dále následuje malé esíčko zhruba do středu ulice. Za ním začíná prostor výstupní zastávky pro tramvaje a nástupní zastávky pro autobusy. Kolej se po zhruba 25 metrech od čela zastávky stáčí doprava do další části ulice Podolská. V ní pokračuje asi 70 metrů rovně a poté se kolej stáčí opět vpravo do ulice Vodárenská, kde se nachází další rovný úsek dlouhý zhruba 90 metrů. V této ulici je nástupní zastávka pro tramvaje a výstupní zastávka pro autobusy. Na konci ulice je kolej rozdělena na dvě výjezdové koleje. Kolej pokračující vpravo se připojí k hlavní trati a pokračuje do centra, kolej pokračující vlevo nejprve překříží kolej hlavní trati ve směru do centra a připojí se ke koleji ve směru Kublov (z centra).\n\nKoleje ve smyčce jsou klasické konstrukce a v celé délce zakryty žulovou dlažbou.\n\nSmyčka je již od počátku provozu používána výhradně při výlukách, např. při uzavření Vyšehradského tunelu, kdy je používána ze směru Kublov, nebo při údržbě trati ve směru Braník a Modřany, kdy je používána ze směru Výtoň. Složení zastávek tramvají a autobusů umožňuje v tomto případě efektivní přestup mezi pravidelnou a náhradní dopravou.\n\nUlice, kterými smyčka prochází, jsou v současné době pravidelně využívány pro otáčení autobusů městské linky č. 134.\n\n"}
{"id": "1380188", "url": "https://cs.wikipedia.org/wiki?curid=1380188", "title": "Korovec mexický", "text": "Korovec mexický\n\nKorovec mexický (\"Heloderma horridum\") je jedovatý druh ještěra z čeledi korovcovitých (Helodermatidae).\n\nDélka těla přibližně 60–90 cm, váha 0,8–4 kg. Při kousnutí jed do těla nevstřikuje, ale nechá jej volně téct do hlubokých ran. Kousnutí korovcem ve většině případů nebývá pro zdravého člověka smrtelné.\n\nZápadní Mexiko a Guatemala.\n\nŽije převážně nočním životem, živí se malými savci, ptáky, hmyzem a vejci jiných plazů a ptáků.\n\nPohlavní zralosti dosáhne ve věku 6–8 let. Páření probíhá od září do října, dle \"Animal Diversity Web\" od února do března. Kopulace může trvat 30–60 minut. Asi za dva měsíce (do prosince) samice naklade 2–30 vajec, které zahrabe do země (cca 12 cm hluboko). Inkubace trvá přibližně 165–215 dnů. Mláďata se tedy líhnou v červnu nebo červenci a váží okolo 40 gramů. V zajetí se jedinec dožil téměř 23 let.\n\nKorovce mexického chová Zoo Ústí nad Labem a Zoo Brno.\n"}
{"id": "1380191", "url": "https://cs.wikipedia.org/wiki?curid=1380191", "title": "Hardauské údolí", "text": "Hardauské údolí\n\nHardauské údolí (německy: \"Hardautal\") je údolí v Dolním Sasku v Německu. Rozprostírá se kolem vřesovištní řeky Hardau.\n\nÚdolím prochází 27 km dlouhá kulturněhistorická vodní zážitková stezka Hardautal (\"Kulturhistorischen Wassererlebnispfad Hardautal\").\n\nNa Hardauské údolí navazuje Gerdauské údolí.\n"}
{"id": "1380204", "url": "https://cs.wikipedia.org/wiki?curid=1380204", "title": "Gerdauské údolí", "text": "Gerdauské údolí\n\nGerdauské údolí (německy: \"Gerdautal\") je údolí v Dolním Sasku v Německu. Rozprostírá se kolem vřesovištní řeky Gerdau.\n\nGerdauské údolí náleží obcím Gerdau a Eimke. Na Gerdauské údolí navazuje bezprostředně sousedící Hardauské údolí.\n"}
{"id": "1380209", "url": "https://cs.wikipedia.org/wiki?curid=1380209", "title": "Vlastimil Školaudy", "text": "Vlastimil Školaudy\n\nVlastimil Školaudy (* 28. září 1920, Jindřichův Hradec – 2003)\nbyl český básník, redaktor, a operní pěvec, autor lyrické i politicky angažované poezie.\n\nPocházel z úřednické rodiny. Od roku 1928 žije v Praze. Po maturitě roku 1939 chtěl studovat na Právnické fakultě Univerzity Karlovy, ale po uzavření českých vysokých škol pracoval jako úředník. V letech 1945-1948 byl redaktorem \"Rudého práva\". Soukromě vystudoval zpěv a od roku 1949 byl členem opery v Ústí na Labem a operní scény v Opavě. Od roku 1951 působil v operním sboru Národního divadla v Praze.\n\nJeho společenské a kulturní aktivity i počátky jeho literární činnosti formovala přátelství, která navázal během středoškolského studia s Jiřím Hájkem, Michalem Sedloněm, Vítězslavem Kocourkem a Arno Krausem. Debutoval roku 1945 sbírkou milostné lyriky \"Žáry\", výrazně ovlivněnou dílem Františka Halase. Ve svých dalších básních se projevil jednak jako lyrik smyslového okouzlení přírodou i realitou každodenního života, jednak jako autor politicky angažovaných veršů o revolučních proměnách československé socialistické společnosti.\n\n"}
{"id": "1380212", "url": "https://cs.wikipedia.org/wiki?curid=1380212", "title": "Walter Standard S", "text": "Walter Standard S\n\nWalter Standard S byl závodní automobil továrny Walter (Akciová společnost Walter, továrna na automobily a letecké motory), českého výrobce osobních automobilů a leteckých motorů. Jednalo o poslední vůz vlastní konstrukce, který se zúčastnil závodního podniku. Tím byl v roce 1934 II. ročník závodu 1000 mil československých. Tento závod byl označován za obtížnější, než jeho vzor – italských Mille Miglia, protože se jezdil přes noc (na rozdíl od italského závodu, který startoval brzo ráno a končil večer zpravidla ještě za světla) a také proto, že úzká silnice mezi Hodonínem a Bratislavou byla nevalné kvality. \n\nV době, kdy továrna vedle výroby osobních a užitkových automobilů (nákladní vozy, autobusy, sanitky, hasičské vozy atd.) přešla s rozhodující částí své výrobní kapacity na výrobu leteckých motorů, vznikl velice zdařilý vůz Walter Standard S. Byl vyráběn v letech 1934-5. Standard S byl posledním typem silného, sportovního automobilu značky Walter. V něm byly zúročeny všechny dosavadní zkušenosti v konstrukci a stavbě rychlých a přitom spolehlivých cestovních, sportovních a závodních automobilů. Podvozek pocházel z automobilu Walter Standard 6, obě nápravy z automobilu Walter Lord a motor pocházel z automobilu Walter Super 6 resp. Walter Regent. Pro svůj vzhled býval označován jako větší a silnější bratr automobilu Walter Junior SS, který byl uveden na trh ve stejném roce, 1934. Generální ředitel ing. Antonín \"Teny\" Kumpera ke vzniku vozu řekl: \"Když jsme loňského roku vyhráli první závod na „1000 mil čsl.\" v kategorii do 1100 ccm krásným časem našeho mistra Knappa 19 hod. 55 min., uvědomili jsme si ihned, že v příštím roce budeme nuceni vypnout všechny své síly, abychom uhájili svoji pozici. Rozhodli jsme se pro typ Standard S, jehož motor je úplně stejný jako u typu Super 6 a Regent, které již řadu let byly zákazníkům dodávány a o jehož dobrých vlastnostech přesvědčili jsme se již častokráte, a to jak z vlastní zkušenosti, jako na příklad na Masarykově okruhu v roce 1930, tak i ze zkušenosti našich klientů. Pokud pak se posádky týče, bylo jasné, že s tímto silným vozem pojede mistr Knapp, který shodou okolností slaví letošního roku své 25. jubileum svých věrných služeb u naší firmy a je tomu právě 20 let, co započal svoji závodnickou kariéru\".\n\nMotor byl osvědčený řadový, vodou chlazený šestiválec (R6) s rozvodem OHV a objemu 3257 cm (vrtání 80, zdvih 108 mm), který při stupni komprese 7,5:1 dosahoval výkonu 63,4 kW/85 k při 3000 ot./min. Oproti motoru typu Walter Super 6 (1930) resp. Walter Regent (1932) přibylo na výkonu několik dalších koní. Ve Standardu S byl tedy upravený motor z modelů Super 6 resp. Regent. Ke dvěma karburátorům Zenith dopravovalo palivo elektromagnetické čerpadlo Espero. Předpokladem dobrého výkonu byl perfektně opracovaný spalovací prostor, leštěné sací potrubí, staticky a dynamicky vyvážený klikový hřídel z chromniklové oceli a lehké písty Nelson-Bohnalite s invarovými vložkami. K tomu patřil i žebrovaný výfukový sběrač a zvýšený stupeň komprese. Spotřeba paliva až 18 l/100 km a oleje 0,3 l/100 km. Dosahoval max. rychlosti 145 km/h, podle jiných pramenů až 165 km/h. V tisku se totiž objevily zprávy, že se jedná o motor z vozu Walter Super 6B, se kterým Knapp absolvoval závod na Masarykově okruhu v roce 1930, který takovou rychlostí disponoval.\n\nChladicí okruh motoru byl opatřen čerpadlem, teplotu chladicí kapaliny hlídal termostat, který samočinně ovládal žaluzie před chladičem. Elektrická soustava švýcarské firmy Scintilla pracovala s napětím 12 V, zapalování bylo elektromagnetické magdynamem se samočinným předpalem zážehu, dnes by se řeklo předstihem. Na šestiválec navazovala suchá jednokotoučová spojka (třecí, lamelová se zdvojeným obložením) a čtyřstupňová mechanická převodovka (4+Z) s řadící pákou na podlaze uprostřed vozu. Převodovka byla doplněna o rychloběh Walter-Maybach, který se velmi osvědčil již v roce 1931 na typu Walter Super 6 při soutěži spolehlivosti Jízda AvD 10 000 km Evropou.\n\nZákladem byl odlehčený rám (980 kg) typu Walter Standard 6 se zkráceným rozvorem na 2,8 m. Motor byl standardně umístěn vpředu a pohon zadních kol. Robustní, obdélníkový, příhradový rám byl z U-profilů s křížovou výztuhou ve tvaru X. Obě tuhé nápravy byly použity z licenčního automobilu Walter Lord. Drátěná kola Rudge-Whitworth se středovými, křídlovými maticemi měla dvouokruhové kapalinové brzdy Lockheed s podtlakovým posilovačem Bosch-Dewandre, který využíval podtlaku v sacím potrubí, a nesla pneumatiky SS (Straight Side) 18x5,5\". Ruční brzda byla mechanická a působila na zadní kola. Obě tuhé nápravy byly odpruženy podélnými, půleliptickými listovými pery. Vůz byl vybaven kapalinovými tlumiči.\n\nSportovně-závodní Standard S byl dvoumístný otevřený sportovní roadster nízké stavby a aerodynamicky protažených linií. Karoserie měla jednotnou aerodynamickou linii od zešikmeného chladiče přes protažené klínové přední blatníky až po useknutou záď, kde byla umístěna palivová nádrž se zvýšenou kapacitou na 140 l. Na zádi vozu mohla být připevněna až 2 náhradní kola. Plátěná střecha byla ve složeném stavu zcela zapuštěna do vybrání v karoserii za opěradly dvou pohodlných sedadel. Přední sklo bylo – v případě potřeby – zcela sklopné. Roadster bez nárazníků byl dlouhý 3,83 m, přes přední blatníky široký 1,58 m a k hornímu okraji čelního skla vysoký 1,39 m. Celková hmotnost vozu byla 1300 kg.\n\nV roce 1935 se ze sportovního roadsteru stal dvoudvéřový kabriolet, jehož aerodynamicky tvarovanou karoserii zhotovila firma Sodomka z Vysokého Mýta. Recyklovaný sportovní vůz s karoserií \"Autosalon\" byl poté v říjnu 1935 vystaven na pražské, jubilejní XXV. mezinárodní výstavě automobilů.\n\nJak již bylo řečeno, vůz řízený Jindřichem Knappem (1895-1982) s mechanikem Karlem Vojířem (st. č. 19), vyslala továrna do II. ročníku těžkého silničního závodu 1000 mil československých. Závod s mezinárodní účastí se jel ve dnech 9.-10. června 1934 na trati Praha – Bratislava – Praha, v celkové délce obou smyček 1600 km, tam a zpět 2x. Start a cíl závodu byl před budovou Autoklubu Republiky Československé (AKRČs), v Lützowově, nyní Opletalově ulici. O popularitě závodu svědčí i to, že R. A. Dvorský a jeho Melody Boys nahráli na desky Ultraphon pochod \"1000 mil\", který byl již začátkem června v prodeji za 15 Kč. \n\nVznik vozu, přípravu a vlastní závod popisoval v rozhovoru pro časopis Auto populární šéf-řidič Knapp takto: „Věděli jsme, že továrna pojede s několika vozy Walter Junior SS. Rozhodli jsme se poslat ještě jeden větší vůz, který by jel na nejlepší čas dne. Po důkladném uvážení jsme se rozhodli pro Walter-Super-Standard. Vůz jsme pečlivě připravovali a po některých menších úpravách jsme s ním dosahovali výsledky, které nás plně uspokojovaly. Maximální rychlost je kolem 145 km/h. Má rychlopřevod, který továrna dodává do vozů Super 6 a Regent na přání zákazníka, a tím má možnost volby 8 rychlostí. Rychlopřevod (volnoběžka) konal mně cenné služby na rovině nebo na mírném svahu dolů, kde šetřil motor, jehož obrátky mohou klesnouti na 2000.“\n\nZávod byl odstartován v 16:40 h. Posádka dostala od vedení firmy instrukce, aby hned od startu nasadila ostré tempo, a tím uštvala konkurenci a s cílem sebe sama obětovat pro vítězství sportovních automobilů Walter Junior SS. V polovině závodu, krátce po půlnoci, byl Knapp v čele o minutu a půl před Studeným na Fordu. Posádka i nadále poctivě plnila příkaz vydaný vedením firmy, ale vůz připravený Knappem vydržel námahu závodu, s bezpečným náskokem a v novém traťovém rekordu zvítězil. Knapp s Vojířem dosáhli času 15:22:37 h, což představuje průměrnou rychlost 103,598 km/h (tzn. o více jak 4 a půl hodiny rychleji, než jel v roce 1933 s Walter Junior S). Poslední čtvrtinu závodu (IV. etapa), tedy trať Bratislava – Praha, odjel Knapp v průměrné rychlosti (na tu dobu neuvěřitelných) 111,5 km/hod. Vyhráli s více než půlhodinovým náskokem a jako jediní ze startovního pole překročili rychlostní průměr 100 km/h.\n\nNechme však hovořit o závěru a dojezdu slavného závodu reportéra F. Gela: „Amplión stupňuje rozruch mezi 10 tisíci diváky hlášením o tom, jak se blíží Knapp na Waltru a Studený na Fordu. Pak rachot motoru od Wilsonova nádraží, povědomý všem, kteří tu byli po půlnoci, hned na to volání slávy od Bredovské ulice (dnes Politických vězňů) a pak zase červený, otevřený Walter, jenž brzdí před stolkem komisaře. Potlesk a sborový pozdrav, vavřínový věnec se snáší na Knappa, spousta objímání a potom se zkušený jezdec \"dopouští velké neopatrnosti\", největší z celé cesty - opouští „bezpečný“ kryt vozu. Ve chvíli, kdy stojí na stupačce, chápou se ho mocné paže a zvedají ho na ramena. Kymácivou cestou, jako baldachýn při bouřce, dospívá unavený, zaprášený, ale vítězný Knapp do přístavu klubovního“. Z 68 startujících posádek bylo v cíli klasifikováno jen 31 závodníků, z toho 9 na vozech Walter.\n\nKdyž utichly \"bujaré\" oslavy vítězství došlo i na nezbytné fotografování. Generální ředitel ing. Antonín \"Teny\" Kumpera i prezident společnosti Vítězslav Kumpera se nechali s vítěznou posádkou tzv. \"vyblejsknout\". Tak to ostatně činili dost často. V archívu a.s. Walter (nyní Státní oblastní archív Praha) jsou uloženy obdobné snímky z 1000 mil (1933) a z Masarykova okruhu (1933) a i z dalších vítězných závodů. Vztahy Knappa a \"mladého\" Kumpery nikdy nebyly nijak valné. Kritické přímo byly v roce 1931 v průběhu soutěže AvD Jízda 10 000 km, jak to sám Knapp popisuje ve svých pamětech, kdy pro spory mezi nimi chtěl před závěrem ze soutěže odstoupit, resp. při zastávce v Praze ukončit závod a do cíle v Berlíně již nepokračovat. I na připojeném snímku je zřejmé, že si \"Tonda\" od \"Jindry\" zachovává přiměřený odstup. \n\nJindřich Knapp (39) získal cenu Autoklubu RČs. za absolutní vítězství, cenu hl. m. Prahy nejrychlejšímu pražskému jezdci, cenu města Bratislavy nejrychlejšímu na trati Praha – Bratislava, cenu Autoklubu za vítězství ve třídě nad 2000 cm Kč 3000, cenu firmy Baťa za absolutní vítězství Kč 10000 a za vítězství ve třídě Kč 7000 na pneumatikách Baťa, cenu firmy Technospol za absolutní vítězství se svíčkami Champion Kč 1000 a za vítězství ve třídě Kč 500, cenu firmy Pála a spol. za vítězství s baterií Palaba Kč 5000, cenu firmy C. T. Petzold a spol. z Komárova za vítězství s pístními kroužky Alba Kč 1000, cenu stavební firmy Posista a plaketu „Pražské jaro\". \n\nJindřich Knapp vyhrál i Cenu továrny Walter za absolutní vítězství Kč 10000 a za vítězství ve třídě Kč 3000, avšak okořeněnou pozdějším sporem s továrníkem \"Teny\" Kumperou, spolumajitelem a generálním ředitelem firmy Walter, který uvedený obnos nechtěl Knappovi vyplatit z důvodu, že počítal s vítězstvím některého z menších vozů Walter Junior SS, a tím také se zvýšeným prodejem tohoto typu v případě jeho absolutního vítězství. Jakkoli zní tato historka žertovně, měla asi pro Jindřicha Knappa důsledky, že již nebyl za továrnu nasazován do závodů. Je však také pravdou, že Jindřichu Knappovi bylo v roce 1934 již 39 let. Učinil však ještě jeden pokus o rok později, kdy se na 1000 mil přihlásil s upraveným vozem Walter Lord (st. č. 2), avšak na startu se neobjevil. Je možné, že se rozhodl závodní volant \"pověsit na hřebík\" a odejít do závodnického důchodu po nejslavnějším vítězství své kariéry a možná k tomu přispělo, že vztahy s vedením továrny asi také nebyly nejlepší. Hlavní konstruktér ing. František Barvitius při hodnocení sezóny 1934 naznačoval, že továrna pro rok 1935 připravuje na základě získaných zkušeností závodní automobil \"interně nazývaný Walter Regent SS... „Hodinkových závodů\" bylo v roce 1934 příliš mnoho, měly ale ráz převážně místní a u mnoha byly cílem spíše plakety nežli dosažení pokroku v automobilní konstrukci. Walter jim neupírá propagační a reklamní smysl; rád by se jich zúčastnil, kdyby jich nebylo tolik.\", čímž vlastně naznačil, že se továrna již nebude oficiálně závodů zúčastňovat. \n\nV červenci 1934 vydalo prodejní oddělení akciové společnosti Walter interní oběžník č. 35/34, že Standard S \"našeho mistra Knappa\" z 1000 mil je na prodej za 85 000 Kč a současně nabídlo k prodeji i 5 automobilů Walter Junior SS ve stavu, v jakém po 1000 mílích jsou, a to každý za 35 000 Kč. V 1000 mílích jich jelo 6. Rozdíl jednoho vozu je v tom, že 1. července 1934 na Krakonošově okruhu ing. Hausmann jeden z Juniorů SS totálně zešrotoval. Proto jich bylo k prodeji jen 5. Knappův Walter Standard S se touto akcí neprodal. O rok později, jak již bylo zmíněno, byl na Autosalonu v Praze vystavován jako kabriolet \"Autosalon\" zhotovený firmou Sodomka. \n\nAť to bylo ve vztazích Jindřicha Knappa s prezidentem Vítězslavem Kumperou a s generálním ředitelem ing. Antonínem Kumperou tak či tak, výsledkem bylo, že se v následujících letech jméno továrního jezdce, mistra Jindřicha Knappa, již ve výsledkových listinách závodů neobjevuje, přestože - byť sporadicky - se vozy Walter závodů až do začátku II. světové války zúčastňovaly, ale jen se soukromými jezdci. Čas dosažený Knappem nebyl překonán ani o rok později (1935), kdy se jel tento závod naposledy. A zůstává tak absolutním rekordem 1000 mil československých na \"věčné časy\". Závod 1000 mil československých byl obnoven v roce 1970 jako závod veteránů pro vozy do roku výroby 1939.\n\n"}
{"id": "1380214", "url": "https://cs.wikipedia.org/wiki?curid=1380214", "title": "Chmýří pampelišek", "text": "Chmýří pampelišek\n\nChmýří pampelišek je píseň z alba Holomráz české popové hudební skupiny Slza. Hudbu vytvořil Lukáš Bundil a Dalibor Cídlinský Jr., text napsal Xindl X a píseň nazpíval Petr Lexa. Samotná píseň byla vydána 3.11. společně s albem, ale videoklip byl vydán 29.4.\n\nK této písní byl také natočen videoklip. Videoklip obsahuje záběry z jarního Holomráz Tour 2018 (halové turné skupiny Slza). Videoklip natočil a sestříhal Leoš Brabec z PrimeTime.\n\n"}
{"id": "1380215", "url": "https://cs.wikipedia.org/wiki?curid=1380215", "title": "Sarah Avni", "text": "Sarah Avni\n\nSarah Ivana Avni (* 1985 Čadca) je slovenská výtvarnice působící v roce 2020 v Praze. Kromě malby se věnuje i umělecké fotografii a interiérovému designu. \n\nUmělecké vzdělání získala na Střední umělecké škole grafické v Jihlavě, kde studovala kresbu a malbu. Následně se rozhodla cestovat a získat tak zkušenosti v zahraničí, kde během svých cest převážně po Evropě sbírala inspiraci, kterou zúročila ve své umělecké tvorbě. V roce 2006 se vrátila na Slovensko a začala se naplno věnovat malování a fotografii. Jelikož její pozitivní vztah k cestování, cizím národům a kulturám je důležitou součástí jejího života, kterou přenáší i do svých děl, zdůraznila ho studiem na Středoevropské vysoké škole ve Skalici na Slovensku, kde v roce 2009 ukončila obor Mezinárodních vztahů a diplomacie.\n\nJednou z ústředních technik mladé slovenské výtvarnice je využití polychromovaného akrylu, oleje, ale i malba a práce s reliéfem, díky čemuž se odráží jejich hloubka a plasticita. Ve výsledné fázi vznikají transformace světoznámých míst ve formě map, kterými se člověk přenese nejen v čase, ale i ve způsobu uměleckého ztvárnění. To je moderní, nadčasové a často využívá studium symboliky Carla Gustava Junga. Rovněž motivy flóry a fauny, které podporují divákovu imaginárnost a zintenzivňují estetický zážitek. Na straně druhé je to éterický symbol nevinnosti v zobrazení andělských křídel nebo exkluzivní působící elementy drahých kamenů jako například smaragdů či rubínů. Symbióza barev, kultivovanost stylu a preciznost v jemných, duši objímajících detailech, dělají tento rukopis autorky jedinečným. Celá tvorba tak odkazuje na svěžest a hravost ducha. Přes polovinu autorčiny tvorby tvoří zakázky pro specifické interiéry na míru - právě z tohoto důvodu je jedním z nejdůležitějších faktorů důvěra a vzájemná komunikace s klientem. Pokud jsou přítomny a doplňují se, zosobní se i v díle. \n\nMimo jiné je autorkou výtvarného návrhu české poštovní známky k mistrovství světa ve fotbale v Jihoafrické republice, za kterou ji mezinárodní časopis STAMP News ocenil 1. místem. Podílela se na realizaci designu interiéru hotelu Holiday Inn v Trnavě a vytvořila sérii obrazů pro automobilovou společnost KIA. Díla této malířky najdete nejen na Slovensku, ale i v zahraničí jako součást nové nebo rozrůstající se sbírky různých sběratelů či společností. \n\nOblíbený portál \"theculturetrip.com\"\", zaměřený na celosvětové cestovní poradenství, zařadil Sarah Avni v roce 2015 mezi deset nejvýznamnějších Slovenských umělců 20. a 21 . století.\" \n\nSlovy samotné autorky jde opravdu o jednoduchý princip, kterým jsou její díla propojena. Přenést radostné, barevné momenty, které se odehrávají na obrazech, do života diváka či v konečném důsledku nového majitele. Předávat nekonečně působící pozitivní energii všem, kteří přijdou s jejími díly do kontaktu. Jak sama říká: \"Ať už člověk vytváří cokoliv, vkládá do každého procesu svou energii, přenáší svou náladu. Pokud se i vyskytne negativní emoce, snažím se ji přetvořit na pozitivní. Je to ten nepopsatelný pocit, jako když vám připraví máma jídlo s láskou. Pokud vám však totéž jídlo připraví ze stejných ingrediencí někdo jiný, ale s jinými pocity - pocítíte ten rozdíl. \"\n\n\n\n"}
{"id": "1380216", "url": "https://cs.wikipedia.org/wiki?curid=1380216", "title": "Mapa světa", "text": "Mapa světa\n\nMapa světa je mapa většiny nebo celého povrchu Země. Mapy světa tvoří zvláštní kategorii map vzhledem k problému projekce. Rovinné mapy nutně zkreslují prezentaci zakřiveného zemského povrchu. Tyto deformace jsou na mapě světa největší. Různé druhy projekcí povrchu země odrážejí různé technické a estetické požadavky na mapy světa.\n\nMapy světa jsou také odlišné tím, že pro jejich vytváření je potřeba mít globální znalosti  povrchu Země. Smysluplné mapy světa nebylo možno vytvořit před začátkem renesance, protože žádné kultuře nebylo známo víc než polovina pobřeží oceánů, natož nitra kontinentů. Nové poznatky o zemském povrchu se od té doby hromadí a jejich získávání pokračuje dodnes.\n\nMapy světa se obecně zaměřují buď na politické, nebo na fyzikální rysy zemského povrchu. Politické mapy zdůrazňují územní hranice a lidské osídlení. Fyzické mapy ukazují geografické rysy, jako jsou hory, typy půdy nebo využití půdy. Geologické mapy ukazují nejen povrchy, ale i vlastnosti podloží, zlomy a podpovrchové struktury. Mapy mohou používat barevný odstín a intenzitu barvy pro znázornění rozdílů mezi regiony, např. mohou vyznačovat demografické nebo ekonomické statistiky.\n\nMapa je vyrobena pomocí kartografického zobrazení čili projekce, což je metoda promítnutí povrchu zeměkoule na plochu. Všechna zobrazení zkreslují vzdálenosti a směry, přičemž každé má jiná zkreslení. Snad nejznámější zobrazení je Mercatorovo, původně navržené pro námořní mapy.\n\nTematická mapa ukazuje geografické informace o jednom nebo několika konkrétních jevech. Tyto mapy mohou líčit fyzické, sociální, politické, kulturní, ekonomické, sociologické, zemědělské nebo jiné aspekty města, státu, regionu, národa či kontinentu.\n\nRané mapy světa byly vytvářeny od doby železné až do věku zámořských objevů a vzniku moderní geografie v průběhu raného novověku. Staré mapy poskytují mnoho informací o tom, co bylo známo v dobách minulých, stejně jako o filozofii a kulturním základu map, které byly často značně odlišné od moderní kartografie. Mapy jsou jedním z prostředků, kterými vědci šíří své myšlenky a předávají je budoucím generacím.\n\n"}
{"id": "1380217", "url": "https://cs.wikipedia.org/wiki?curid=1380217", "title": "49. pěší divize (Wehrmacht)", "text": "49. pěší divize (Wehrmacht)\n\n49. pěší divize (německy \"49. Infanterie-Division\") byla pěší divize německé armády (Wehrmacht) za druhé světové války.\n\nDivize byla vytvořena 1. února 1944 v Buloni ze 191. rezervní divize. V srpnu 1944 byla divize nasazena v prostoru Paříže proti Spojencům. Po těžkých ztrátách se divize stáhla do Německa k Cáchám, kde byla u města Würselen opět nasazena proti spojeneckým jednotkám. Zde byla divize téměř úplně zničena. Dne 5. prosince 1944 byla divize zrušena a její zbytky byly začleněny do 246. pěší divize.\n\n"}
{"id": "1380225", "url": "https://cs.wikipedia.org/wiki?curid=1380225", "title": "Buchalův chan", "text": "Buchalův chan\n\nBuchalův chan (bulharsky Бухалов хан) je zájezdní hostinec (han) z období bulharského národního obrození nacházející se v architektonické rezervaci Staré Karlovo v centru města Karlovo v Plovdivské oblasti v jižním Bulharsku.\n\nBudova patří mezi nejtypičtější stavby architektonické rezervace Staré Karlovo. Postavil ji jako svůj hostinec v 19. století Kirke Buchala – Karlovský hospodský a správce. Budova se nachází v těsné blízkosti chrámu Zesnutí Bohorodičky. Buchaův chan má své důležité místo v historii města Karlovo, jelikož budova sloužila jako místo, kde probíhalo mnoho důležitých setkání včetně zasedání revolučního výboru bulharských obrozenců pod vedením Vasila Levského. Později až do 50. let 20. století zde sídlila městská knihovna a čítárna (čitalište). V současnosti budova slouží jako \"Centrum řemesel a tradic\", kde kromě expozic věnovaných řemeslům typickým pro karlovský region, mohou návštěvníci vidět současné řemeslníky přímo při práci.\n"}
{"id": "1380227", "url": "https://cs.wikipedia.org/wiki?curid=1380227", "title": "Siegfried Macholz", "text": "Siegfried Macholz\n\nSiegfried Macholz (20. září 1890 Memel – 25. května 1975 Hannover) byl německý důstojník, generálporučík Wehrmachtu za druhé světové války. Je držitelem Rytířského kříže Železného kříže.\n\nNarodil se 20. září 1890 v Memelu ve Východním Prusku. Již roku 1909 nastoupil jako \"Fahnenjunker\" do pěšího pluku č. 152. Sloužil jako důstojník v první světové válce. Za druhé světové války vedl 122. pěší divizi, 191. rezervní divizi, 49. pěší divizi a 295. pěší divizi. Zemřel 25. května 1975 v Hannoveru.\n\n\n"}
{"id": "1380234", "url": "https://cs.wikipedia.org/wiki?curid=1380234", "title": "Karel Jan Hora", "text": "Karel Jan Hora\n\nIng. Karel Jan Hora (10. února 1881, Bílé Poličany – 1974, Johannesburg) byl český technik, diplomat a obchodník, znalec Japonska.\n\nNarodil se v Bílých Poličanech v zámožné rodině. Jeho otec Alois Hora byl ředitelem biskupského panství v Chrasti u Chrudimi a později ředitelem na dalších panstvích. Jeho matka Růžena, rozená Kerhartová, byla sestrou Františka Kerharta, který byl radním v Pardubicích a rovněž zakladatelem firmy Kerhart a Tachecí v Pardubicích.\n\nPo absolvovaní třech ročníků měšťanky v Holicích přestoupil Karel Jan na reálné gymnázium v Pardubicích, které ukončil v roce 1898. Poté nastoupil v Pardubicích na poštu do oddělení pro zřizování telegrafů a telefonů. Asi v roce 1901 odjel do USA, kde pracoval v elektrotechnických závodech. Během pobytu v USA vystudoval techniku. Jeho posledním zaměstnavatelem byla japonská firma, která ho okolo roku 1905 odeslala do japonské Osaky, kde byl zaměstnán firmou Osaka Gas Company při stavbě plynárny. Jeho kvalifikaci zvyšovalo, že kromě dalších jazyků ovládal i japonštinu.\n\nV Japonsku se před rokem 1909 oženil s Japonkou Fuku Takemoto a měl s ní dvě děti, dceru Vaku a syna Karla Horu.\n\nPoté, co původního japonského zaměstnavatele opustilo, kolem roku 1909 založil s významným českým architektem Janem Letzelem architektonickou firmu \"Hora & Letzl, Architects and Engineers\". V té době byl též zástupcem mladoboleslavské automobilky Laurin & Klement a německého výrobce trubek Mannesmann.\n\nZ Japonska se v roce 1913 přestěhoval i s rodinou do Šanghaje v Číně. Poté když byli v roce 1917 vypovězeni z Číny, se celá rodina dostala postupně přes New York, Švédsko Dánsko a Německo do Čech. V Čechách se usadil Hora s rodinou v Poděbradech, kde měl jeho příbuzný František Hora slévárnu. Po vzniku Československa se přihlásil do československé armády.\n\nV roce 1935 byl pověřen vedením konzulátu v Johannesburgu, v letech 1938–1939 vykonával funkci oficiálně jmenovaného honorárního konzula. Zde se např. v roce 1937 zasloužil o provedení Prodané nevěsty v Johannesburgu.\n\nKarel Jan Hora zemřel v roce 1974 Johannesburgu v Jihoafrické republice.\n\nKarel Jan Hora překládal, zejména z japonštiny.\n\n\n"}
{"id": "1380235", "url": "https://cs.wikipedia.org/wiki?curid=1380235", "title": "Pěší divize Milovice", "text": "Pěší divize Milovice\n\nPěší divize Milovice (německy \"Infanterie-Division Milowitz\") byla stínová pěší divize německé armády (Wehrmacht) za druhé světové války.\n\nDivize byla založena 27. ledna 1944 jako stínová divize (\"Schatten-Division\") ve vojenském prostoru Milovice v Protektorátu Čechy a Morava. Stínové divize byly pojmenovávány podle názvů výcvikových vojenských prostorů, kde vznikaly. Následně byly začleňovány do pravidelných stávajících nebo nově zformovaných pěších divizí. Dne 11. března 1944 byla pěší divize Milovice použita k doplnění 389. pěší divize.\n\n"}
{"id": "1380242", "url": "https://cs.wikipedia.org/wiki?curid=1380242", "title": "713. pěší divize (Wehrmacht)", "text": "713. pěší divize (Wehrmacht)\n\n713. pěší divize (německy \"713. Infanterie-Division\") byla pěší divize německé armády (Wehrmacht) za druhé světové války.\n\nDivize byla založena 2. května 1941 v rámci 15. mobilizační vlny a pod vedením generálmajora Franze Fehna umístěna do jižního Řecka. Dne 15. ledna 1942 byla na Krétě 713. pěší divize přejmenována na 1. krétskou brigádu.\n\n"}
{"id": "1380245", "url": "https://cs.wikipedia.org/wiki?curid=1380245", "title": "702. pěší divize (Wehrmacht)", "text": "702. pěší divize (Wehrmacht)\n\n702. pěší divize (německy \"702. Infanterie-Division\") byla pěší divize německé armády (Wehrmacht) za druhé světové války.\n\nDivize byla založena 16. dubna 1941 v rámci 15. mobilizační vlny a umístěna do prostoru Trondheimu v Norsku. V květnu 1945 padla 702. pěší divize do norského zajetí.\n\n"}
{"id": "1380246", "url": "https://cs.wikipedia.org/wiki?curid=1380246", "title": "Krásná Lípa (Cheb)", "text": "Krásná Lípa (Cheb)\n\nKrásná Lípa () byla malá vesnice v okrese Cheb, kraji Karlovarském. Zanikla po druhé světové válce, když byla v nedalekých Slapanech umístěna rota Pohraniční stráže a ves se ocitla v zakázaném hraničním pásmu za drátěnými zátarasy.\nOsada ležela v katastrálním území Háje u Chebu o rozloze 13,96 km.\n\nOsada ležela při jižním okraji Chebské pánve, v přírodním parku Smrčiny na levém břehu Odravy. Nacházela se přibližně 6 km jižně od centra Chebu, asi 0,3 km od státní hranice se spolkovou zemí Bavorsko.\n\nKrásná Lípa se původně jmenovala Schönlinten a první písemná zmínka o ní pochází z roku 1312. Patřil k ní hřbitov, na němž se pohřbívali lidé i z blízkých Slapan. Vesnice se nacházela na území zvaném Frais, ve kterém se každý rok až do roku 1846 střídal ve výkonu vrchnostenských správ waldsassenský klášter s městem Cheb. V letech 1869–1910 byla osadou obce Gehaag (dnes Háje, v letech 1921–1950 osadou obce Háje, následně jako součást města Cheb zanikla.\n\nVýznam vsi vzrostl po vybudování železniční trati z Chebu do Waldsassenu v roce 1865. V roce 1893 byla uvedena do provozu železniční zastávka a celnice ve Slapanech. Po trati jezdily dokonce i rychlíky, a to až do roku 1914. V roce 1945 byl zastaven přeshraniční provoz do Německa, ale provoz na trati z Chebu do Slapan trval do roku 1963. Po roce 1945 došlo k odsunu německého obyvatelstva.\nPo vysídlení německých obyvatel v roce 1946 byly téměř všechny statky relativně rychle osídleny novými českými obyvateli, mezi kterými byla dokonce jedna rodina z Paraguaye. Po únorovém převratu v roce 1948 uteklo osmnáct nových osídlenců přes hranice a v obci zůstalo posledních 42 obyvatel. Ti však museli ves opustit, když se v roce 1951 usídlili ve Slapanech pohraničníci a Krásná Lípa se octla za drátěnými zátarasy. Do roku 1957 pak byla vesnice srovnána se zemí, zachoval se pouze hřbitov, jenž však zcela zpustnul. Bývalou vsí procházela tzv. signálka.\n\nZměny nastaly až po roce 1989, kdy se bývalé zakázané hraniční pásmo otevřelo veřejnosti. Na konci devadesátých let 20. století vznikl návrh na propojení Slapan s německým Waldsassenem formou cyklistické a turistické stezky. Nejprve byl vybudován turistický přechod a v tělese původní zaniklé železniční trati cyklostezka s asfaltovým povrchem, vhodná i pro in-line bruslaře. V okolí cyklostezky byly rozmístěny různé železniční artefakty, připomínající zaniklou trať, např. semafor, část kolejiště nebo lavička upravená z kolejového podvozku. Slavnostní otevření první části cyklostezky proběhlo 13. května 2006.\n\nNadační fond Historický Cheb upravil v roce 2014 prostor původního hřbitova. Vedle cyklostezky v těsné blízkosti železné opony vzniklo ze zcela zdevastovaného prostoru pietní místo v srdci sjednocené Evropy. Byly opraveny a postaveny zachovalé náhrobní kameny a v zadní části hřbitova vybudováno vyhlídkové místo do krajiny, doplněné jednoduchou dřevěnou konstrukcí.\n\n"}
{"id": "1380248", "url": "https://cs.wikipedia.org/wiki?curid=1380248", "title": "Jan Leflík", "text": "Jan Leflík\n\nJan Leflík (* 5. dubna 1967 Brno) je český herec, od roku 2000 člen souboru Městského divadla Zlín.\n\nOd roku 1975 byl členem dětského studia brněnského Divadla na provázku. Vyučil se však mechanikem opravářem silničních motorových vozidel, později opravářem trolejbusů.\n\nV roce 1990 začal opět působit v Divadle Husa na provázku jako hrající inspicient. Režiséra tohoto divadla Zdeňka Pospíšila pak následoval do Prahy, kde získal na 6 měsíců angažmá jako herec-baleťák v Hudebním divadle Karlín. Vrátil se však do brněnského Divadla Husa na provázku. V roce 1991 ztvárnil hlavní roli v televizním filmu \"Příliš mnoho dobrých úmyslů\", objevil se také v seriálu \"Hříšní lidé města brněnského\" (1998).\n\nPo úmrtí svých oblíbených „provázkovských“ režisérů Pospíšila a Scherhaufera odešel do Zlína, kde v roce 2000 přijal stálé angažmá v Městském divadle Zlín. Objevil se v epizodních rolích v seriálech \"Ordinace v růžové zahradě\" (2005), \"Doktoři z Počátků\" (2014) či \"Doktor Martin\" (2016), ale také ve snímku \"Domácí péče\" (2015).\n"}
{"id": "1380264", "url": "https://cs.wikipedia.org/wiki?curid=1380264", "title": "CLMUL", "text": "CLMUL\n\nInstrukční sada CLMUL (zkratka z anglického , doslova „\"bezpřenosové násobení\"“) je rozšířením instrukční sady x86 o několik strojových instrukcí pro hardwarovou podporu některých algoritmů založených na násobení polynomů nad konečným tělesem formula_1.\n\nSpolečnost Intel oznámila zavedení tohoto rozšíření instrukční sady v roce 2008. Poprvé byla implementována v procesorech Westmare vyráběných od roku 2010. Je ve všech procesorech společnosti Intel počínaje generací Haswell a ve všech procesorech společnosti AMD počínaje modelem AMD Bulldozer.\n\nKromě šifrovacího režimu GCM, kvůli kterému byly instrukce zavedeny především, jsou používany také pro počítání cyklických redundantních součtů.\n\nCílem operace je vždy registr XMM (využívá tedy rozšíření SSE). Operandem může být rovněž registr XMM nebo paměť.\n"}
{"id": "1380269", "url": "https://cs.wikipedia.org/wiki?curid=1380269", "title": "Stanislav Svoboda (motocyklový závodník)", "text": "Stanislav Svoboda (motocyklový závodník)\n\nStanislav Svoboda (* 1919) je bývalý československý motocyklový závodník, reprezentant v ploché dráze. Jeho syn Jiří Svoboda byl také plochodrážním reprezentantem.\n\nJezdil soutěže a po získání potřebných bodů i silniční závody motocyklů. V Mistroství světa jednotlivců na ploché dráze skončil v roce 1960 na 8. místě v evropském finále, když o pozici náhradníka ve světovém finále přišel až prohrou v dodatkové jízdě. V Mistrovství světa družstev skončil v roce v roce 1961 ve Wroclawi na 4. místě. V polofinále mistrovství světa na dlouhé dráze 1961 skončil na 15. místě. V mistrovství Československa jednotlivců skončil v roce 1959 na 6. místě, v roce 1960 na 7. místě, v roce 1961 na 13. místě a v roce 1963 na 19. místě.\n\n"}
{"id": "1380273", "url": "https://cs.wikipedia.org/wiki?curid=1380273", "title": "Ivanava", "text": "Ivanava\n\nIvanava (, – \"Ivanovo\") je město v Brestské oblasti v Bělorusku, správní středisko Ivanaŭského rajónu. K roku 2018 mělo přes šestnáct tisíc obyvatel.\n\nIvanava leží v historické oblasti Polesí. Je vzdálena zhruba 130 kilometrů východně od Brestu, správního střediska oblasti, čtyřicet kilometrů západně od Pinsku a zhruba 290 kilometrů jihozápadně od Minsku, hlavního města Běloruska.\n\nZ východu na západ přes Ivanavu prochází dálnice M10 vedoucí od Dobruše u bělorusko-ruské hranice přes Homel a Pinsk a pokračující na západ přes Drahičyn do Kobrynu. V Ivanavě se od ní odpojuje místní silnice R144 vedoucí na jih ke zhruba třicet kilometrů vzdálené bělorusko-ukrajinské hranici, odkud na ni navazuje ukrajinská silnice R-14 vedoucí přes Ljubešin do Lucku.\n\nPrvní zmínka o zdejším osídlení je z 15. století, kdy zde ležela vesnice \"Porchovo\" (). Tu přejmenoval v roce 1465 Jan Laskovič na \"Janov\". Toto jméno platilo v různých jazykových variantách ( – \"Janaŭ\", – \"Janov\") až do přejmenování v roce 1940 a například v polštině se používá i nadále.\n\nV rámci třetího dělení Polska připadla Ivanava v roce 1795 ruskému impériu, v kterém zůstala až do roku 1921, kdy připadla Rižským mírem druhé Polské republice.\n\nV září 1939 obsadila Ivanavu v rámci sovětské invaze do Polska Rudá armáda a přiřadila ji k Sovětskému svazu, ale následně ji v roce 1941 dobyla německá armáda a v rámci nacistického Německa spadala do říšského komisariátu Ukrajina. Po znovudobytí Sověty v roce 1944 připadla Ivanava do Běloruské sovětské socialistické republiky. V té byla v roce 1972 povýšena na město.\n\nOd roku 1991 je Ivanava součástí nezávislého Běloruska.\n"}
{"id": "1380276", "url": "https://cs.wikipedia.org/wiki?curid=1380276", "title": "Janów", "text": "Janów\n\nJanów může být:\n\n"}
{"id": "1380286", "url": "https://cs.wikipedia.org/wiki?curid=1380286", "title": "Jainosaurus", "text": "Jainosaurus\n\nJainosaurus (\"Jainův ještěr\", podle indického paleontologa S. L. Jaina) byl rod titanosaurního sauropodního dinosaura, žijícího v období pozdní svrchní křídy (asi před 68 miliony let) na území současné Indie.\n\nFosilie tohoto sauropodního dinosaura byly objeveny mezi lety 1917 a 1920 britským paleontologem a geologem Charlesem Alfredem Matleyim nedaleko Džabalpuru. Fosilie byly odkryty v souvrství Lameta a mají tedy pozdně křídové stáří. Formálně byly popsány Matleyim a německým paleontologem Friedrichem von Huenem v roce 1933, ještě jako \"Antarctosaurus septentrionalis\". Teprve v roce 1995 byl tento sauropod zařazen do vlastního rodu \"Jainosaurus septentrionalis\". Jeho validita (vědecká platnost) pak byla potvrzena roku 2009 další odbornou prací.\n\n\"Jainosaurus\" nebyl příliš velkým titanosaurním sauropodem, například oproti obřímu příbuznému rodu \"Argentinosaurus\" dosahoval sotva pětinové hmotnosti. Při délce kolem 18 až 21,5 metru totiž dosahoval hmotnosti asi 15 000 kilogramů. Pažní kost (humerus) typového exempláře měří na délku 134 centimetrů.\n\n\"Jainosaurus\" byl poměrně vývojově vyspělý zástupce kladu Titanosauria, příbuzný zejména jihoamerickým formám, jako jsou rody \"Pitekunsaurus\", \"Muyelensaurus\" nebo \"Antarctosaurus\". Naopak rodům \"Isisaurus\" nebo \"Rapetosaurus\" byl již příbuzný pouze vzdáleněji.\n\n\n"}
{"id": "1380289", "url": "https://cs.wikipedia.org/wiki?curid=1380289", "title": "Mistrovství Československa jednotlivců na klasické ploché dráze 1967", "text": "Mistrovství Československa jednotlivců na klasické ploché dráze 1967\n\nMistrovství Československa jednotlivců na klasické ploché dráze 1967 se skládalo ze 7 závodů.\n\n\n\nZapočítávaly se 3 nejlepší výsledky.\n\n"}
{"id": "1380293", "url": "https://cs.wikipedia.org/wiki?curid=1380293", "title": "Východočeský oblastní přebor 1966/67", "text": "Východočeský oblastní přebor 1966/67\n\nV soubojích Východočeského oblastního přeboru 1966/67 se utkalo 12 týmů dvoukolovým systémem podzim - jaro. Tento ročník skončil v červnu 1967.\n\nZdroj: \n\nPoznámky:\n\n"}
{"id": "1380302", "url": "https://cs.wikipedia.org/wiki?curid=1380302", "title": "Gazprom Hungarian Open 2018 – mužská čtyřhra", "text": "Gazprom Hungarian Open 2018 – mužská čtyřhra\n\nMužská čtyřhra Gazprom Hungarian Open 2018 probíhala ve druhé polovině dubna 2018. Do deblové soutěže budapešťského tenisového turnaje nastoupilo šestnáct dvojic. Obhájcem titulu byl pár Brian Baker a Nikola Mektić, jehož členové nestartovali společně. Baker se rozhodl turnaje nezúčastnit. Spoluhráčem Mektiće se stal Rakušan Alexander Peya, s nímž skončil ve na raketách Wesleyho Koolhofa a Artema Sitaka.\n\nVítězem se stal nenasazený britsko-chorvatský pár Dominic Inglot a Franko Škugor, který ve finále za 1.34 hodin zdolal nizozemsko-argentinské turnajové čtyřky Matwého Middelkoopa s Andrésem Moltenim. Po dvousetovém průběhu 6–7 a 6–1 rozhodl až supertiebreak dvoubodovým poměrem míčů [10–8]. Oba šampioni si do žebříčku ATP připsali 250 bodů a získali premiérovou společnou trofej. Inglot vybojoval osmý deblový titul na okruhu ATP Tour a v sedmé sezóně za sebou dosáhl alespoń na jednu trofej. Pro Škugora to bylo první takové turnajové vítězství. Obě finálové dvojice odehráli jako spoluhráči první turnaj v kariéře.\n\n"}
{"id": "1380304", "url": "https://cs.wikipedia.org/wiki?curid=1380304", "title": "Juan Antonio Bayona", "text": "Juan Antonio Bayona\n\nJuan Antonio García Bayona (* 9. května 1975, Barcelona, Španělsko) je španělský filmový režisér. Po studiu na španělské škole Escola Superior de Cinema i Audiovisuals de Catalunya se začal věnovat režírováním televizních reklam a hudebních videí. Zároveň se také podílel na dvou krátkých filmech; \"My Holidays\" (1999) a \"The Spongeman\" (2002). Během roku 2004 navázal Bayona spolupráci se scenáristou Sergio G. Sánchezem, který mu nabídl scénář k hororu \"Sirotčinec\" (2007). Bayona se režie ujal a za film získal ocenění Goya v kategorie \"Nejlepší začínající režisér\". Další režisérův snímek, \"Nic nás nerozdělí\", měl premiéru v roce 2012 a na scénáři se opět podílel Sánchez.\n\nRoku 2016 byl do kin uveden film \"\", který Bayona natočil podle knižní předlohy \"Volání netvora\" od Patricka Nesse. Bayona je také režisérem filmu \"\".\n\n\n\n"}
{"id": "1380313", "url": "https://cs.wikipedia.org/wiki?curid=1380313", "title": "Heliotrop (rozcestník)", "text": "Heliotrop (rozcestník)\n\nSlovo heliotrop pochází z řečtiny a nese více různých významů:\n"}
{"id": "1380314", "url": "https://cs.wikipedia.org/wiki?curid=1380314", "title": "Alexander Nix", "text": "Alexander Nix\n\nAlexander James Ashburner Nix (* 1. května 1975) je britský odborník na strategickou komunikaci. Po několika letech práce jako finanční analytik v Mexiku a Spojeném království začal pracovat pro velmi kontroverzní výzkumnou organizaci SCL Group, kde vedl její divizi zaměřenou na volby (\"SCL Elections\"). V pozici jednoho z ředitelů SCL Group proslul svými zákeřnými marketingovými tahy, mezi které patří například manipulace s veřejným míněním a vydírání.\n\nV současné době je suspendovaným generálním ředitelem společnosti Cambridge Analytica, což byla původně americká divize SCL Group. Nix z této role odstoupil poté, co došlo k odhalení jeho agresivních marketingových tahů a americkou i britskou společností otřáslo zneužití osobních informací více než 87 miliónů lidí, za kterým měla stát právě Cambridge Analytica. V rámci nastalé kontroverze se ukázalo, že tyto informace Nixova společnost využila v několika amerických a britských politických kampaních jako byla kampaň Brexitu nebo prezidentské kampaně Teda Cruze a Donalda Trumpa. Přitom údajně ovlivnila více než 200 voleb po celém světě a působila také v České republice. Organizace je nejasným způsobem také napojena na ruskou společnost Lukoil.\n\nV roce 2018 se Nix stal ředitelem společnosti \"Emerdata\", přičemž později do této společnosti přešli další členové vedení Cambridge Analytica. Jedním z šéfů této společnosti je také Johnson Ko, čínský magnát bezpečnostního průmyslu, napojený, mimo jiné, na světové žoldácké organizace.\n"}
{"id": "1380315", "url": "https://cs.wikipedia.org/wiki?curid=1380315", "title": "Istanbul Cup 2018 – ženská čtyřhra", "text": "Istanbul Cup 2018 – ženská čtyřhra\n\nŽenská čtyřhra Istanbul Cupu 2018 probíhala ve druhé polovině dubna 2018. Do deblové soutěže istanbulského tenisového turnaje nastoupilo šestnáct dvojic. Obhájcem titulu byl pár Dalila Jakupovićová a Nadija Kičenoková, jehož členky nestartovaly společně. Kičenoková se rozhodla zúčastnit paralalně probíhajícího Porsche Tennis Grand Prix 2018 ve Stuttgartu. Spoluhráčkou Jakupovićové se stala Irina Chromačevová, s níž skončila v úvodním kole na raketách Nately Dzalamidzeové a Anny Kalinské.\n\nVítězem se stal nenasazený pár Číňanek Liang Čchen a Čang Šuaj, které ve finále zdolaly švýcarsko-britské turnajové trojky Xenii Knollovou a Annu Smithovou po dvousetovém průběhu 6–4 a 6–4. Obě šampionky si do žebříčku WTA připsaly 280 bodů a získaly premiérovou společnou trofej. Liang vybojovala šestý deblový titul na okruhu WTA Tour a pro Čangovou to bylo páté takové turnajové vítězství.\n\n"}
{"id": "1380318", "url": "https://cs.wikipedia.org/wiki?curid=1380318", "title": "Fra (nakladatelství)", "text": "Fra (nakladatelství)\n\nFra (Éditions Fra, dříve také Agite/Fra) je české nakladatelství.\n\nNakladatelství Fra založili v roce 2001 překladatel Erik Lukavský a grafický designér Michal Rydval.\n\nFra se zaměřuje na současnou světovou a českou poezii a prózu, a také překladovou esejistiku. Knihy vydává v edicích Česká poezie, Česká próza, Slovenská poezie, Světová poezie, Světová próza, Eseje, Vizuální teorie, Libri prohibiti, Novelas de Gavetas Franz Kafka, Film a divadlo, Pro Fra, Monografie a Autorské knihy.\n\nS nakladatelstvím jsou spojení tuzemští autoři jako Petr Borkovec, Jana Šrámková, Ladislav Šerý, Ivana Myšková, Viola Fischerová, Jakub Řehák, Jonáš Hájek, Kateřina Rudčenková, Ondřej Lipár, Petr Král, překladatel Petr Zavadil nebo výtvarník Martin Kubát. Vychází zde překlady zahraničních tvůrců jako jsou Guy Viarre, Giuseppe Culicchia, Dorota Masłowska, Jerzy Pilch, Michal Witkowski, Jean-Claude Izzo, Yasmina Reza, Jean-Philippe Toussaint, Sylwia Chutnik, Roland Barthes, Vilém Flusser a další.\n\nK nakladatelství náleží také knihkupectví s kavárnou na pražských Vinohradech. Pod dramaturgickým vedením básníka Petra Borkovce se tu, zpravidla v úterý večer, konají autorská čtení a debaty. Jejich hosty bývají autorky a autoři z Česka i ze zahraničí. Fra z večerů často publikuje fotografické a zvukové záznamy.\n\n"}
{"id": "1380321", "url": "https://cs.wikipedia.org/wiki?curid=1380321", "title": "Erec (rozcestník)", "text": "Erec (rozcestník)\n\nErec může znamenat:\n\n"}
{"id": "1380323", "url": "https://cs.wikipedia.org/wiki?curid=1380323", "title": "Romuva", "text": "Romuva\n\nRomuva je novopohanské náboženské hnutí založené v Litvě na konci 60. let 20. století Jonasem Trinkūnasem hlásící se k odkazu baltského, především litevského, předkřesťanského náboženství. Je součástí širšího hnutí baltského novopohanství a klade velký důraz na posvátnost přírody, kult předků a etnické uvědomění, co se týče pojetí božství zahrnuje jak polytheistické uctívání více bohů tak monistickou víru v Boha jediného. V Romuvě též figuruje princip zvaný \"darna\", přibližně „harmonie“, podobající se hinduistickému konceptu dharmy. Název hnutí odkazuje na stejnojmennou svatyni v Prusku, kdysi významné posvátné místo Baltů.\nTato novopohanská tradice je specifická tím že Litva byla poslední zemí v Evropě která oficiálně přijala křesťanství a to až roku 1387, což umožňuje jejím následovníkům nečerpat pouze z písemných pramenů a archeologických nálezů ale velké míře také z předkřesťanských prvků bohatě zastoupených v lidové kultuře a folklóru.Kromě tohoto hnutí existují v Litvě také další skupiny a jednotlivci hlásící se k novopohanství.\n\nOrganizace je jedním ze zakladatelů Evropského kongresu etnických náboženství a jeho významným členem.\n\nObdobí před přijetím křesťanství začalo být chápáno jako své druhu „zlatý věk“ již během 19. století, v souvislosti se pronikajícím romantismem a narůstajícím nacionalismem. Důvodem také byl fakt že christianizace Litvy nakonec vedla ke vzniku Polsko-litevské uniea úplné ztrátě nezávislosti. Počala být zdůrazňována odlišnost Litevců a litevštiny od ostatních národů a jazyků, výjimkou byl nově objevená podobnost se starobylým sanskrtem, kterému se litevština v mnohém podobá což jí dodalo určitou prestiž.\n\nNa počátku 20. století se básník a filosof Vydūnas zasloužil o zvyšující se zájem a účast na lidových oslavách slunovratů a napsal mnoho textů v kterých se pokoušel hledat paralely mezi litevským náboženstvím a hinduismem. Přibližně ve stejné době založil etnograf Visuomis náboženské hnutí Vysuombie „universální víra“ a založil svatyni a bratrstvo, oboje pojmenované Romuva. Nacistická, stejně jako pozdější sovětská okupace Litvy, však toto hnutí potlačovala a až na konci 60. let bylo částečně vzkříšeno pod jménem Ramuva maskované jako folklórní sdružení. Ramuva byla vedena Jonasem Trinkūnasem a spřízněnými etnografy a intelektuály, ale nepřízeň režimu trvala a mírnila se že až v 80. letech.\n\nPo vyhlášení nezávislosti Litvy v roce 1991 byla Ramuva přejmenována na Romuvu a v roce 1992 Trinkūnas ustanoven jako její \"krivi\" – nejvyšší kněz. Od té doby také udržuje konstantně dobré vztahy s litevskou vládou, ty jsou však narušovány spory o oficiální postavení organizace. Od roku 1992 je uznávána jako „ne-tradiční náboženská společnost“, ale o vyšší formu registrace kterou má například římskokatolická církev, pravoslavné a luteránské církve, judaismus nebo islám se však stále neúspěšně pokouší. Naposledy došlo k odmítnutí této registrace v roce 2019.. Po smrti Trinkūnas se krivi organizace stala jeho manželka Inija Trinkūnienė.\n\nProtože Romuva nevyžaduje od svých následovníků žádnou formu oficiální registrace je počet vyznavačů litevského náboženství pouze odhadován. Podle litevského sčítání lidu z roku 2001 se k němu hlásí 1 270 osob, neoficiální odhady hovoří o dvou až dvaceti tisících. Vyznavače tohoto náboženství lze však nalézt také v litevské diaspoře ve Spojených státech a v Kanadě.\n\nPodle Trinkūnase v roce 2013 zahrnovala Romuva přibližně třicet oficiálních i neformálních skupin po celé Litvě, ale také ve Spojeném království, Norsku a ve Spojených státech. Tyto komunity jsou reprezentovány \"vaidilas\" – staršími, kteří společně tvoří Kruh vaidilů, a vedou rituály, včetně svatebních a pohřebních. Mezi další aktivity komunit patří slavení svátků, budování oltářů a chrámů, organizování letních táborů nebo hostování vědeckých konferencí..\n\nO významu Romuvy svědčí její učast při různých oficiálních příležitostech, například na prezidentské inaugraci Algirdase Brazauskase v roce 1993, kdy její představitelé měli na starost části ceremonie odkazující k lidovým zvykům a folklóru.\n\nZároveň však plné přihlášení k předkřesťanskému náboženství vedlo k odchodu mnoha katolíků, kteří byli dosud členy Romuvy. Přesto však stále existují lidé, jak v Litvě tak ve Spojených státech a Kanadě, kteří se účastní aktivit Romuvy a zároveň se hlásí ke křesťanství, což se podobá dvojvěří, které existovalo například v Rusku po christianizaci nebo stále existuje mezi vyznavači afroamerických náboženství. V roce 2019 na druhou stranu při příležitosti hlasování parlamentu o registraci Romuvy kritizoval toto hnutí vilniuský arcibiskup Gintaras Grušas.\n\nKulturní činnost hnutí je spojena například s hudební skupinou Kūlgrinda, která rekonstruuje a hraje staré lidové písně, nebo nepravidelně vydávanými časopisy Druvis, Ramuva a Romuva. Romuvě jsou také blízcí lidé věnující se baltským bojovým uměním, oživlé historii, lidovému umění a řemeslu nebo hudební skupiny hrající folk-metal a folk-rock.\n"}
{"id": "1380325", "url": "https://cs.wikipedia.org/wiki?curid=1380325", "title": "Návrat divokých koní", "text": "Návrat divokých koní\n\nNávrat divokých koní je název nejvýznamnějšího ochranářského in-situ projektu, který organizuje přímo Zoo Praha. Jeho základním posláním je navýšení absolutního počtu i genetické rozmanitosti koní Převalského v místě jejich původního výskytu v Mongolsku. Projekt se realizuje od roku 2011. Do roku 2018 bylo přepraveno 31 koní z Evropy a další čtyři v rámci Mongolska. Na podzim 2018 z tohoto počtu žilo 28 jedinců a 26 jejich v Mongolsku narozených potomků. Zaznamenány byly již i případy vnoučat dovezených klisen. V roce 2019 byly převezeny další tři klisny, počet převezených jedinců z evropských chovů tak stoupl na 34. \n\nVlastní transporty (reintrodukce) koní Převalského sice začala Zoo Praha organizovat v roce 2011, ale již dříve se podílela na záchraně posledního divokého koně. Nejprve jako správce mezinárodní plemenné knihy, na začátku 90. let 20. století byla oslovena s poskytnutím koní pro reintrodukci. Komplikovaná situace mezi stěžejními lidmi podílejícími se na transportech však tomuto zabránila, a tak se Zoo Praha začala účastnit obdobných jednání až v roce 1997.\n\nV letech 1998 a 2000 poslala Zoo Praha do dvou mongolských lokalit jednoho hřebce a tři klisny. V roce 1998 se jednalo o hřebce Atreu a dvě klisny – Zinu a Zetu, kteří putovali do Gobi B. Zina a Atreu uhynuli již na jaře 1999 na následky invaze krevních parazitů. V roce 2000 se klisna Babeta zúčastnila přesunu z Evropy do Chusta Nurú. Mezi transportovanými koňmi zaujímá speciální postavení samice Zeta, která byla vůbec prvním mládětem koně Převalského narozeným v Chovné a aklimatizační stanici Zoo Praha v Dolním Dobřejově. \n\nPo odstranění následků povodní v Zoo Praha z roku 2002 již nebylo nutné se soustředit jen na aktivity v areálu zoo, a začaly být více rozvíjeny ochranářské aktivity in-situ. Mezi ně od začátku patřila podpora reintrodukce erbovního zvířete – koně Převalského. V roce 2006 bylo otevřeno sídlo správy chráněného území Gobi B a od té doby se datuje také vzájemná spolupráce s českou stranou – Zoo Praha tehdy přispěla důležitým vybavením (satelitní telefony, GPS navigace, dalekohledy, mikroskopy), díky kterému bylo mj. umožněno spojení strážců, základny a hlavního města skrze rádiovou síť. Zoo Praha tak již průběžně financovala a nadále financuje technické vybavení strážců, vybavení laboratoří či terénní vozidlo se speciální úpravou pro obtížné podmínky k ostraze parku a kontrole volně žijících stád koně Převalského. Význam aktivit dokumentuje fakt, že předání automobilu se dostalo i do mongolského televizního zpravodajství (2009). Pořízení dieselelektrického agregátu znamenalo, že se do osady dostala elektřina.\n\nStyky s International Takhi Group (ITG), která od roku 2000 organizuje transporty koní Převalského do Mongolska, se dlouhou dobu pohybovaly jen v rámci odborné komise evropského záchovného programu (EEP). V roce 2007 se zoo stala jejím řádným členem, což navázalo na fakt, že v roce 2006 stanovilo vedení zoo reintrodukci mezi své priority. Na červen 2008 byl plánován transport 12 koní do Gobi B, mezi nimi měla být i pražská samice Kordula, která se narodila v červnu roku 2006. Z transportu však nakonec sešlo. \n\nSituace se však konečně průběžně zlepšovala i v Gobi B. Například během jara 2009 se narodilo 25 hříbat. Na konci roku 2009 tak tamní populace dosáhla 148 kusů.\n\nZima, která přišla v sezoně 2009/2010, byla obzvláště krutá. Jednalo se o tzv. dzud, což je mongolský pojem pro mimořádnou katastrofu, při níž hyne velké množství zvířat včetně dobytka. Dokonce jsou rozlišovány tři typy této katastrofy – bílý, ledový a černý dzud. V tomto případě šlo o kombinaci bílého a černého dzudu. Předchozí léto totiž bylo mimořádně suché, a krajina vyschla tak, že vegetace nestačila dostatečně narůst tak, aby poskytla potravu pro zvířata. Situaci umocnilo rozhodnutí majitele soukromé přehrady, z níž nechtěl upouštět vodu. Následně v zimních měsících napadlo velké množství sněhu a zároveň začalo silně mrznout. Osada Tachin Tal byla do konce února odříznutá od světa. V stepi leželo 70 až 100 cm sněhu (v horách ještě mnohem více). Ani terénními auty se prakticky nedalo projet a zvířata sledovat a přikrmovat. Více než dvoutýdenní sněžení a mrazy kolem 40 stupňů pod nulou si vybraly svou daň. Obyvatelstvo přišlo o téměř všechno domácí zvířectvo včetně domácích koní. Tato zima však hlavně přinesla zásadní zásek do početních stavů koní Převalského. Stádo u stanice bylo přikrmováno, ale k ostatním harémům nebylo možné se dostat, takže ani dlouho nebylo jasné, jak hodně vážná je situace. Jak se ale následně ukázalo, vyplnily se negativní prognózy. Koně opravdu hynuli zejména zimou, sníh zachycený v jejich srsti podchlazoval celé tělo. Skupina nejblíže aklimatizační ohrady se vlastně udusila pod sněhovým příkrovem. Navíc potravy bylo od léta málo a pod nánosy sněhu byla nedostupná. Během krátké doby tak jen v Gobi B uhynulo 89 kusů těchto koní, což odpovídalo dvěma třetinám tamní populace. Takový stav si žádal okamžité řešení, a právě proto se Zoo Praha začala aktivně zabývat možnostmi obnovení transportů do Mongolska. Kritická situace se diskutovala na zasedání ITG ve švýcarském Curychu. V červnu 2011 se přímo v Gobi B konala mezinárodní konference s účastí Zoo Praha a také první transport v české režii, i když do Gobi B zamířil až ten druhý v roce 2012.\n\nKoně z různých evropských chovů jsou pod hlavičkou pražské zoo navraceni do své domoviny v Mongolsku. Důležitou součástí projektu je též socioekonomická podpora obyvatel žijících v regionálním pásu rezervace. Projekt má za cíl přispět k větší efektivitě ochrany přírody a je součástí mezinárodního úsilí nabídnout místním obyvatelům (převážně pastevcům) možnost alternativních zdrojů obživy. Velká část pomoci směřuje do podpory správy národního parku Gobi B a jeho strážců.\n\nAkce je zajišťována ve spolupráci s Armádou ČR, která poskytuje leteckou přepravu za úhradu přímých nákladů. Projekt je zároveň podporován Českou rozvojovou agenturou a nemohl by vzniknout ani bez spolupráce Velvyslanectví ČR v Mongolsku.\n\nPrvní transport se uskutečnil v roce 2011 a mířil do Chomiin Talu na západě Mongolska. Od roku 2012 je podpora směřována zejména do Přísně chráněné oblasti Gobi B. Na její území tak z Evropy díky transportům Zoo Praha putovalo do roku 2017 včetně již 27 koní, po osmém transportu v červnu 2018 již 31 koní. Další čtyři koně pak byli do této oblasti v roce 2016 převezeni v rámci vnitrostátní akce z Chusta Nurú. Celkem se tak dosud jednalo o transporty 35 koní Převalského. V létě 2015 se podařilo dosáhnout stavu koní před krutou zimou 2009/2010. \n\nOsmý transport do Mongolska se uskutečnil 19. a 20. června 2018.\n\nNa počátku června 2019 bylo v Přísně chráněné oblasti Gobi B již více než 270 koní.\n\nV pořadí devátý transport se uskutečnil 18. a 19. června 2019. \n\nV souvislosti s transporty koní Převalského realizovala Zoo Praha z prostředků České rozvojové agentury po dobu tří let projekt, jehož cílem bylo zlepšit fungování národního parku Gobi B, kam se převážejí koně právě z evropských chovů. Vznikly strážní pozice a seníky. Zakoupena byla terénní vozidla. Podpora také směřuje ke zvýšení životní úrovně místních, což by umožnilo dlouhodobou udržitelnost projektu reintrodukce koní Převalského. Ve vesnici Boj došlo ke zrekonstruování nemocničního zařízení a vybudování pracovní dílny, kanceláře i skladu na brambory. Při místní škole začal fungovat dětský \"Ekoklub Takhi\". Snahou je dále zajišťovat pracovní příležitosti pro místní a přibrzdit nekontrolovatelnou a nevhodnou expanzi zemědělství, která zatěžuje krajinu například značným odvodňováním.\n\n24. 6. 2018 došlo k předání osmi motocyklů pro strážce, ochránce přírody, v Přísně chráněné oblasti Velká Gobi A, kde mj. žijí divocí velbloudi. Zoo financuje také výzkum sajg mongolských. Zoo Praha tak začala rozvíjet další ochranářské aktivity na území Mongolska, které přesahují zaměření na ochranu jednoho druhu. Již v dubnu 2018 bylo ředitelem Zoo Praha a mongolským státním tajemníkem podepsáno oficiální memorandum o ochraně ohrožených mongolských druhů. \n\nV roce 2017 bylo vydáno DVD Návrat domů obsahující čtyři dokumentární filmy, které mapují transporty koní Převalského organizované Zoo Praha v letech 2011 (Návrat divokých koní), 2012 (Návrat divokých koní), 2014 (Na křídlech divokých koní) a 2016 (Návrat do Gobi).\n\nKaždý ročník akce má své vlastní logo.\n\nV roce 2019 byla pro větší popularizaci projektu vymyšlena akce Pohlednice z Mongolska. Lidé, kteří na projekt Návrat divokých koní přispěli určitou částkou, mohli dostat pohlednici z Mongolska s motivem akce a podpisy členů výpravy.\n\nDokument Návrat divokých koní 2011 na webu České televize \n\nDokument Návrat divokých koní 2012 na youtube.com\n\nNávrat divokých koní na webu Tierparku Berlin (anglicky)\n"}
{"id": "1380327", "url": "https://cs.wikipedia.org/wiki?curid=1380327", "title": "Villa Steiner (Kadaň)", "text": "Villa Steiner (Kadaň)\n\nVilla Steiner (čp. 808) je mohutná vilová stavba rustikálního vzezření postavená jakožto rodinný dům na zahradní parcele ve vilové čtvrti, dříve známé jako Zahradní Město, v Kadani. Nachází se v Havlíčkově ulici (dříve Klenertova) na rohu s ulicí T. G. Masaryka (dříve Gollova). Stavební práce byly dokončeny roku 1924. Autorem projektu je kadaňský vilový architekt a stavitel Johann Petzet, který jej vyhotovil na zakázku pro Betty Steiner, manželku armádního majora a statkáře Steinera z Vitčic u Veliké vsi v tehdejším podbořanském okrese. \n\nV úloze stavebníka vystupovala při výstavbě \"Villy Steiner\" Betty Steiner. Při jednání s městskými úřady v Kadani ji zastupoval někdejší radní Josef Christoph Schmidt, významný kadaňský továrník a rukavičkář. Na jaře roku 1924 vytvořil kadaňský vilový architekt a stavitel Johann Petzet na objednávku Betty Steiner projekt na novou vilu, který následně prostřednictvím své stavební firmy realizoval. V žádosti o stavební povolení ze začátku roku 1924 Betty Steiner deklaruje svůj úmysl použít jako střešní krytinu červené eternitové tašky. Již v říjnu 1924 je novostavba úředně zkolaudována a je tak oficiálně uznána jako vhodná k obývání. Členy stavební komise tehdy byli prof. Dr. Hans Klitzner, radní a profesor kadaňského gymnázia, Ing. Hans Jungwirth a městský lékař MUDr. Franz Patera. Obyvatelnost nové vily stvrdil svým podpisem tehdejší starosta města Kadaně Eduard Hergl, který v podepsaném dokumentu zopakoval tradiční formální požadavky týkající se například povinného zavedení kanalizace a vyslovil též souhlas se zřízením verandy v jihozápadní části domu.\n\nStavebníkem \"Villy Steiner\" byla Betty Steiner, manželka armádního majora a statkáře Steinera z [Vitčice (Veliká Ves)|Vitčic]] u Veliké vsi v tehdejším okrese Podbořany. Její motiv k rozhodnutí postavit právě v Kadani takovou rezidenci, jakou je \"Villa Steiner\", zůstává záhadou, neboť v době, kdy byl projekt realizován, se svým manželem úspěšně hospodařila ve Vitčicích, samostatné obci o zhruba dvou stech obyvatelích, a to v nádherné barokní usedlosti (čp. 13), jež byla obnovena po velkém požáru roku 1794. K této usedlosti navíc náležela ještě stodola, sýpka a tři další hospodářská stavení. Steinerovi zde pěstovali ječmen, žito, pšenici, cukrovou řepu, chovali též koně, krávy, prasata, kozy, drůbež, věnovali se také včelařství a ovocnářství. Rodina Steinerových zřejmě užívala svou kadaňskou rezidenci jen částečně, dokonce ani Betty Steiner, která stála za samotnou realizací vily, zde nebyla hlášena k trvalému pobytu. Některé části vily však byly pronajímány.\n\nJeden z bytů ve \"Ville Steiner\" obýval již zmíněný rukavičkář Josef Christoph Schmidt se svou manželkou Margarethou. Manželé Schmidtovi se do vily přistěhovali z domu čp. 290 v Říční ulici (dříve Kožná) na kadaňském Špitálském předměstí. Na velmi krátkou dobu, a sice od září do prosince 1941, měla ve vile nahlášený trvalý pobyt dcera Steinerových Irmtraud (narozená 1931). V evidenci obyvatel města Kadaně byla Irmtraud Steiner tehdy vedena jako školačka. Zřejmě v té době v Kadani navštěvovala školu, přičemž se o ni starala rodina Schmidtových. V dalším z bytů \"Villy Steiner\" žila též rodina dělníka Karla Moritze, která však byla v červnu roku 1945 vyhnána z Kadaně během odsunu německého obyvatelstva. Těsně před koncem druhé světové války na počátku roku 1945 nalezli útočiště v podnájmu u Schmidtů i Němci prchající na západ před Rudou armádou. Byly to například lidé pocházející ze slovenských obcí Handlová a Veľká Bytča, kde předtím žily početné německé komunity. Přese všechno však zůstávala Betty Steiner po celou dobu jedinou majitelkou vily, a to až do druhé poloviny roku 1945, kdy jí byla jakožto německý majetek vila zkonfiskována.\n"}
{"id": "1380328", "url": "https://cs.wikipedia.org/wiki?curid=1380328", "title": "Villa Schubert (Kadaň)", "text": "Villa Schubert (Kadaň)\n\nVilla Schubert (čp. 761) je secesní vilový dům nacházející se v předměstské vilové čtvrti, dříve známé jako Zahradní Město, v Kadani. Nalézá se v Havlíčkově ulici (dříve Klenertova). Výstavba začala roku 1912 a veškeré stavební práce byly dokončeny v květnu 1913. Autorem projektu je kadaňský vilový architekt a stavitel Johann Petzet, který jej vyhotovil na zakázku pro kadaňského učitele a pedagoga Rudolfa Schuberta. Novým obyvatelem \"Villy Schubert\" se po roce 1945 stal JUDr. Karel Havlíček, významný český výtvarník, který byl později pro své názory perzekvován a jeho tvorba byla soustavně marginalizována komunistickým režimem.\n\n\"Villa Schubert\" je elegantní vilový dům opatřený decentní secesní fasádou zdobenou ornamenty s květinovými motivy. Zdařilé umístění stavby na poněkud vyvýšeném místě z ní činí skutečnou dominantu celé ulice. \n\nV létě roku 1912 předložil stavebník Rudolf Schubert městské stavební komisi projekt nové vily, který si předtím nechal vypracovat u zkušeného kadaňského vilového architekta a stavitele Johanna Petzeta. Pozemek, na kterém je vila postavena, se nachází v Havlíčkově ulici (dříve Klenertova, později též Kazačokova). Původní název ulice připomíná osobnost kadaňského starosty z let 1841 až 1848 Wenzela Klenerta. Ten byl potomkem významné měšťanské rodiny Klenertových, kteří v místech, kde nová ulice na počátku 20. století vznikla, kdysi vlastnila pozemky známé pod souhrnným názvem jako Klenertovo pole. \n\nJeště v září 1912 se na pozemku nedaleko divadla a prvního kadaňského biografu Orpheum v záležitosti stavebního povolení sešla úřední komise, která připomněla, že podle zdejších regulí musí být novostavba svým severozápadním nárožím vzdálena minimálně čtyři metry od uliční linie. V květnu 1913 kolaudační komise v čele s městským radním Gustavem Zabranským, jejímiž členy byli též městský stavební technik Ing. Franz Roßmeisel a městský lékař MUDr. Franz Oehm, schválila novostavbu k obývání, což svým podpisem záhy stvrdil také tehdejší starosta města Kadaně MUDr. Ferdinand Träger. V kolaudačním dokumentu komise však ještě konstatovala, že je potřeba dokončit řadu záležitostí z projektové dokumentace, mimo jiné se jednalo o úpravy schodiště, oplocení zahrady a doplnění zahradních květináčů. \n\nStavebníkem a prvním majitelem vily byl kadaňský učitel a pedagog Rudolf Schubert. Narodil se roku 1881 v Poohří v obci Boč, která byla v té době součástí okresu Kadaň. Rudolf Schubert zřejmě absolvoval učitelský ústav v Chomutově a záhy začal vyučovat na kadaňské měšťanské škole. Právě v Kadani se roku 1906 oženil s Julií, rozenou Löhner, rodačkou z Kadaně. Novomanželům Schubertovým se pak ještě téhož narodil syn Walter. Rudolf Schubert se aktivně zajímal o veřejný prostor a zabýval se též problematikami tehdejšího školství. Roku 1933 je například veden jako předplatitel učitelských novin \"Freie Schulzeitung\", které byly oficiálním tiskovým orgánem Svazu německých učitelů v Československu, vycházely v Liberci a byly založeny již roku 1874. Ještě na podzim roku 1933 však Rudolf Schubert náhle umírá a jedinou majitelskou \"Villy Schubert\" se tak stává jeho manželka Julia. Té byla secesní vila hned v roce 1945 zkonfiskována českými úřady, jakožto takzvaný německý majetek, a přestože nám její další osudy zatím nejsou známy, můžeme předpokládat, že byla záhy po zabavení majetku také ona sama záhy vyhnána ze své vlasti. \n\nKrátce na to se pak ve vile usadil JUDr. Karel Havlíček, významný český výtvarník, který byl později jako odpůrce komunistického režimu soustavně marginalizován a opomíjen. Na \"Ville Schubert\" je v současnosti instalována pamětní deska upomínající na Havlíčkovo působení v Kadani. Také ulice, ve které se vila nachází, někdejší Klenertova a po roce 1945 Kazačokova, je dnes po tomto významném obyvateli pojmenována, jako ulice Havlíčkova.\n"}
{"id": "1380331", "url": "https://cs.wikipedia.org/wiki?curid=1380331", "title": "Stripovač", "text": "Stripovač\n\nStripovač (správně stripovací kleště) je slangové označení speciálního nástroje sloužícího k obřezávání kabelů. Používají ho zejména elektrikáři a IT technici. Asi nejčastěji je používán při \"konektorování [připevňování konektoru]\" kroucené dvojlinky, kdy potřebujeme obnažit barevné vodiče a odstranit bužírku. Takže lze říci, že je to jakási profesionální obdoba obyčejného nože, kterým však můžeme vodiče poškodit.\n\nKonstrukčně jde o \"kolíček\" nebo někdy i kleštičky, mezi kterými jsou dva ostré břity a šroubek, sloužící k nastavení jejich vzdálenosti. Použití je snadné: Rozevřeme \"stripovač\", strčíme do něj kabel, břity se přitisknou až tam, kam je šroubek pustí (obvykle z výroby nastaveno tak, aby břity nepoškodili vodiče uvnitř, takže se doporučuje manipulace jen k velmi drobnému doladění jejich sevření) a nakonec \"stripovač\" několikrát obtočíme kolem kabelu. Po odstranění přebytečné bužírky se dostaneme ke krásně neporušeným vodičům, takže se (zejména) v profesionální sféře použití \"stripovačů\", namísto obyčejného nože, rozhodně vyplatí.\n"}
{"id": "1380332", "url": "https://cs.wikipedia.org/wiki?curid=1380332", "title": "Porsche Tennis Grand Prix 2018 – ženská čtyřhra", "text": "Porsche Tennis Grand Prix 2018 – ženská čtyřhra\n\nŽenská čtyřhra Porsche Tennis Grand Prix 2018 probíhala ve druhé polovině dubna 2018. Do deblové soutěže stuttgartského tenisového turnaje nastoupilo šestnáct dvojic. Obhájcem titulu byl pár Raquel Atawová a Jeļena Ostapenková, jehož členky nestartovaly společně. Atawová nastoupila s Annou-Lenou Grönefeldovou. Spoluhráčkou Ostapenkové se stala Ukrajinka Olga Savčuková, s níž skončila ve čtvrtfinále na raketách Atawové s Grönefeldovou.\n\nVítězem se stal čtvrtý nasazený americko-německý pár Raquel Atawová a Anna-Lena Grönefeldová, který ve finále zdolal americko-českou dvojici Nicole Melicharová a Květa Peschkeová. Po dvousetovém průběhu 6–4 a 6–7 rozhodl až supertiebreak poměrem míčů [10–5]. Obě šampionky si do žebříčku WTA připsaly 470 bodů a získaly premiérovou společnou trofej. Vyjma finanční prémie také obdržely horské kolo Porsche Bike RX. Atawová vybojovala osmnáctý deblový titul na okruhu WTA Tour a stuttgartskou trofej obhájila. Pro Grönefeldovou to bylo šestnácté takové turnajové vítězství. \n\n"}
{"id": "1380334", "url": "https://cs.wikipedia.org/wiki?curid=1380334", "title": "Moravské zemské hnutí", "text": "Moravské zemské hnutí\n\nMoravské zemské hnutí je politický subjekt hlásící se k idejím moderního evropského regionalismu a tradiční moravské zemské samosprávy. Navazuje na Hnutí za samosprávnou demokracii - Společnost pro Moravu a Slezsko.\n\nHnutí bylo registrováno v dubnu 2018, ustavující sněm proběhl v květnu téhož roku. V rámci evropských politických stran je členem Evropské svobodné aliance, do níž bylo přijato 8. 3. 2019 na valném shromáždění v Bruselu. Ve volbách do zastupitelstev obcí v roce 2018 hnutí získalo 14 mandátů. Základem členské základny jsou bývalí členové strany \"Moravané\". V době vzniku mělo Moravské zemské hnutí okolo padesáti členů.\n\nDne 8. 3. 2019, kdy bylo Moravské zemské hnutí do EFA přijato, se stalo jediným zástupcem ČR v EFA. EFA je součástí frakce europarlamentu EFA-Greens, která má v Evropském parlamentu několik mandátů. V rámci EFA se Moravské zemské hnutí stalo součástí Středoevropské pracovní skupiny. Moravské zemské hnutí v ní poprvé zasedalo dne 23. 9. 2019, kdy řešila témata decentralizace, samosprávy, vzdělávání a regionalismu. Na závěr jednání proběhl i seminář o zadržování vody v krajině. Této ustavující schůze se zúčastnilo celé předsednictvo EFA. Zástupci ostatních regionů byli ze Slezska, Vojvodiny nebo z Bavorska.\n\nO nejdůležitějších věcech rozhoduje \"Sněm MZH,\" zasedání celé strany. Schází se 3× ročně.\n\nMezi sněmy rozhoduje o činnosti hnutí nejvyšší orgán, \"Rada MZH\", která má v současnosti 7 členů. Tvoří ji předseda hnutí, místopředseda a 5 členů rady. To vše kontroluje \"Revizní a rozhodčí komise\".\n\nNa základě preambule Ústavy ČR, která hovoří o občanech České republiky v Čechách, na Moravě a ve Slezsku, usiluje \"Moravské zemské hnutí\" demokratickou cestou o sloučení čtrnácti krajů do zemí Čechy, Morava a Slezsko (a metropolitní země Praha) a jejich vybavení samosprávnými kompetencemi podle vyspělých vzorů osvědčených spolkových zemí. Silnou územní samosprávu a moderní pojetí tradičních regionů, které přirozeně konkurují sílícímu centralismu, považuje hnutí za jeden ze základních kamenů a pilířů demokratického zřízení. Návrat k této hodnotě považuje za důležitou součást snahy o obrodu a posílení demokracie u nás, při vymezení se vůči tlakům nedemokratických sil.\n\nMoravské zemské hnutí nejlépe dopadlo v obvodě přebíracího místa Rousínov, kde získalo 2,19 %. Z okresů nejlépe dopadlo ve Znojemském, kde získalo 1,38 % a z krajů dosáhlo nejlepšího výsledku v Jihomoravském kraji, kde mělo 0,52 %.\n\nO krajských volbách rozhodl 5. sněm konající se v Dačicích. Přípravou krajských voleb byla pověřena Rada MZH, která má za úkol sestavit kandidátní listiny a v Jihomoravském kraji vyjednávat se středovými politickými subjekty o případné volební koalici.\n\nNa 5. sněmu MZH byl odsouhlasen vznik místních organizací. Místní organizace však zatím nebyly ustanoveny.\n\nHnutí prosazuje: \n\n\n"}
{"id": "1380336", "url": "https://cs.wikipedia.org/wiki?curid=1380336", "title": "Barcelona Open Banco Sabadell 2018 – mužská čtyřhra", "text": "Barcelona Open Banco Sabadell 2018 – mužská čtyřhra\n\nMužská čtyřhra Barcelona Open Banco Sabadell 2018 probíhala ve druhé polovině dubna 2018. Do deblové soutěže barcelonského tenisového turnaje nastoupilo šestnáct dvojic. Obhájcem titulu byl pár Florin Mergea a Ajsám Kúreší, jehož členové nestartovali společně. Mergea se rozhodl zúčastnit paralelně probíhajícího Gazprom Hungarian Open v Budapešti. Spoluhráčem Kúrešího se stal Jean-Julien Rojer.\n\nVítězem se stal nenasazený španělský pár Feliciano López a Marc López, který ve finále zdolal pákistánsko-nizozemskou dvojici Ajsám Kúreší a Jean-Julien Rojer po dvousetovém průběhu 7–6 a 6–4. Oba šampioni si do žebříčku ATP připsali 500 bodů a získali třetí společnou trofej. Feliciano López vybojoval čtvrtý deblový titul na okruhu ATP Tour a pro Marca Lópeze to bylo čtrnácté takové turnajové vítězství. Barcelona Open tak vyhrál ryze španělský pár poprvé od roku 1997.\n\n"}
{"id": "1380358", "url": "https://cs.wikipedia.org/wiki?curid=1380358", "title": "Follow the Cipher", "text": "Follow the Cipher\n\nFollow the Cipher je švédská heavymetalová hudební skupina založená kytaristou Kenem Kängströmem původně jako sólový projekt. Postupně se ale uskupení zahrnující také zpěvačku Lindu Toni Grahn, dalšího kytaristu Viktora Carlssona, baskytaristu Jonase Asplinda a bubeníka Karla Löfgrena vykrystalizovalo na plnohodnotnou kapelu, které byla po koncertu na Sabaton Open Air 2017 nabídnuta smlouva u společnosti Nuclear Blast. U ní byla v květnu roku 2018 vydána debutová deska \"Follow the Cipher\". První koncertní turné skupina odehrála během listopadu 2018, kdy vystupovala jako předkapela Lordi. Začátkem roku 2019 poté předskakovala před koncerty Amaranthe na další evropské sérii.\n\nHudebně skupina mísí převážné symfonický metal a power metal, k čemuž místy přidává prvky eurodance stylu. Právě díky tomu bývá občas přirovnávána ke kapele Amaranthe, dle Kängströma ovšem mají Follow the Cipher zcela odlišné typy melodií. Vizuálně se členové skupiny stylizují do postapokalyptického vzhledu, přičemž inspirací pro ně byl film \"\" (2015).\n\nFollow the Cipher představuje špinavé, suché, rezavé a osamělé prostředí v zničené budoucnosti, zhroucené nedbalým důsledkem naší minulosti. To je prezentováno jejich grafickým tématem, stage show, jejich hudbou a texty v ní.\n\n\n"}
{"id": "1380361", "url": "https://cs.wikipedia.org/wiki?curid=1380361", "title": "Pod Homolkou", "text": "Pod Homolkou\n\nPod Homolkou (též \"Hradiště u Doudlebec\") je pravěké hradiště na území městské části Hradiště v Plzni. Nachází se na úzké šíji meandru obtékaného řekou Úhlavou. Jeho areál je chráněn jako kulturní památka ČR.\n\nHradiště je badatelům známé již od roku 1862. V letech 1911–1912 byl proveden archeologický výzkum, ze kterého se v plzeňském muzeu dochovala sbírka keramických střepů z pozdní doby bronzové a pozdní doby halštatské. V roce 1947 byly v odpadní jámě nalezeny artefakty, které umožnili posunout nejstarší osídlení lokality na přelom starší a střední doby bronzové. Výzkum z roku 2012 doložil osídlení lokality příslušníky nynické skupiny v době bronzové a také v raném středověku během devátého až desátého století.\n\nOpevněná nepravidelně oválná plocha má rozměry 200 × 100 metrů a rozlohu asi 1,55 hektaru. Vnitřní plocha byla poškozena těžbou písku. Z opevnění se s výjimkou jižní strany dochoval val, jehož výška na severovýchodě dosahuje až osm metrů. Na přístupové straně bylo opevnění zesíleno příčným valem a příkopem. V roce 2012 byl proveden řez valem, přičemž byly zjištěny dvě stavební fáze. Mladší hradba využila těleso staršího valu a její čelo bylo zesíleno zdí z nasucho kladených kamenů a palisádou. V tělese valu byly odkryty pozůstatky dřevěné konstrukce se stopami požáru včetně množství žárem natavených kamenů.\n\n"}
{"id": "1380378", "url": "https://cs.wikipedia.org/wiki?curid=1380378", "title": "Kaloň indický", "text": "Kaloň indický\n\nKaloň indický (\"Pteropus giganteus\") je druh létajícího savce z podřádu kaloňů, který žije v jižní Asii. Jedná se o jeden z největších druhů letounů na světě: váží asi 0,6-1,6 kg, délka těla činí 15-22 cm a rozpětí křídel je v rozmezí 1,2-1,5 m.\n\nObývá vlhké pralesní biotopy a jeho dva poddruhy žijí v Indii, Pákistánu, na Maledivách, na Srí Lance, v Nepálu, Bhútánu atd.\n\nKaloň indický je noční živočich a živí se hlavně nektarem a zralými plody, jako jsou mango či banány.\n\nKaloně indického chová Zoo Plzeň.\n"}
{"id": "1380381", "url": "https://cs.wikipedia.org/wiki?curid=1380381", "title": "Baal", "text": "Baal\n\nBaal byl starověký bůh uctívaný v různých formách na Předním východě.\n\nBaal původně obecně znamenalo „vlastník“, pak „pán“ nebo „manžel“. Ve starším období se tak nazývali místní bůžkové, „vlastníci“ posvátných míst. Později se stal titulem a pak i běžným označením Hadada (Iškura), boha deště a bouře.\n\nBaal se stal jedním z nejdůležitějších bohů Kanaánu, Ugaritu i Foiničanů. Často se jméno Baal doplňovalo dalšími přívlastky, čestnými tituly nebo pro rozlišení jednotlivých Baalů. Například ugaritský \"Baal Safón\" podle hory Safón na sever od města, kde stála jeho svatyně. Baalovou družkou byla bohyně Anat.\n\nVe Starém zákoně pěstuje kult Baala král Achab a jeho foinická manželka Jezábel. Proti baalismu vystupuje Elijáš a jeho žák Elíša.\n\n"}
{"id": "1380401", "url": "https://cs.wikipedia.org/wiki?curid=1380401", "title": "Baal (rozcestník)", "text": "Baal (rozcestník)\n\nBaal (hebr. pán, král) může znamenat:\n\n\n"}
{"id": "1380403", "url": "https://cs.wikipedia.org/wiki?curid=1380403", "title": "Domino (album, Squeeze)", "text": "Domino (album, Squeeze)\n\nDomino je dvanácté studiové album anglické skupiny Squeeze. Vydáno bylo v listopadu roku 1998 společnos Quixotic Recordstí, což je společnost vedená jedním z členů kapely, Glennem Tilbrookem. Tilbrook byl zároveň producentem alba. Oproti předchozímu albu došlo ve skupině k personálním změnám – kromě dvou stálých členů (vedle Tilbrooka ještě Chris Difford) na albu hráli zcela noví členové, a sice Ashley Soan, Hilaire Penda a Christopher Holland. \"Domino\" je poslední deskou kapely až do roku 2010, kdy vyšlo album \"Spot the Difference\", a zároveň posledním albem obsahujícím nové písně do roku 2015 (\"Cradle to the Grave\").\n\nAutory všech skladeb jsou Chris Difford a Glenn Tilbrook.\n\n"}
{"id": "1380404", "url": "https://cs.wikipedia.org/wiki?curid=1380404", "title": "Claude Davey", "text": "Claude Davey\n\nClaude Davey (14. prosince 1908 Garnant – 18. února 2001 Brecon) byl velšský ragbista. Studoval na Swanseaské univerzitě. Na začátku své aktivní kariéry hrál za Cwmgors RFC, později za Swansea RFC (1928–1930), Sale FC (1930–1935) a Barbarian F.C. (1936–1937). V letech 1930 až 1938 byl členem Velšské ragbyové reprezentace, s níž poprvé hrál proti Francouzům. V roce 1934 byl kapitánem mužstva v zápasu proti Skotsku a kapitánem svého národa byl i v dalších sedmi zápasech. Zemřel v domě s pečovatelskou službou v Breconu ve věku 92 let.\n"}
{"id": "1380405", "url": "https://cs.wikipedia.org/wiki?curid=1380405", "title": "Jezdectví na Letních olympijských hrách 1928", "text": "Jezdectví na Letních olympijských hrách 1928\n\nJezdectví na Letních olympijských hrách 1928 v Amsterdamu zahrnovalo tři disciplíny: drezuru, parkurové skákání a soutěž všestranné způsobilosti, v každé z nich se konala soutěž jednotlivců a družstev (každé družstvo tvořili tři jezdci). Závodilo se od 8. srpna do 12. srpna 1928 na Olympijském stadionu v Amsterdamu a ve městě Hilversum, kde byli také ustájeni koně. Zúčastnilo se 113 jezdců ze dvaceti zemí (ženám nebylo až do roku 1952 dovoleno účastnit se olympijských jezdeckých soutěží), olympijskou premiéru měli reprezentanti Maďarska, Japonska a Argentiny. Nejúspěšnější zemí bylo domácí Nizozemsko se čtyřmi medailemi. Soutěž ve skoku vyhrál nadporučík František Ventura s koněm Eliot, když ve druhém rozeskakování jako jediný z finalistů zdolal 160 cm vysoký oxer a získal tak pro Československo jedinou medaili z jezdectví v olympijské historii.\n\n\n"}
{"id": "1380408", "url": "https://cs.wikipedia.org/wiki?curid=1380408", "title": "Ota Šafránek", "text": "Ota Šafránek\n\nOta Šafránek, vlastním jménem Otto Passer (18. února 1911, Praha – 28. října 1980, tamtéž) byl český redaktor, prozaik a dramatik, autor knih pro děti a mládež.\nPocházel z rodiny obchodníka s konfekcí. Roku 1930 po maturitě nepokračoval z finančních důvodů ve studiu a věnoval se nejprve obchodu a pak se stal berním úředníkem. Po roce 1945 pracoval v kulturní komisi Ústřední rady odborů, do roku 1946 byl redaktorem časopisu \"Vpřed\" a pak působil v nakladatelství Orbis. Od roku 1949 pracoval jako dramaturg v Divadle Na Fidlovačce, pak v pražském Varieté a od roku 1951 v Divadle státního filmu. Od roku 1953 byl redaktorem a v letech 1954–1955 šéfredaktorem časopisu \"Divadlo\". Poté byl spisovatelem z povolání s výjimkou let 1957–1961, kdy byl šéfredaktorem časopisu \"Dikobraz\".\n\nDebutoval roku 1940 psychologickou novelou \"Svatební dar\". Po skončení války se věnoval především literatuře pro děti a mládež (naučné knihy, moderní pohádky i dobrodružné příběhy). Jako dramatik se snažil o vytvoření nového dramatu, které by politicky podporovalo budování komunistické společnosti. Jeho dílo doplňují dva překlady ze slovenštiny.\nV knihovně Divadelního ústavu jsou uloženy texty autorových her \"Osmina důstojníka\", \"Pásla panenka páva\" a \"Podúředník Pršala\" (vše bez vročení).\n\n\n"}
{"id": "1380416", "url": "https://cs.wikipedia.org/wiki?curid=1380416", "title": "Martínez (Buenos Aires)", "text": "Martínez (Buenos Aires)\n\nMartínez je město v Argentině. Nachází se v okrese Partido de San Isidro v provincii Buenos Aires, v metropolitní oblasti a aglomeraci Gran Buenos Aires, severozápadně od vlastního Buenos Aires a na jihozápadním pobřeží estuáru Río de la Plata. V roce 2001 zde žilo 65 859 obyvatel. Jedná se o rezidenční oblast, která na severu sousedí se San Isidrem a Acassusem, na západě s Villou Adelinou a na jihu s okresem Partido de Vicente López.\n\nOd konce 16. století se v oblasti nacházely farmy a usedlosti patřící k blízkému San Isidru. Roku 1871 byla zprovozněna stanice na železniční trati, což zapříčinilo rozmach výstavby. V roce 1933 zde byla zřízena filmová studia Argentina Sono Film, která jsou hlavním producentem celovečerních filmů v Argentině. V roce 1981 se Martínez stal městem.\n"}
{"id": "1380418", "url": "https://cs.wikipedia.org/wiki?curid=1380418", "title": "Chongoni", "text": "Chongoni\n\nChongoni je oblast o rozloze 126,4 km² ležící v okrese Dedza ve střední části Malawi. Krajina je hornatá s nadmořskou výškou přesahující dva tisíce metrů a porostlá suchým lesem miombo. Nachází se zde největší koncentrace skalního umění ve střední Africe: 127 míst se zachovanými starobylými malbami. Nejstarší artefakty vytvořili v období před naším letopočtem Twaové, žijící na úrovní doby kamenné. Když oblast ovládli bantuští zemědělci Čevové, navázali na tuto tradici, jen původní červené pigmenty nahradili bílými a od geometrických motivů přešli k realistickým znázorněním zvěře nebo rituálů tajné společnosti Nyau, spojených s ženskou i mužskou iniciací, pohřby nebo přivoláváním deště. Je doloženo, že místní obyvatelé vytvářeli malby ještě ve dvacátém století a reagovali v nich i na příchod Evropanů. V roce 1969 byly jeskyně Chentcherere zpřístupněny veřejnosti, roku 1990 bylo celé Chongoni vyhlášeno chráněnou oblastí a v roce 2006 byl region na zasedání Výboru pro světové dědictví zařazen na seznam památek Světového dědictví.\n\n"}
{"id": "1380419", "url": "https://cs.wikipedia.org/wiki?curid=1380419", "title": "Pavol Benkár", "text": "Pavol Benkár\n\nPavel Benkár byl uherský důlní a hutní podnikatel žijící v 18. až 19. století v Jelšavě, kde patřil mezi přední měšťany a členy městské rady.\n\nPocházel ze staré hutnické rodiny. Vlastnil doly a důlní pole na Železníku a v Rákoši, kde v roce 1802 založil báňskou společnost na těžbu železné rudy v Rákoši.\n\nByl předním členem Železokupeckého spolku Országh a zasloužil se o vznik Rimavské unie (tzv. Železářské unie) v roce 1808. Spolu s Adamem Cziburom, Samuelem Glószom a synem Josefem Benkárom se stal třetím inspektorem unie. Do unie odevzdal tři důlní míry na Železníku a v Rákoši. O založení unie se Pavol Benkár snažil již v roce 1802, kdy se spolu s Evou Cziburovou z Jelšavy a Štefanem Clementisem z Chyžného rozhodli navázat užší spolupráci s majiteli hamrů v regionu, což však nenašlo adekvátní odezvu.\n\nPavol Benkár měl syna Jozefa (1802–1870), který vystudoval Báňskou akademii v Banské Bystrici, působil jako montanista (důlní odborník) na Spiši a také se angažoval v hospodářských spolcích na Gemeru.\n"}
{"id": "1380428", "url": "https://cs.wikipedia.org/wiki?curid=1380428", "title": "Nikolić", "text": "Nikolić\n\nNikolić (Николић) je jihoslovanské příjmení (patronymum od křestního jména Nikola). V Srbsku je třetím nejčastějším příjmením. Známými nositeli jsou:\n\n"}
{"id": "1380430", "url": "https://cs.wikipedia.org/wiki?curid=1380430", "title": "FC Baník Ostrava 2016/17", "text": "FC Baník Ostrava 2016/17\n\nTento článek se podrobně zabývá událostmi ve fotbalovém klubu FC Baník Ostrava v období sezony 2016/17 a jeho působení v 2. lize a ligovém poháru. Baník, ač tradiční účastník nejvyšší české soutěže, po více než 50 letech sestoupil a tuto sezónu strávil v druhé nejvyšší české soutěži.\n\nKlub vstoupil do sezóny 2016/17 ve stejném vlastnickém složení jako v loňské sezóně. Tudíž 100% vlastníkem jakožto jediný akcionář klubu je společnost Pro Fotbal Property SE, za kterou stojí kroměřížský podnikatel Václav Brabec.\n\nNejvyšší vedení Baníku jako akciové společnosti tvoří tříčlenné představenstvo vedené jeho předsedou. Od začátku roku 2016, kdy Baník převzal nový majitel Brabec až do konce sezóny bylo jeho složení ustálené na členech: předseda Jan Wolf, Václav Brabec a Petr Mašlej.\n\nKontrolní funkci vykonává pětičlenná dozorčí rada. Ta fungovala od června 2016 ve složení: předseda Vladimír Kubík, Lubor Žalman, Dušan Vrťo, Marek Jankulovski a Pavel Filipčík.\n\nVe složení realizačního týmu nedošlo oproti předchozímu ročníku k podstatným změnám. V roli hlavního trenéra působil celou sezónu Vlastimil Petržela se svým asistentem Alešem Křečkem, po skončení sezóny však i přes postup do nejvyšší soutěže u týmu skončili.\n\nVysvětlivky: † = \"odehrál pouze podzimní část\", ± = odehrál pouze jarní část.\n\n\"Zdroj: fcb.cz\"\n\"Zdroj: fcb.cz\"\n\nVysvětlivky: (N) = Nováček v soutěži; (S) = Sestupivší z první ligy; Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\n\nVysvětlivky: Hřiště: D = Domácí; V = Venkovní. Výsledek: V = Výhra; P = Prohra; R = Remíza.\n\n"}
{"id": "1380443", "url": "https://cs.wikipedia.org/wiki?curid=1380443", "title": "Nikolajevka (Kozjatynský rajón)", "text": "Nikolajevka (Kozjatynský rajón)\n\nNikolajevka (, starší název \"Holendry\", později došlo k přejmenování na Nikolajevku podle ruského cara Nikolaje) byla jedna z českých kolonií v žytomirské oblasti na dnešní Ukrajině (v 19. století součást ruské říše). (Jedná se o sídlo Mykolajivka, Kozjatynský rajón, Vinnycká oblast., Holendry se dodnes nazývá sídlo ležící cca 5 km jihozápadně)\n\nPůvodní název zněl Holendry podle Holanďanů, kteří kolonii založili a vybudovali. Ti kolem roku 1870 hledali kupce, kterým by za odpovídající cenu celou kolonii prodali. Sami se hodlali z náboženských důvodů vystěhovat do Ameriky. Kvůli baptistickému vyznání odmítali vojenskou službu v carské armádě.\n\nO nabídce k prodeji se dozvěděl Čech p. Antonín Jansa, správce na panství velkostatkáře Teresčenka. V roce 1873 se Jansa spolu s dalším krajanem Antonínem Šrorpilem rozjeli do Čech, do Jansova rodiště Jablonného nad Orlicí, aby informovali případné zájemce o možnosti zakoupení hospodářství v Holendrách. V březnu 1874 se několik zájemců vypravilo do Holender na obhlídku. Nazpět s sebou přivezli plány všech 37 hospodářství kolonie. Zájemců o vystěhování bylo mnoho. Dohodli se, že Holendry koupí jako celek. Do Ruska pak v roce 1874 vyjel zvláštní vlak s novými kolonisty a jejich početnými rodinami. Pocházeli hlavně z oblasti pod Orlickými horami, ale i odjinud (např. z Jablonného n. Orlicí, Mistrovic, Boříkovic, Lichkova, ale také z Ústí nad Orlicí, České Třebové aj.). Byli to většinou zemědělci, ale také řemeslníci. Převládali Češi, ale byly tu i rodiny německé z oblasti za Jablonným nad Orlicí.\nOsadníci pěstovali pšenici, ječmen, chovali černobílé krávy \"holanderky\" a koně \"araby\". Nebránili se pokroku a novotám. Začali nově pěstovat výnosnou plodinu řepu cukrovku. Věnovali se rybníkářství. V obci byl mlýn, zprvu větrný, od roku 1910 strojní (poháněný dieselovým motorem), kolárna, truhlárna, klihárna a mlékárna. Osadníci vedli velmi pospolitý život. Často se navštěvovali a společenský život probíhal zejména v sále, který vznikl z bývalé baptistické modlitebny. Škola byla zprvu česká, později byla postavena větší, kde se vyučovalo rusky. Do školy se vrátila čeština načas až za 1. sv. války, kdy tu vyučoval český učitel z řad válečných zajatců.\n\nPoklidný život prosperující vesnice narušilo jednak vypuknutí 1. světové války, ale hlavně potom neklidná léta loupeživých přepadů za občanské války. Klidnější prosperující léta prožila kolonie po roce 1922 v období tzv. NEPu (nová ekonomická politika). Když se však začala připravovat všeobecná kolektivizace, rozhodla se velká část osadníků pro návrat do původní vlasti, což roku 1929 uskutečnili.\n\nS lidmi, kteří v Nikolajevce zůstali, ztratili pak na dlouhou dobu spojení. Těm se nedařilo právě nejlépe. Někteří byli vysídleni na Sibiř. Přišli noví obyvatelé ukrajinské národnosti. Přesto ještě koncem 20. století povědomí o českém původu (a částečně i jazyk) v mnohých rodinách přetrvávalo.\n\n"}
{"id": "1380444", "url": "https://cs.wikipedia.org/wiki?curid=1380444", "title": "Leonardo Visconti di Modrone", "text": "Leonardo Visconti di Modrone\n\nHrabě Leonardo Visconti di Modrone (* 3. února 1947, Milano) je italský diplomat, který se od roku 2017 stal generálním guvernérem Řádu Božího hrobu.\nPo studiích hospodářských věd v Miláně, kde získal i doktorát, vstoupil v roce 1971 do diplomatických služeb Itálie, kde působil na různých místech, mj. ve Vídni a v Madridu jako velvyslanec. Je členem Řádu Božího hrobu, od roku 2014 členem Rady velmistra a od roku 2017 generálním guvernérem řádu a nositelem nejvyššího stupně, rytíř s kolanou.\n"}
{"id": "1380445", "url": "https://cs.wikipedia.org/wiki?curid=1380445", "title": "Castle", "text": "Castle\n\nCastle může být:\n\n\n\n"}
{"id": "1380447", "url": "https://cs.wikipedia.org/wiki?curid=1380447", "title": "Somatická hypermutace", "text": "Somatická hypermutace\n\nSomatická hypermutace (SHM) je buněčný mechanismus, který zahrnuje mutace variabilních částí genů, jež kódují imunoglobulíny. SHM probíhá v germinálním centru s izotypovým přesmykem a jejím výsledkem je zvýšení afinity a funkce protilátky . Rozmanitost protilátek se vytváří během dvou fází vývoje B-lymfocytů. V pre-B dochází k přeuspořádání V, D, J genových segmentů, čímž se vytvoří primární repertoár imunoglobulinových receptorů. U dospělých B-lymfocytů podstupují Ig receptory SHM a izotypový přesmyk .\n\nSHM může být popsána pomocí biochemických drah, ve kterých jeden enzym generuje substrát pro enzym druhý. Tento sled dějů je iniciován enzymem AID (z angl. activation-induced deaminase). AID tvoří skupinu polynukleotidových deamináz, který je kódovaný genem \"Aicda\" . B-buňky exprimují AID po rozeznání antigenu jejich antigenním receptorem (BCR) . Aby mohl být tento enzym transportován do jádra, dochází k jeho fosforylaci nebo k interakci s dalšími proteiny. AID v jádře interaguje s ssDNA a v oblastech V a S a katalyzue přeměnu DC na DU. Uracil nepatří mezi báze, které se vyskytují v DNA a z důvodu udržení integrity genomu, tyto mutace jsou dále opraveny následujícími mechanismy.\n\n\n"}
{"id": "1380455", "url": "https://cs.wikipedia.org/wiki?curid=1380455", "title": "Ahmose (královna)", "text": "Ahmose (královna)\n\nAhmose byla starověkou egyptskou královnou 18. dynastie. Byla Velkou královskou manželkou třetího faraona dynastie, Thutmose I., a matkou královny a faraona Hatšepsut. Její jméno znamenalo \"Zrozená z měsíce\".\n\nNení známo, kdo byli rodiči Ahmose. Mohla být buď dcerou faraona Amenhotepa I. nebo faraona Ahmose I. Ahmose však nikdy nebyla zvána \"Královou dcerou\". Tento fakt vyvrací tyto teorie o Ahmosině příslušnosti ke královské rodině. Ahmose nicméně držela titul \"Králova sestra\". To může znamenat, že byla sestrou faraona Thutmose I.\n\nAhmose byla nositelkou celé řady titulůː \"Dědičná princezna, Velká královská manželka, Paní Dvou zemí, Králova sestra\" a další.\n\nKrálovna je vyobrazena v Dér el-Bahrí se svou dcerou Neferubity. Její další dcerou byla královna a faraon Hatšepsut. Není známo, zda byli princové Amenmose a Vadjmose jejími syny. Předpokládá se, že byli syny další královy manželky Mutnofret.\n\nOficiálním jménem Yuf sloužil jako druhý prorok, dveřník chrámu a kněz. Také sloužil množství královských žen. Nejdříve sloužil Ahhotep, matce faraona Ahmose I., byl zodpovědný za opravu narušené hrobky královny Sobekemsaf a nakonec sloužil královně Ahmose. Yuf zaznamenal, že ho královna stanovila pomocným pokladníkem a svěřila mu službu u sochy Jejího Veličenstva. Hatšepsut nechala vytvořit výjev, jak se k její matce Ahmose přiblížil bůh Amon a ona je tak božského původu.\n\nO mnoho let později faraon Amenhotep III. tento výjev okopíroval, aby ukázal, jak bůh Amon navštívil jeho matku Mutemwiyu.\n"}
{"id": "1380456", "url": "https://cs.wikipedia.org/wiki?curid=1380456", "title": "Sezónní nezaměstnanost", "text": "Sezónní nezaměstnanost\n\nSezónní nezaměstnanost je druh nezaměstnanosti, vyvolaný proměnlivostí trhu práce, zejména v průběhu roku. Poptávka po určitých pracovnících je v řadě oborů vázána na určitá období v roce (sezónu), kdežto mimo období této sezónní nabídky práce vzniká právě sezónní nezaměstnanost. Například v oboru turistického ruchu vzniká odlišná poptávka po pracovnících v zimních (lyžařská střediska, zimní stadiony) a naproti tomu v letních resortech (tábory, plovárny, stánky). Sezónní zaměstnání se pravidelně nabízejí v obchodech před vánočními svátky (očekávaný velký nápor objednávek) nebo v zemědelství (velké množství činností je pevně vázáno na určitý čas, kupř. sběr plodů). Na takové práce se často najímají brigádníci. \n\nPři výpočtu \"míry nezaměstnanosti\" Českým statistickým úřadem se míra nezaměstnanosti očišťuje o sezónní vlivy.\n\n"}
{"id": "1380457", "url": "https://cs.wikipedia.org/wiki?curid=1380457", "title": "600. pěší divize (Wehrmacht)", "text": "600. pěší divize (Wehrmacht)\n\n600. pěší divize (německy \"600. Infanterie-Division\") byla pěší divize německé armády (Wehrmacht) za druhé světové války. Byla součástí Ruské osvobozenecké armády.\n\nDivize byla založena 1. prosince 1944 ve vojenském prostoru Münsingen jako 1. divize Ruské osvobozenecké armády. V dubnu 1945 byla 600. pěší divize zničena v bitvě o Berlín.\n"}
{"id": "1380458", "url": "https://cs.wikipedia.org/wiki?curid=1380458", "title": "650. pěší divize (Wehrmacht)", "text": "650. pěší divize (Wehrmacht)\n\n650. pěší divize (německy \"650. Infanterie-Division\") byla pěší divize německé armády (Wehrmacht) za druhé světové války. Byla součástí Ruské osvobozenecké armády.\n\nDivize byla založena v březnu 1945 ve vojenském prostoru Heuberg jako 2. divize Ruské osvobozenecké armády. Divize nikdy nebyla nasazena v boji. 650. pěší divize padla v Münsingenu do Spojeneckého zajetí.\n"}
{"id": "1380459", "url": "https://cs.wikipedia.org/wiki?curid=1380459", "title": "Eset (královna)", "text": "Eset (královna)\n\nEset (nebo \"Iset, Isis\") byla egyptskou královnou 18. dynastie, pojmenovaná po bohyni Eset. Byla druhou manželkou a konkubínou Thutmose II.\n\nEset byla matkou Thutmose III., jediného syna faraona Thutmose II. Její syn zemřel v roce 1425 př. n. l. a její jméno je zmíněno na jeho obinadlech na mumii a na soše v Karnaku.\n\nAčkoli je v těchto zmínkách Eset titulována jako Velká královská manželka, během vlády Thutmose II. byla Velkou královskou manželkou Hatšepsut. Thutmose II. zemřel v roce 1479 př. n. l. a Hatšepsut se stala regentkou za mladého krále Thutmose III.\n\nHatšepsut vládla jako faraon do své smrti v roce 1458 př. n. l., poté se stal její spolu regent Thutmose III. králem. Eset přijala titul \"Králova matka\".\n\nV době, kdy se stal Thutmose III. faraonem, byla Božskou manželkou Nefrure, dcera Hatšepsut a Thutmose II. V této roli byla po celou dobu matčiny vlády. Nefrure se mohla za Thutmose III. provdat, ale jediným důkazem je stéla, která ukazuje královnu Satiu, jejíž jméno mohlo být vytesáno přes jméno jiné královny. Velká královská manželka Merytre-Hatšepsut se stala matkou faraonova nástupce.\n\nEsetin syn Thutmose III. nechal svou matku několikrát vyobrazit na své hrobce v Údolí králů. Na jednom z pilířů v KV34 je vyobrazení krále s několika ženskými členy rodiny. Jeho matka královna Eset je tam zřetelným prvkem.\n\nKrálovna Eset je také zobrazena za svým synem na lodi. Je označena štítkem Králova matka Eset. Za králem jsou vidět tři z jeho manželekː královna Merytre, Sitiah, Nebtu a jeho dcera Nefertari.\n\nNení známo, zda byla Eset druhou manželkou nebo konkubínou faraona Thutmose II. Přijala také titul \"Božská manželka\", ale to pravděpodobně posmrtně.\n"}
{"id": "1380460", "url": "https://cs.wikipedia.org/wiki?curid=1380460", "title": "Satiah", "text": "Satiah\n\nSatiah (také \"Sitiah, Sitioh;\" “Dcera Měsíce”) byla královnou starověkého Egypta a Velkou královskou manželkou faraona Thutmose III.\n\nSatiah se narodila jako dcera královské ošetřovatelky Ipu. Je možné, že jejím otcem byl úředník Ahmose Pen-Nekhebet. Není známo, zda měla Satiah děti, je však pravděpodobné, že jejím synem byl princ Amenemhat, nejstarší syn Thutmose III., který zemřel v 35. roce otcovy vlády. Satiah zemřela během 24. roku manželovy vlády a Thutmosovou další Velkou královskou manželkou se stala Merytre-Hatšepsut.\n\nSaiah nosila tyto titulyː Králova manželka, Velká královská manželka a Božská manželka.\n\nKrálovna je zobrazena na několika místech. V Abydosu na textu její matky, ve chrámu Montu v El-Tod je její socha, a na pilíři v hrobce KV34 spolu s Thutmosem III., jeho další ženou Merytre-Hatšepsut a Nebtu a jeho dcerou Nefertari. Satiah je také zobrazena na reliéfu v Karnaku.\n"}
{"id": "1380461", "url": "https://cs.wikipedia.org/wiki?curid=1380461", "title": "Sally Conwayová", "text": "Sally Conwayová\n\nSally Conwayová (* 1. února 1987 Bristol) je britská a skotská zápasnice – judistka, bronzová olympijská medailistka z roku 2016.\n\nS judem začínala v 10 letech v Thornbury nedaleko Bristolu. V roce 2004 se jako talentovaná sportovkyně dostala do nově otevřeného sportovního centra Bisham Abbey nedaleko Marlow, které však po dvou letech skončilo z finančních důvodů. Její další kroky směřovaly do skotského Edinburgu, kde se připravuje pod vedením Billyho Cusacka. V britské reprezentaci se pohybuje od roku 2005 ve střední váze do 70 kg. V roce 2008 se na olympijské hry v Pekingu nekvalifikovala. V roce 2012 startovala jako domácí reprezentantka na olympijských hrách v Londýně, kde nestačila ve druhém kole na Nizozemku Edith Boschovou. Po olympijských hrách v Londýně začala spolupracovat s reprezentačním trenérem Jean-Paulem Bellem, pod jehož vedením stabilizovala své výkony na mezinárodní scéně.\n\nV roce 2016 se kvalifikovala na olympijské hry v Riu a stala se jedním z překvapení judistického turnaje. Ve druhém kole vyřadila favorizovanou Gévrise Émaneovou z Francie, potom co jí minutu před koncem přeprala v boji na zemi. Jednalo se o jeden z nejkrásnějších přechodů z defenzivního boje na zemi do útočného s nasazeným držením na olympijských hrách. Ve čtvrtfinále poslala na wazari technikou hiza-guruma Lindu Bolderovou z Izraele a zvítězila po následném osaekomi na wazari-ippon. V semifinále však byla nad její síly Kolumbijka Yuri Alvearová, v prodloužení zaútočila technikou ko-uči-gari, které jí Alvearová pohotově okontrovala. V boji o třetí místo s Rakušankou Bernadette Grafovou se ujala v polovině zápasu vedení na juko a bodový náskok udržela do konce hrací doby. Získala bronzovou olympijskou medaili.\n\n\n\n"}
{"id": "1380464", "url": "https://cs.wikipedia.org/wiki?curid=1380464", "title": "Kostel svatého Mikuláše (Dlouhá Ves)", "text": "Kostel svatého Mikuláše (Dlouhá Ves)\n\nKostel svatého Mikuláše je filiální kostel v římskokatolické farnosti Pohled, nachází se na v centru obce Dlouhá Ves v areálu hřbitova. Kostel je jednolodní gotická stavba obdélného půdorysu se sakristií na severní straně kostelu a předsíní na jižní straně a s malou věží. Kolem kostela se nachází hřbitov s márnicí. Kostel je v chráněn jako kulturní památka České republiky. \n\nKostel byl postaven jako gotický kolem roku 1260. V roce 1335 se kostel stal farním ve vlastní farnosti, do té doby sloužil jako filiální kostel šlapanovské farnosti. Ve 14. století v kostele působili faráří, později již nikoli a kostel tak nebyl farním. Od roku 1643 je kostel součástí farnosti v Pohledu. Kostel byl přestavěn v 17. století a následně v roce 1761 stavebně upraven. Roku 1782 se stal kostel součástí náboženského fondu.\n\nMezi lety 2006 a 2010 došlo k rekonstrukci márnice u kostela.\n\n\n"}
{"id": "1380465", "url": "https://cs.wikipedia.org/wiki?curid=1380465", "title": "Základní mzda", "text": "Základní mzda\n\nZákladní mzda je jednou ze složek \"mzdy\" a představuje pevně danou, neměnnou a pravidelně vyplácenou část mzdy. Ostatní složky mzdy jsou pak závislé na podmínkách vyplývajících z uzavřené smlouvy mezi zaměstnancem a zaměstnavatelem. Oproti základní mzdě pak ostatní složky mzdy nemusí být vypláceny pravidelně, případně ve stejných intervalech jako základní mzda a jejich výše může být podmíněna např. pracovním výkonem, hospodářským výsledkem společnosti nebo na základě jiných podmínek.\n\nZ výše \"základní mzdy\" se pak často určují i některé další složky mzdy, především bonusy/prémie, které bývají často vyjádřeny jako k-násobek základní mzdy.\n"}
{"id": "1380466", "url": "https://cs.wikipedia.org/wiki?curid=1380466", "title": "Alkajská strofa", "text": "Alkajská strofa\n\nAlkajská strofa je čtyřverší složené ze dvou jedenáctislabičných veršů, jednoho devítislabičného a jednoho desetislabičného. Alkajskou strofu užívali například Sapfó a Horatius. Název sloky je podle antického řeckého básníka Alkaia. Příklad pochází z tvorby Horatiovy:\n\n"}
{"id": "1380486", "url": "https://cs.wikipedia.org/wiki?curid=1380486", "title": "Mignonette", "text": "Mignonette\n\n. \nMignonette () [\"miňonet\"] je studená omáčka, ochucovadlo připravované z najemno nakrájené šalotky, namletého pepře a octa. Tradičně se užívá na ochucování syrových ústřic. \n\nSlovo \"mignonnette\" původně znamenalo sáček pepře, hřebíčku a dalšího koření k ochucování tekutin, nyní se používá ve významu rozemletý pepř. Různé recepty pracují s odlišnými druhy octa, ale shodují se v použití šalotky a pepře.\n"}
{"id": "1380490", "url": "https://cs.wikipedia.org/wiki?curid=1380490", "title": "Dmitrij Bagrjanov", "text": "Dmitrij Bagrjanov\n\nDmitrij Bagrjanov (* 18. prosince 1967 – 4. února 2015) byl ruský atlet, halový mistr Evropy ve skoku do dálky.\n\nNa halovém mistrovství světa v roce 1991 obsadil v soutěži dálkařů sedmé místo. Stejného umístění dosáhl na olympiádě v Barceloně o rok později. Na jaře roku 1992 se stal halovým mistrem Evropy. Startoval také na evropském šampionátu v roce 1994, kde skončil pátý.\n\n"}
{"id": "1380510", "url": "https://cs.wikipedia.org/wiki?curid=1380510", "title": "Behind the Shade", "text": "Behind the Shade\n\nBehind the Shade je druhé sólové studiové album amerického kytaristy Jamese Williamsona. Vydáno bylo 22. června roku 2018 společností Leopard Lady Records. Jde o Williamsonovo první album, které nahrál za doprovodu kapely The Pink Hearts. Deska byla nahrána během roku 2017 v kalifornských městech Berkeley (nástroje) a Los Angeles (zpěv). Deska v základní verzi obsahuje celkem deset autorských písní, coby bonus bude obsahovat rovněž coververzi písně „“ od Alejandra Escoveda. Williamson uvedl, že je velmi špatným textařem, tudíž na textech spolupracoval s Frankem Meyerem.\n\n"}
{"id": "1380513", "url": "https://cs.wikipedia.org/wiki?curid=1380513", "title": "Mistrovství Evropy v zápasu řecko-římském 2018", "text": "Mistrovství Evropy v zápasu řecko-římském 2018\n\nMistrovství Evropy v zápasu řecko-římském za rok 2018.\n\n\n\n\n\n\n"}
{"id": "1380520", "url": "https://cs.wikipedia.org/wiki?curid=1380520", "title": "Street Songs of Love", "text": "Street Songs of Love\n\nStreet Songs of Love je desáté sólové studiové album amerického hudebníka Alejandra Escoveda. Vydáno bylo 29. června 2010 společností Fantasy Records. Jeho producentem byl stejně jako v případě předchozí desky \"Real Animal\" (2008) Tony Visconti, který následně produkoval i další Escovedovo album \"Big Station\" (2012). Nahrávky mixoval Bob Clearmountain. Na několika písních se autorsky podílel Chuck Prophet. Hostujícími zpěváky na albu byli Ian Hunter a Bruce Springsteen.\n\n\n"}
{"id": "1380535", "url": "https://cs.wikipedia.org/wiki?curid=1380535", "title": "You Are Not Alone (album)", "text": "You Are Not Alone (album)\n\nYou Are Not Alone je studiové album americké zpěvačky Mavis Staples. Vydáno bylo 14. září roku 2010 společností ANTI-. Album produkoval Jeff Tweedy, který se zpěvačkou spolupracoval i na několika dalších albech. Deska byla oceněna cenou Grammy. Obsahuje několik tradicionálů, stejně jako písní zpěvaččina otce Roebucka Staplese a dalších autorů.\n\n"}
{"id": "1380537", "url": "https://cs.wikipedia.org/wiki?curid=1380537", "title": "You Are Not Alone", "text": "You Are Not Alone\n\nYou Are Not Alone je píseň amerického zpěváka Michaela Jacksona. Pochází z jeho alba \"\" (1995) a vyšla též jako singl. Ten se umístil na první příčce hitparády Billboard Hot 100 a za více než jeden milion prodaných kusů se stal platinovým (RIAA). Na prvních příčkách hitparád se umístil i v dalších zemích, včetně Francie, Rumunska a Švýcarska. Autorem písně, která pojednává o těžkých časech v osobním životě, je R. Kelly. Kelly je rovněž producentem nahrávky a sám vydal vlastní verzi písně na své desce \"Love Letter\" (2010). K písni byl také natočen videoklip, jehož režisérem byl Wayne Isham. Kromě Jacksona v něm vystupuje jeho tehdejší manželka Lisa Marie Presleyová.\n"}
{"id": "1380545", "url": "https://cs.wikipedia.org/wiki?curid=1380545", "title": "Horses: Patti Smith and Her Band", "text": "Horses: Patti Smith and Her Band\n\nHorses: Patti Smith and Her Band je americký koncertní film z roku 2018. Zachycuje americkou zpěvačku Patti Smith a její doprovodnou skupinu při koncertech, které proběhly u příležitosti čtyřicátého výročí vydání její debutové desky nazvané \"Horses\" v losangeleském divadle Wiltern. Kromě zpěvačky ve filmu vystupují Lenny Kaye, Jay Dee Daugherty, Tony Shanahan, Jack Petruzzelli a její syn Jackson Smith. Coby host se představil též Flea, který hrál na baskytaru v písni „My Generation“. Záznam koncertu režíroval Steven Sebring a výkonným producentem byl Jimmy Iovine. Sebring rovněž stojí za dokumentem o Patti Smith \"Dream of Life\" (2008). Film měl premiéru 23. dubna 2018 na festivalu Tribeca. Patti Smith po premiéře rovněž zahrála, a to s hosty Brucem Springsteenem a Michaelem Stipem.\n\n"}
{"id": "1380550", "url": "https://cs.wikipedia.org/wiki?curid=1380550", "title": "Agostino Borromeo", "text": "Agostino Borromeo\n\nAgostino Giorgio Maria Borromeo (24. ledna 1944, Oreno) je italský historik náboženství, zaměřený na dějiny římskokatolické církve a inkvizice. Pochází z italské šlechtické rodiny Boromejských.\n\nVystudoval politické vědy na římské univerzitě Sapienza. Jeho zaměření na dějiny inkvizice jej předurčilo k organizaci mezinárodního sympózia o inkvizici v roce 1998, které předznamenalo otevření archivů Kongregace pro nauku víry. Zabývá se také dějinami mezinárodních vztahů a dějinami Španělska. Působil na své domovské univerzitě jako profesor dějin novověku. Od roku 2002 byl členem Papežského výboru pro historické vědy. Od roku 1985 je členem Řádu Božího hrobu: v letech 1995–2002 byl členem Rady velmistra, v letech 2002–2004 řádovým kancléřem, v letech 2009–2017 generálním guvernérem, od roku 2017 je generálním místodržícím řádu.\n\n"}
{"id": "1380555", "url": "https://cs.wikipedia.org/wiki?curid=1380555", "title": "Earth (album, Neil Young)", "text": "Earth (album, Neil Young)\n\nEarth je koncertní album kanadského hudebníka Neila Younga, nahrané za doprovodu skupiny Promise of the Real. Vydáno bylo v červnu roku 2016 společností Reprise Records a spolu s Youngem jej produkoval jeho dlouholetý spolupracovník John Hanlon. Obsahuje záznam z turné, které Young s kapelou odehráli v roce 2015, přičemž obsahuje rovněž overduby nahrané ve studiu a také zvuky zvířat a přírody. Písně, které Young na album zařadil, jsou často environmentálně zaměřené. V hitparádě Billboard 200 se album umístilo na 138. příčce.\n\nAutorem všech skladeb je Neil Young.\n\n"}
{"id": "1380556", "url": "https://cs.wikipedia.org/wiki?curid=1380556", "title": "Earth", "text": "Earth\n\nEarth může být:\n\n"}
{"id": "1380559", "url": "https://cs.wikipedia.org/wiki?curid=1380559", "title": "Giuseppe Lazzarotto", "text": "Giuseppe Lazzarotto\n\nMons. Giuseppe Lazzarotto (* 24. května 1942, Carpané di San Nazario, Provincie Vicenza) je italský katolický kněz, biskup, který byl v letech 1971-2017 papežským diplomatem a v letech 2017-2019 byl asesorem Řádu Božího hrobu.\n\n"}
{"id": "1380560", "url": "https://cs.wikipedia.org/wiki?curid=1380560", "title": "Tangram", "text": "Tangram\n\nTangram je hlavolam na principu puzzle složený ze sedmi destiček geometrických tvarů: pět trojúhelníků, jeden čtverec a jeden rovnoběžník, které společně vytvářejí základní čtverec. Kombinací těchto segmentů se skládají různé plošné obrazce: existuje minimálně 6500 možných variant. Tangramy se vyrábějí ze dřeva, plastu, papíru, keramiky, skla nebo slonoviny, zpravidla bývají jednotlivé kousky barevně odlišeny.\n\nHra vznikla v Číně pod názvem \"čchi-čchiao-pan\" (七巧板), tj. sedm důmyslných dílků. Podle legendy byla vynalezena před čtyřmi tisíci lety, když řemeslník upustil dlaždici, která se rozbila na sedm kusů, a snažil se ji znova složit (první hodnověrná zmínka o tangramu však pochází až z 18. století). Na počátku 19. století se dostala s obchodními koráby do Evropy a Spojených států, kde se stala součástí životního stylu majetných vrstev empírové doby, jejím milovníkem byl i Napoleon Bonaparte. Název \"tangram\" vytvořil harvardský profesor Thomas Hill spojením názvu říše Tchang a řeckého slova „gramma“ – písmo. K popularizaci hlavolamu přispěla odborná studie, kterou o něm napsal Sam Loyd, i skutečnost, že církev tuto zábavu na rozdíl od hazardních her nezakazovala.\n\nTangramu se podobá starořecký ostomachion.\n\n"}
{"id": "1380566", "url": "https://cs.wikipedia.org/wiki?curid=1380566", "title": "Bluenote Café", "text": "Bluenote Café\n\nBluenote Café je koncertní album kanadského hudebníka Neila Younga. Vydáno bylo v listopadu roku 2015 společností Reprise Records. Obsahuje záznam ze severoamerického turné, které Young odehrál v letech 1987 až 1988 na podporu svého sedmnáctého alba \"This Note's for You\". Doprvázela jej stejná doprovodná skupina, která hrála na albu. Ve dvou písních Younga doprovází kapela Crazy Horse – kromě kytaristy Franka Sampedry, který hraje i na zbyteku alba, také baskytarista Billy Talbot a bubeník Ralph Molina. V hitparádě Billboard 200 se album \"Bluenote Café\" umístilo na 89. příčce.\n\n\n"}
{"id": "1380571", "url": "https://cs.wikipedia.org/wiki?curid=1380571", "title": "Only Love Can Break Your Heart", "text": "Only Love Can Break Your Heart\n\n„Only Love Can Break Your Heart“ je píseň kanadského hudebníka Neila Younga. Vydána byla na jeho třetím albu \"After the Gold Rush\" v září 1970. Následujícího měsíce píseň vyšla jako samostatný singl (na jeho druhé straně byla píseň „Birds“), který se umístil na 33. příčce americké hitparády. Young údajně píseň napsal pro Grahama Nashe, svého spoluhráče ze skupiny Crosby, Stills, Nash & Young poté, co se rozešel s písničkářkou Joni Mitchell. Anglická kapela Saint Etienne vydala coververzi písně na svém albu \"Foxbase Alpha\" (1991). Mezi další hudebníky, kteří vydali vlastní verze písně, patří například Elkie Brooks, Jackie DeShannon a Nils Lofgren.\n"}
{"id": "1380574", "url": "https://cs.wikipedia.org/wiki?curid=1380574", "title": "Bizoni na tahu", "text": "Bizoni na tahu\n\nBizoni na tahu (v anglickém originále \"Where the Buffalo Roam\") je americký hraný film z roku 1980, který natočil režisér Art Linson. Scenář napsal John Kaye podle článků novináře Huntera S. Thompsona a pojednává mj. o jeho vztahu s Oscarem „Zeta“ Acostou. Hunterovu roli ztvárnil komik Bill Murray a dále se ve snímku představili například Bruno Kirby, Peter Boyle a René Auberjonois. Kameramanem filmu byl Tak Fujimoto a originální hudbu složil kanadský písničkář Neil Young. Kromě jeho hudby ve snímku zazněly písně například od Jimiho Hendrixe, Boba Dylana či kapely Creedence Clearwater Revival. Soundtrack k filmu rovněž vyšel samostatně na dlouhohrající gramofonové desce.\n\n"}
{"id": "1380576", "url": "https://cs.wikipedia.org/wiki?curid=1380576", "title": "Mattias Sunneborn", "text": "Mattias Sunneborn\n\nMattias Sunneborn (* 27. září 1970) je bývalý švédský atlet, halový mistr Evropy ve skoku do dálky.\n\nV roce 1995 vybojoval stříbrnou medaili na halovém mistrovství světa, zároveň vytvořil svůj osobní rekord v hale výkonem 820 cm. Nejúspěšnější pro něj byla následující sezóna. Na jaře se stal halovým mistrem Evropy, v červnu vytvořil svůj osobní rekord výkonem 821 cm a na olympiádě v Atlantě obsadil osmé místo.\n\n"}
{"id": "1380578", "url": "https://cs.wikipedia.org/wiki?curid=1380578", "title": "Merit-Re-Hatšepsut", "text": "Merit-Re-Hatšepsut\n\nMerit-Re-Hatšepsut (nebo \"Hatšepsut-Meryet-Ra\") byla manželkou faraona Thutmose III. a matkou Amenhotepa II.\n\nMerit-Re-Hatšepsut pocházela ze vznešené rodiny. Byla pravděpodobně dcerou kněžky Huy nebo Hatšepsut, jejíž socha v Britském muzeu znázorňuje Huy držící vnouče a další děti Thutmose III. a Merit-Re-Hatšepsut po stranách její sedící sochy. Merit-Re-Hatšepsut byla matkou faraona Amenhotepa II., prince Menkheperrea, a princezen Nebetiunet, Meritamen a Meriamun a Iset.\n\nMerit-Re-Hatšepsut je známá pod těmito titulyː Dědičná princezna, Jediná, Králova matka, Paní Dvou zemí, Králova manželka, Velká královská manželka, Božská manželka, Božská ruka.\n\nMerit-Re-Hatšepsut se stala Velkou královskou manželkou po smrti královny Satiah. Královna je vyobrazena stojící za sedícím Thutmosem III. Je zobrazena v korunovačních klenotech, včetně supí koruny. Je také zobrazena v několika hrobkách, včetně té jejího manžela Thutmose III. (KV43). Na jednom z pilířů je královna, označena jako Merit-Re, následována dalšími manželkami Thutmose III., královnou Satiah, Nebtu a princeznou Nefertari.\n\nV jedné hrobce je Merit-Re-Hatšepsut zobrazena se svým synem Amenhotepem II. Královna se objevuje také v dalších hrobkách a na stélách.\n"}
{"id": "1380579", "url": "https://cs.wikipedia.org/wiki?curid=1380579", "title": "Norma Aleandrová", "text": "Norma Aleandrová\n\nNorma Aleandro Robledo (* 2. května 1936 Buenos Aires) je argentinská herečka. Jejími rodiči jsou herci Pedro Aleandro a María Luisa Robledová. Od dětství hrála v buenosaireském divadle Smart, v roce 1952 debutovala na filmovém plátně; hrála ve více než čtyřiceti filmech, působila také v rozhlase a televizi. Pro své politické názory strávila léta vojenské diktatury Jorgeho Rafaela Videly v exilu. Po návratu hrála hlavní ženskou roli ve filmu Luise Puenza \"Oficiální verze\", popisujícím zločiny páchané juntou: film vyhrál v roce 1986 Oscara za nejlepší cizojazyčný film, Aleandrová získala cenu pro nejlepší herečku na canneském festivalu, Donatellova Davida a New York Film Critics Circle Award. V životopisném filmu \"Gaby: A True Story\" ztvárnila pečovatelku invalidní spisovatelky Gabriely Brimmerové a byla nominována na Oscara za nejlepší ženský herecký výkon ve vedlejší roli. Za roli ve filmu \"Podzimní slunce\" byla oceněna na festivalu v San Sebastiánu a havanském festivalu. Je rovněž šestinásobnou držitelkou argentinské televizní Ceny Martína Fierra. Byla také obsazena od amerických filmů \"Válka jednoho muže\" a \"Osudové město\", je aktivní jako scenáristka a režisérka.\n\n"}
{"id": "1380583", "url": "https://cs.wikipedia.org/wiki?curid=1380583", "title": "Petar Dačev", "text": "Petar Dačev\n\nPetar Dačev (* 15. června 1979) je bývalý bulharský atlet, halový mistr Evropy ve skoku do dálky.\n\nPrvních úspěchů dosáhl jako junior v roce 1998. Nejprve se stal juniorským mistrem světa a po několika dnech vybojoval bronzovou medaili na mistrovství Evropy. V roce 2000 se stal halovým mistrem Evropy, na olympiádě v Sydney skončil v soutěži dálkařů jedenáctý. O dva roky později získal na evropském halovém šampionátu bronzovou medaili.\n"}
{"id": "1380586", "url": "https://cs.wikipedia.org/wiki?curid=1380586", "title": "Tiaa", "text": "Tiaa\n\nTiaa nebo Tia'a byla starověkou egyptskou královnou 18. dynastie, manželkou faraona Amenhotepa II. a matkou faraona Thutmose IV.\n\nTiaa nikdy nebyla zvána \"královou dcerou\", její původ je neznámý. Uvažuje se o tom, že mohla být Amenhotepovou nevlastní sestrou, ale to není jisté. Za vlády jejího manžela se ženy z královského rodu reprezentovaly mnohem méně než dříve; to bylo pravděpodobně proto, že faraon nechtěl, aby si některá z nich přisvojila moc jako Hatšepsut o několik desetiletí dříve. Tiaa je jedinou známou manželkou Amenhotepa II., její jméno je známo proto, že byla matkou příštího faraona Thutmose IV. Za synovy vlády obdržela titul Velká královská manželka, za manželova života nesla tento titul pouze Amenhotepova matka Merit-Re-Hatšepsut.\n\nTiaa není vyobrazena na ničem, co bylo postaveno jejím manželem, pouze na tom, co vzniklo za vlády jejího syna. Za vlády Thutmose IV. nabyla Tiaa na významu. Spolu s titulem Velké královské manželky obdržela titul \"Králova matka\" a \"Božská manželka\". Na mnoha sochách doprovází s Thutmosovou první hlavní manželkou Nefertari faraona. Několik vyobrazení Merit-Re-Hatšepsut bylo pozměněno na Tiu. Jedna z Thutmosových dcer, Tiaa, byla pojmenována po ní.\n"}
{"id": "1380603", "url": "https://cs.wikipedia.org/wiki?curid=1380603", "title": "Nefertari (18. dynastie)", "text": "Nefertari (18. dynastie)\n\nNefertari byla Velkou královskou manželkou faraona Thutmose IV. z 18. dynastie.\n\nJejí původ je neznámý, je pravděpodobné, že pocházela z plebejské, nešlechtické rodiny. Na několika vyobrazeních doprovází s královnou matkou Tiou v podobě bohyně faraona. V 7. roce Thutmosovy vlády byla novou Velkou královskou manželkou faraonova sestra Jaret; to znamená, že Neertari předtím buď zemřela nebo byla zatlačena do pozadí, když Jaret dosáhla věku, aby se stala Thutmosovou manželkou.\n\nSpolečně s manželem byla vyobrazena před bohy v Gíze na osmi stélách. Objevuje se také na stéle v Luxoru či na skarabovi z Gurobu. Není známo, zda měla s Thutmosem nějaké děti, dalším faraonem se stal Amenhotep III., syn faraonovy vedlejší manželky Mutemwiy.\n"}
{"id": "1380604", "url": "https://cs.wikipedia.org/wiki?curid=1380604", "title": "Neverworld's End", "text": "Neverworld's End\n\nNeverworld's End je páté studiové album německé symphonicmetalové kapely Xandria. Bylo vydáno 24. února 2012 u vydavatelství Napalm Records. Je to jediné album skupiny, kde účinkuje Manuela Kraller (zpěv) a poslední album, kde hrál Nils Middelhauve (baskytara). K albu vyšel jeden singl „Valentine“.\n\nVšechny texty napsal Marco Heubaum, pokud není uvedeno jinak.\n\n\n"}
{"id": "1380605", "url": "https://cs.wikipedia.org/wiki?curid=1380605", "title": "Seznam dílů seriálu Muži na stromech", "text": "Seznam dílů seriálu Muži na stromech\n\nToto je seznam dílů seriálu \"Muži na stromech\".\n\n<onlyinclude>\n</onlyinclude>\n\n"}
{"id": "1380611", "url": "https://cs.wikipedia.org/wiki?curid=1380611", "title": "Seznam dílů seriálu American Crime Story", "text": "Seznam dílů seriálu American Crime Story\n\nToto je seznam dílů seriálu \"American Crime Story\".\n\n<onlyinclude>\n</onlyinclude>\n\n"}
{"id": "1380613", "url": "https://cs.wikipedia.org/wiki?curid=1380613", "title": "Scott Young (novinář)", "text": "Scott Young (novinář)\n\nScott Alexander Young (14. dubna 1918 – 12. června 2005) byl kanadský novinář a spisovatel.\n\nNarodil se v Cypress River v provincii Manitoba a vyrůstal v nedalekém Glenboro, kde jeho otec vlastnil lékárnu. Poté, co se jeho rodiče odloužili (1930), žil u své tety a strýce. Ve druhé polovině třicátých let začal pracovat pro noviny \"Winnipeg Free Press\". V roce 1940 se oženil a o dva roky později se mu narodil první syn (Bob). Po dalších třech letech se mu narodil druhý syn, který dostal jméno Neil, a který se později stal hudebníkem. V roce 1956 vydal svůj první román \"The Flood\". V roce 1961 se rozvedl se svou první manželkou a následujícího roku se oženil s Astrid Mead. Ještě téhož roku se jim narodila dcera Astrid, která se později, stejně jako její poloviční bratr, stala zpěvačkou. V roce 1984 Young vydal knihu \"Neil and Me\" (v češtině vyšla jako \"Neil a já\"), v níž popisuje vztah se svým synem Neilem. Zemřel roku 2005 ve věku 87 let.\n"}
{"id": "1380615", "url": "https://cs.wikipedia.org/wiki?curid=1380615", "title": "Bernard Italský", "text": "Bernard Italský\n\nBernard či Bernhard (797 Pikardie – 17. dubna 818 Cáchy) byl nemanželským synem Pipina Italského a vnukem císaře Svaté říše římské Karla Velikého. V Italském království panoval od roku 813 do roku 817.\n\nNarodil se jako nemanželský syn italského krále Pipina, o jeho matce se nedochovaly žádné zprávy. Král Pipin měl z manželství s údajnou Bertou pět dcer, ale žádného syna.\n\nNáhlá smrt krále Pipina roku 810 i jeho staršího bratra Karla o více než rok později, připravila císaře Karla Velikého o dva budoucí nástupce a potenciální vladaře. Jeho jediným dospělým potomkem zůstal Ludvík Pobožný. Přesto se roku 812 císař rozhodl k předání Italského království do moci Bernarda, kterého v létě roku 813 oficiálně dosadil za italského krále, avšak bez řádné, byť formální, volby magnátů. Na místo rádce tohoto mladistvého krále z rodu Karlovců určil Karel Veliký zkušeného politika, vojáka a svého nevlastního bratrance Walu, který se však záhy po nástupu Ludvíka Pobožného stal jeho stoupencem\n\nNový král (resp. jeho regent Wala) se musel potýkat s novou nebezpečnou situací v Itálii, kdy se Byzanc z italského území stáhla a Arabové obsadili Sicílii, odkud podnikali pirátské nájezdy na sever poloostrova.\n\nPo smrti Karla Velikého roku 814 se vlády ve Franské říši ujal jeho jediný přeživší syn Ludvík. Bezproblémové vztahy s italským králem Bernardem ukončilo vydání \"Ordinatio imperii\" v červenci roku 817, v němž císař Ludvík Pobožný formou zákona upravil nástupnictví v říši po smrti své osoby. Dědici byli výhradně jeho tři synové Lothar, Pipin a Ludvík. Údajnou zásluhu na tomto odsunutí z pozice italského krále měla manželka císaře Ludvíka Pobožného Ermengarda (Irmgarda) († říjen 818).\n\nBernard reagoval v prosinci 817 tažením na sever, zřejmě povzbuzen svými příznivci a ve snaze vydobýt si silou své údajné právo na italskou korunu, ale císař pohotově přeskupil svá vojska, a tak se Bernard pokusil vyjednávat. Vydal se za císařem do Chalon-sur-Saône v Burgundsku, ovšem gesto pokory nebylo vyslyšeno. Císař jej nechal zatknout, odvést do Cách, kde byl následujícího roku 818 odsouzen k smrti. Tento trest mu jeho císařský strýc 15. dubna změnil na doživotní žalář, ovšem nechal jej oslepit. To bylo provedeno takovým způsobem, že Bernard na následky násilného oslepení za dva dny zemřel.\n\nJeho potomkem z manželství s Kuningutou byl Pepin, hrabě z Vermandois a zakladatel vedlejší větvě Karlovců zvané Herbertovci po jeho synovi Herbertovi. Tento rod si udržel značný vliv ve Francouzském království až do svého vymření koncem 11. století.\n\n\n\n"}
{"id": "1380628", "url": "https://cs.wikipedia.org/wiki?curid=1380628", "title": "Olin–Raschigův proces", "text": "Olin–Raschigův proces\n\nOlin–Raschigův proces je metoda výroby hydrazinu. Hlavními kroky tohoto procesu, na nějž získal německý chemik Friedrich Raschig roku 1906 patent, jsou tvorba monochloraminu reakcí amoniaku a chlornanu a následná reakce monochloraminu s amoniakem za vzniku hydrazinu. Proces byl později zdokonalen a následně využit v průmyslu firmou Olin Corporation na výrobu bezvodého hydrazinu pro letecké účely.\n\nV průmyslové výrobě probíhá takto:\n\n\n"}
{"id": "1380631", "url": "https://cs.wikipedia.org/wiki?curid=1380631", "title": "J&amp;T Banka Prague Open 2018", "text": "J&amp;T Banka Prague Open 2018\n\nJ&T Banka Prague Open 2018 byl tenisový turnaj pořádaný jako součást ženského okruhu WTA Tour, který se odehrával na třech otevřených antukových dvorcích areálu TK Sparta Praha. Probíhal mezi 30. dubnem až 5. květnem 2018 v české metropoli Praze jako devátý ročník turnaje.\n\nRozpočet turnaje, jenž se řadil do kategorie WTA International Tournaments, činil 250 000 dolarů. Nejvýše nasazenou hráčkou ve dvouhře se měla stát česká světová šestka Karolína Plíšková, která se však po titulu na Stuttgart Open z pražské akce odhlásila pro potíže s třísly. Nejvýše postavenou tenistkou se tak stala světová desítka Petra Kvitová. Jako poslední přímá účastnice do dvouhry nastoupila německá 111. hráčka žebříčku Andrea Petkovicová. Nejníže postavenou startující, jež se mohla zúčastnit kvalifikačního turnaje hraného mezi 28. dubnem až 30. dubnem, se stala 317. žena klasifikace Anastasia Zarycká z České republiky.\n\nDvacátý třetí singlový titul na okruhu WTA Tour, a třetí sezónní i antukový, vybojovala Češka Petra Kvitová. Po třiceti odehraných finále tak držela aktivní bilanci 23–7. Ženskou čtyřhru ovládl pár složený z Američanky českého původu Nicole Melicharové a Češky Květy Peschkeové, která titul obhájila.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n\n"}
{"id": "1380652", "url": "https://cs.wikipedia.org/wiki?curid=1380652", "title": "Domanský", "text": "Domanský\n\nFirma Domanský je největší český prodejce automobilů Citroen a Peugeot. Byla založena v roce 1995 a nabízí i záruční a pozáruční autoservis. Od roku 2007 firma prodáva automobily Hyundai včetně servisu.\n\nFirma provozuje webshopy pro autodoplňky a modeláře, seznam podřízených firem je\n\n"}
{"id": "1380653", "url": "https://cs.wikipedia.org/wiki?curid=1380653", "title": "J&amp;T Banka Prague Open 2018 – ženská dvouhra", "text": "J&amp;T Banka Prague Open 2018 – ženská dvouhra\n\nŽenská dvouhra J&T Banka Prague Open 2018 probíhala v první polovině května 2018. Do singlové soutěže pražského tenisového turnaje nastoupilo třicet dva hráček, z nichž se šest probojovalo z kvalifikace. Obhájkyní titulu byla německá tenistka Mona Barthelová, kterou v úvodním kole vyřadila krajanka Antonia Lottnerová.\n\nSvětová šestka Karolína Plíšková, která den před zahájením pražského turnaje vyhrála Stuttgart Open, se odhlásila pro problémy s třísly. Již dříve se z účasti omluvily Lucie Šafářová pro potíže s imunitou a Markéta Vondroušová v důsledku poranění pravé dolní končetiny, kvůli němuž skrečovala zápas ve Stuttgartu. Nejvýše postavenou hráčkou ve startovním poli se stala světová desítka a wimbledonská vítězka Petra Kvitová, která na turnaj zavítala po sedmi letech, když v roce 2011 z turnaje okruhu ITF odešla jako poražená finalistka. Druhou grandslamovou šampionkou v pavouku byla Australanka Samantha Stosurová, která triumfovala na US Open 2011.\n\nDo prvního čtvrtfinále v kariéře na okruhu WTA Tour se probojovala 22letá Italka Jasmine Paoliniová. Výhrou v úvodním kole nad třetí nasazenou Ruskou Darjou Kasatkinovou zdolala premiérově členku z elitní světové dvacítky. Následně vyřadila Slovenku Annu Karolínu Schmiedlovou. Mezi poslední osmičkou hráček ji zastavila Číňanka Čang Šuaj.\n\nVítězkou se stala druhá nasazená Petra Kvitová, jež ve finále zdolala rumunskou turnajovou sedmičku Mihaelu Buzărnescuovou po třísetovém průběhu 4–6, 6–2 a 6–3. Jednalo se o první vzájemné utkání dvojice. V probíhající sezóně si Češka připsala, po triumfech v Petrohradu a Dauhá, třetí turnajové vítězství, které představovalo dvacátý třetí singlový titul na okruhu WTA Tour a třetí z antuky, v jubilejním třicátém finále kariéry. Třemi tituly Kvitová vyrovnala osobní výkon ze sezóny 2015, když větší počet šesti vítězství zaznamenala jen v sezóně 2011. Negativní finálovou bilanci proti rumunským hráčkám snížila na 1–2. Buzărnescuová odehrála druhé singlové finále na túře WTA a po hobartské prohře odešla z boje o titul opět poražena.\n\nPražský titul komentovala Kvitová slovy: „\"Byla to bitva se vším všudy. Rozhodla bojovnost. […] Vyhrát turnaj v Praze, v domácím klubu a před českými diváky je speciální. Jsem moc ráda.\"“ V rámci českých a československých tenistek ji stále patřilo čtvrté místo za Novotnou (24 titulů), Mandlíkovou (27) a Navrátilovou (167). Pátá ve statitistice trofejí byla mezi aktivními tenistkami, když více turnajových vavřínu získaly Serena a Venus Williamsovy, Šarapovová a Wozniacká.\n\n"}
{"id": "1380655", "url": "https://cs.wikipedia.org/wiki?curid=1380655", "title": "Jiří Liška (rozcestník)", "text": "Jiří Liška (rozcestník)\n\nJméno a příjmení Jiří Liška má více nositelů:\n\n"}
{"id": "1380661", "url": "https://cs.wikipedia.org/wiki?curid=1380661", "title": "J&amp;T Banka Prague Open 2018 – ženská čtyřhra", "text": "J&amp;T Banka Prague Open 2018 – ženská čtyřhra\n\nŽenská čtyřhra J&T Banka Prague Open 2018 probíhala v první polovině května 2018. Do deblové soutěže pražského tenisového turnaje nastoupilo šestnáct dvojic. Obhájcem titulu byl pár Anna-Lena Grönefeldová a Květa Peschkeová, jehož členky nestartují společně. Grönefeldová se rozhodla turnaje nezúčastnit pro zranění stabilní partnerky Raquel Atawové. Spoluhráčkou Peschkeové se stala americká deblistka českého původu Nicole Melicharová. Oba páry se přitom utkaly den před rozehráním pražské akce ve finále Stuttgart Open.\n\nV soutěži startovaly dvě členky z první světové desítky žebříčku WTA ve čtyřhře, pátá Andrea Sestini Hlaváčková a desátá v pořadí Kanaďanka Gabriela Dabrowská. Po čtvrtfinále odstoupily Barbora Štefková s Barborou Strýcovou pro zranění Achillovy šlachy Strýcové.\n\nVítězem se stal druhý nasazený česko-americký pár Nicole Melicharová a Květa Peschkeová, který ve finále zdolal rumunsko-běloruskou dvojici Mihaela Buzărnescuová a Lidzija Marozavová po dvousetovém průběhu 6–4 a 6–2. Obě šampionky si do žebříčku WTA připsaly 280 bodů a získaly premiérovou společnou trofej. Peschkeová vybojovala dvacátý devátý deblový titul na okruhu WTA Tour a obhájila pražskou trofej. Pro Melicharovou to bylo druhé takové turnajové vítězství.\n"}
{"id": "1380663", "url": "https://cs.wikipedia.org/wiki?curid=1380663", "title": "Nike (rozcestník)", "text": "Nike (rozcestník)\n\nNike (z řec. \"níké\", vítězství) může znamenat:\n\n\n"}
{"id": "1380664", "url": "https://cs.wikipedia.org/wiki?curid=1380664", "title": "Astrid Young", "text": "Astrid Young\n\nAstrid Young (* 16. srpna 1962) je kanadská zpěvačka. Je dcerou novináře a spisovatele Scotta Younga a jeho druhé manželky Astrid Carlson. Přes otce je poloviční sestrou hudebníka Neila Younga. Ten jí, když jí bylo kolem patnácti, daroval první kytarový zesilovač. V osmdesátých letech stála v čele metalové kapely Sacred Child, s níž vydala jednu desku. Zpívala doprovodné vokály na několika albech svého bratra, včetně \"Harvest Moon\" (1992) a \"Are You Passionate?\" (2002), a rovněž jej doprovázela při koncertech. Během své kariéry rovněž vydala několik sólových nahrávek a spolupracovala s dalšími hudebníky, mezi něž patří například Ad Vanderveen a Lee Harvey Osmond. Roku 2003 přispěla coververzí písně „Modern Love“ od Davida Bowieho na tributní album \"Spiders from Venus\". Rovněž nahrála svou verzi bratrovy písně „Sleeps with Angels“, která vyšla na tributní desce \"\". Její vlastní album, které vyšlo roku 2014 pod názvem \"One Night at Giant Rock\", začalo vznikat již o devět let dříve pod produkčním dohledem Boba Lanoise.\n\n"}
{"id": "1380665", "url": "https://cs.wikipedia.org/wiki?curid=1380665", "title": "Bobbie Gentry", "text": "Bobbie Gentry\n\nBobbie Gentry (* 27. července 1944 Woodland (Mississippi) jako Roberta Lee Streeter) je americká countryová zpěvačka, kytaristka a skladatelka. Písně psala od sedmi let, absolvovala konzervatoř v Los Angeles, přivydělávala si jako modelka a tanečnice. V její tvorbě převažovaly balady inspirované životem na jižanském venkově, patřila k prvním countryovým interpretkám, které si samy psaly velkou část repertoáru. V roce 1967 se dostala do čela žebříčku Billboard Hot 100 s písní „Ode to Billie Joe“, jejími dalšími hity byly „Fancy“ a „All I Have to Do Is Dream“ (duet s Glenem Campbellem). V roce 1968 získala Cenu Grammy pro nejlepší zpěvačku a nejlepší debut. Počátkem sedmdesátých let přestala nahrávat desky a vystupovala v klubech v Las Vegas, později odešla z hudební scény úplně a žije v ústraní nedaleko Memphisu.\n\n\n"}
{"id": "1380671", "url": "https://cs.wikipedia.org/wiki?curid=1380671", "title": "Zbav se svých miláčků", "text": "Zbav se svých miláčků\n\nZbav se svých miláčků (v originále „Kill Your Darlings“) je film, který popisuje život Allena Ginsberga v době, kdy ještě studoval na Kolumbijské univerzitě. \n\nZde se spřátelí s tehdy budoucími literáty Jackem Kerouacem, Williamem Burroughsem a s poněkud výstředním Lucienem Carrem, se kterým měl mladý Allen velmi blízký vztah a věnoval mu jednu ze svých knih. Všichni tito lidé jsou považováni za zakladatele takzvané Beat generation, jejíž vznik můžeme pozorovat v průběhu děje spolu s vývojem Ginsbergovy osobnosti a jeho vztahu k Carremu. \n\nVe filmu je též ztvárněna postava Ginsbergovy matky, která trpěla paranoiou. Udává se, že problémy spojené s její duševní poruchou, které ovlivňovaly nejen ji, ale celou domácnost, způsobily v Allenovi zmatky ohledně jeho sexuální orientace.\n\nFilm vyšel v roce 2013 a režie se ujal John Krokidas.\n"}
{"id": "1380674", "url": "https://cs.wikipedia.org/wiki?curid=1380674", "title": "Francesco de' Rossi", "text": "Francesco de' Rossi\n\nFrancesco de' Rossi (1510—1563) byl italský manýristický malíř, který žil a pracoval hlavně ve Florencii, ale často pracoval také v Římě. Je známý pod mnoha jmény, pod přijatým jménem Francesco Salviati nebo Il Salviati, ale také Francesco Rossi a Cecchino del Salviati.\n\nSalviati se narodil ve Florencii. Mezi roky 1529 a 1530 byli jeho učiteli Giuliano Bugiardini, Baccio Bandinelli, Raffaele Brescianino a nakonec mezi lety 1529 až 1530 Andrea del Sarto. V roce 1531 cestoval do Říma, kde se setkal s dalším Bandinelliho žákem, s Giorgio Vasarim. Pomohl mu dokončit zakázku v Palazzo Salviati pro kardinála Giovanni Salviati, fresku \"Život Jana Křtitele\" (Life of John the Baptist). Za pobytu v kardinálově domácnosti přijal příjmení Salviati. \n\nMezi roky 1532 a 1535 vytvořil fresku \"Zvěstování (Annunciation)\" v kostele San Francesco a Ripa – (kostel Sv. Františka z Assisi, který kdysi pobýval u sousedního kláštera. (Termín Ripa je připomínkou blízkosti břehu řeky Tibery. ) Jeho zralý styl je manýristický. Vytváří davové scény přeplněné zkroucenými postavami podobné scénám Giulio Romana. V roce 1538 se připojil k Jacopino del Conte při dokončení fresky \"Navštívení (Visitation)\" pro oratoř \"San Giovanni Decollato\", což bylo florentské bratrstvo sloužící osobám, které byly odsouzeny k popravě. V roce 1540 Salviati pracoval v Bologni vedle Vasariho a pobýval krátkou dobu v Benátkách, kde ve maloval freskové dekorace pro Palazzo Grimani. Během tohoto období ukazoval jeho styl vliv malíře Parmigianina. Mnoho jeho portrétních obrazů je mnohdy připisováno malíři Agnolo Bronzino. V roce 1543 se Salviati vrátil do Florencie. Pracoval pro Cosimo I. de Medici, velkovévodu v Toskánsku, v letech 1543 až 1545 dokončil freskovou výzdobu věnovanou rodině Medici (\"Triumph of Camillus\") v \"Sala dell'Udienza\" v Palazzo Vecchio. Navrhoval gobelíny pro nedávno založené Arazzeria: \"Ecce homo\", \"Vzkříšení (Resurrection)\", a \"Josef vykládá faraonovi sny\" (\"Joseph explains the Pharaoh's dreams)\". Tuto zakázku dostal i přesto, že se o ni ucházeli také jiní současní manýrističtí malíři: Bronzino a Pontormo. Mezi roky 1547 a 1548 namaloval pro baziliku \"Santa Croce (Bazilika Svatého Kříže)\" ve Florencii oltářní obraz \"Deposition (Ukládání)\". V letech 1548 až 1563 Salviati často cestoval Říma aby dokončil různé freskové série, jako například \"Svatba v Káni galilejské (Wedding of Canae)\" v oratoriu Piceni, \"Narození Jana Křtitele (Birth of John the Baptist)\" pro oratoř \"San Giovanni Decollato\", pracoval v Palazzo della Cancelleria (Pallium Cappella ), Palazzo Sacchetti, Palazzo Farnese. Zemřel roku 1562 v Římě.\n"}
{"id": "1380675", "url": "https://cs.wikipedia.org/wiki?curid=1380675", "title": "Životy nejvýznačnějších malířů, sochařů a architektů", "text": "Životy nejvýznačnějších malířů, sochařů a architektů\n\nŽivoty nejvýznačnějších malířů, sochařů a architektů, v italštině \"Le Vite de' più eccellenti pittori, scultori, e architettori\" či také \"Le Vite\", je série uměleckých biografií napsaných italským malířem a architektem z 16. století Giorgio Vasarim. Vasariho biografie umělců je považována za \"možná nejslavnější a dnes i nejčtenější dílo starší literatury o umění\" mezi italskou renesanční uměleckou historiografií. Je nazývána první důležitou knihou o dějinách umění. Titul je často zkrácen pouze na \"Le Vite\" („životy“). Dílo bylo nejprve vydáno ve dvou dílech s podstatnými rozdíly mezi nimi; první v roce 1550 a druhý v roce 1568 (doplněno většinou o překlady a odkazy). Důležitou změnou druhého vydání byla zvýšená pozornost věnovaná benátskému umění, neboť Vasari byl kritizován za nadměrný důraz na umění své rodné Florencie v prvním vydání. \n\nJako první italský historik umění Vasari inicioval vznik žánru uměleckých encyklopedií. Vasariho práce byla poprvé vydána v roce 1550 Lorenzem Torrentinem ve Florencii a věnována Cosimovi I. de' Medici, velkovévodovi Toskánska. Dílo obsahovalo i cenná pojednání o technických metodách používaných v umění. Bylo částečně přepsáno a rozšířeno v roce 1568 a opatřeno dřevorytinami portrétů umělců (o některých portrétech existují pochyby). Vasariho práce má konzistentní a proslulou nekritičnost k florentinským umělcům a má tendenci přisuzovat jim všechny nové vývoje v renesančním umění – například vynález rytiny. Ignorováno je obzvláště umění benátské včetně umění v ostatních částech Evropy. Mezi prvním a druhým vydáním své encyklopedie Vasari navštívil Benátky a druhé vydání věnuje více pozornosti benátskému umění a konečně i Tizianovi, aniž by ovšem bylo dosaženo neutrálního pohledu. John Addington Symonds (1840–1893), anglický básník a historik, autor mnoha biografií spisovatelů a umělců, prohlásil v roce 1899, že \"je zřejmé, že Vasari často psal s nedbalostí, s matoucími daty a místy a neměl žádné problémy ověřit pravdu svých tvrzení\" (pokud jde o Vasariho život Nicola Pisana), a zároveň uznává, že navzdory těmto nedostatkům je Vasariho práce jedním ze základních zdrojů informací o renesanci v Itálii. Vasari do své biografie přidal i zábavné historky. Mnoho jeho historek obsahuje zrnko pravdy, ačkoli jsou pravděpodobně vymyšleny. Jiné jsou pouhými fikcemi jako například příběh mladého Giotta, který prý namaloval mouchu na rozpracovaný obraz malíře Cimabua. Ten se marně pokoušel mouchu odehnat. Žánrový příběh, který odráží historku o řeckém malíři Apellésovi. Vasari neověřoval své údaje v archivech, jak to dělají moderní historici umění. Proto je přirozeně jeho biografie nejspolehlivějším zdrojem informací o malířích jeho vlastní generace a generace bezprostředně předcházející. Moderní kritika – se všemi novými materiály ověřenými výzkumem – opravila mnoho jeho tvrzení. \"Le Vite\" je dnes považováno za klasiku, ačkoli je všeobecně uznáváno, že musí být doplněno moderním vědeckým výzkumem. Na konec biografie Vasari přidal čtyřicetistránkový náčrt své vlastní biografie a dodal další podrobnosti o sobě a své rodině, o životě Lazzara Vasariho a Francesca de' Rossiho.\n\nVasariho kniha \"Le Vite\" je označována jako \"zdaleka nejvlivnější, ojedinělý text pro historii renesančního umění a nejdůležitější dílo renesanční biografie výtvarníků\". Její vliv se obráží hlavně ve třech oblastech: jako příklad pro současného a pozdějšího biografa a historika umění, jako rozhodující faktor v pohledu na renesanci a roli Florencie a Říma v něm a jako hlavní zdroj informací o životech a dílech raně renesančních umělců z Itálie. \"Le Vite\" byly přeložen zcela nebo částečně do mnoha jazyků, včetně angličtiny (E. L. Seeley), nizozemštiny, němčiny, španělštiny, francouzštiny a ruštiny.\n\nVasariho \"Le Vite\" vytvořily model pro další encyklopedické biografie umělců. V 17. století se různí překladatelé stali uměleckými historiky ve své vlastní zemi a byli často nazýváni \"Vasari z jejich země\". Karel Van Mander byl pravděpodobně první autor zvaný jako \"Vasarian\". Napsal knihu o malířích \"Het Schilderboeck\" (1604), která obsahovala nejen první nizozemský překlad Vasariho, ale také první nizozemský překlad Ovidia a byla opatřena seznamem italských malířů, kteří se objevili na scéně po Vasarim. Kniha byla doplněna také prvním obsáhlým seznamem biografií malířů z Nizozemí. Podobně Joachim von Sandrart (1606–1688), německý malíř a umělecký historik baroka, aktivní v Amsterdamu v době tzv. \"Gouden Eeuw\" (nizozemského zlatého věku), v éře slavných nizozemských barokních malířů. Joachim von Sandrart, autor \"Deutsche Akademie\" (1675), se stal známým jako \"německý Vasari\" a Antonio Palomino, autor knihy \"El Parnaso español pintoresco laureado\" (\"Život a práce nejvýznamnějších španělských malířů\", 1724), se stal \"španělským Vasarim\". William Aglionby (1642–1705), anglický lékař, historik umění, překladatel a diplomat vydal v roce 1685 \"Painting Illustrated\", tato práce je založená z velké části na Vasariho díle.\n\n\"Le Vite\" jsou také důležité jako základ pro diskusi o vývoji stylu. Dílo ovlivnilo pohled historiků umění rané renesance na dlouhou dobu, kladlo příliš velký důraz na úspěchy florentských a římských umělců, zatímco opomíjelo ostatní italské umělce a zcela ignorovalo umělce z ostatních částí Evropy.\n\nPo staletí se jednalo o nejdůležitější zdroj informací o italských a zejména toskánských raně renesančních malířích a o jejich obrazech. V roce 1899 John Addington Symonds použil Le Vite jako jeden ze svých základních pramenů pro popis umělců v sedmi knihách o renesanci v Itálii (\"Renaissance in Italy\"). Dílo je dnes i přes své zjevné předsudky a nedostatky základem pro biografie mnoha umělců, jako je Leonardo da Vinci.\n\n\"Le Vite\" obsahují biografie mnoha významných italských umělců a jsou také přijímány jako druh klasického referenčního průvodce po jménech, která jsou někdy používána různými způsoby. Následující seznam respektuje pořadí knihy, je rozdělen do tří částí. Kniha začíná věnováním Cosimovi I. de' Medici a předmluvou a poté začíná technickými a podkladovými texty o architektuře, plastice a malbě. Následuje druhá předmluva, ve které se uvádí \"Le Vite\" v částech 2 až 5. Následuje úplný seznam z druhého vydání (1568). V několika případech byly v jedné části uvedeny různé velmi krátké biografie.\n\nBěhem let existovaly četné edice a překlady životů. Mnoho z nich bylo zkráceno kvůli velké délce originálu. Nejnovější anglický překlad je od autorů Petera a Julie Conaway Bondanella, publikovaná v Oxford World’s Classics (Oxford University Press) v roce 1991. \n\n"}
{"id": "1380678", "url": "https://cs.wikipedia.org/wiki?curid=1380678", "title": "Domanský (rozcestník)", "text": "Domanský (rozcestník)\n\nDomanský může znamenat:\n\n"}
{"id": "1380679", "url": "https://cs.wikipedia.org/wiki?curid=1380679", "title": "Palazzo Della Rovere (Řím)", "text": "Palazzo Della Rovere (Řím)\n\nPalazzo della Rovere (také Palazzo dei Penitenzieri) je palác na via della Conciliazione v Římě. Postavil jej v roce 1480 kardinál Domenico Della Rovere a jeho architektem je s vysokou pravděpodobností Baccio Pontelli. Papež Alexandr VII. do něj přestěhoval penitenciáře, tedy zpovědníky s mimořádnými pravomocemi, a tak byl pojmenován i po nich. V roce 1945 jej papež Pius XII. přidělil Rytířskému Řádu Božího Hrobu Jeruzalémského, který v něm má reprezentativní sídlo rady velmistra dodnes. V části paláce je provozován hotel.\n"}
{"id": "1380682", "url": "https://cs.wikipedia.org/wiki?curid=1380682", "title": "Jan Šmíd (prozaik)", "text": "Jan Šmíd (prozaik)\n\nJan Šmíd (4. března 1921, Praha – 13. prosince 2002, tamtéž) byl český redaktor, grafik a prozaik.\nPocházel z dělnické rodiny, jeho otec byl námořníkem. Po maturitě na obchodní akademii roku 1939 pracoval jako účetní. Roku 1942 byl totálně nasazen v továrně ETA Praha. V letech 1946–1949 pracoval jako grafik u architekta Bohumila Kuthana, pak jako účetní ve Sběrných surovinách, v letech 1957–1959 opět jako grafik v časopise \"Střelecký sport\" a poté až do odchodu do důchodu roku 1981 byl redaktorem týdeníku \"Svět motorů\".\n\nV letech 1965-1970 vystudoval při zaměstnání Fakultu sociálních věd a publicistiky Univerzity Karlovy. Po obhájení diplomové práce \"Naše avantgarda 20. let\" nebyl ale připuštěn ke státním závěrečným zkouškám za jeho články kritizující okupaci Československa vojsky Varšavské smlouvy. Mohl je vykonat až roku 1971 a roku 1973 získal titul doktora filozofie za rozšířenou verzi své diplomové práce.\n\nKnižně debutoval roku 1967 pod pseudonymem Jaime Pessoa dobrodružným románem \"Čtyři stupně nad rovníkem\". Dále je autorem cestopisných črt, historických románů a humoristických a detektivních próz. Od roku 1990 byl předsedou české sekce Mezinárodní asociace autorů detektivní a dobrodružné literatury (AIEP).\n\n\n"}
{"id": "1380683", "url": "https://cs.wikipedia.org/wiki?curid=1380683", "title": "Carrie Snodgress", "text": "Carrie Snodgress\n\nCarrie Snodgress (27. října 1945 – 1. dubna 2004) byla americká herečka. V roce 1969 měla malou roli (neuvedenou v titulcích) ve filmu \"Bezstarostná jízda\". Později hrála i v dalších filmech, například \"Diary of a Mad Housewife\" (1970). Za svou roli byla nominována na Oscara. Herectví se přestala věnovat v roce 1971, kdy začala žít s kanadským hudebníkem Neilem Youngem. V roce 1972 se jim narodil syn, který měl vážné zdravotní problémy a ona se tak místo herectví starala o něj. S Youngem se rozešla v roce 1975. K herectví se vrátila v roce 1978 s filmem \"Zuřivost\". Dále chodila s hudebníkem Jackem Nitzschem, ale jejich vztah brzy skončil. Roku 1981 se provdala za malíře Roberta Jonese, ale ani tento vztah neměl dlouhého trvání. Později se objevila v řadě dalších snímků, přičemž posledním z nich byl \"Andělé s ocelovým hlasem\" (2004). Zemřela na srdeční a jaterní selhání ve věku 58 let.\n"}
{"id": "1380687", "url": "https://cs.wikipedia.org/wiki?curid=1380687", "title": "Jamantau", "text": "Jamantau\n\nJamantau (azbukou \"Ямантау\") je horský hřeben v jižní části pohoří Ural v Rusku. Je dlouhý okolo pěti kilometrů a má dva vrcholy: Velký Jamantau měří 1640 m n. m. a je nejvyšší horou republiky Baškortostán, sousední Malý Jamantau má 1512 m n. m. Oblast okolo hory je chráněna jako Jihouralská přírodní rezervace, pramení zde řeky Inzer a Jurjuzaň.\n\nVýraz „jaman tau“ znamená v baškirštině „zlá hora“. Domorodci jí dali tento název podle kamenitých svahů, které se nehodí pro pastvu. Sníh leží na vrcholu Jamantau 180 až 205 dní v roce.\n\nNedaleko hory se nachází uzavřené město Mežgorje. V amerických médiích se proto objevily spekulace, že se pod horou nachází rozsáhlý tajný podzemní vojenský komplex. Vojenský objekt Jamantau se objevuje také v počítačové hře \" nebo v nové hře Metro Exodus (2019).\" \n"}
{"id": "1380688", "url": "https://cs.wikipedia.org/wiki?curid=1380688", "title": "Textový identifikátor SMS", "text": "Textový identifikátor SMS\n\nTextový identifikátor je funkce sítě GSM, která zajišťuje příjem zprávy SMS s alfanumerickým identifikátorem odesilatele. Používání textového identifikátoru pro odesílání SMS zpráv zvyšuje využití odesílání SMS zpráv touto metodou jejich důvěryhodnost a zjednodušuje identifikaci odesilatele.\n\nTextové identifikátory se používají například pro dvoufázové ověření pro přihlášení do důležitých služeb. Textové identifikátory jsou běžně využívány společnostmi pro marketingové účely, nebo pro účely zasílání informací o stavu objednávky..\n\nPříklady použití textových identifikátorů některých společností:\n\nSlužby pro rozesílání SMS zpráv s textovým identifikátorem nabízí jak samotní mobilní operátoři, tak společnosti poskytující služby SMS bran.\n\n\n\nTextový identifikátor je realizován jako alfanumerická adresa identifikovaná hodnotou 5 (binárně 101) v poli . Adresa může obsahovat maximálně 11 znaků v GSM 7 bit default alphabet.\n\n"}
{"id": "1380689", "url": "https://cs.wikipedia.org/wiki?curid=1380689", "title": "Nové Zvolání", "text": "Nové Zvolání\n\nNové Zvolání () je městská čtvrť a základní sídelní jednotka ve Vejprtech v okrese Chomutov. Nachází se asi tři kilometry jižně od centra Vejprt, od kterého je oddělena návrším Nad Vodárnou. Nové Zvolání bylo založeno v polovině šestnáctého století v souvislosti s těžbou stříbra. Ačkoliv se stalo součástí města a ve druhé polovině devatenáctého století se zde rozvíjel průmysl, zachovalo si venkovský charakter.\n\nNové Zvolání vzniklo v polovině šestnáctého století jako hornická osada u dolu \"Jan na poušti,\" který byl otevřen roku 1550. První písemná zmínka o vesnici pochází z roku 1575. Během třicetileté války hornictví v okolí Vejprt téměř zaniklo a důl Jan na poušti byl znovu otevřen až v roce 1697. Kromě něj byly ve vsi ještě doly \"Marie Josef\" a \"Naděje v Boha,\" ale byly brzy uzavřeny kvůli velkému množství vody, kterou nebylo možné odčerpávat. Důl Jan na poušti byl v provozu i ve čtyřicátých letech osmnáctého století. Na financování těžby v něm se podílela města Vejprty, Přísečnice a Hora Svatého Šebestiána. Ještě v letech 1789–1812 v něm bylo získáno 1,1 tuny stříbra a 34 tun kobaltové rudy, ale provoz byl finančně ztrátový. Těžba přesto pokračovala i dále, ale v letech 1824–1853 důl vyprodukoval jen 27 kg stříbra a 8,7 tun kobaltové rudy. V první polovině devatenáctého století se v dole těžil také fluorit, který se dodával do železáren v Kovářské. Poslední pokusy o obnovu hornictví proběhly v polovině dvacátého století, kdy byla v oblasti Nového Zvolání neúspěšně hledána ložiska smolince.\n\nV devatenáctém století v Novém Zvolání vzniklo několik průmyslových podniků. Největší z nich byla továrna na stuhy a prýmky bratří Kannenbergerů, ve které v určitých obdobích pracovala až polovina obyvatel vesnice. V roce 1946 byla znárodněna a připojena ke krnovskému národnímu podniku Továrny stuh a prýmků. Dalšími podniky byly firma Bratři Bartlové, která vyráběla pletařské a prýmkařské stroje, nebo firma Johanna Schmidta. Od roku 1865 vyráběla prýmky, různé druhy šňůr a jiné zboží pro dámskou konfekci. Zanikla roku 1947 po připojení k národnímu podniku Stap. stroje. Podobně skončila provoz řada dalších malých podniků zaměřených na textilní výrobu.\n\nDo druhé světové války ve vesnici pracovala řada živnostníků a řemeslníků. Většina provozoven byla po válce uzavřena. Z hostinců zůstal otevřen jen jeden a dva obchody převzalo prodejní družstvo Osvobození. Nová prodejna potravin byla otevřena až v roce 1981. Továrna bratří Kannebergů byla v padesátých letech dvacátého století využívána jako autoopravna jáchymských dolů. Potom se v areálu vystřídalo několik podniků zaměřených na hospodářské stroje. Poslední z nich byl roku 1977 přejmenován na KOVO a ještě později na BELET (bezvadné, levné, trvanlivé), ve kterém se vyráběla stavební kolečka, chromovaný nábytek, ložisková tělesa a od roku 1980 zejména vysokozdvižné vozíky určené zčásti k exportu do Sovětského svazu. Po roce 1990 se společnost BELET zaměřila na výrobu manipulační techniky, zatímco kovový nábytek převzala firma DUNO.\n\nVe dvacátém století bylo Nové Zvolání připojeno k Vejprtům. V bývalé Kannenbergerově továrně funguje firma Belet, která vyrábí manipulační techniku.\n\nOd roku 1723 v Novém Zvolání byla jednotřídní pobočka vejprtské městské školy. Vyučovalo se v běžných domech. Do roku 1900 se škola rozšířila na pět ročníků. Po druhé světové válce se začalo vyučovat až od března 1947, ale s úbytkem obyvatel se snižoval i počet žáků a škola byla od 1. ledna 1977 uzavřena. V polovině devadesátých let dvacátého století byla uzavřena zdejší pošta.\n\nJednou z dominant vesnice je novogotický kostel Nejsvětějšího Srdce Ježíšova postavený v letech 1895–1899. Hlavním pozůstatkem dolování jsou zarostlá halda pod Kamenickou ulicí, poblíž které bývaly v okolí kostela ústí šachet Anna a Jan na poušti. Další zarostlé odvaly menších dolů se nacházejí na severním okraji vesnice a na východě u silnice do Kovářské.\n\n"}
{"id": "1380691", "url": "https://cs.wikipedia.org/wiki?curid=1380691", "title": "Borromeo", "text": "Borromeo\n\nBorromeo je italské příjmení. \n\njiný význam:\n"}
{"id": "1380707", "url": "https://cs.wikipedia.org/wiki?curid=1380707", "title": "Ali Vâsib", "text": "Ali Vâsib\n\nAli Vâsib (13. října 1903 - 9. prosince 1983) byl osmanský princ. Od roku 1977 až do své smrti byl 41. hlavou Osmanské dynastie. Většinu svého života strávil v exilu. Pokud by říše nezanikla a on vládl, byl by \"Velký sultán Ali I.\"\n\nAli se narodil v paláci Çırağan jako jediný syn prince Ahmeda Nihada (38. hlavy Osmanské dynastie) a její výsosti \"Safiru Hanımefendi\". Murad V., 33. sultán Osmanské říše, byl jeho prapradědečkem.\n\nV dubnu 1931 (nebo v listopadu 1931) se Ali oženil se svou vzdálenou sestřenicí \"Emine Mükbile Sultan\" v hotelu Ruh v Nice ve Francii. Emine byla jedinou dcerou Şehzade (prince) Ömera Hilmího a \"Gülnev Hanımefendi\". Byla pravnučkou sultána Mehmeda V., 35. vládce Osmanské říše.\n\nAli měl jednoho syna, \"Osmana Selaheddina Osmanoğlu\" (* 1940). Vzděláván byl na Viktoriině koleji v Alexandrii. Stal se členem institutu autorizovaných účetních v Londýně. V srpnu 1966 se oženil s \"Athenou Joy Hanımefendi\". Společně mají tři syny, jednu dcerou a několik vnoučat.\n\nAli studoval na kolejích Galatasaray a Harbiye v Istanbulu. Dosáhl postu generála osmanské armády.\n\nAli strávil první rok svého života v paláci Çırağan v Istanbulu. Od roku 1876 tento palác sloužil jako domácí vězení pro Murada V. a jeho rodinu. V tomto roce byl Murad sesazen ze své role sultána svým bratrem Abdulhamidem. Rodina nebyla z vězení propuštěna, dokud v roce 1904 Murad nezemřel. Ali poté žil až do roku 1924 v Istanbulu.\n\nPo vzniku Turecké republiky v roce 1923 a pádu osmanského sultanátu a chálífátu následující rok, musel Ali spolu s ostatními členy odejít do exilu. Opustili Istanbul ze železničního nádraží \"Sirkeci\". Ali žil v Budapešti po dobu několika měsíců než se usadil v Nice ve Francii. Ostatní členové rodiny se usadili na jihu Francie a v Itálii; včetně Mehmeda VI., který se usadil v Sanremu a Abdulmecida, který se usadil také v Nice potom, co byl ve Švýcarsku.\n\nCestovní dokumenty vydané Tureckou republikou pro členy Osmanské dynastie platili v jejich exilu pouze jeden rok. Ali požádal francouzskou vládu o pasy. Měl dobrý vztah s francouzským guvernérem, který zařídil francouzské pasy a občanství pro celou rodinu. V dokumentech se však už nenacházely jejich tituly.\n\nV lednu 1935 se Ali přestěhoval do Alexandrie v Egyptě spolu s ženou a rodinou. Následujících 18 let byl správcem paláce Antoniadis, kde sloužil hlavám státu při návštěvách města.\n\nAli se rozhodl vrátit do Turecka v roce 1974. Od té doby navštěvovali Turecko pravidelně a jeho žena žila v apartmánu na náměstí sultána Ahmeda. Všechny jeho paměti byly poté vydány v turečtině. Aliho syn, Osman Selaheddin, je přepracoval z arabského písma do latinky.\n\nV lednu 1977, po smrti jeho bratrance Mehmeda Abdulazize, se stal hlavou Osmanské dynastie. Kdyby byl vládnoucím sultánem, byl by \"sultán Ali I.\"\n\n9. prosince 1983 zemřel v Alexandrii na mrtvici. Bylo mu 80 let. Byl pohřben v Alexandrii a později byly jeho ostatky přestěhovány do sultánského mauzolea v Istanbulu. V této době byl nejdéle žijícím osmanským princem. O jeho smrti liga monarchistů napsala: \"\"Princ Ali Vasib bude v paměti jako muž s úžasným charakterem. Jeho dary a příspěvky na charity nebudou nikdy vniveč.\"\"\n"}
{"id": "1380710", "url": "https://cs.wikipedia.org/wiki?curid=1380710", "title": "Sigma (hudební skupina)", "text": "Sigma (hudební skupina)\n\nSigma je duo anglických diskžokejů Camerona Edwardse a Joeho Lenzieho. Skladby spolu začali skládat v roce 2006 v Leedsu. Duo spolupracovalo na skladbě „Lassitude“ od DJ Freshe, která dosáhla v britském žebříčku UK Singles Chart 98. místo. Nejznámější se stali se svým singlem vydaného 6. dubna 2014 s názvem „Nobody to Love“, který je přepracovanou verzí singlu „Bound 2“ od Kanye Westa. Dosáhl 1. místo v žebříčku UK Singles Chart a taky v UK Dance Chart.\n\nLenzie a Edwards se setkali v roce 2006 na University of Leeds během nocích s Drum and bass. Jakmile dostudovali, přestěhovali se do Londýna a připojil se k nim Ben Mauerhoff, který byl podepsán s DJ Freshem pod nahrávacím studiem Breakbeat Kaos. Po chvíli ale Mauerhoff odešel. V prosinci 2008 se rozhodli založit nahrávací společnost Life Recordings. Sigma produkovala hudbu prostřednictvím Hospital Records. V červnu 2009 natočili skladbu „Paint It Black“ pro kompilační album Sick Music. O rok později vydali EP Stand Tall EP. V prosinci 2010 vydali Sigma a DJ Fresh píseň \"Lassitude\" s Koko z alba DJ Freshe Kryptonite.\n\nV létě roku 2013 se podepisují pro nahrávací studio Beat Records. Remixovali písně od Ellie Goulding, Erica Prydze, Groove Armada a dalších. V následujícím roce zveřejňují mimo jiné písně „Nobody to Love“, remake písně \"Bound 2\" od Kanye West a „Changing“, na které spolupracovali s Ella Eyre a vokálem od Palomy Faith. S těmito dvěma písněmi se podařilo dosáhnout úspěchu a vrcholných pozic britských hitparád a mimo ni.\n\nV lednu 2015 publikují píseň „Higher“ s Labrinthem. Následovaly „Glitterball“, „Redemption“ a „Coming Home“. Jejich debutové studiové album „Life“ bylo spuštěno 4. prosince 2015 a debutovalo na čísle 28 v britském albovém grafu.\n\n\n\n\n"}
{"id": "1380714", "url": "https://cs.wikipedia.org/wiki?curid=1380714", "title": "Miroslav Linhart (fotbalista Bohemians)", "text": "Miroslav Linhart (fotbalista Bohemians)\n\nMiroslav Linhart (* 7. února 1951) je bývalý český fotbalový záložník. Žije v Brandýse nad Labem-Staré Boleslavi. Jeho otec Miroslav Linhart a bratranec Josef Linhart byli také prvoligovými fotbalisty.\n\nV československé lize hrál za Bohemians ČKD Praha ve čtyřech utkáních, aniž by skóroval. Debutoval ve středu 1. dubna 1970 v Žilině v zápase s domácím mužstvem ZVL (prohra 1:4). Naposled se v nejvyšší soutěži objevil ve středu 6. května téhož roku v domácím zápase s TJ Gottwaldov (dobový název Zlína), který hostitelé vyhráli 3:0.\n\n"}
{"id": "1380717", "url": "https://cs.wikipedia.org/wiki?curid=1380717", "title": "Crazy in Love", "text": "Crazy in Love\n\n\"Crazy in Love\" – první sólový singl americké zpěvačky Beyoncé Knowles, na kterém spolupracovala s americkým rapperem Jay-Z. Producenti písně jsou Beyoncé a Rich Harrison, kteří tuto píseň společně s Jay-Z napsali. Je to hlavní singl pro první desku Beyoncé \"Dangerously in Love\" (2003). Premiéra byla 20. května 2003 a vydaná byla vydavatelstvím Columbia Records. „Crazy in Love“ prezentuje hudbu R&B, obsahuje elementy funku 70. let, soulu a popu.\n\nSingl „Crazy in Love“ měl premiéru v amerických rádiích 18. května roku 2003. O dva dny později byl singl uveřejněný v britském a americkém iTunes. 30. června 2003 byl vydaný jako CD singl ve Velké Británii, Irsku a Švýcarsku. Ve stejný den bylo v Německu zveřejněno digitální mini-album a maxi singl. 8. července 2003 byl mini-album dostupný ve většině evropských zemí a v Kanadě. 22. července 2003 byly vydány v USA dva remixy „Crazy in Love“ autorů Rockwildera a Adama 12. \n\nV roce 2014 natočila Beyoncé, pro film Padesát odstínů šedi (2015), novou verzi písně „Crazy in Love“. \n\nSingl „Crazy in Love“ vyhrál cenu MTV Europe Music Awards za nejlepší píseň roku 2003. Ve stejném roce získala píseň cenu za nejlepší hudební spolupráci na předávání cen VIBE Awards a cenu v kategorii nejlepší R&B nebo nejlepší taneční píseň během předávání cen International Dance Music Awards. V roce 2004 byla píseň „Crazy in Love“ nominovaná na ceny Grammy ve třech kategoriích: nejlepší R&B píseň, nejlepší Rap/Sung spolupráce a nahrávka roku. Beyoncé proměnila ve vítězství dvě nominace: nejlepší R&B píseň a nejlepší R&B spolupráce.. Píseň byla také nominovaná v kategorii nejlepší píseň na cenách NAACP Image Awards a v kategorii nejoblíbenější píseň na cenách Kids' Choice Awards.\n\nVideoklip k písni „Crazy in Love“, který měl premiéru v květnu roku 2003, režíroval Jake Nava. V dokumentu z roku 2013, \"MTV Making of the Video\", zpěvačka promluvila o koncepci videoklipu: „Videoklip oslavuje evoluci dívky. Vypráví o dívce, která se ocitá v novém vztahu. Říká si, že je opravdu zamilovaná, ale přesto dělá věci, která by normálně nedělala. Nezajímá ji to, protože je doslova šíleně zamilovaná“ \n\nVideoklip byl velmi pozitivně přijat od hudebních kritiků a získal několik cen. V roce 2003 získal videoklip tři ceny MTV Video Music Awards v kategoriích: nejlepší ženský videoklip, nejlepší R&B videoklip a nejlepší choreografie. Jake Nava získal v roce 2004 cenu Music Video Production Association za nejlepší režii R&B videoklipu. Ve stejném roce získal videoklip cenu za nejlepší spolupráci na videoklipu na cenách MTV Video Music Awards Japan. V kategorii nejlepší mezinárodní videoklip získal cenu od MuchMusic Video Awards.\n\n17. května roku 2003 zazpívala Beyoncé premiérově píseň „Crazy in Love“ v programu Saturday Night Live. Poprvé s Jay-Z ji zazpívala 28. srpna během předávání cen MTV Video Music Awards. Píseň stala elementem set listu většiny koncertů zpěvačky. „Crazy in Love“ byla poslední písní turné Dangerously in Love Tour, která začala koncem rou 2003. 17. února 2004 ji zazpívala během předávání cen BRIT Awards. 31. května ji Beyoncé a Jay-Z zazpívali na festivalu The Prince's Trust v Londýně „Crazy in Love“ byl úvodní písní během turné The Beyoncé Experience a I Am... Tour. \n"}
{"id": "1380718", "url": "https://cs.wikipedia.org/wiki?curid=1380718", "title": "Tukovec", "text": "Tukovec\n\nTukovec je označení pro hroudy odpadu ve stokové síti, jejichž základem jsou tuky, oleje a vosky. Jméno je odvozeno od slova „tuk“ po způsobu, jakým je slovo ledovec odvozeno od ledu, a tímto způsobem také vzniklo v angličtině ( od podobně jako z ) a němčině (, , , ). Z hlediska provozovatele stokové sítě představují problém, protože snižují průtok a mohou vést až k úplnému ucpání stoky. \n\nMezinárodního ohlasu dosáhly tukovce rekordních velikostí, které byly začátkem třetího tisíciletí objeveny zejména v britských velkoměstech. Například v srpnu 2013 byl objeven patnáctitunový v londýnském obvodě Kingston a v září 2017 stotřicetitunový v londýnské čtvrti Whitechapel.\n\nMožné využití tukovců je ve výrobě biopaliv. Například ze stopadesátitunového tukovce nalezeného v září 2017 v londýnském Whitechapelu bylo vyrobeno 100 hektolitrů bionafty.\n"}
{"id": "1380723", "url": "https://cs.wikipedia.org/wiki?curid=1380723", "title": "Sebastian Halenke", "text": "Sebastian Halenke\n\nSebastian Halenke (* 24. března 1995) je německý reprezentant ve sportovním lezení, mistr Německa, juniorský mistr světa a vítěz Evropského poháru juniorů v lezení na obtížnost.\n\n\n"}
{"id": "1380731", "url": "https://cs.wikipedia.org/wiki?curid=1380731", "title": "Wilhelm Fischel", "text": "Wilhelm Fischel\n\nWilhelm Fischel (24. září 1851 Praha – 12. srpna 1910 tamtéž) byl německý gynekolog, působící v Praze. \n\nRoku 1883 se stal soukromým docentem.\n"}
{"id": "1380735", "url": "https://cs.wikipedia.org/wiki?curid=1380735", "title": "Grand Prix SAR La Princesse Lalla Meryem 2018", "text": "Grand Prix SAR La Princesse Lalla Meryem 2018\n\nGrand Prix SAR La Princesse Lalla Meryem 2018 byl tenisový turnaj pořádaný jako součást ženského okruhu WTA Tour, který se odehrával v městském tenisovém areálu Club des Cheminots na otevřených antukových dvorcích. Probíhal mezi 30. dubnem až 5. květnem 2018 v marockém Rabatu jako osmnáctý ročník turnaje. Jednalo se o jedinou událost sezóny konanou na africkém kontinentu.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou ve dvouhře se stala sedmnáctá hráčka světa Elise Mertensová z Belgie. Jako poslední přímá účastnice do dvouhry nastoupila švédská 116. hráčka žebříčku Rebecca Petersonová. \n\nDruhý titul v řadě, třetí v sezóně a čtvrtý celkově na okruhu WTA Tour vybojovala 22letá Belgičanka Elise Mertensová, která navýšila antukovou neporazitelnost na 12 zápasů a posunula se na 16. příčku žebříčku WTA. Premiérovou společnou trofej ze čtyřhry si odvezl rusko-rumunský pár Anna Blinkovová a Ioana Raluca Olaruová. \n\nNásledující hráčky obdržely divokou kartu do hlavní soutěže:\n\nNásledující hráčky nastoupily do hlavní soutěže pod žebříčkovou ochranou:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\nNásledující páry obdržely divokou kartu do hlavní soutěže:\n\n\n"}
{"id": "1380737", "url": "https://cs.wikipedia.org/wiki?curid=1380737", "title": "Aragosaurus", "text": "Aragosaurus\n\nAragosaurus (\"ještěr z oblasti Aragonie\") byl rod poměrně velkého sauropodního dinosaura, formálně popsaného v roce 1987 z oblasti Galve ve španělské provincii Teruel. Fosilie tohoto mohutného býložravého dinosaura představují neúplnou kostru, objevenou v lokalitě Zabacheras, jejíž stáří bylo odhadnuto na počátek geologického věku berrias (asi před 145 až 140 miliony let), tedy na úplný začátek křídové periody. Podle jiných údajů však žil o trochu později (asi před 130 až 125 miliony let).\n\n\"Aragosaurus\" byl středně velký až velký sauropod. Jeho délka je odhadována asi na 18 metrů a hmotnost přibližně na 25 000 kilogramů. Tento sauropod byl zřejmě podobně velký, jako příbuzný severoamerický rod \"Camarasaurus\".\n\n"}
{"id": "1380738", "url": "https://cs.wikipedia.org/wiki?curid=1380738", "title": "Horaz Krasnopolski", "text": "Horaz Krasnopolski\n\nHoraz Krasnopolski (5. listopadu 1842, Pístina (?) – 29. srpna 1908, Gmunden) byl rakouský právník a vysokoškolský pedagog německé národnosti, židovského původu; působením byl spjat zejména s Prahou.\n\nSpecializoval se na soukromé právo; vyučoval na Německé univerzitě v Praze, působil i jako děkan její právnické fakulty.\n"}
{"id": "1380739", "url": "https://cs.wikipedia.org/wiki?curid=1380739", "title": "Comin' in Hot", "text": "Comin' in Hot\n\n„Comin' in Hot“ je třetí píseň a čtvrtý singl z alba American Tragedy od americké raprockové skupiny Hollywood Undead. Jedná se o již desátý singl, který skupina vydala, přičemž nejdříve byla na internet uvolněna jeho alternativní verze za účelem propagace desky. Tato verze, vypuštěna zadarmo již v lednu 2011, obsahovala jiný text a nástroje byly mnohem hlasitější než na verzi studiové. \n\nVideoklip byl vypuštěn s vydání studiové verze singlu 9. dubna 2011. Remix z dílny britského elektronického dua Wideboys se pak objevil na kompilačním albu American Tragedy Redux. Comin' in Hot (v českém překladu zhruba „přicházím se stylem“) je prvním singlem z alba, který opustil temnou atmosféru, jenž nastínily předchozí tři – „Hear Me Now“, „Been to Hell“ nebo „Coming Back Down“. Zatímco první obsahoval motiv ztracené víry, druhý motiv zmaru a nenaplněných očekávání a třetí smrt blízkého, tento singl se soustředí na večerní zábavu a přináší s sebou značné množství kulturních referencí. První část zpívá Jordon Terrell, druhou má na starosti Dylan Alvarez, přičemž refrén zpívá Daniel Murillo.\n\nRežiséry videoklipu byli Kai Henry a Robert Corbi, přičemž se jedná o videoklip s odlehčeným tématem, stojící jako naprostý protiklad k videoklipům, jenž obdržely předchozí singly jako „Been to Hell“ nebo „Coming Back Down“. Video je naotčeno v jakéms westernovém stylu, kde se na poli pachtí Terrell, Alvarez a Decker, všichni v mexických kostýmech s falešními kníry, zatímco pozorují skupinku dívek u nedalekého domku jejich šéfa, seňora Cockblocka. Toho hraje, v písni nezpívající, George Ragan s falešným dlouhým vousem. Hudbě v začátku videoklipu předchází zhruba dvouminutová konverzace, kde si tři pracující mexičtí dělníci stěžují, jak je dívky z farmy provokují a oni kvůli tomu mají problémy se seňorem Cockblockem. Když začne hudba, tak skupina vystupuje poměrně nezvykle bez svých masek, což se změní v poslední třetině klipu, kde se obraz změní a skupina již vystupuje v jejich typických maskách. \n\nSkupina\n\nDalší\n"}
{"id": "1380740", "url": "https://cs.wikipedia.org/wiki?curid=1380740", "title": "Estoril Open 2018", "text": "Estoril Open 2018\n\nEstoril Open 2018, oficiálně se jménem sponzora Millennium Estoril Open 2018, byl tenisový turnaj pořádaný jako součást mužského okruhu ATP World Tour, který se odehrával v tenisovém areálu Clube de Ténis do Estoril na otevřených antukových dvorcích. Probíhal mezi 30. dubnem až 5. květnem 2018 v portugalském přímořském letovisku Cascais jako čtvrtý ročník turnaje.\n\nTurnaj s rozpočtem 540 310 eur a odměnami hráčům 482 060 eur patřil do kategorie ATP World Tour 250. Nejvýše nasazeným hráčem ve dvouhře se stal osmý hráč světa Kevin Anderson ze Jihoafrické republiky. Jako poslední přímý účastník do hlavní singlové soutěže nastoupil americký 109. hráč žebříčku Bjorn Fratangelo.\n\nTřetí singlový titul na túře ATP a první antukový vybojoval 29letý Portugalec João Sousa.\nZ první společně odehrané čtyřhry si odvezli premiérové trofeje okruhu ATP Tour Britové Kyle Edmund a Cameron Norrie, z nichž první odehrál v předchozí kariéře pouze jeden zápas čtyřhry v této úrovni tenisu a druhý ani jedno takové utkání.\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1380742", "url": "https://cs.wikipedia.org/wiki?curid=1380742", "title": "Kaple Nanebevzetí Panny Marie (Záhornice)", "text": "Kaple Nanebevzetí Panny Marie (Záhornice)\n\nKaple Nanebevzetí Panny Marie, někdy označovaná jako filiální kostel Nanebevzetí Panny Marie nebo Kaple Matky Páně je římskokatolická kaple ve vesnici Záhornice, místní části Trnova. Patří do farnosti Přepychy.\n\nKapli založil v letech 1866 a 1867 Václav Novák, který ji dal vystavět vlastním nákladem na svém gruntě čp. 65. V roce 1880 při zakládání nových pozemkových knih věnoval kapli obci. Zvonek na kapli, pořízený rovněž v roce 1866, byl v roce 1917 sňat, protože mu hrozilo zabavení na výrobu kanónů. Nalezen byl koncem roku 1918 zahrabaný v písku. V roce 1942 byl zrekvírován německými úřady. V roce 1954 byl zavěšen nový zvonek pořízený nákladem občanů.\n\nPravidelné bohoslužby se v kapli nekonají.\n\n"}
{"id": "1380744", "url": "https://cs.wikipedia.org/wiki?curid=1380744", "title": "Houpací prkno", "text": "Houpací prkno\n\nHoupací prkno (), nebo Rola Bola (přesněji: Rola-Rola) je základní balanční pomůcka, zařízení užívané k cirkusovým vystoupením, pro relaxaci, trénink rovnováhy, atletický trénink, terapie a jiné druhy osobního rozvoje.\n\nJedná se o jednoduché ohnuté prkno, které se pohupuje po jedné ose. Díky jednoosému pohybu je prkno vhodné jak pro malé děti, tak pro starší lidi, kteří díky němu mohou nabírat zpět ztracené síly. \n\nPrvní balanční prkno vytvořil Stanley Washburn v roce 1953. Původně rekreační pomůcku si velmi rychle oblíbili lyžaři a surfaři pro jejich zdokonalování rovnováhy v předsezónním období. Postupem času si balanční prkna získala oblibu i u dalších sportovců v nejrůznějších výkonnostních kategoriích a sportovních odvětvích. \n\nBalanční prkna se dají roztřídit do několika kategorií podle upevnění spodního oblého dílu a podle směrů, kterými se prkno může pohybovat.\nHoupací prkna nabízí především obchody se sportovními potřebami a výrobny hraček. Na českém trhnu jej nabízí firmy Antonie&Emma, Houpee a Utukutu.\n"}
{"id": "1380745", "url": "https://cs.wikipedia.org/wiki?curid=1380745", "title": "Vališ (pražský biskup)", "text": "Vališ (pražský biskup)\n\nVališ či \"Valíš\" (\"Valentin\", † 6. února 1182) 15. pražský biskup.\n\nValentin pocházel z Durynska. Později se stal řeholním kanovníkem premonstrátského kláštera na Strahově. Díky své zbožnosti se na přímluvu kněžny Alžběty, manželky českého knížete Bedřicha, stal dvorním kaplanem.\n\nPo smrti pražského biskupa Bedřicha byl Vališ s podporou knížecího panovnického páru zvolen jako jeho nástupce. Biskupského svěcení se mu dostalo zřejmě od mohučského metropolity Kristiána I.\n\nVališ podporoval dobročinnost. Během jeho nedlouhého episkopátu byla vyhlášena usnesení Třetího lateránského koncilu, která měla být zaváděna do praxe a jejich plnění muselo být dozorováno.\n\n"}
{"id": "1380746", "url": "https://cs.wikipedia.org/wiki?curid=1380746", "title": "Jaroslav Kadavý", "text": "Jaroslav Kadavý\n\nJaroslav Kadavý (22. ledna 1912 – 4. ledna 2000) byl československý lyžař.\n\nNa V. ZOH ve Svatém Mořici 1948 skončil v severské kombinaci na 31. místě a v běhu na lyžích na 18 km skončil na 67. místě. Na mistrovství světa v klasickém lyžování v roce 1933 v Innsbrucku skončil v běhu na 18 km na 39. místě. Na mistrovství světa v klasickém lyžování v roce 1935 ve Vysokých Tatrách skončil v severské kombinaci na 14. místě.\n\n"}
{"id": "1380748", "url": "https://cs.wikipedia.org/wiki?curid=1380748", "title": "Mistrovství Československa jednotlivců na klasické ploché dráze 1968", "text": "Mistrovství Československa jednotlivců na klasické ploché dráze 1968\n\nMistrovství Československa jednotlivců na klasické ploché dráze 1968 se skládalo ze 6 závodů.\n\n\n\nZapočítávaly se 3 nejlepší výsledky.\n\n"}
{"id": "1380750", "url": "https://cs.wikipedia.org/wiki?curid=1380750", "title": "Moshing", "text": "Moshing\n\nMoshing je taneční styl vycházející z hardcore punk komunity. Typicky se tančí na živých koncertech při poslechu živější a agresivnější hudby, přičemž do sebe jednotliví tanečníci nekontrolovaně vráží nebo se sebou nechají házet. Jedná se o silně kontaktní druh tance původem z USA, který došel vrcholu popularity v 80. letech s rozvojem žánru grunge. Od té doby se stal moshing fenoménem, který prostupuje napříč většinou hudebních žánrů, pokud je hudba na koncertech dostatečně energická. Názory na tento druh tance se různí, někteří ho vnímají jako pozitivní odezvu umělcům, někteří jako rušivý element na koncertě. \n\nMoshing je považován za brutálnější verzi pogování, tedy nekontrolovaného tance, přičemž nejtypičtějším druhem moshingu je tanec v kruhu (\"circle pit\"), kde jednotliví účastníci běhají a narážejí do sebe, aby vytvořili točící se kolo. Takovýto mosh pit se obvykle nachází v pomyslném středu hlediště, zatímco pogo se povětšinou tančí v \"kotli\" přímo u pódia. Nejtvrdší verzí moshingu je pak odnož spjatá s žánrem thrash, kdy se tanečníci rozdělí na dvě skupiny a navzájem do sebe s rozběhem vráží. Tento tvrdý způsob tance, nazvaný příznačně \"Wall of Death\", s sebou nese riziko zranění nebo dokonce úmrtí. Některé metalové a rockové hudební skupiny, jako například The Smashing Pumpkins, stály v přímé opozici proti tomuto druhu tance, zvláště poté, co byly na některých jejich koncertech při agresivním tanci zabiti někteří diváci.\n\n"}
{"id": "1380753", "url": "https://cs.wikipedia.org/wiki?curid=1380753", "title": "Východočeský oblastní přebor 1967/68", "text": "Východočeský oblastní přebor 1967/68\n\nV soubojích Východočeského oblastního přeboru 1967/68 se utkalo 12 týmů dvoukolovým systémem podzim - jaro. Tento ročník skončil v červnu 1968.\n\nZdroj: \n\nPoznámky:\n\n"}
{"id": "1380755", "url": "https://cs.wikipedia.org/wiki?curid=1380755", "title": "Houpací kůň", "text": "Houpací kůň\n\nHoupací koník se poprvé objevuje v USA již v 17. století. Koník byl vyráběn z klasických materiálů jako je dřevo, kov a kůže. Koník byl doménou především bohatších rodin. Nohy koníka byly upevněny na ohnuté ližiny, což umožňovalo pohup. \n\nDo Evropy se koník dostal během 19. století. V tomto století také zažil velký boom.\n"}
{"id": "1380756", "url": "https://cs.wikipedia.org/wiki?curid=1380756", "title": "BMW Open 2018", "text": "BMW Open 2018\n\nBMW Open 2018, oficiálním názvem BMW Open by FWU AG 2018, byl tenisový turnaj pořádaný jako součást mužského okruhu ATP World Tour, který se odehrával v areálu MTTC Iphitos na otevřených antukových dvorcích. Probíhal mezi 30. dubnem až 6. květnem 2018 v německém Mnichově jako čtyřicátý pátý ročník turnaje.\n\nTurnaj s rozpočtem 561 345 eur a odměnami hráčům 561 345 eur patřil do kategorie ATP World Tour 250. Nejvýše nasazeným hráčem ve dvouhře se stal čtvrtý tenista světa Alexander Zverev z Německa. Jako poslední přímý účastník hlavní singlové soutěže nastoupil kazašský 83. hráč žebříčku Michail Kukuškin.\n\n21letý Němec Alexander Zverev obhájil na okruhu ATP Tour poprvé v kariéře trofej, která pro něj znamenala sedmý singlový titul. Premiérovou společnou trofej ze čtyřhry si odvezl chorvatsko-americký pár Ivan Dodig a Rajeev Ram.\n\nNásledující hráči obdrželi divokou kartu do hlavní soutěže:\n\nNásledující hráči obdrželi ke strartu v hlavní soutěži zvláštní výjimku:\n\nNásledující hráč nastoupil do hlavní soutěž pod žebříčkovou ochranou:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1380764", "url": "https://cs.wikipedia.org/wiki?curid=1380764", "title": "Istanbul Open 2018", "text": "Istanbul Open 2018\n\nIstanbul Open 2018, oficiálním názvem TEB BNP Paribas Istanbul Open 2018, byl tenisový turnaj pořádaný jako součást mužského okruhu ATP World Tour, který se odehrával v areálu Koza World of Sports Arena na otevřených antukových dvorcích. Konal se mezi 30. dubnem až 6. květnem 2018 v turecké metropoli Istanbulu jako čtvrtý ročník obnoveného turnaje.\n\nTurnaj s rozpočtem 486 145 eur patřil do kategorie ATP World Tour 250. Nejvýše nasazeným hráčem ve dvouhře se stal čtvrtý tenista světa Marin Čilić z Chorvatska. Jako poslední přímý účastník hlavní singlové soutěže nastoupil brazilský 115. hráč žebříčku Rogério Dutra da Silva.\n\nPremiérovou trofej na okruhu ATP Tour vybojoval 25letý Japonec Taró Daniel, který se poprvé probojoval do semifinále. Druhou společný titul ze čtyřhry získal britsko-švédský pár Dominic Inglot a Robert Lindstedt, pro něhož finálová výhra znamenala jubilejní 400. vítězný zápas na túře ATP.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1380766", "url": "https://cs.wikipedia.org/wiki?curid=1380766", "title": "Istanbul Open 2018 – mužská dvouhra", "text": "Istanbul Open 2018 – mužská dvouhra\n\nMužská dvouhra Istanbul Open 2018 probíhala v první polovině května 2018. Do singlové soutěže istanbulského tenisového turnaje nastoupilo dvacet osm hráčů. Obhájcem titulu byl čtvyrtý tenista světa Marin Čilić, kterého ve druhém kole vyřadil Malek Džazírí.\n\nVítězem se stal 25letý nenasazený Japonec Taró Daniel, jenž ve finále zdolal 34letého tuniského hráče Maleka Džazírího po dvousetovém průběhu 7–6 a 6–4. Na okruhu ATP Tour si Daniel poprvé zahrál semifinále a následně získal i debutový titul. Rovněž Džazírí se premiérově probojoval do finálového střetnutí.\nČtyři nejvýše nasazení hráči obdrželi volný los do druhého kola.\n"}
{"id": "1380767", "url": "https://cs.wikipedia.org/wiki?curid=1380767", "title": "BMW Open 2018 – mužská dvouhra", "text": "BMW Open 2018 – mužská dvouhra\n\nMužská dvouhra BMW Open 2018 probíhala v první polovině května 2018. Do singlové soutěže mnichovského tenisového turnaje nastoupilo dvacet osm hráčů. Obhájcem titulu byl třetí tenista světa Alexander Zverev.\n\nVítězem se stal nejvýše nasazený, 21letý Němec Alexander Zverev, jenž ve finále za 71 minut zdolal 34letého krajana a trojnásobného šampiona turnaje Philippa Kohlschreibera po dvousetovém průběhu 6–3 a 6–3. V probíhající sezóně si tak připsal premiérové turnajové vítězství, které představovalo sedmý singlový titul na okruhu ATP Tour a vůbec první obhájený, když v Mnichově triumfoval i v roce 2017.\n\nČtyři nejvýše nasazení hráči obdrželi volný los do druhého kola.\n"}
{"id": "1380768", "url": "https://cs.wikipedia.org/wiki?curid=1380768", "title": "Mistrovství Německa ve sportovním lezení", "text": "Mistrovství Německa ve sportovním lezení\n\nMistrovství Německa ve sportovním lezení jsou mistrovství Německa, které pořádá Německý alpský spolek (DAV) ve třech disciplínách, v lezení na obtížnost, rychlost a v boulderingu.\n\n"}
{"id": "1380769", "url": "https://cs.wikipedia.org/wiki?curid=1380769", "title": "Estoril Open 2018 – mužská dvouhra", "text": "Estoril Open 2018 – mužská dvouhra\n\nMužská dvouhra Estoril Open 2018 probíhala v první polovině května 2018. Do singlové soutěže estorilského tenisového turnaje nastoupilo dvacet osm hráčů. Obhájcem titulu byl španělský tenista Pablo Carreño Busta, kterého v semifinále vyřadil Frances Tiafoe.\n\nVítězem se stal 29letý nenasazený Portugalec João Sousa, jenž ve svém desátém kariérním finále zdolal 20letého Američana Francese Tiafoea po dvousetovém průběhu 6–4 a 6–4. V probíhající sezóně si tak připsal premiérové turnajové vítězství, které představovalo třetí singlový titul na okruhu ATP Tour a první antukový.\n\nČtyři nejvýše nasazení hráči obdrželi volný los do druhého kola.\n"}
{"id": "1380774", "url": "https://cs.wikipedia.org/wiki?curid=1380774", "title": "Hipíkovy sny", "text": "Hipíkovy sny\n\nHipíkovy sny (v anglickém originále \"Waging Heavy Peace\") je autobiografická kniha kanadského hudebníka Neila Younga. Je psána nelineárně a autor se v ní zaměřuje jak na svou primární (hudební) kariéru, tak i na různé nehudební projekty a rovněž na soukromý život a koníčky (modely železnic, automobily). Zaměřuje se například na vztah ke své v době vzniku knihy aktuální manželce Pegi, ale také na svou první manželku Susan Acevedo a pozdější přítelkyni Carrie Snodgress, stejně jako na svého těžce nemocného syna. Pro napsání knihy odmítl využití ghostwritera. Kniha byla poprvé vydána v roce 2012, později byla přeložena do několika jazyků. Česká verze byla na trh uvedena roku 2013. Young později napsal další knihu nazvanou \"Special Deluxe\".\n"}
{"id": "1380783", "url": "https://cs.wikipedia.org/wiki?curid=1380783", "title": "After Forever", "text": "After Forever\n\nAfter Forever byla nizozemská symphonicmetalová hudební skupina založená v roce 1995 v limburgském Reuveru. Kapela se pojmenovala po písni „After Forever“ anglické skupiny Black Sabbath. Za svou kariéru vydala 5 studiových alb. Na debutovém albu \"Prison of Desire\" z roku 2000 spolupracovala i Sharon den Adel z Within Temptation.\n\nMark Jansen, kytarista a hlavní skladatel, byl v roce 2002 vyhozen kvůli tvůrčím neshodám a založil kapelu Epica (tehdy pod názvem Sahara Dust). V After Forever ho nahradil Bas Maas.\n\nV únoru 2009 se kapela rozpadla. Zpěvačka Floor Jansen poté koncem roku založila kapelu ReVamp a v roce 2013 se připojila k finským Nightwish, kde nahradila zpěvačku Anette Olzon.\n\n\n\n\n\n\n\n\n"}
{"id": "1380784", "url": "https://cs.wikipedia.org/wiki?curid=1380784", "title": "Herbert Felix", "text": "Herbert Felix\n\nHerbert Felix (9. července 1908 Znojmo – 5. května 1973 Torekov, Švédsko, některé zdroje uvádějí Řím, Itálie) byl švédský podnikatel rakousko-židovského původu, zakladatel firmy AB Felix a Felix Austria.\n\nZačal pracovat v rodinné firmě \"Löw & Felix\", kde se měl stát nástupcem svého otce. Po roce 1938 musel opustit Československo a emigroval do Švédska, kde ve městě Eslöv začal spolupracovat s P. Håkanssonem. Zde v roce 1941 zavedl značku Felix, která se stala ve Švédsku významnou značkou pro okurky a v pozdější době i pro jiné produkty.\n\nV roce 1943 odešel do Skotska a zde vstoupil jako důstojník do československého vojska v Británi. O rok později se účastnil invaze v Normandii. V roce 1945 se vráti zpět do Eslöv. Firma se v roce 1954 přejmenovala na AB Felix (AB = Aktiebolaget = akciová společnost). V roce 1958 byl jmenován honorárním konzulem Rakouska v Malmö.\n\nV roce 1959 založil firmu Felix Austria v Mattersburgu ve spolkové zemi Burgenland. V letech 1965 - 1969 pracoval v Římě pro FAO.\n\nJeho otec byl Friedrich Felix. Od roku 1937 byl ženatý s Kerstin Felix, roz. Cruickshank se kterou se v roce 1945 rozvedl. Ve druhém manželství byl od roku 1952 ženatý s Maj Felix, roz. Sandberg. Jeho bratrancem byl Bruno Kreisky.\n\n"}
{"id": "1380785", "url": "https://cs.wikipedia.org/wiki?curid=1380785", "title": "Grand Prix SAR La Princesse Lalla Meryem 2018 – ženská dvouhra", "text": "Grand Prix SAR La Princesse Lalla Meryem 2018 – ženská dvouhra\n\nŽenská dvouhra Grand Prix SAR La Princesse Lalla Meryem 2018 probíhala v první polovině května 2018. Do singlové soutěže rabatského tenisového turnaje nastoupilo třicet dva hráček. Obhájkyní titulu byla ruská tenistka Anastasija Pavljučenkovová, která do turnaje nezasáhla.\n\nVítězkou se stala nejvýše nasazená Belgičanka Elise Mertensová, jež ve finále zdolala Australanku Ajlu Tomljanovićovou po dvousetovém průběhu 6–2 a 7–6. V probíhající sezóně si připsala třetí turnajové vítězství, které představovalo čtvrtý singlový titul na okruhu WTA Tour. 22letá Mertensová tak prodloužila po triumfu na Ladies Open Lugano 2018 antukovou neporazitelnost na 12 utkání a bodový zisk ji posunul na nové kariérní maximu, 16. příčku žebříčku WTA. \n"}
{"id": "1380790", "url": "https://cs.wikipedia.org/wiki?curid=1380790", "title": "Avenches", "text": "Avenches\n\nAvenches je město a obec v kantonu Vaud, v frankofonní části Švýcarska. Město bylo sídlem stejnojmenného distriktu, od 1. září 2006 je součástí distriktu Broye-Vully. V prosinci 2016 žilo v obci 4 166 obyvatel.\n\nPůvodní římské Aventicum bylo zničeno barbary. V 11. století byl nově vybudován hrad biskupem z Lausanne. Rekonstrukce hradu byla provedena v letech 1565-1568.\n\nV roce 2008 žilo v obci 32,9% cizích státních příslušníků. Podle údajů z roku 2000 mluvilo 73,3% obyvatel francouzsky a 12,9% německy. 46% obyvatel se hlásilo ke švýcarské reformované církvi a 38% obyvatel k církvi římskokatolické.\n\nV Avenches je multifunkční dostihové závodiště a federální hřebčín.\n\n"}
{"id": "1380791", "url": "https://cs.wikipedia.org/wiki?curid=1380791", "title": "Javier Gómez", "text": "Javier Gómez\n\nFrancisco Javier Gómez Noya (* 25. března 1983 Basilej) je španělský triatlonista. Narodil se ve Švýcarsku v rodině původem z Galicie, od tří měsíců žije ve Španělsku. V dětství se věnoval kopané a plavání, od patnácti let se zaměřil na triatlon, kvůli problémům se srdeční chlopní mu bylo dovoleno závodit na vrcholové úrovni až v roce 2006. Na Letních olympijských hrách obsadil čtvrté místo, na Letních olympijských hrách 2012 získal stříbrnou medaili. Pětkrát vyhrál mistrovství světa v triatlonu (2008, 2010, 2013, 2014 a 2015), čtyřikrát byl druhý (2007, 2009, 2012 a 2017) a jednou třetí (2011). Vyhrál také Světový pohár v triatlonu 2006, 2007 a 2008, mistrovství Evropy v triatlonu 2007, 2009, 2012 a 2016, mistrovství světa XTERRA 2012 a sérii Ironman 70.3 2014 a 2017. V roce 2013 byl zvolen španělským sportovcem roku, v roce 2016 obdržel Cenu knížete asturského.\n\n"}
{"id": "1380797", "url": "https://cs.wikipedia.org/wiki?curid=1380797", "title": "Mikuláš z Újezda a Riesenburka", "text": "Mikuláš z Újezda a Riesenburka\n\nMikuláš z Újezda (též \"Mikuláš z Újezda a Riesenburka\", \"Nikolaus von Újezd\", nebo \"Nikolaus von Aujezd und Riesenburg\", † 17. ledna 1258 zřejmě v Praze) byl 23. pražský biskup.\n\nMikuláš pocházel ze vsi Újezd pod Petřínem, tehdy za hradbami Prahy, který byl do ní později začleněn. Mikuláš byl zřejmě prostšího původu a ve starších pramenech je uváděn také jako „z Riesenburka (von Riesenburg)“.\n\nStal se členem pražské kapituly a po smrti biskupa Bernarda byl roku 1240 zvolen jeho nástupcem. Dne 25. května 1241 byl v lateránské bazilice v Římě vysvěcen na biskupa.\n\nMohučský biskup Siegfried z Epštejna, pod jehož provincii Čechy a Morava spadaly, vykonal roku 1244 vizitaci, o níž se zachovaly záznamy. Roku 1245 se biskup Mikuláš zúčastnil lyonského koncilu. Jako stoupenec strany ghibellinů a císaře Fridricha II. se neúčastnil zasedání Frankfurtského sněmu protikrále Jindřicha Raspeho, za což byl 13. srpna 1245 exkomunikován papežským legátem Filipem Fontanou, biskupem ferrarským.\n\nPoté, co se Mikuláš během sporu mezi elekty Vilémem a Konrádem o olomoucký biskupský stolec zdráhal uvalit na Čechy a Moravu klatbu, byl brémským arcibiskupem Gebhardem z Lippe suspendován a arcibiskup současně sám uvalil interdikt, který však nebyl respektován.\n\nVe sporu mezi králem Václavem I. a jeho synem Přemyslem Otakarem II. se Mikuláš roku 1249 postavil na stranu Přemysla Otakara, za což byl předvolán do Říma před Papežskou kurii. Aby tomu král zabránil, držel Mikuláše v zajetí na Zvíkově. Mikuláš se pomstil částečnou klatbou na všechny kostely v diecézi, nicméně ještě jako zajatec se přidal na královu stranu. Po svém osvobození již 5. srpna 1249 vítal krále v Praze, jenž se svým vojskem obsadil město.\n\nJako biskup inicioval Mikuláš v letech 1249–1252 rozsáhlé stavební úpravy Pražského hradu, které se častečně staly v bojích během obsazení nezbytnými. V letech 1252–1257 byla provedena přestavba svatovítském chrámu a došlo také k reformě liturgického zpěvu. Roku 1251 vysvětil Mikuláš v Týně nad Vltavou kostel sv. Kryštofa (dnes sv. Jakuba), kde také vysvětil Bertholda z Pietengau na jáhna, kněze a nakonec pasovského biskupa.\n\nZa jeho episkopátu byl také založen původní český Rytířský řád křižovníků s červenou hvězdou, podporovaný královskou rodinou, jehož činnost se později rozšířila do Čech, na Moravu a do Slezska. Kromě toho byly založeny johanitské komendy ve Strakonicích, Horažďovicích a Mladé Boleslavi, komendy Řádu německých rytířů v Polné, Býčkovicích, Miletíně, Řepíně, Jindřichově Hradci, Chomutově a Německý Brod, cisterciácký klášter Žďár nad Sázavou a několik dominikánských a minoritských klášterů.\n\nBiskup Mikuláš zemřel 17. ledna roku 1258.\n\n"}
{"id": "1380804", "url": "https://cs.wikipedia.org/wiki?curid=1380804", "title": "Raschigův proces", "text": "Raschigův proces\n\nRaschigův proces je metoda výroby hydroxylaminu, kterou objevil německý chemik Friedrich Raschig. Hlavní reakcí tohoto procesu, patentovaného roku 1887, je redukce dusitanu hydrogensíranem za vzniku disulfonátu, jehož hydrolýzou vzniká hydroxylamoniumsulfát. Většina takto vyrobeného hydroxylaminu se používá na výrobu kaprolaktamu, jenž je prekurzorem nylonu 6.\n\nV průmyslu probíhá takto:\n\n\n"}
{"id": "1380806", "url": "https://cs.wikipedia.org/wiki?curid=1380806", "title": "Gotpold", "text": "Gotpold\n\nGotpold (též: \"Gotthard\", \"Gottbold\", \"Gothart\", či \"Hotart\", † 10. března 1169) byl zvolený, avšak nevysvěcený pražský biskup.\n\nGotpold byl příbuzný české královny Judity (Jitky) Durynské a stejně jako ona pocházel z Durynska. Stal se řeholním kanovníkem premonstrátského kláštera na Strahově. Královna Jitka jej navrhovala jako opata do čela premonstrátského kláštera v Želivi, avšak bez úspěchu.\n\nPo smrti pražského biskupa Daniela I. byl Gotpold opět s podporou královny zvolen za jeho nástupce, zemřel však 10. března 1169, tedy ještě před vysvěcením na biskupa.\n\n"}
{"id": "1380807", "url": "https://cs.wikipedia.org/wiki?curid=1380807", "title": "Raschigův–Hookerův proces", "text": "Raschigův–Hookerův proces\n\nRaschigův–Hookerův proces je metoda výroby fenolu pojmenovaná podle německého chemika Friedricha Raschiga. Hlavními kroky tohoto procesu jsou výroba chlorbenzenu z benzenu, kyseliny chlorovodíkové a kyslíku, a následná hydrolýza chlorbenzenu na fenol. K průmyslové výrobě fenolu se již nepoužívá.\n\n"}
{"id": "1380812", "url": "https://cs.wikipedia.org/wiki?curid=1380812", "title": "Evangelický kostel (Trutnov)", "text": "Evangelický kostel (Trutnov)\n\nEvangelický kostel v Trutnově (nyní Koncertní síň Bohuslava Martinů) je neogotická stavba z roku 1900, nacházející se ve východočeském Trutnově na Úpické ulici. Vystavěna byla Karlem Riegerem podle plánu architekta Karla Steinhofera. Kostel byl posvěcen 7. října 1900 a nesl název Kristův kostel (\"Christuskirche\"). Svému účelu sloužil kostel do roku 1957. Od té doby chátral, v roce 1980 byl přestavěn na koncertní síň pojmenovanou po Bohuslavovi Martinů. Nyní slouží opět i k bohoslužebným účelům. V průčelí se nachází osmiboká cihlová zeď vysoká 43 metrů. Uvnitř kostela pak sochy Hlas a Naslouchání od Olbrama Zoubka.\n\n"}
{"id": "1380815", "url": "https://cs.wikipedia.org/wiki?curid=1380815", "title": "Příliš hlučná samota", "text": "Příliš hlučná samota\n\nPříliš hlučná samota je kniha českého spisovatele Bohumila Hrabala. Je příběhem starého muže jménem Haňťa, který mnoho let pracuje ve sběrně surovin, odkud zachraňuje vzácné knihy. Hrabal knihu napsal v sedmdesátých letech, ale oficiálního vydání se dočkala až roku 1989. V roce 1994 byla kniha předlohou stejnojmennému celovečernímu filmu režisérky Věry Caïs. Hlavní roli v něm ztvárnil Philippe Noiret. V roce 2007 se kniha dočkala animovaného filmového zpracování, za nímž stála režisérka Genevieve Anderson a hlavní postavu namluvil Paul Giamatti.\n\nCelý příběh je vyprávěn v první osobě Hanťou, hlavní postavou celého díla. Hanťa je vylíčen jako druh lenocha a poustevníka, byť s encyklopedickým literárním poznáním. Hanťa používá metaforický jazyk a neskutečné popisy a velká část knihy se zabývá pouze jeho vnitřními myšlenkami, protože vzpomíná a medituje na výstřední množství znalostí, které během let získal. Vyvolává příběhy ze své minulosti a představuje si události rozmarných scénářů. Uvažuje o poselstvích obrovského počtu intelektuálů, které studoval. Román je živou symbolikou. Má však přitom jednoduchý, ale temný děj.\n\n„Už třicet pět let jsem byl v papírovém deníku a je to můj milostný příběh,“ říká Hanťa v úvodním řádku knihy. Dále popisuje své metody práce a využití své práce k „záchraně“ neuvěřitelného počtu knih pro čtení a uložení ve svém domě.\n\nHlavním tématem příliš hlučné samoty je stálost a nehmotnost myšlenek, které se mohou po určitou dobu krásně projevit ve formě knih a slov. Dalším tématem je konflikt mezi Hanťovým jednoduchým způsobem života a novým a ambiciózním socialistickým řádem.\n\n\n\n"}
{"id": "1380822", "url": "https://cs.wikipedia.org/wiki?curid=1380822", "title": "Fokker S-11", "text": "Fokker S-11\n\nFokker S-11 Instructor byl dvoumístný jednomotorový vrtulový letoun, navržený a vyráběný nizozemským leteckým výrobcem Fokker.\nJednou z prvních aktivit společnosti Fokker započatých po skončení druhé světové války byla konstrukce nového vojenského letadla pro základní pilotní výcvik, označeného S-11 Instructor. Již v roce 1946, ještě před započetím stavby, byla získána zakázka na 100 kusů. První prototyp vzlétl z letiště Schiphol 18. prosince 1947, a během letových zkoušek probíhajících v roce 1948 byla zjištěna nutnost provést některé aerodynamické změny, s cílem zlepšit ovládání letadla. Později v témže roce následovaly letové ukázky typu pro zástupce letectev několika zemí, a posléze došlo k prodeji mnoha S-11 Nizozemskému královskému letectvu, Izraelskému vojenskému letectvu, italskému \"Aeronautica Militare\", Brazilskému letectvu, Paraguayskému letectvu a Bolivijskému letectvu. V Itálii bylo okolo 170 kusů vyrobeno u společnosti Macchi v licenci pod označením Macchi M.416. Omezený počet strojů S-11 je stále v provozu a nizozemská organizace \"Fokker Four\", věnovaná úsilí o zachování typu, provozuje čtveřici S-11, které, kromě dalších aktivit, předvádí na leteckých dnech.\n\nVarianta S-11 vybavená příďovým podvozkem nesoucí označení S-12 byla vyráběna brazilskou pobočkou \"Fokker Indústria Aeronáutica\", a letectvo Brazílie ji užívalo pod označením T-22 Instructor.\n\n\n\nÚdaje podle \"Jane's All The World's Aircraft 1953–54\"\n\n\n"}
{"id": "1380823", "url": "https://cs.wikipedia.org/wiki?curid=1380823", "title": "Fokker DC.I", "text": "Fokker DC.I\n\nFokker DC.I bylo vojenské letadlo vzniklé v Nizozemsku v 20. letech 20. století, které mělo kombinovat role stíhacího a průzkumného letounu. To odráželo i označení firmy Fokker, které navazovalo na systém značení německých vojenských letadel první světové války užívaný \"Idfliegem\", v němž „D“ značilo stíhačku, a „C“ ozbrojený průzkumný stroj. \n\nDC.I byl konvenční dvouplošník s jednokomorovým systémem vzpěr ve tvaru „N“, a pozitivně stupněnými křídly o nestejném rozpětí, odvozený z Fokkeru C.IV. Pilot a pozorovatel seděli v otevřených kokpitech tandemového uspořádání, a pevný podvozek byl ostruhového typu, s průběžnou osou hlavních kol. Křídla byla dřevěné konstrukce, a trup byl svařen z ocelových trubek a potažen plátnem. \nPro leteckou složku armády Nizozemské východní Indie () bylo vyrobeno celkem 10 kusů, které zde byly v provozu mezi lety 1925 až 1934.\n\n\n"}
{"id": "1380830", "url": "https://cs.wikipedia.org/wiki?curid=1380830", "title": "Lamp Lit Prose", "text": "Lamp Lit Prose\n\nLamp Lit Prose je osmé studiové album americké skupiny Dirty Projectors. Vydáno bylo 13. července roku 2018 společností Domino Records. Vydání desky bylo oznámeno dne 2. května toho roku, kdy byla rovněž zveřejněna první píseň „Break-Thru“, a to včetně videoklipu. Další píseň, která dostala název „That’s a Lifestyle“, byla zveřejněna v polovině června. Producentem desky, která vznikala v jeho vlastním studiu v Los Angeles, je vůdce skupiny, zpěvák a kytarista David Longstreth. Na nahrávce se podílela řada hostů, včetně Rostama Batmanglije, Robina Pecknolda a Amber Mark.\n\n"}
{"id": "1380831", "url": "https://cs.wikipedia.org/wiki?curid=1380831", "title": "Alina Nanu", "text": "Alina Nanu\n\nAlina Nanu (* 23. srpna 1990 Kišiněv, Moldavsko) je tanečnice, první sólistka Baletu Národního divadla v Praze. \n\nNarodila se v Kišiněvě v Moldavsku. Již v pěti letech začala chodit do baletní školky. Studovala na Státní moldavské taneční konzervatoři v Kišiněvě. V roce 2009 se přestěhovala do České republiky a pokračovala ve studiu na Taneční konzervatoři hl. m. Prahy, kde absolvovala v roce 2010. V rámci školy se zúčastnila několika zahraničních turné (Španělsko, USA, Německo). \n\nV sezoně 2010/ 2011 se stala členkou souboru baletu Státní opery Praha a od sezony 2011/ 2012 byla jeho sólistkou. Od sezony 2012/ 2013 byla sólistkou Baletu Národního divadla a od sezony 2015/2016 se stala jeho první sólistkou.\n\n\n\n"}
{"id": "1380832", "url": "https://cs.wikipedia.org/wiki?curid=1380832", "title": "Imabari", "text": "Imabari\n\nImabari () je město v prefektuře Ehime v Japonsku. K roku 2018 v něm žilo přes 154 tisíc obyvatel.\n\nJádro města Imabari leží na severovýchodě poloostrova Takanawa ostrova Šikoku. Na sever z Imabari vede dálnice Nišiseto, která prochází po mostech přes řadu ostrovů Vnitřního moře a končí v Onomiči v prefektuře Hirošima na ostrově Honšú. V Imabari je nádraží na železniční trati Uwadžima – Takamacu vedoucí z Uwadžimy na západním pobřeží Šikoku podél severního pobřeží Šikoku do Takamacu.\n"}
{"id": "1380833", "url": "https://cs.wikipedia.org/wiki?curid=1380833", "title": "Walter Černý", "text": "Walter Černý\n\nWalter Černý (5. listopadu 1905 Hamburk – 5. dubna 1975 Praha) byl český ornitolog a zoolog.\n\nWalter Černý se narodil v rodině českého kožešníka, který byl povolán v době první světové války do rakousko-uherské armády. Matka se s pěti dětmi odstěhovala do rodiště manžela v Uherském Ostrohu. Zde navštěvoval střední školu a po válce v roce 1922 přesídlila rodina do Žiliny. Na přírodovědecké fakultě Univerzity Karovy začal studovat v roce 1925 a v roce 1932 zde získal doktorát. Nastoupil do Státního zdravotního ústavu, kde zůstal až do roku 1946. V roce 1956 se stal docentem pražské PFUK v oboru zoologie obratlovců.\n\nPůsobil jak na Univerzitě Karlově, tak na Palackého univerzitě v Olomouci a vychoval celou generaci po něm nastoupivších zoologů. V letech 1966–1972 byl předsedou Čs. zoologické společnosti, 1952–1975 předsedou Čs. společnosti ornitologické.\n\n\n\n"}
{"id": "1380834", "url": "https://cs.wikipedia.org/wiki?curid=1380834", "title": "Giorgio Nardone", "text": "Giorgio Nardone\n\nGiorgio Nardone (* 13. září 1958 v Arezzu) je italský psychoterapeut, představitel proudu krátké strategické terapie. \n\nJe ředitelem Centra strategické terapie v Arezzu v Itálii a autorem mnoha významných knih o krátké terapii. V roce 2003 přispěl k vytvoření Evropské sítě krátké systémové strategické terapie (EWBSST). Spolu s ním ji založili Mony Elkaïm, Gianfranco Cecchin, Stefan Geyerhofer, Camilo Loriedo, Tereza Rivera Garcia, Jean-Jacques Wittezaele a Wendel Ray.\n\n\n"}
{"id": "1380839", "url": "https://cs.wikipedia.org/wiki?curid=1380839", "title": "Lipsi", "text": "Lipsi\n\nLipsi je párový společenský tanec v 6/4 taktu, který byl provozován v Německé demokratické republice na přelomu padesátých a šedesátých let. U jeho zrodu stála snaha komunistického vedení vytvořit alternativu módních západních tanců jako twist, jitterbug a rock and roll, která by neodporovala zásadám socialistické morálky (zatímco dříve mravokárci brojili proti fyzickému kontaktu mezi tanečníky, v této době se považovalo za slušnější tančit „s držením“, protože to znemožňovalo různé extravagantní figury). Tanec vytvořil v roce 1959 v Lipsku hudební skladatel René Dubianski a pojmenoval ho podle latinského názvu města \"Lipsia\". K popularizátorům lipsi patřili taneční mistři Christa a Helmut Seifertovi, zpěvačka Helga Brauerová a skladatel Kurt Henkel. Režim se snažil nový tanec propagovat v médiích, jeden z dobových šlágrů dokonce pojednával o Američanovi, který se při návštěvě Lipského veletrhu pro tuto socialistickou vymoženost tak nadchl, že už nic jiného tancovat nechtěl. Ve skutečnosti se však lipsi mezi mládeží neujalo a stalo se spíše terčem různých parodií, jako byla píseň Jana Vodňanského „Mohou-li psi tančit lipsi“. \n\n"}
{"id": "1380840", "url": "https://cs.wikipedia.org/wiki?curid=1380840", "title": "TREVOS", "text": "TREVOS\n\nTREVOS, a.s., je český výrobce průmyslových svítidel. V sortimentu jsou obsažena kancelářská svítidla, svítidla s vysokým stupněm krytí, prachotěsná, nárazuvzdorná a vodotěsná svítidla, svítidla do vysokých i nízkých teplot jakožto i svítidla využívající LED technologii. Společnost TREVOS byla založena v roce 1990. V roce 1999 se transformovala na akciovou společnost. Výrobní areál i sídlo se nacházejí ve městě Turnov v Českém ráji. Na počátku své existence dodával TREVOS svítidla pouze subjektům v rámci českého trhu. Později se cílovým trhem stala celá Evropa. Aktuálně je společnost silně exportně orientovaná. V roce 2018 bylo zhruba 70 % produkce určeno na export do 63 zemí po celém světě. TREVOS dodal svítidla např. pro Olympijský stadion v Londýně, pro Letiště Václava Havla Praha, Letiště Düsseldorf a Letiště Tallinn a dále např. pro hlavní nádraží ve Vídni.\n\nSpolečnost TREVOS byla založena v roce 1990 v tehdejším Československu ve městě Semily. Firma se zaměřovala na provádění elektroinstalací, revize elektrických zařízení a na obchodní činnost. V roce 1994 byla spuštěna sériová výroba průmyslových svítidel pro všestranné použití. V roce 1995 společnost zúžila svoji specializaci na zářivková svítidla z odolných termoplastů a v dalších letech průběžně navyšovala výrobní kapacity. \n\n<br>\nV roce 2002 společnost získala certifikát na systém jakosti podle ČSN EN ISO 9002:1995, o rok později certifikát ČSN EN ISO 9001:2001. V roce 2006 došlo v rámci optimalizace výroby k přesunu montáží, skladů a obchodního oddělení ze Semil do Turnova. V roce 2007 uvedl TREVOS na trh novou řadu prachotěsných zářivkových svítidel PRIMA odolných proti vniknutí prachu, vlhkosti a tryskající vodě IP66, jejichž základna i difuzor jsou vyrobené z polykarbonátu se zvýšenou odolností proti deformaci a nárazu. V roce 2009 získala firma pro výrobu, vývoj, dodávky svítidel a komponentů svítidel certifikát na systém jakosti podle ČSN EN ISO 9001:2009. V roce 2013 přišla na trh nová produktová řada LED svítidel označená jako FUTURA. V roce 2014 společnost prošla schvalovacím procesem a obdržela certifikát environmentálního managementu dle ČSN EN ISO 14001:2005.\n\nMezi nejexponovanější instalace svítidel dodané společností TREVOS, a.s., patří:\n\nVýroba je silně automatizovaná a využívá vlastní technologie, mezi které patří:\n\nTREVOS pravidelně prezentuje na výstavách, konferencích a veletrzích. Pravidelně se účastní výstavy Light + Building ve Frankfurtu nad Mohanem, veletrhu Middle East Electricity v Dubaji a českého veletrhu Amper. V minulosti se společnost účastnila i řady dalších podobných akcí, např. Power Kazakhstan v Almaty, Expo Eléctrica v Mexico City, či FIHAV v Havaně.\n\nJméno společnosti TREVOS bylo opakovaně skloňováno v českých sdělovacích prostředcích v souvislosti s řadou insolvenčních návrhů, které na ni byly podány na základě zfalšovaných dokumentů a podpisů. Celkem TREVOS do konce roku 2017 čelil šesti insolvenčním návrhům. V rámci jednoho takového návrhu existovala snaha firmu zcela ovládnout. Mezi společnostmi specializujícími se na osvětlovací techniku přitom nejde v České republice o ojedinělou událost. Podobným hrozbám čelila i společnost Hormen CE či Halla. V kauzách vystupuje řada fiktivních zahraničních osob, jakožto i mladík s trvalým bydliště na radnici v Sedlčanech, jehož firma je podepsaná pod insolvenčními návrhy na všechny tři výše zmíněné společnosti.\n\nV roce 2017 navštívil TREVOS český prezident Miloš Zeman. V rámci návštěvy symbolicky převzal jako dar patnáctimilionté svítidlo vyrobené společností TREVOS. Jiří Opočenský, spolumajitel firmy a držitel titulu Podnikatel roku v Libereckém kraji za rok 2016, při návštěvě požádal prezidenta, zda by v souvislosti s těmito insolvenčními návrhy, které firma považuje za šikonózní, nezvážil intervenci především u policie. Zeman odpověděl, že sice nemůže nařizovat policii, jak má v kterých případech postupovat. Přislíbil ale, že o záležitosti informuje policejního prezidenta Tomáše Tuhého.\n\n"}
{"id": "1380851", "url": "https://cs.wikipedia.org/wiki?curid=1380851", "title": "Ivo Toman (rozcestník)", "text": "Ivo Toman (rozcestník)\n\nJméno a příjmení Ivo Toman má více nositelů:\n\n"}
{"id": "1380852", "url": "https://cs.wikipedia.org/wiki?curid=1380852", "title": "Zdeňka Tichá", "text": "Zdeňka Tichá\n\nZdeňka Tichá (31. prosince 1927, Jindřichův Hradec – 9. října 1984, Praha) byla česká literární historička a editorka se zaměřením na českou renesanční a barokní literaturu.\n\nNarodila se v rodině lesního úředníka. Maturovala roku 1949 na Masarykově státním ústavu ke vzdělávání učitelek a pak začala studovat češtinu a dějepis na Masarykově univerzitě v Brně, Studium ukončila roku 1953 obhajobou diplomové práce \"Kramářská píseň jako prostředek boje lidových mas proti pobělohorskému tmářství\" Poté pracovala až do své smrti v Ústavu pro českou literaturu ČSAV. Kandidátskou disertační práci \"Básnické dílo Hynka z Poděbrad\" obhájila roku 1962.\nJe autorem velké řady časopiseckých článků, vědeckých knih a monografií. Zaměřovala se výhradně na studium starší české literatury (i lidové), především renesanční (humanistické) a barokní. Analyzovala sociologické aspekty vzniku a působení básnické tvorby a rozebírala její tematické, jazykové a versologické prvky. Její dílo doplňuje rozsáhlá ediční činnost týkající se staročeských literárních památek (například uspořádala a vydala dvě rozsáhlé veršované skladby z řemeslnického života \"Satira na čtyři stavy\" a \"Verše o pernikářství\", dále \"Veršované skladby Neuberského sborníku\" a další).\n\n"}
{"id": "1380854", "url": "https://cs.wikipedia.org/wiki?curid=1380854", "title": "Miroslav Vacek (rozcestník)", "text": "Miroslav Vacek (rozcestník)\n\nJméno a příjmení Miroslav Vacek má více nositelů:\n\n"}
{"id": "1380857", "url": "https://cs.wikipedia.org/wiki?curid=1380857", "title": "TBS", "text": "TBS\n\nSpojení písmen T, B a S může znamenat:\n\n\n\n"}
{"id": "1380858", "url": "https://cs.wikipedia.org/wiki?curid=1380858", "title": "Mysón z Chén", "text": "Mysón z Chén\n\nMysón z Chén (řecky Μύσων ὁ Χηνεύς, 7./6. století př. n. l.) byl starořecký myslitel, kterého delfská věštírna prohlásila za nejmoudřejšího z mužů. Bývá někdy řazen mezi tzv. sedm mudrců archaického Řecka.\nZachovalo se jen velmi málo hodnověrných zpráv o jeho osobě. Údajně se narodil a žil v jinak neznámé malé obci, jež se nazývala Chén či Chény. Není jednoty v tom, kde se nalézala: podle jedněch někde na Oitě, což je horstvo na hranicích střední Helady a Thesálie, dle jiných v Lakónii. Další starověcí autoři však tvrdili, že Mysón pocházel z Arkádie, popř. z obce Étis v Lakónii nebo na Krétě. Patrně byl současníkem Solóna a Cheilóna, se kterými se setkal; z toho lze soudit, že žil na přelomu 7. a 6. století př. n. l.\n\nByl prý synem samovládce, ale žil venkovským životem v malém a chudém městečku a živil se jako rolník prací svých rukou. „Zdatným byl pak proto, že se náležitě staral o svůj dům, správně pečoval o svou půdu, zařídil si rozumný sňatek, vybraně vychoval syna.\" Dle starověkých zpráv ho v Chénu navštívili někteří mudrci (uváděni jsou Anacharsis, Solón, Cheilón) a zastihli jej při úpravách zemědělského nářadí, které v předstihu připravoval pro období polních prací.\n\nDle jiné tradice Mysón nenáviděl lidi. „Viděli ho totiž v Lakedaimonu, jak se o samotě smál sám pro sebe. Když pak kdosi znenadání k němu přistoupil a otázal se ho, proč se směje, ač nikdo není přítomen, odpověděl, že právě proto.\"\n\nZemřel ve věku 97 let.\n\nMezi sedm mudrců ho zařadil Platón v dialogu \"Prótagoras\". Je pravděpodobné, že byl ovlivněn výrokem delfské věštírny, která prohlásila Mysóna za nejmoudřejšího z mužů. Protože však byl jinak málo známý, pozdější autoři ho často ze seznamu sedmi mudrců vylučovali a nahrazovali jej nějakou známější osobností.\n\nDochované výroky:\nDiogenés Laertios zaznamenal delší verzi tohoto výroku:\n\n"}
{"id": "1380859", "url": "https://cs.wikipedia.org/wiki?curid=1380859", "title": "Leycesterie krásná", "text": "Leycesterie krásná\n\nLeycesterie krásná (\"Leycesteria formosa\") je zahradní, keřovitá dřevina, která je pro své jemně vonící květy a plody vysazuje v okrasných zahradách a parcích, jediný druh rodu leycesterie, který se využívá. Je původní rostlinou z vyšších poloh Číny, Pákistánu, Nepálu, Bhútánu a Myanmaru, kde se vyskytuje jako podrost okrajů vlhkých lesů a pasek až do nadmořské výšky 3500 m. Odtud byla rozšířena do mnoha míst, hlavně v mírném a subtropickém podnebném pásu.\n\nRostlina v přírodě roste v málo výživné půdě, která může být písčitá, hlinitá nebo jílovitá a má rozličné pH. Pro splnění své okrasné funkce se ale sází do půdy výživné, humózní a stále mírně vlhké, která je bohatá na vápník. Nejlépe ji prospívá stanoviště na plném slunci, v polostínu méně kvete a listeny se hůře vybarvují. Nejsou příliš vhodná místa se silnými dešti v období kvetení, které poškozují květy. Nesnáší zasolenou půdu, stejně jako slaný vítr na mořském břehu, městské nečištěné ovzduší jí ale nevadí. Postupně kvete v srpnu a září. Předpokládána životnost dřeviny je nejméně 60 roků. Ploidie druhu je 2n = 18.\n\nVytrvalý, listnatý, opadavý keř vyrůstající do výše 150 až 300 cm, který je ve velikosti a tvaru listů i květů silně variabilní. Jeho strnule vzpřímené, zelené až šedavě ojíněné, lysé nebo chlupaté, duté, bylinné lodyhy později dřevnatí. Jsou porostlé vstřícnými, jednoduchými listy s řapíky 0,5 až 2,5 cm. Jejich čepele, dlouhé 4 až 18 cm a široké 2 až 6 cm, bývají dosti proměnlivé, jsou srdčitě vejčité, vejčitě kopinaté až vejčitě podlouhlé, po obvodě celokrajné nebo zubaté, na vrcholu zašpičatělé, bázi mají zaoblenou, srdčitou nebo široce klínovitou, na líci bývají leskle zelené, lysé a na rubu šedavé, řídce chlupaté.\n\nKvětenství je převislý úžlabní nebo terminální klas, složený z bílých nebo růžových květů rostoucích v jednom až deseti přeslenech tvořených i šesti květy. Oboupohlavné květy na stopkách s drobnými listenci vykvétají v paždí vytrvalých, červených listenů velkých 2 až 3 cm. Trubkovitý kalich je tvořen pěti drobnými, kopinatými lístky. Pravidelná, pětilaločná, nálevkovitá koruna až 2 cm velká bývá bílá, růžová, fialová či purpurová, má krátkou trubku a na bázi je nadmutá. V květu je pět tyčinek s podlouhlými prašníky, semeník s pěti pouzdry s mnoha vajíčky a dlouhá čnělka s hlavičkovou bliznou čnící z koruny. Květy opyluje hmyz.\n\nPo odkvětu rychle uzrávají tmavě purpurové plody, na kterých vytrvávají lístky drobného kalichu a jsou kryté přetrvávajícími červenými listeny. Květy nakvétají v převislém květenství postupně od počátku (od shora), horní květy již bývají přeměněné v plody a spodní teprve rozkvétají. Plody jsou kulovité, mnohosemenné bobule červenopurpurově zbarvené, velké 0,5 až 1 cm. Jsou sice poživatelné, ale chuťově nevyrovnané, u některých forem jsou v plné zralosti velmi měkké a sladké, u jiných mají hořkou chuť. Obsahují početná hnědá, elipsoidní, asi 1 mm velká semena, na statné rostlině jich dozraje několik tisíc.\n\nSemeny se dobře rozšiřuje, vysetá na záhon brzy po dozrání vyklíčí na jaře následného roku, jsou přirozeně roznášena hlavně ptáky a savci, kteří mají plody v oblibě. K šíření napomáhají i silné deště, které odplavují opadané plody i semena, která nejlépe vyklíčí na místech s narušeným povrchem. Rostlina se rozšiřuje i rozrůstáním kořenů, z kterých dobře obráží. Lze ji množit i řízkováním, řízky z vyzrálého dřeva s patkou se sází v červnu a červenci, s polovyzrálého dřeva v srpnu a září.\n\nMladá rostlina má schopnost kvést již ve druhém nebo třetím roce věku, nejvíce kvete na koncích nových větví a proto se doporučuje jejich každoroční seřezávání na konci zimy. Pokud následkem mrazu větve namrznou nebo zmrznou až k zemi, což se ve středoevropských podmínkách stává, uřežou se brzy v předjaří až u země. Spolehlivě vyraší nové a do konce léta vyrostou a pokvetou. Před zimou se doporučuje chránit kořenový systém hrubou vrstvou mulče.\n\nLeycesterie krásná se vzhledem ke svému zvláštnímu vzhledu vysazuje převážně jako solitérní rostlina, která se časem rozroste v nápadný, do široka rozložitý keř. Je ceněnou dřevinou hlavně pro kvetení na konci léta, kdy se stává výrazným exemplářem, neboť většina vytrvalých rostlin již odkvetla. Nejčastěji se pěstuje kultivar ´Purple Rain´, který je tmavěji vybarven a má více stěsnané plodenství.\n\nNa stanovištích s příhodnými půdními i klimatickými podmínkami však její schopnost rychle se rozrůstat není vždy žádoucí. Vytváří mnohdy husté, neprostupné houštiny, které zhusta vytlačují původní rostliny. V některých zemích, jako Austrálie a Nový Zéland, je považována za potencionálně nebezpečnou invazní rostlinu. Za jednoznačně invazní je považována na Azorských ostrovech, kde se na ostrově São Miguel silně rozrůstá a v přírodní rezervaci Lagoa do Fogo vytlačuje vzácné druhy, včetně porostů kryptomerie japonské.\n\n"}
{"id": "1380863", "url": "https://cs.wikipedia.org/wiki?curid=1380863", "title": "Kostel svatého Petra a Pavla (Úsobí)", "text": "Kostel svatého Petra a Pavla (Úsobí)\n\nKostel svatého Petra a Pavla (případně Kostel svatých Petra a Pavla) je farní kostel v římskokatolické farnosti Úsobí, nachází se v centru městyse Úsobí v areálu hřbitova. Kostel je jednolodní novogotická stavba s trojbokým presbytářem a věží na západní straně. Kostel je v chráněn jako kulturní památka České republiky. U kostela se nachází starý a od roku 1920 nepoužívaný hřbitov. \n\nKostel byl postaven jako gotický, kdy z původní stavby zůstal pouze presbytář s klenbami a opěrnými sloupy. Kostel byl poničen během husitských válek a znovu postaven mezi lety 1759 a 1760. Stavitelem obnoveného barokního či novogotického kostela byl stavitel Aigl z Jihlavy, z doby po přestavbě pochází oltář s oltářním obrazem svatého Petra a svatého Pavla v Římě. Kostel byl opraven v 18., 19. i 20. století. V roce 1784 byla postavena fara, která stojí nedaleko kostela.\n\nV roce 2009 byl kostel odvlhčen a v roce 2010 byl nově omítnut.\n\n\n"}
{"id": "1380866", "url": "https://cs.wikipedia.org/wiki?curid=1380866", "title": "Roanoke (Virginie)", "text": "Roanoke (Virginie)\n\nRoanoke (výslovnost [rounouk]) je samosprávné město ve Spojených státech amerických, které má okolo sta tisíc obyvatel. Leží na jihozápadě státu Virginie v pohoří Blue Ridge Mountains, protéká jím řeka Roanoke.\n\nSídlo bylo založeno v roce 1852 pod názvem \"Big Lick\", v roce 1874 dostalo městská práva a od roku 1882 nese stávající název, který označoval v indiánském jazyce mušle používané domorodci jako platidlo. Ekonomický rozvoj města byl spojen se železniční dopravou, těžbou uhlí a textilním průmyslem, v okolním kraji se pěstuje vinná réva. Roanoke je známé také bohatým kulturním životem (koncertní sál Berglund Center, divadlo Mill Mountain Theatre, výtvarná galerie Taubman Museum of Art), za který dostalo rekordních sedm ocenění All-America City Award.\n\n\n\n"}
{"id": "1380869", "url": "https://cs.wikipedia.org/wiki?curid=1380869", "title": "Kampfgeschwader 200", "text": "Kampfgeschwader 200\n\nKampfgeschwader 200, nebo také zkráceně KG 200 byla oficiálně vedena jako bombardovací eskadra německé Luftwaffe za druhé světové války. Ve skutečnosti se jednalo o speciální eskadru pro tajné operace, nebo pro testování nově zaváděných, nebo ukořistěných strojů.\n\nJednotka létala například s letadly Mistel a s kořistními B-24, nebo B-17.\n"}
{"id": "1380870", "url": "https://cs.wikipedia.org/wiki?curid=1380870", "title": "Divadlo Broadway", "text": "Divadlo Broadway\n\nDivadlo Broadway je pražská kulturní scéna vybudovaná v paláci Sevastopol postaveném roku 1938 a spojujícím ulice Na příkopě a Celetná. V místech divadelního sálu se původně nacházelo kino Cinema Broadway, které se posléze změnilo na kino Sevastopol a následně opětovně zpět na Cinema Broadway. Během roku 1998 však ukončilo svůj provoz a po rekonstrukci byly v prosinci 2001 jeho prostory otevřeny jako divadlo. Architektem sálu, ve kterém jsou umístěny tmavě modře zbarvené sedačky doplněné prvky z tmavého dřeva a na jevišti jsou dvě točny, přičemž jedna z nich má i propadlo, se stal Jaromír Pizinger.\n\nV polovině ledna roku 2002 se v prostorách divadla uskutečnila módní přehlídka českých olympioniků před zimními hrami v Salt Lake City a 22. února téhož roku měl v sále premiéru muzikál \"Kleopatra\". Posléze se v něm se hrál například jeden z nejúspěšnějších muzikálů Michala Davida nazvaný \"Tři mušketýři\", dále \"Adéla ještě nevečeřela\", v němž za roli komisaře Josefa Ledviny obdržel roku 2008 herec Vlastimil Zavřel cenu Thálie. Uvádí se zde také muzikály \"Mýdlový princ\" či \"Angelika\".\n"}
{"id": "1380872", "url": "https://cs.wikipedia.org/wiki?curid=1380872", "title": "Mistrovství Československa jednotlivců na klasické ploché dráze 1969", "text": "Mistrovství Československa jednotlivců na klasické ploché dráze 1969\n\nMistrovství Československa jednotlivců na klasické ploché dráze 1969 se skládalo ze 6 závodů.\n\n\n\nZapočítávaly se 4 nejlepší výsledky.\n\n"}
{"id": "1380873", "url": "https://cs.wikipedia.org/wiki?curid=1380873", "title": "Karel Průša (motocyklový závodník)", "text": "Karel Průša (motocyklový závodník)\n\nKarel Průša (* 7. května 1938) je bývalý československý motocyklový závodník, reprezentant v ploché dráze. \n\nV Mistroství světa jednotlivců na ploché dráze startoval v letech 1960-1969, nejlépe skončil v roce 1969 na 15. místě v kontinentálním finále. V Mistrovství světa družstev skončil v roce v roce 1962 na 4. místě. V mistrovství Československa jednotlivců na klasické ploché dráze startoval v letech 1960-1970, nejlépe skončil na 2. místě v roce 1963 a na 3. místě v roce 1969, dále skončil v 1960 na 9. místě, v roce 1961 na 5. místě, v roce 1962 na 6. místě, v roce 1964 na 14. místě, v roce 1965 na 7. místě, v roce 1966 na 4. místě, v roce 1967 na 11. místě, v roce 1968 na 9. místě a v roce 1970 na 11. místě.\n\n"}
{"id": "1380876", "url": "https://cs.wikipedia.org/wiki?curid=1380876", "title": "Česká hokejová extraliga 2018/2019", "text": "Česká hokejová extraliga 2018/2019\n\nČeská hokejová extraliga 2018/2019 byla 26. ročníkem nejvyšší hokejové soutěže v České republice. Sezóna se konala od 14. září 2018 do 28. dubna 2019. O soutěž níže sestoupil tým HC Dukla Jihlava, který nahradil HC Energie Karlovy Vary.\n\n\nSoutěže se účastnilo celkem 14 klubů. Ty se nejprve utkaly vzájemně 4× každý s každým (vždy dvakrát na svém hřišti a dvakrát na soupeřově hřišti). Po odehrání těchto 52 utkání se sestavila tabulka (vítězství bylo obodováno 3 body, vítězství v prodloužení či na samostatné nájezdy za 2 body, naopak porážka v prodloužení či na samostatné nájezdy za 1 bod a porážka v základní době není bodována vůbec). Prvních šest týmů postoupilo do playoff přímo, týmy na 7. až 10. místě postoupily do předkola playoff a níže umístěné celky se utkaly ve skupině playout.\n\nV předkole playoff se utkal tým na 7. místě s týmem na 10. místě a tým na osmém místě s týmem na místě devátém. Do dalších bojů postoupil z dvojice vždy ten celek, který dříve dosáhl tří vítězství. Postoupivší týmy doplnily předchozích šest týmů v playoff, v němž se utkaly 1. tým po základní části s týmem postupujícím z předkola, který byl po základní části v tabulce extraligy hůře umístěn. Zbývající postupující z předkola se utkal s týmem na druhém místě a další dvojice vytvoří týmy na 3. a 6. místě, resp. na 4. a 5. místě. Z těchto čtyř dvojic postoupily do dalších bojů celky, jež dříve dosáhly čtyř vítězství. V semifinále se utkaly tým postupující ze čtvrtfinále, který byl po základní části nejvýše postaven ze všech čtyř semifinalistů, s týmem postoupivším ze čtvrtfinále, který byl po základní části naopak nejhorším ze všech týmů, jež do semifinále postoupily. Zbylé dva týmy utvořily druhou dvojici. Do finále postoupil z obou dvojic vždy ten celek, který dosáhl dříve čtyř vítězství. Finále se hrálo na čtyři vítězná utkání a jeho vítěz získal titul mistra extraligy a Masarykův pohár. Ve všech fázích playoff začínaly boje vždy dvěma utkáními na stadionu lépe postaveného týmu po základní části, dále následovalo jedno nebo dvě utkání (to podle vývoje série) na hřišti hůře postaveného týmu a následně – pokud je odehrání těchto utkání nutné – se týmy v pořadatelství střídaly, a to vždy po jednom zápase.\n\nDo playout (někdy též nazývaného jako skupina o udržení) si celky přinášely bodové zisky a počty vstřelených i obdržených branek totožné se základní tabulkou a následně se utkávaly vzájemně mezi sebou, kdy každý z týmů odehrál celkem šest utkání, a to s každým z týmů ve skupině playout (jednou coby hostitel utkání, podruhé co by hostující tým). Výsledky i bodové zisky (vítězství je bodováno 3 body, vítězství v prodloužení či na samostatné nájezdy za 2 body, naopak porážka v prodloužení či na samostatné nájezdy za 1 bod a porážka v základní době nebyla bodována vůbec) byly připočítány k ziskům po základní části a dva nejhorší týmy se utkaly se dvěma nejlepšími týmy první ligy v baráži o setrvání v extralize i pro příští sezónu.\n\nV baráži se střetnou dva nejhorší týmy extraligy (po odehrání zápasů skupiny playout) s vítěznými semifinalisty první ligy. Baráž se hráje formou čtyřčlenné skupiny čtyřkolovým systémem každý s každým (celkem tedy 12 kol). Po odehrání všech utkání baráže se sestaví tabulka a týmy na prvních dvou místech budou hrát v sezóně 2019/2020 extraligu, zbylé dva týmy první ligu.\n\nÚdaje v tabulce jsou platné k začátku soutěže. Změny jsou zde - \n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\nToto je konečné pořadí nejlepších deseti brankářů.\n\nV průběhu sezóny došlo ke čtyřem změnám trenérů. Jejich přehled je uveden v tabulce:\n\nDo čtvrtfinále play off postoupil tým HC Vítkovice Ridera, když zvítězil 3:1 na zápasy.\n\nDo čtvrtfinále play off postoupil tým BK Mladá Boleslav, když zvítězil 3:2 na zápasy.\n\nDo semifinále play off postoupil tým Bílí Tygři Liberec , když zvítězil 4:1 na zápasy.\n\nDo semifinále play off postoupil tým HC Oceláři Třinec, když zvítězil 4:0 na zápasy.\n\nDo semifinále play off postoupil tým HC Škoda Plzeň, když zvítězil 4:3 na zápasy.\n\nDo semifinále play off postoupil tým HC Kometa Brno, když zvítězil 0:4 na zápasy.\n\nDo finále play off postoupil tým Bílí Tygři Liberec, když zvítězil 4:2 na zápasy.\n\nDo finále play off postoupil tým HC Oceláři Třinec, když zvítězil 4:3 na zápasy.\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\nToto je konečné pořadí nejlepších deseti brankářů.\n\nFázi o umístění se někdy také říká play-out.\n\nV baráži o extraligovou příslušnost v příštím ročníku se utkají čtyřkolově každý s každým (celkem 12 kol) poslední dva týmy po play out extraligy (Piráti Chomutov a HC Dynamo Pardubice) a vítězové semifinále 1. ligy (ČEZ Motor České Budějovice a Rytíři Kladno) o dvě místa v dalším ročníku extraligy.\n\n\"Tabulka je aktuální k 23. 4. 2019.\"\n\n"}
{"id": "1380877", "url": "https://cs.wikipedia.org/wiki?curid=1380877", "title": "Ivanjica", "text": "Ivanjica\n\nIvanjica (srbsky Ивањица) je obec v jihozápadním Srbsku, správní středisko opštiny Ivanjica. Leží v údolí řeky Moravica, asi 180 km jižně od Bělehradu. Žije zde 11 810 obyvatel. Zahrnuje oblast 1090 km². V celé oblasti žije 31 963 obyvatel. Od roku 1930 je lázeňským městem.\n\nIvanjica leží na břehu řeky Golijska Moravica, obklopena pohořími Golija, Javor, Mučanj, Čemerno a Radočelo.\n\nVe městě sídlí fotbalový klub FK Javor Ivanjica, účastník srbské nejvyšší soutěže.\n\n\n"}
{"id": "1380878", "url": "https://cs.wikipedia.org/wiki?curid=1380878", "title": "Čekanky", "text": "Čekanky\n\nČekanky je český film z roku 1940, jeho režisérem byl Vladimír Borský, hlavní role ztvárnily Zorka Janů, Meda Valentová a Anna Letenská.\n\nFilmovým výtvarníkem byl Jan Zázvorka.\n\n\n"}
{"id": "1380879", "url": "https://cs.wikipedia.org/wiki?curid=1380879", "title": "Sluneční", "text": "Sluneční\n\nSluneční či solární je adjektivum, které označuje předměty či jevy vázané na Slunce a jeho projevy:\n\n\n\n\n\n\n\n\n\n"}
{"id": "1380887", "url": "https://cs.wikipedia.org/wiki?curid=1380887", "title": "Jestřáb (rozcestník)", "text": "Jestřáb (rozcestník)\n\nJestřáb může být:\n\n\n\n\n"}
{"id": "1380890", "url": "https://cs.wikipedia.org/wiki?curid=1380890", "title": "Protistranická skupina", "text": "Protistranická skupina\n\nProtistranická skupina, \"Антипартийная группа\" je označení konzervativní politické skupiny kolem Vjačeslava Molotova v 50. letech 20. století v Sovětském svazu. \n\nČleny uskupení byli Georgij Maximilianovič Malenkov, Lazar Mojsejevič Kaganovič, Vjačeslav Michajlovič Molotov a s nimi sympatizující Dmitrij Trofimovič Šepilov. Úplný název, tak jak ji označil Chruščov, zněl (Protistranická skupina Malenkova, Kaganoviče, Molotova a s „nimi sympatizujícího Šepilova“).\n\nHlavním cílem skupiny byly snahy o vypuzení Nikity Chruščova z pozice prvního tajemníka KSSS skupinou někdejších Stalinových spolupracovníků v červnu 1957. Akce, která byla zároveň posledním pokusem stoupenců stalinské linie o uchopení moci, ztroskotala. Výraz „protistranická skupina“ byl použit Chruščovem k označení autorů pokusu, při příležitosti jejich vyloučení z politbyra.\n\nAféra spustila proces úplné destalinizace v sovětském Rusku a jeho satelitech.\n\n"}
{"id": "1380916", "url": "https://cs.wikipedia.org/wiki?curid=1380916", "title": "Jordan Lečkov", "text": "Jordan Lečkov\n\nJordan Lečkov Jankov (Йордан Лечков Янков, * 9. července 1967 Straldža) je bývalý bulharský fotbalista, hrající nejčastěji na postu středního záložníka. \n\nJe odchovancem klubu FK Sliven, s nímž získal v roce 1990 bulharský fotbalový pohár. O rok později přestoupil do PFK CSKA Sofia a získal mistrovský titul v roce 1992. Pak odešel na zahraniční angažmá: působil v Hamburger SV, Olympique de Marseille a Beşiktaş JK (vítězství v Türkiye Kupası 1998). S bulharskou fotbalovou reprezentací obsadil překvapivě čtvrté místo na mistrovství světa ve fotbale 1994 v USA, kde vstřelil jednu branku v utkání základní skupiny proti Řecku, proměnil závěrečnou penaltu v osmifinálovém rozstřelu proti Mexiku a gólem dvanáct minut před koncem rozhodl o čtvrtfinálovém vítězství 2:1 nad obhájci titulu z Německa. Zúčastnil se také mistrovství Evropy ve fotbale 1996 v Anglii, kde Bulhaři skončili v základní skupině.\n\nPo ukončení fotbalové kariéry byl podnikatelem, místopředsedou Bulharského fotbalového svazu a starostou města Slivenu za stranu GERB. V roce 2010 byl odvolán z funkce a souzen za zneužívání funkce k osobnímu obohacení. \n\n"}
{"id": "1380962", "url": "https://cs.wikipedia.org/wiki?curid=1380962", "title": "Awassi", "text": "Awassi\n\nAwassi (arabština: عواسي) je místní plemeno ovcí v jihozápadní Asii, bylo vyšlechtěno v Syrské poušti. Jedná se o vícebarevné plemeno, srst je bílá (někdy také černá nebo hnědá) s hnědou hlavou a končetinami.\n\nAwassi je nejrozšířenější plemeno ovcí v arabských zemích. Je běžné ve většině zemí Středního východu, včetně Saúdské Arábie, Jordánska, Iráku, Sýrie, Libanonu, Izraele, Palestiny a Egypta. Jedná se o extrémně vytrvalé plemeno, které bylo po staletí dobře přizpůsobeno kočovnému a sedavějšímu hospodaření na venkově. Awassi je běžným hospodářským plemenem v těchto oblastech a často se také používá k vylepšování genomu jiných plemen.\n\nAwassi se chová pro maso i vlnu, především však pro mléko. Má jedinečné fyziologické vlastnosti, jako je odolnost vůči mnoha chorobám a parazitům, je schopna dlouhých pochodů za pastvou, snáší extrémní teploty a jiné nepříznivé podmínky a horší krmení. Snadno se přizpůsobuje různým prostředím, přičemž poskytuje stejný užitek jako ve svém domácím prostředí. Ovce awassi jsou dobře přizpůsobeny chudým středomořským pastvám a mohou kompenzovat podvýživu v suché sezóně pomocí zásob energie skladovaných v tuku. Má výborné mateřské schopnosti. Vzhledem k vysokému potenciálu produkce mléka v drsných podmínkách může být plemeno awassi použito i při zlepšování produkce mléka mnoha domorodých asijských a afrických plemen.\n\nAwassi snáší široké spektrum způsobů chovu od kočovných stád, která se pasou na přírodních pastvinách v polosuchých oblastech, kde je jehněčí primárním produktem, po intenzivní zemědělství, které využívá mléko i maso. Je ceněna pro svou odolnost a adaptabilitu\n"}
{"id": "1380982", "url": "https://cs.wikipedia.org/wiki?curid=1380982", "title": "Regulace v praxi, aneb jak to dělám já", "text": "Regulace v praxi, aneb jak to dělám já\n\nRegulace v praxi, aneb jak to dělám já je kniha Jaroslava Valtera pojednávající o regulaci vytápění a vzduchotechniky.<ref name=\"automa.cz/cz/casopis-clanky/recenze-regulace-v-praxi-aneb-jak-to-delam-ja-2010_12_42490_6532\"></ref> \n\nKniha je rozdělena do tří hlavních částí:\n\nKniha nepopisuje celý obor, ale je spíš pomocníkem do kapsy.<ref name=\"knihy.mzf.cz/regulace-v-praxi-aneb-jak-to-delam-ja\"></ref> Je vhodná pro laiky, ale i pro odborníky.\n\nV kapitole o zdrojích tepla jsou popsány principy zdrojů tepla a možnosti a problémy jejich regulace. Kapitola o spotřebičích tepla popisuje topné okruhy, podlahové vytápění, konvektory a jednotky fan-coil. Obě části obsahují popisy řídicích algoritmů. Do této druhé části jsou zařazena i témata dálkového dohledu řídicích systémů, přenosu dat a okrajově jsou zmíněny přepěťové ochrany.<ref name=\"pete-ka.cz/amit/regulace-v-praxi-recenze\"></ref>\n\nKniha není ucelenou příručkou, takže pro neznalého čtenáře se mohou některé informace jevit jako vytržené z kontextu a mohou mu chybět některé souvislosti.\n\n"}
{"id": "1380983", "url": "https://cs.wikipedia.org/wiki?curid=1380983", "title": "Movimento Autonomista Regionale Lombardo", "text": "Movimento Autonomista Regionale Lombardo\n\nMovimento Autonomista Regionale Lombardo (lombardsky: Moviment Autonomista Regional Lombard, český: Lombardské regionální autonomistické hnutí) byla lombardska politická strana pro subsidarita a autonomie pro Lombardii, kterou v první polovině 50. let 20. století založil bergamaský Guido Calderoli a rozpustil se v prvních letech 60. let.\n\nByla jedna v první regionalní strané v Lombardie a Italie a první používat sochy Alberto da Giussano jako symbol. Jeho zakladatelem, Guido Calderoli, byl Roberta Calderoliho dědeček, který je politikem Lega Nord.\n\nV roce 1958 italské volby koalice Movimento Autonomista Regionale Padano přijala 70'589 hlasů (0,24%).\n\n"}
{"id": "1380984", "url": "https://cs.wikipedia.org/wiki?curid=1380984", "title": "Jaroslav Cardal", "text": "Jaroslav Cardal\n\nJaroslav Cardal (16. března 1919, Mrklov – 10. května 2010, Jilemnice) byl československý lyžař, běžec na lyžích. V roce 1939 maturoval Jaroslav Cardal na jilemnickém gymnáziu, které jej na svých internetových stránkách řadí mezi své nejznámější absolventy. Při přípravě na závody trávil na sněhu až osm hodin denně, a to i v bouřích a za silných dešťů. Po skončení aktivní kariéry byl v v 60. a 70. letech 20. století dlouholetým správcem lyžařského stadiónu ve Svatém Petru.\n\nNa V. ZOH ve Svatém Mořici 1948 skončil v běhu na lyžích na 18 km skončil na 40. místě, v běhu na lyžích na 50 km na 8. místě a ve štafetě na 4x10 km na 8. místě. Na VI. ZOH v Oslo 1952 skončil na 14. místě v běhu na lyžích na 50 km a ve štafetě na 4x10 km na 8. místě. Na VII. ZOH v Cortina d'Ampezzo 1956 skončil na 42. místě v běhu na lyžích na 15 km a na 18. místě v běhu na lyžích na 30 km. Startoval na mistrovství světa v letech 1954 a 1958. V letech 1946 až 1959 nepoznal porážku v lyžařském maratónu na 50 km, celkem získal v individuálních závodech 26 titulů mistra Československé republiky. Závodní kariéru uzavřel ve čtyřiceti letech vítězstvím a maratonským titulem v roce 1959 v Jilemnici.\n\n"}
{"id": "1380990", "url": "https://cs.wikipedia.org/wiki?curid=1380990", "title": "Vladimír Bechyně", "text": "Vladimír Bechyně\n\nVladimír Bechyně (* 2. května 1941) je český hodinář a podnikatel, jeden z prvních absolventů hodinářského učiliště v Polné, pracuje v hodinářském oboru od roku 1958. Hodinkám věnuje celou svou pracovní kariéru. Po revoluci založil rodinné hodinářství a butik v Praze. \n\nVladimír Bechyně se narodil do sedlácké rodiny v Borovnici na Vlašimsku. Rodinnému gruntu se ale kvůli kolektivizaci v 50. letech věnovat nemohl, rozhodl se nejdříve stát strojním zámečníkem. Nakonec se ale stal hodinářem a tomuto oboru se věnoval dále po celý život. K hodinářství se přitom dostal souhrou náhod, když se jeho matka v nemocnici seznámila s ženou, která měla příbuznou v družstvu hodinářů v Praze a doporučila mu přihlášení na hodinářské učiliště v Polné. \n\nPo absolvování hodinářského učiliště v roce 1958  nastoupil do malého hodinářství na Malé Straně, kde sbíral zkušenosti a také dostal své první hodinky - zlatý chronograf Lemania. V roce 1992 založil vlastní firmu a otevřel pobočku ve Štěpánské ulici v Praze. V roce 2000 začíná vedení firmy přebírat dcera Lenka Bechyňová. \n\n"}
{"id": "1380991", "url": "https://cs.wikipedia.org/wiki?curid=1380991", "title": "Automechanik", "text": "Automechanik\n\nAutomechanik je povolání opravářů, seřizovačů a údržbářů motorových vozidel, případně učební obor, který na toto povolání připravuje. V Česku se učební obor automechaniků oficiálně označuje Mechanik opravář motorových vozidel a jde o tříletý učební obor zakončený závěrečnou zkouškou. Absolventi se uplatní zejména v autoservisech a na stanicích technické kontroly (STK).\n"}
{"id": "1380993", "url": "https://cs.wikipedia.org/wiki?curid=1380993", "title": "Bábovička", "text": "Bábovička\n\nBábovička může být\n"}
{"id": "1381003", "url": "https://cs.wikipedia.org/wiki?curid=1381003", "title": "Howrse", "text": "Howrse\n\nHowrse je webová hra, kterou v roce 2005 vytvořila francouzská firma Owlient, jejímiž zakladateli byli studenti Vincent Guth a Olivier Issaly. Tématem hry je chov koní. Hra opakovaně získala cenu Browsergame of the Year: v únoru 2009 se stala Hrou roku 2008 v kategorii nejlepší simulace podnikání a navíc získala Cenu publika; v březnu 2011 byla opět Hrou roku v kategorii vztahy s komunitou. Od dubna roku 2011 existuje také její česká verze.\n\n"}
{"id": "1381005", "url": "https://cs.wikipedia.org/wiki?curid=1381005", "title": "Kabinet kuriozit", "text": "Kabinet kuriozit\n\nKabinet kuriozit (často \"Kunstkabinett\", \"Kunstkammer\" nebo \"Wunderkammer\", někdy též \"kabinet divů\" či \"kabinet podivností, zvláštností\" apod.) jsou výkladové sbírky předmětů a artefaktů, které vznikaly především v Evropě v době renesance, a jejichž zařazení dodnes není zcela přesně určeno. \n\nPůvodní výraz \"kabinet\" označoval spíše místnost, později, v přeneseném smyslu též část nábytku. Klasické kabinety kuriozit se začaly objevovat v 16. století, i když zárodky podobných sbírek existovaly již dříve. \n\nModerní terminologie většinu předmětů kategorizuje nejčastěji jako ukázky z oblasti přírodopisu (někdy jde o podvrhy), geologie, etnografie, archeologie, náboženské předměty nebo historické artefakty jako relikvie, umělecké předměty (včetně kabinetních maleb), či starožitnosti. „Kunstkammery“ byly chápány jako mikrokosmos či „divadlo světa“, anebo „divadlo pamětí“. Kunstkamera svému majiteli pomocí mikroskopické reprodukce symbolicky zprostředkovávala „ovládání vnějšího světa z vlastního příbytku“.\" O sbírce anglického krále Karla I. píše souhrnně Peter Thomas: „Samotný \"kunstkabinett\" byl druhem propagandy“ Kromě nejslavnějších, nejlépe zásobených panovnických a šlechtických kabinetů, vytvářeli v Evropě podobné sbírky také členové bohatých vrstev, ale také vědci a badatelé. Některé takové sbírky se později staly základem dnešních muzeí.\n\nJedním z nejvěhlasnějších kabinetů kuriozit je „kunstkamera“ císaře Rudolfa II. Ten za svého panování v letech 1576–1612 shromáždil na Pražském hradě sbírku uměleckých děl a rozličných artefaktů, která neměla konkurenci na sever od Alp. Ta pro svému majitele představovala místo potěchy, odpočinku a kontemplace, ale také k demonstraci císařského majestátu a moci v symbolickém uspořádání, obřadně předváděných návštěvám z řad zahraniční diplomacie či aristokracie. \n\nPři švédském obléhání Prahy byla nejcennější část Rudolfových sbírek odvezena jako válečná kořist. Výslovným přáním pověřila královna Kristýna svého bratrance, generála Karea X. Gustava, aby osobně dohlížel na odvoz vzácných artefaktů z Pražského hradu do Švédska. Takto byla z Prahy ukradena řada zcela unikátních předmětů, mezi nimi například slavný Codex gigas, největší kniha na světě, zvaný též \"Ďáblova bible\", ale mnoho dalších uměleckých a předmětů nesmírné hodnoty. \n\nSbírku předmětů, zaměřenou zvláště na kresby a portréty lidí s různými anomáliemi a deformacemi, měl také Rudolfův strýc, arcivévoda Ferdinand II. Štýrský, na zámku Ambras v Rakousku. Ta se dochovala téměř neporušená jako kabinet umění a kuriozit.\n"}
{"id": "1381009", "url": "https://cs.wikipedia.org/wiki?curid=1381009", "title": "Lokomotiva 433.0", "text": "Lokomotiva 433.0\n\nLokomotivy řady 433.0 jsou čtyřnápravové parní lokomotivy vzniklé zdokonalením řady 423.0. Všech 60 kusů bylo vyrobeno v roce 1948 podnikem Českomoravská-Kolben-Daněk pro ČSD. Lokomotivy našly shodné uplatnění jako jejich předchůdkyně (řada 423.0), sloužily tedy jak v osobní, tak v nákladní dopravě na místních tratích.\n\nPo druhé světové válce mělo být dodáno 120 inovovaných lokomotiv řady 423.0. Tyto lokomotivy se od původní řady značně odlišovaly, přesto ale prvních 60 kusů z roku 1946 neslo stále původní označení. Až v objednávce zbylých 60 strojů z roku 1948 figurovalo nové označení 433.0. Všechny tyto lokomotivy byly dodány mezi březnem a listopadem roku 1948.\n\nStroje byly téměř shodné s poslední 60kusovou dodávkou lokomotiv řady 423.0. Hlavními rozdíly byly v tendru z obou dvou stran zapuštěné stupačky, modifikované protizávaží hnané nápravy a u některých lokomotiv také valivá ložiska běhounů. Stejně jako poslední série řady 423.0 mají tedy lokomotivy kotel na 15 barů a měděné topeniště s pneumatickým ovládáním dvířek. Na kotli byl umístěn jeden poměrně malý parojem, který zejména při jízdě takzvaně uhlím napřed a prudké změně nivelety způsoboval problémy se strháváním vody do válců. Válce měly přední vedení a o dodávku vody do kotle se staraly dva napaječe na ostrou páru ASZ. V průběhu provozu byla nahrazována problémová plovoucí pouzdra tyčových ložisek spojnic a ojnic za pouzdra pevná. Rovněž byly na lokomotivy postupně doplňovány ploché dyšny Giesl.\n\nLokomotivy sloužili na stejných výkonech jako řada 423.0. I přes jisté nevýhody byly velmi oblíbené zvláště pro svoji sílu. V 70. letech 20. století byly s nástupem motorových vozů a lokomotiv odsouvány na tratě Moravské západní dráhy. Od roku 1971 byly lokomotivy pozvolna vyřazovány a od roku 1975 nastalo spolu s útlumem parního provozu jejich masivní vyřazování. Poslední stroj dojezdil roku 1980, nicméně oficiálně byl vyřazen až roku 1983. Mnoho lokomotivy bylo po svém vyřazení odprodáno na vlečky, či přeměněno na vytápěcí kotle.\n\nPrvní vyrobená lokomotiva dosáhla při technicko-bezpečnostní zkoušce dne 2.3.1948 rychlosti 75 km/h. Lokomotiva dojezdila v roce 1978 v depu na brněnském dolním nádraží a v následujícím roce byla přeměněna na vytápěcí kotel. V roce 1988 byla převedena mezi historická vozidla ČSD, deponována byla v depu na brněnském dolním nádraží. V současnosti je deponována v depu Brno Maloměřice jako provozní exponát Českých drah.\n\nLokomotiva byla zařazena do depa Košice, roku 1973 byla předána do Jihlavy a roku 1978 byla z depa Brno dolní nádraží převedena do zálohy. Po svém vyřazení z osobní dopravy byla roku 1981 převedena do Šumperka na vytápění a o dva roky později byla přeměněna na vytápěcí kotel. Ještě v roce 1983 byla ale zahájena oprava, která skončila roku 1986 a od té doby byla lokomotiva provozním exponátem NTM, deponovaným ve Valašském Meziříčí, kde o ni pečovali členové Valašské společnosti historických kolejových vozidel. Kvůli propadlé revizi kotle, která skončila v roce 2019 a velmi nákladné opravě, která se odhaduje na 6 milionů korun, se rozhodlo, že se lokomotiva odstaví z provozu a bude přesunuta do depozitáře NTM v Chomutově. I přes nabídnutou pomoc několika měst a obcí, kteří chtěli přispět finančně na opravu, se přesto 29. ledna 2019 Matěj odebral z Valašského Meziříčí, aby se přes Lužnou u Rakovníka dostal do svého nynějšího působiště v Chomutově. Lokomotivu tak zůstává jako neprovozní exponát.\n\nLokomotiva byla zrušena roku 1974 a téhož roku předána na vlečku trnavského cukrovaru. Roku 1986 byla předána do MDC Bratislava a umístěna do soupravy repliky pancéřového vlaku Hurban na památníku SNP ve Zvolenu, kde nahradila lokomotivu 431.014.\n\nLokomotiva působila v 50. letech 20. století ve Vrútkách a v roce 1978 byla zrušena v depu Lužná u Rakovníka. Roku 1979 byla předána cukrovaru Úžice, kde sloužila 10 let. Později byla předána do Železničního muzea Zlonice, kam byla značně zchátralá převezena roku 2007 z Čelákovic.\n\nLokomotiva byla provozována v okolí Prostějova, roku 1975 prošla opravou a rok později byla převedena do zálohy. Roku 1981 byla zrušena a přeměněna na vytápěcí kotel. Ke konci 80. let 20. století byla odstavena v depu Brno dolní nádraží, odkud byla později odvezena do Vranovic, kde proběhl pokus o její opravu do vystavovatelného stavu. Po navrácení do Brna ji v roce 1997 odkoupilo sdružení Zubrnická museální železnice.\n\nLokomotiva začínala v depu Leopoldov, odkud byla roku 1953 převedena do Břeclavi. V roce 1968 byla převedena do depa Brno dolní nádraží a roku 1977 byla vyřazena a předána do cukrovaru Dunajská Streda. Na začátku 80. let 20. století ji získal Fakultný výbor SZM SjF SVŠT a roku 1983 přešla do sbírek MDC Bratislava, kde byla jako provozní exponát do roku 1996. Následně byla předána do Vrútek, kde je udržována ve vystavovatelném stavu členy spolku Výhrevna Vrútky.\n\nLokomotiva začínala v depu Leopoldov, odkud byla roku 1953 převedena do depa Brno dolní nádraží. V roce 1959 byla předána do Břeclavi a o dva roky později zpět do Brna, kde byla roku 1976 zrušena a odprodána do cukrovaru Trenčianská Teplá. V cukrovaru jezdila až do roku 1985, poté byla odstavena a chátrala do roku 1990, kdy ji získal Iron Monument Club Plzeň. Ihned poté byla převezena do Brna a po dalších dvou letech do Plzně. V roce 2017 byla odprodána Československé Obci Legionářské, která ji začala ve spolupráci s Iron Monument Club opravovat pro soupravu legiovlaku.\n\nLokomotiva byla zrušena roku 1978 v Lužné u Rakovníka a prodána do cukrovaru Bedihošť, kde byla v provozu pouze dva měsíce a následně byla až do roku 1992 odstavena. Poté byla odprodána Klubu historie kolejové dopravy Praha a roku 1997 zapůjčena do muzea ČD v Lužné u Rakovníka, kde byla opravena do vystavovatelného stavu.\n"}
{"id": "1381010", "url": "https://cs.wikipedia.org/wiki?curid=1381010", "title": "Odbor", "text": "Odbor\n\nOdbor má více významů:\n\n"}
{"id": "1381013", "url": "https://cs.wikipedia.org/wiki?curid=1381013", "title": "House Gospel Choir", "text": "House Gospel Choir\n\nHouse Gospel Choir je anglický sbor. Sídlí v Londýně. Během své existence doprovázel řadu hudebníků, mezi něž patří například Tom Jones, Jessie Ware a Gregory Porter. Sbor vystupoval například v televizních pořadech \"Later… with Jools Holland\" a \"Top of the Pops\". Při několika příležitostech spolupracoval s velšským hudebníkem a skladatelem Johnem Calem – při koncertech v Cardiffu (2016) a Londýně (2018). Dále jej sbor doprovázel při vystoupení na koncertu k poctě Davida Bowieho v londýnské Royal Albert Hall (2016). Roku 2018 sbor začal pracovat na vlastním albu.\n\n"}
{"id": "1381015", "url": "https://cs.wikipedia.org/wiki?curid=1381015", "title": "Aynışah Sultan", "text": "Aynışah Sultan\n\nHatice Aynışah Sultan byla osmanská princezna, dcera sultána Bayezida II. a sestra sultána Selima I. \n\nAynışah se narodila v Amasii, když byl její otec ještě princem. Její matka byla konkubína Şirin Hatun; měla jen jednoho sourozence, který měl stejnou matku - Şehzade Abdullaha. \n\nV roce 1489 nebo 1490 se provdala \"Göde Ahmeda Beye\", který byl synem prince z Akkojunluské říše. Spekuluje se, že svatba mohla proběhnout již o pár let dříve, jelikož Ahmed pobýval delší dobu v sultánově paláci. Později se zúčastnil bojů o trůn ve své říši, ale v roce 1498 byl v bojích o trůn zavražděn. \n\nAynışah vedla korespondenci i jak se svým otcem Bayezidem, tak i s bratrem Selimem, aby se jí boje o trůn nikterak nedotkly a přežila je. \n\nByla ještě stále naživu, když její bratr Selim v roce 1512 sesadil jejich otce z trůnu a stal se novým vládcem. Stejně jako ostatní jeho sestry mu pak v dochovaných dopisech gratulovala.\n\nOkolo roku 1506 vybudovala \"mekteb\" (základní školu) v \"Alemdaru\", v okolí dnešního Fatihu v Istanbulu a v blízkosti \"Hacı Beşir Ağa Külliye\" (komplexu), kam byla později škola přestěhována. V této škole byla v jejím soukromém vlastnictví a vybudovala ji na vlastní náklady. Zde se také nachází její hrob; jiní si zase myslí, že je pohřbena v hrobce společně s otcem a matkou a že byla zaměněna se stejnojmennou neteří, dcerou Abdullaha. \n\nSpolečně s Göde Ahmedem Beyem měla 3 děti:\n\n"}
{"id": "1381025", "url": "https://cs.wikipedia.org/wiki?curid=1381025", "title": "Monika Retschy", "text": "Monika Retschy\n\nMonika Retschy (* 5. prosince 1991 Mnichov) je německá reprezentantka ve sportovním lezení, mistryně Německa a vítězka Německého poháru v boulderingu.\n\n\n"}
{"id": "1381027", "url": "https://cs.wikipedia.org/wiki?curid=1381027", "title": "Practical PID Control", "text": "Practical PID Control\n\nPractical PID Control (ISBN 1-84628-585-2) je kniha profesora Antonia Visioli. Kniha se zabývá návrhem a implementací PID regulátoru.<ref name=\"10.1002/rnc.1369\"></ref>\n\nKniha obsahuje 9 kapitol, většina z nich má takovou strukturu, že nejprve definuje problém a po té jsou vysvětelny různé přístupy, které jsou ověřeny nejprve simulačně a po té na reálných zařízeních.<ref name=\"10.1109/TAC.2008.920854\"></ref> Kniha pokrývá nejnovější přístupy k PID regulaci v různých oblastech. Jako vzor pro knihu autor očividně použil knihy a Advanced PID Control od K. J. Åströma a Tore Hägglunda.\n\nObsah kapitol:\n\n"}
{"id": "1381029", "url": "https://cs.wikipedia.org/wiki?curid=1381029", "title": "Dali Land", "text": "Dali Land\n\nDali Land je připravovaný film režisérky Mary Harronové. Spoluautorem scénáře je její manžel John C. Walsh. Pojednávat bude o španělském malíři Salvadoru Dalím. Vyprávěn bude z pohledu mladého galerijního asistenta Jamese, kterého by měl ztvárnit Frank Dillane. V hlavní roli se představí Ben Kingsley, Dalího manželku bude hrát Lesley Manville a dále se ve filmu představí například Tim Roth. Dalího v mladším věku bude hrát Ezra Miller. Natáčení snímku mělo původně proběhnout v listopadu a prosinci 2018 v Kanadě a Španělsku, později však bylo odloženo na neurčito. Děj filmu je zasazen do roku 1973 do New Yorku a Španělska. Producenty filmu budou Christina Piovesan a Charlotte a Philip Colbertovi, jedním z výkonných producentů bude také Edward R. Pressman.\n\n"}
{"id": "1381033", "url": "https://cs.wikipedia.org/wiki?curid=1381033", "title": "HC Oceláři Třinec v české hokejové extralize 2018/2019", "text": "HC Oceláři Třinec v české hokejové extralize 2018/2019\n\nSezóna 2018/2019 je 24. sezónou Třince v české extralize. Představení před start nového ročníku hokejové extraligy.\n\n"}
{"id": "1381036", "url": "https://cs.wikipedia.org/wiki?curid=1381036", "title": "Let El Al 1862", "text": "Let El Al 1862\n\nLet El Al 1862 byl nákladní let stroje Boeing 747 patřící izraelské společnosti El Al, který se 4. října 1992 zřítil na devítipatrové obytné budovy Groeneveen a Klein-Kruitberg na předměstí Bijlmermeer (část Amsterdam-Zuidoost) v Amsterdamu v Holandsku.\n\nZpočátku se odhadovalo, že zahynulo více než 200 lidí, oficiální zpráva však potvrdila smrt 43 osob (4 členové posádky a 39 lidí zahynulo na zemi). Novináři zdůrazňovali, že mnoho těl zcela shořelo a přesný počet lidí v domech v osudnou chvíli nelze určit. Letadlo se vracelo z USA a v Amsterdamu tankovalo. Několik minut po startu pilot oznámil požár jednoho z motorů a požádal řídící věž o souhlas, aby mohl nouzově přistát. Když vykonával okruh, aby klesl a mohl přistát, zasáhl oheň i další motory, hořící letadlo se stalo neovladatelným a zřítilo se. Svědci hovořili o hrůzostrašných scénách, které se pak odehrávaly. Při nárazu došlo k explozi a bylo celkem zničeno několik pater dvou bloků, obývaných chudými emigranty z různých zemí světa. Lidé vyskakovali z oken v hořících šatech a vypukla všeobecná panika. Záchranným oddílům se podařilo okamžitě zajistit amsterodamskou ústřední rozvodnu plynu nedaleko místa tragédie.\n\nPřetrvává názor, že skutečný počet obětí havárie byl značně vyšší. Bijlmermeer má vysoký počet obyvatel, kteří tam žijí ilegálně, zejména z Ghany a Surinamu a členové ghanské komunity uvedli, že ztratili značný počet neregistrovaných obyvatel, kteří nebyli mezi mrtvými započítáni.\n\nDůvodem havárie letadla bylo odtržení vnitřního motoru na pravém křídle. Vyšetřováním se zjistilo, že se pojistný čep v důsledku únavy materiálu rozlomil. Uvolněný motor při pádu utrhl i vnější motor. Letoun Boeing 747 dokáže letět i se dvěma motory, ale následkem odtržení motorů se přerušily hydraulické obvody a letadlo se stalo neovladatelným.\n\n"}
{"id": "1381037", "url": "https://cs.wikipedia.org/wiki?curid=1381037", "title": "Pravidlo Chatham House", "text": "Pravidlo Chatham House\n\nPravidlo Chatham House (anglicky ') je pravidlo určené pro debaty a diskusní panely o kontroverzních záležitostech, pojmenované podle londýnského domu Chatham House, sídla britského think tanku Royal Institute of International Affairs. Vzniklo v červnu 1927 a bylo několikrát upřesňováno. Ve znění z roku 2002 říká: Pokud se zasedání nebo jeho část koná podle pravidla Chatham House, smějí účastníci používat informace, které obdrželi, ale nesmějí prozradit identitu mluvčího, mluvčích či jiných účastníků ani to, ke které organizaci patří. (anglicky: ') Smyslem pravidla je, aby diskuse mohla být otevřená, bez rizika, že diskutující budou postiženi za to, co v diskusi řeknou.\n\n"}
{"id": "1381040", "url": "https://cs.wikipedia.org/wiki?curid=1381040", "title": "Puška 88", "text": "Puška 88\n\nPuška 88 \"(Gewehr 88; Kommissionsgewehr)\" je opakovací puška, která byla přijata do výzbroje německé armády v listopadu 1888. Armáda zadala konstrukci zbraně pruské armádní zkušební komisi. Zadáním bylo vytvořit zbraň pro nový německý náboj M88 s bezokrajovou nábojnicí a výmetnou náplní z bezdýmného prachu. Konstrukce vycházela z pušky Mauser 1871, odkud byl převzat především závěr. K zásobování náboji byl použit rámeček podobně jako u pušek Mannlicher.\n\nNa tuto pušku byly přezbrojeny zhruba do srpna 1890 všechny prvosledové jednotky německé armády. Od léta 1890 se objevilo několik nehod, které byly vyhodnoceny jako konstrukční chyba. Za určitých okolností mohlo při nesprávné manipulaci a rychlém znovunabíjení dojít k nevytažení nevystřeleného náboje a následně jej iniciovat střelou nového náboje. Chybu se nepodařilo odstranit a proto bylo na tuto eventualitu jen upozorňováno při výcviku.\n\nU jednotek bylo zjištěno, že dochází k velkému opotřebení vývrtu. Toto opotřebení bylo důsledkem příliš těsného vývrtu. Proto byla u všech zbraní ve výzbroji prohloubena drážka vývrtu z 0,1 mm na 0,15 mm a tyto zbraně byly značeny písmenem Z na pouzdru závěru. K této úpravě došlo v polovině devadesátých let.\n\nPrvosledové jednotky byly později přezbrojovány na novou pušku vzor 98 u které byl použit nový náboj se špičatou střelou a lepšími balistickými charakteristikami. Tato střela měla v důsledku tvaru kratší část vedenou ve vodící části vývrtu hlavně. Proto byl vývrt pro nový náboj změněn. Armáda rozhodla provést stejnou úpravu vývrtu i u stávajících pušek 88 které byly ještě ve výzbroji. Takto upravené pušky mohou používat nový výkonnější náboj. Tyto pušky byly označeny na pouzdru závěru písmenem S.\n\nNa pušce mimo úpravu vývrtu proběhla i modernizace, která umožnila mimo jiné nabíjení z pásků. Jednalo se o verzi zbraně značenou 88/05 a k úpravě došlo v letech 1906–1907. V letech 1915–1916 byla prováděna úprava na verzi značenou 88/14. Kvalita úpravy prováděná během války byla horší než původní předválečná úprava na verzi 88/05.\n\nPrvním nábojem pro který byla tato puška komorována byl náboj M 88 (též označovaný 8×57 J). Průměr střely tohoto náboje je 8,08 mm. Střely měly 14,6 g (to je 226 grainů), vpředu zakulacené. Výmetnou náplní byl jednosložkový bezdýmný střelný prach. Nábojnice byla bezokrajová s drážkou.\n\nV roce 1905 byla použit nový náboj 7,92 × 57 mm Mauser. Střela byla špičatá, průměr 8,22 mm (0,323 palce) ,10 g a výkonnější dvousložkový bezdýmný prach. Během první světové války byla vytvořena varianta se střelou 12,8 g, která byla biogivální.\n\n\n"}
{"id": "1381042", "url": "https://cs.wikipedia.org/wiki?curid=1381042", "title": "Let Turkish Airlines 981", "text": "Let Turkish Airlines 981\n\nLet Turkish Airlines č. 981 byl let společnosti Turkish Airlines z Istanbulu přes Paříž do Londýna 3. března 1974. Letadlo bylo typu McDonnell Douglas DC-10-10. Na palubě bylo 333 pasažérů a 13 členů posádky. Několik minut po startu se ozval výbuch. Posádka se marně snažila vyrovnat letadlo, které se nakonec zřítilo. Vyšetřování zjistilo konstrukční vadu dveří nákladového prostoru, kterou výrobce tajil. Ta způsobila, že dveře nevydržely a odtrhly se od letadla. To způsobilo explozivní dekompresi a poškození hydrauliky. Letadlo se stalo neovladatelným a zřítilo se blízko vesnice Ermenonville ve Francii.\n\n"}
{"id": "1381057", "url": "https://cs.wikipedia.org/wiki?curid=1381057", "title": "Plavební komora Vnorovy II", "text": "Plavební komora Vnorovy II\n\nPlavební komora Vnorovy II, nebo starší název Plavební komora levá - Vnorovy, je vodní dopravní stavba na Baťově kanálu. Nachází se na říčním kilometru 12,994, na katastrálním území obce Vnorovy, ve vzdálenosti 1,5 km západně od středu obce. Předchozí plavební stupeň je PK Vnorovy I, následující plavební stupeň je PK Strážnice I.\n\nPlavební komora byla zprovozněna v roce 1938 a je součástí Vodohospodářského uzlu Vnorovy, který umožňuje křížení Baťova kanálu a řeky Moravy. Tvoří jej Jez Vnorovy, Plavební komora Vnorovy I, Plavební komora Vnorovy II a bývalá lanovka pro přetahování lodí lanem mezi plavebními komorami přes řeku Moravu.\n\nV letech 1999-2000 byla plavební komora modernizována na ovládání pohonů hydraulickým systémem spolu se signalizací plavební komory. Ovládání plavební komory bylo v roce 2006 rozšířeno o automatizaci na jednotný systém ovládání dálkovým ovladačem. V roce 2007 pak bylo ruční ovládání protipovodňových vrat rozšířeno o automatický systém.\n\nZajímavostí je otočný mostek přes plavební komoru s nosností 30 tun.\n\n\n"}
{"id": "1381058", "url": "https://cs.wikipedia.org/wiki?curid=1381058", "title": "Plavební komora Vnorovy I", "text": "Plavební komora Vnorovy I\n\nPlavební komora Vnorovy I, nebo starší název Plavební komora pravá - Vnorovy, je vodní dopravní stavba na Baťově kanálu. Nachází se na říčním kilometru 13,225, na katastrálním území obce Vnorovy, ve vzdálenosti 1,5 km západně od středu obce. Předchozí plavební stupeň je PK Veselí nad Moravou, následující plavební stupeň je PK Vnorovy II.\n\nPlavební komora byla zprovozněna v roce 1938 a je součástí Vodohospodářského uzlu Vnorovy, který umožňuje křížení Baťova kanálu a řeky Moravy. Tvoří jej Jez Vnorovy, Plavební komora Vnorovy I, Plavební komora Vnorovy II a bývalá lanovka pro přetahování lodí lanem mezi plavebními komorami přes řeku Moravu.\n\nV letech 1999-2000 byla plavební komora modernizována na ovládání pohonů hydraulickým systémem spolu se signalizací plavební komory. Ovládání plavební komory bylo v roce 2006 rozšířeno o automatizaci na jednotný systém ovládání dálkovým ovladačem. V roce 2007 pak bylo ruční ovládání protipovodňových vrat rozšířeno o automatický systém.\n\n\n"}
{"id": "1381060", "url": "https://cs.wikipedia.org/wiki?curid=1381060", "title": "Lubomír Balcar", "text": "Lubomír Balcar\n\nLubomír Balcar (30. ledna 1913, Brno – 3. března 1968, Olomouc) byl českobratrský duchovní, publicista a spisovatel.\n\nOd roku 1939 až do své smrti působil jako farář českobratrského sboru v Praze–Strašnicích.\n\nZa 2. světové války redigoval Kostnické jiskry, v 60. letech připravil šest ročníků Evangelického kalendáře. Velké úsilí věnoval přípravě sborníku \"Církev v proměnách času\" (1969). Psal básně, povídky a písňové texty, adresované většinou dětskému čtenáři. Je rovněž autorem rozhlasových kázání.\n\n\n"}
{"id": "1381062", "url": "https://cs.wikipedia.org/wiki?curid=1381062", "title": "Římskokatolická farnost Strání", "text": "Římskokatolická farnost Strání\n\nŘímskokatolická farnost Strání je územní společenství římských katolíků v děkanátu Uherský Brod s farním kostelem Povýšení svatého Kříže.\n\nPrvní písemná zmínka o obci pochází z roku 1318. Po roce 1431 byla zdejší fara přenesena do Horního Němčí, poněvadž Strání bylo husitskými válkami téměř úplně zničeno. V 16. století převládli mezi obyvateli příslušníci jednoty bratrské. PO třicetileté válce byla obec přifařena k nivnické farnosti. V roce 1751 byla zřízena lokalie, která byla roku 1784 na samostatnou kuracii. Samostatná farnost byla obnovena roku 1855. Původní farní kostel byl postaven v polovině 18. století. Po požáru v roce 1893 byl ve špatném technickém stavu a v roce 1908 byl kvůli hrozbě zřícení zbourán. Nový kostel byl postaven v letech 1909–1911.\n\nPřehled duchovních správců je dochován od roku 1751. Od července 2017 je farářem R. D. Mgr. Stanislav Matyáš.\n\nVe farnosti se konají pravidelně bohoslužby ve farním kostele - v neděli i ve všední dny.\nVe farnosti se pravidelně koná tříkrálová sbírka. V roce 2018 se při ní vybralo 112 970 korun.\n\n"}
{"id": "1381063", "url": "https://cs.wikipedia.org/wiki?curid=1381063", "title": "Plavební komora Veselí nad Moravou", "text": "Plavební komora Veselí nad Moravou\n\nPlavební komora Veselí nad Moravou je vodní dopravní stavba na Baťově kanálu. Nachází se na říčním kilometru 18,054, na katastrálním území obce Veselí nad Moravou, ve vzdálenosti 300 m severně od historického středu obce. Předchozí plavební stupeň je zdymadlo Uherský Ostroh, následující plavební stupeň je PK Vnorovy II. Ve vzdálenosti cca 500 m od komory pro proudu se nachází veřejný přístav Veselí nad Moravou. \n\nPlavební komora byla zprovozněna v roce 1938 spolu s ostatními plavebními komorami na Baťově kanálu a řece Moravě. Začíná zde jižní část kanálu oddělením od koryta řeky Moravy.\n\nV letech 1996-1997 byla provedena kompletní rekonstrukce jak technologické, tak stavební části plavební komory. Ve letech 2003-2005 byla pak plavební komora rozšířena o automatizaci na jednotný systém ovládání dálkovým ovladačem.\n\n\n"}
{"id": "1381065", "url": "https://cs.wikipedia.org/wiki?curid=1381065", "title": "Kurajoši (Tottori)", "text": "Kurajoši (Tottori)\n\nKurajoši (: 倉吉) je město v centrální části prefektury Tottori v regionu Čúgoku na ostrově Honšú v Japonsku.\n\nV roce 2018 město hostí 26. Mistrovství Asie ve sportovním lezení.\n\n"}
{"id": "1381066", "url": "https://cs.wikipedia.org/wiki?curid=1381066", "title": "Fighting Temptation", "text": "Fighting Temptation\n\n„Fighting Temptation“ je píseň americké zpěvačky Beyoncé a Missy Elliott, MC Lyte a Free. Píseň byla napsána Beyoncé, Missy Elliott, Lanou Moorer, Marií Wright, Jonathanem Burksou, LaShaunem Owensem, Karriemem Mackem a Walterem Murphym. Objevila se na soundtracku k filmu \"\"The Fighting Temptations\"\", ve kterém si zahrála sama Beyoncé. Singl vyšel 5. července 2003 vydavatelstvím Columbia Records.\nVideoklip k písni \"Fighting Temptation\" byl režírovaný Anttiegem Jokinem. Natáčel se nedaleko Los Angeles na konci června roku 2003. Finální verze videoklipu je propojena se scénami filmu.Registrován pak materiál byl propojen se scénami z filmu. \n\n\n"}
{"id": "1381067", "url": "https://cs.wikipedia.org/wiki?curid=1381067", "title": "Joan Lino Martínez", "text": "Joan Lino Martínez\n\nJoan Lino Martínez Armenteros (* 11. ledna 1978) je bývalý španělský atlet, halový mistr Evropy ve skoku do dálky.\n\nJeho otec je Kubánec, matka Španělka. Začínal jako reprezentant Kuby, v roce 1996 obsadil na světovém juniorském šampionátu v soutěži dálkařů sedmé místo. Od roku 2004 reprezentoval Španělsko, na olympiádě v Athénách v roce 2004 vybojoval bronzovou medaili. V následující sezóně se stal halovým mistrem Evropy, na světovém šampionátu pod širým nebem skončil čtvrtý.\n"}
{"id": "1381068", "url": "https://cs.wikipedia.org/wiki?curid=1381068", "title": "Tina Knowles", "text": "Tina Knowles\n\nCélestine Ann \"Tina\" Knowles, rozená Beyincé (* 4. ledna 1954 Galveston, Texas) je americká módní návrhářka kreolského původu. Je jednou ze zakladatelů značky House of Deréon.\n\nTina Knowles je matkou Beyoncé a Solange a exmanželka Matthewa Knowlese. Tina projektovala a šila kostýmy pro dívčí skupinu Destiny Child\". \n\nTina a Beyoncé založily vlastní módní značku House of Deréon. Módní styl značky se inspiroval stylem hip-hop 40. a 70. let. \n\nTina má mladšího bratra a je tetou Angely Beyincé, která je asistentkou Beyoncé.\n"}
{"id": "1381071", "url": "https://cs.wikipedia.org/wiki?curid=1381071", "title": "Dangerously in Love Tour", "text": "Dangerously in Love Tour\n\nDangerously in Love Tour - první sólové koncertní turné americké zpěvačky Beyoncé, kde propagovala album \"Dangerously in Love\". Turné začalo v listopadu 2003 a zpěvačka vystoupila ve třech evropských státech.\n\nKoncertní scéna se skládala z velké LED obrazovky. na této obrazovce se během koncertů pouštěly videa Beyoncé a tanečníků. Na scéně byly také malé schody a dvě platformy. \n\nSeznam písní se neskládal pouze z desky \"Dangerously in Love\", ale obsahoval i speciální část věnovanou Destiny Child. \n\n\n10. listopadu 2003 vystoupila Beyoncé v londýnské Wembley aréně. V dubnu 2004 byl záznam z tohoto koncertu vydán na CD/DVD. V USA se záznam prodal ve 264.000 kopiích a získal 2x platinové ocenění.\n"}
{"id": "1381076", "url": "https://cs.wikipedia.org/wiki?curid=1381076", "title": "Tatra T2D", "text": "Tatra T2D\n\nTatra T2D je typ dvounápravové tramvaje klasické koncepce, která byla sériově vyráběna v ČKD Tatra Smíchov ve druhé polovině 60. let 20. století na základě dokumentace od německého výrobce VEB Waggonbau Gotha. Jedná se o poslední dvounápravový tramvajový vůz vyráběný na území Československa. Společně s vlečnými vozy Tatra B2D byl určen výhradně pro východoněmecký trh.\n\nV polovině 60. let vlády Československé socialistické republiky a Německé demokratické republiky sepsaly smlouvu, podle které měla veškerá tramvajová výroba přejít z původního německého závodu VEB Waggonbau Gotha na smíchovský závod ČKD v Praze. V roce 1965 získala ČKD Tatra Smíchov v rámci RVHP monopol výroby tramvají na východoněmeckém trhu. Pro tento trh měl být navržen vůz, který měl být maximálně unifikován s tehdy vyráběným čtyřnápravovým typem Tatra T3 koncepce PCC. V roce 1967 spatřily světlo světa postupně dva prototypy vozu Tatra T4, které se navzájem od sebe lišily. K nim přibyl funkční vzorek, což byla karoserie Tatry T1 s demontovanou kabinou a řídícím pultem, jenž nesl označení BW-3000 (BW znamená Beiwagen, německy vlečný vůz a 3000 bylo jeho evidenční číslo) a prototyp vlečného vozu Tatra B4. Po zkouškách obou prototypů i s vlečnými vozy byla zahájena sériová výroba typů T4 a B4. Pro menší provozovatele byly tyto typy značně nevýhodné z důvodů vysoké energetické náročnosti koncepce PCC, a také kvůli tomu, že jejich velká kapacita by byla nevyužita. Tito provozovatelé pak žádali výrobce o dodávky koncepčně i technicky zastaralých dvounápravových vozů. ČKD proto přebrala kompletní technickou dokumentaci k vozům Gotha T2-62, podle které vyrobila v roce 1966 prototyp vozu T2D. Následovala krátká sériová výroba typu T2D, po které se přešlo na typ T4, jenž se poté vyráběl do roku 1987.\n\nPísmeno T v typovém označení znamená ' (německy motorový vůz), číslice 2 značí dvě nápravy a písmeno D (=', tedy Německo) vzešlo z typového označování tramvají Tatra.\n\nPrototyp Tatra T2D byl vyroben v roce 1966 podle technické dokumentace převzaté od původního výrobce VEB Waggonbau Gotha. Tento vůz byl svou koncepcí i technicky značně zastaralý (poslední dvounápravové vozy byly v Československu vyrobeny v 50. letech). Tyto vozy byly určeny výhradně pro východoněmecký trh a vzhledem k tomu, že se měl převážně využívat na úzkých rozchodech, neabsolvovaly v Československu ani zkušební jízdy. Sériová výroba tohoto typu probíhala v letech 1967–1968.\n\nV roce 1962 byla navržena modernizace stávajícího typu Gotha T2-61, oproti níž měl vůz nový kontrolér StNFB 4 se dvaceti jízdními a brzdovými stupni, nově měly vozy zabudovaný nouzový brzdný systém pro cestující, centrální ovládání dveří, výstrahy a osvětlení ze stanoviště řidiče, příčné sedačky namísto podélných lavic, osvětlení interiéru umožňovala řada žárovkových světel uprostřed stropu namísto zářivkových, záchytná madla byla montována i na sedadla. V zásadě se jednalo o druhou zásadní modernizaci typu T57 (první byla T59E), která byla opět modernizována v roce 1965 na typ T2-65, jehož hlavní změny se týkaly dveří, které byly vyrobeny z lisovaného plechu namísto původních dřevěných a novým opticko-akustickým výstražným systémem. Zajímavostí vozů Gotha bylo řazení – to se provádělo pomocí volantu převzatého z automobilu Wartburg 311.\n\nTatra T2D je jednosměrný dvounápravový motorový tramvajový vůz s odporovou výzbrojí s kontroléry. Konstrukčně vůz vycházel z typu T2-62 (resp. T2-65), karoserie byla svařená z ocelových profilů, v interiéru se nacházely příčně uspořádané sedačky s madly a byl zde i výstražný systém. V závodě ČKD Tatra Smíchov se vyráběly hrubé stavby vozových skříní, do kterých se následně montovaly díly od německých výrobců a nakonec finální montáž vozů. Vozy mohly být provozovány na rozchodech 1000–1524 mm.\n\nK motorovým vozů T2D byly vyrobeny i obdobné vlečné vozy Tatra B2D.\n\nV letech 1966 až 1968 bylo vyrobeno 117 vozů T2D.\n\n"}
{"id": "1381077", "url": "https://cs.wikipedia.org/wiki?curid=1381077", "title": "Baby Boy (píseň)", "text": "Baby Boy (píseň)\n\n„Baby Boy” je píseň americké zpěvačky Beyoncé, kterou nahrála se Seanem Paulem. Píseň pochází z debutové desky zpěvačky \"Dangerously in Love\". 3. srpna 2003 byl jako singl vydán v USA.\n\n\n\n\n\n\n"}
{"id": "1381078", "url": "https://cs.wikipedia.org/wiki?curid=1381078", "title": "Me, Myself and I (píseň, Beyoncé)", "text": "Me, Myself and I (píseň, Beyoncé)\n\n„Me, Myself and I“ je píseň americké zpěvačky Beyoncé, pocházející z její debutové desky \"Dangerously in Love\". 16. prosince roku 2003 byla píseň vydána jako singl a umístila na 4. místě \"Billboard\" Hot 100. \n\nV rozhovoru pro MTV News řekla zpěvačka písni: „...je hlavně o dívce, která si nevybrala dobrého přítele a on jí zrazuje. Občas se dívky cítí hloupě a obviňují se. Je to hlavně proto, že své přítele milují a nechtějí aby odešli. Ta píseň oslavuje rozchody.“\n"}
{"id": "1381081", "url": "https://cs.wikipedia.org/wiki?curid=1381081", "title": "Ostrov (Pskovská oblast)", "text": "Ostrov (Pskovská oblast)\n\nOstrov (, česky doslova „\"ostrov\"“) je město v Pskovské oblasti v Ruské federaci. Při sčítání lidu v roce 2010 měl přes jednadvacet tisíc obyvatel.\n\nOstrov leží na řece Veliké, přítoku Pskovského jezera. Od Pskova, správního střediska oblasti, je vzdálen přibližně pětapadesát kilometrů jižně.\n\nPřes město prochází železniční trať z Petrohradu přes Pskov do Pytalova, která dále pokračuje přes lotyšsko-ruskou hranici do Rēzekne (\"Režice\") ve východním Lotyšsku. Ze severu vede do Ostrova dálnice R23 z Petrohradu přes Pskov, která dále pokračuje na jihovýchod přes Opočku k bělorusko-ruské hranici. Je po ní vedená Evropská silnice E95.\n\nZ jihozápadu přichází do města Evropská silnice E262 z Kaunasu v Litvě přes Daugavpils a Rēzekne v Lotyšsku, která v Ostrově končí.\n\nNěkolik kilometrů jihovýchodně od města leží letecká základna Ostrov, letiště sloužící výhradně vojenským účelům.\n\nPrvní zmínka je z roku 1342. Původně se jednalo o pevnost na říčním ostrově, z čehož je odvozeno jméno. V roce 1502 byla prakticky zničena tažením Livonského řádu.\n\nZa druhé světové války byl od 6. července 1941 do 21. července 1944 Ostrov obsazen německou armádou.\n"}
{"id": "1381085", "url": "https://cs.wikipedia.org/wiki?curid=1381085", "title": "Mistrovství Československa jednotlivců na klasické ploché dráze 1970", "text": "Mistrovství Československa jednotlivců na klasické ploché dráze 1970\n\nMistrovství Československa jednotlivců na klasické ploché dráze 1970 přineslo 1. mistrovský titul pro Jiřího Štancla.\n\n\n"}
{"id": "1381088", "url": "https://cs.wikipedia.org/wiki?curid=1381088", "title": "Jaroslav Volf (motocyklový závodník)", "text": "Jaroslav Volf (motocyklový závodník)\n\nJaroslav Volf (4. ledna 1921, Lojovice – 2001) byl český motocyklový závodník, reprezentant v ploché dráze. Závodil i v terénních a silničních motocyklových závodech. Jeho syn Jaroslav Volf byl reprezentant na ploché dráze.\n\nV Mistrovství Československa na klasické ploché dráze skončil v roce 1957 na 5. místě, v roce 1958 na 6. místě, v roce 1959 na 7. místě, v roce 1960 na 6. místě a v roce 1961 na 16. místě. V Mistrovství světa jednotlivců skončil v roce 1960 na 11. místě v kontinentálním finále. V Mistrovství světa jednotlivců na dlouhé ploché dráze skončil v roce 1960 na 13. místě. \n\n"}
{"id": "1381109", "url": "https://cs.wikipedia.org/wiki?curid=1381109", "title": "Štefan Kovalčík", "text": "Štefan Kovalčík\n\nŠtefan Kovalčík (23. května 1921, Švábovce – 22. října 1973) byl československý lyžař. Po přestěhování rodiny žil v Kežmarku. Od roku 1938 pracoval na Skalnaté chatě pod Skalnatým plesem a v letech 1939–1942 na Votrubově chatě. 10. února 1945 vstoupil do 1. československého armádního sboru. Při osvobozování LIptovského Mikuláše byl těžce raněn na hlavě. Po válce pracoval na Chatě u Zeleného plesa. V roce 1950 byl jedním ze zakládajících členů Horské služby a v letech 1954–1956 prvním předsedou celostátní organizace horské služby. Od 1. října 1957 do roku 1966 chatařem Kežmarské chaty.\n\nNa V. ZOH ve Svatém Mořici 1948 skončil v běhu na lyžích na 18 km skončil na 63. místě a ve štafetě na 4x10 km na 8. místě. Na VI. ZOH v Oslo 1952 nedokončil závod v běhu na lyžích na 18 km a se štafetou na 4x10 km skončil na 8. místě. Při lyžařských závodech nejprve reprezentoval Kežmarok a od roku 1942 do roku 1944 lyžařský odbor v rámci Oddielu armádnych pretekárov (OAP). V roce 1955 získal titul mistra sportu.\n\n"}
{"id": "1381114", "url": "https://cs.wikipedia.org/wiki?curid=1381114", "title": "Lovište", "text": "Lovište\n\nLovište je vesnice patřící do opčiny Orebić v Chorvatsku v Dubrovnicko-neretvanské župě. V roce 2011 zde žilo 228 obyvatel.\n\nMalá rybářská a zemědělská obec je situována konci severozápadní části poloostrova Pelješac, 15 km západně od Orebiće. Rozkládá se v jižní části uzavřené zátoky Luka. V obci končí Pelješacká transverzála.\n\nObyvatelé pěstují jižní plodiny a vinnou révu. V obci je největší provozovna na sušení fíků a svatojánského chleba. Rybáři se zaměřují především na lov hlavonožců, langust a dalších plodů moře.\n\n"}
{"id": "1381116", "url": "https://cs.wikipedia.org/wiki?curid=1381116", "title": "Dave MacLeod", "text": "Dave MacLeod\n\nDave MacLeod (* 17. července 1978) je skotský sportovní lezec, který jako první přelezl sólo cestu obtížnosti 8c (11-). Napsal příručky o lezení a objevil se také v dokumentech o lezení. Jeho kniha \"9 z 10 lezců..\" má také několik překladů.\n\n\n\n\n"}
{"id": "1381117", "url": "https://cs.wikipedia.org/wiki?curid=1381117", "title": "Předseda prezídia Nejvyššího sovětu SSSR", "text": "Předseda prezídia Nejvyššího sovětu SSSR\n\nPředseda prezídia Nejvyššího sovětu Sovětského svazu ( \"Председа́тель Прези́диума Верхо́вного Сове́та СССР\") byla nejvyšší státní funkce v někdejším SSSR, a to v letech 1936 až 1989. Předseda Prezídia byl vybírán na společném zasedání vlád Nejvyššího sovětu SSSR.\n\nFunkce předsedy byla zavedena ústavou SSSR z roku 1936, a prakticky přejala náplň funkce předsedy Prezídia ÚV SSSR. Předsedové Prezídia byli na Západě i v SSSR často označováni jako „hlava sovětského státu“ (a v zahraničí také jako „prezident“), ačkoli oficiální kolektivní hlavou státu bylo celé Prezídium Nejvyššího sovětu, které vydávalo rozhodnutí (podepisované předsedou a tajemníkem Prezídia) ohledně základních otázek státního aparátu SSSR, а také o přidělování státních funkcí, udělováním řádů a medailí atp. Předseda Prezídia předával nejvyšší státní vyznamenání, přijímal pověřovací dokumenty atp. Zároveň stál v čele komise pro udělování milostí. Přijímací sál předsedy Prezídia se nacházel v moskeveském domě č. 4/7 na nároží ulic Mochovaja a Vozdviženka.\n\nPrezídium, ani jeho předseda neměli takovou faktickou moc, jakou měl generální (první) tajemník ÚV KSSS a dokonce i předseda rady ministrů SSSR. Sloučení funkcí GenSeka (generálního tajemníka) a předsedy Prezídia Nejvyššího sovětu existovalo v letech 1977—1985 a 1988—1989, a podobným způsobem byly sloučeny rovněž nejvyšší státní a stranická pozice.\n\nFunkce předsedy Prezídia Nejvyššího sovětu SSSR byla zrušena změnou a doplněním ústavy SSSR počínaje 1. prosincem 1988: namísto ní vznikla funkce předsedy Nejvyššího sovětu SSSR, na niž přešly některé pravomoci celého Prezídia Nejvyššího sovětu SSSR. Po vytvoření funkce prezidenta Sovětského svazu předsedovi Nejvyššího sovětu SSSR zůstalo vedení společných zasedání komor a u některých funkcí dokonce došlo k jejich zdvojení s funkcemi prezidenta SSSR.\n\n"}
{"id": "1381140", "url": "https://cs.wikipedia.org/wiki?curid=1381140", "title": "Živý oheň", "text": "Živý oheň\n\nŽivý či nouzový oheň je v evropské lidové kultuře oheň rozdělaný pomocí tření či vrtání dřev, jemuž je přisuzována posvátnost a magické vlastnosti. Figuroval v řadě lidových svátků a zvyků a zapalovali se jím hranice například na První neděli postní, Velikonoce, Beltaine a Valpuržinu noc, svatojánskou noc, Dušičky a zimní slunovrat.\n\nVe slovanské lidové kultuře se používala označení jako živý, svatý, dřevěný oheň nebo car a nesměl být zapalován ženami. Když byl rozžínán nesměl ve vesnici hořet další oheň.\n\nVe Skotsku byl o svátku Beltain zapalován \"teine éigen\" „nouzový oheň“ rozdělávaný pomocí dvou dřev nebo dřevěného rámu a nápravy, kterými byla vyvolána jiskra od které chytila hořlavá houba troudnatec kopytovitý . Na některých místech se této činnosti účastnilo více osob, například tři nebo třikrát devět, a věřilo se že pokud se některá z nich dopustila vraždy, cizoložství či jiného zločinu tak se oheň nevznítí nebo nebude mít své blahodárné účinky. O \"teine éigen\" se věřilo že chrání před čarodějnictvím, nemocemi lidí i dobytka a jedy. Z tohoto důvodu se o Beltainu zhášeli všechny ohně a pomocí nouzového ohně zapalovány hranice mezi kterými se prováděl dobytek a procházeli lidé.\n\n"}
{"id": "1381149", "url": "https://cs.wikipedia.org/wiki?curid=1381149", "title": "Slávek Král", "text": "Slávek Král\n\nSlávek Král (* 26. února 1987 Sušice) je český cestovatel, dobrodruh a bloger.\n\nCestování se věnuje již 9 let, navštívil všechny kontinenty s tím, že půl roku strávil v Turecku, jeden rok na Novém Zélandu a dvakrát stopem podnikl cestu kolem světa. Později strávil půl roku v Austrálii a na cestách strávil i půl roku po Africe a poslední cesta vedla stopem se psem do Ruska, Střední Asie a Íránu.\n\nNa větší vzdálenosti se přepravuje nízkonákladovými leteckými společnostmi, na kratší vzdalenosti používá autostop, k ubytování převážně kempuje nebo dobrovolničí. Dle jeho slov je \"Svět bezpečné místo pro život a rozhodně to není takové, jako nám cpou v televizi. Nastopoval jsem přes 250 000 km v 84 zemích světa a 21 státech v USA a lidi mi pořád říkají že je to nebezpečný.\"\n\nPřednáší o low-cost cestování, učí lidi jak cestovat bez peněz, jak si v zahraničí najít práci či jak zbytečně neutrácet, dělá travel stand-up comedy nebo pořádá cestovatelský festival \"Travel stand-up festival\".\n"}
{"id": "1381152", "url": "https://cs.wikipedia.org/wiki?curid=1381152", "title": "Východočeský oblastní přebor 1968/69", "text": "Východočeský oblastní přebor 1968/69\n\nV soubojích Východočeského oblastního přeboru 1968/69 se utkalo 12 týmů dvoukolovým systémem podzim - jaro. Tento ročník skončil v červnu 1969.\n\nZdroj: \n\nPoznámky:\n\n"}
{"id": "1381155", "url": "https://cs.wikipedia.org/wiki?curid=1381155", "title": "Norman McLaren", "text": "Norman McLaren\n\nNorman McLaren (11. dubna 1914 Stirling – 27. ledna 1987 Montréal) byl filmový režisér a animátor skotského původu.\n\nAbsolvoval Glasgow School of Art, od roku 1933 vytvářel vlastní animované filmy ovlivněné estetikou sovětské avantgardy. John Grierson ho zaměstnal v GPO Film Unit, mj. byl ve Španělsku jako kameraman filmu \"Obrana Madridu\", který režíroval Ivor Montagu. V roce 1939 odjel do New Yorku, kde pracoval pro Guggenheimovo muzeum a od roku 1941 vedl animátorskou sekci veřejnoprávní organizace National Film Board of Canada. Za druhé světové války vytvářel propagandistické filmy pro kanadskou vládu (\"V jako Vítězství\", 1941), v poválečném období experimentoval s novými technikami jako kresba na filmový pás nebo pixilace (animace živých bytostí pomocí rozfázovaných fotografií), kterou využil ve filmu \"Sousedi\" (1952), podobenství o nesmyslnosti pohraničních konfliktů, oceněném Oscarem. Za film \"Pohádka o jedné židli\" (1957) s hudebním doprovodem Raviho Šankara obdržel filmovou cenu Britské akademie. Sám sebe si zahrál v krátkometrážní komedii \"Zahajovací proslov Normana McLarena\" (1960). \n\nZabýval se také propojením vizuální složky s moderní artificiální hudbou v průkopnických filmech \"Kánon\" (1964), \"Pas de deux\" (1968) a \"Synchromy\" (1971). McLaren také působil jako učitel filmu v Číně a v Indii ve službách UNESCO. Byl mu udělen Řád Kanady, Národní řád Québecu, Molsonova cena a čestný doktorát na Concordia University, za celoživotní dílo dostal Annie Award a zvláštní uznání na záhřebském Animafestu, jeho filmy byly zařazeny do programu Paměť světa. V montréalské čtvrti Saint-Laurent, kde žil a pracoval, je podle něj pojmenován volební obvod Norman McLaren.\n\nŽil v dlouhodobém partnerském vztahu s producentem Guyem Gloverem.\n\n"}
{"id": "1381156", "url": "https://cs.wikipedia.org/wiki?curid=1381156", "title": "Mistrovství Asie ve sportovním lezení 2017", "text": "Mistrovství Asie ve sportovním lezení 2017\n\nMistrovství Asie ve sportovním lezení 2017 (: \"Asian Continental Championship\") se uskutečnilo již po pětadvacáté, v íránském Teheránu v \"Mega Pars Complexu\" ve třech disciplínách (v lezení na obtížnost, rychlost a v boulderingu) a teké v lezení týmů na rychlost.\n\nCelkem měli domácí závodníci 8 finalistů, zlato získal Reza Alipourshenazandifar v lezení na rychlost, nejlepší čas měl ve finále standardní 15m cesty 5,62 s. Finále v lezení na obtížnost a v boulderingu ovládli Japonci, kteří si odvezli 10 z 12 medailí, v lezení na rychlost putovaly tři medaile do Indonésie, kde z žen měla nejlepší čas ve finále Puji Lestari 8,21 s.\n\n\n"}
{"id": "1381158", "url": "https://cs.wikipedia.org/wiki?curid=1381158", "title": "Yamaha XJ 650", "text": "Yamaha XJ 650\n\nYamaha XJ 650 je motocykl kategorie naked bike, vyvinutý firmou Yamaha, vyráběný v letech 1980-1984. Stejný motor používá i cruiser Yamaha XJ 650 Maxim.\n\nMotor je čtyřdobý, vzduchem chlazený řadový čtyřválec. Sekundární převod je kardanem.\n\n\n\n"}
{"id": "1381160", "url": "https://cs.wikipedia.org/wiki?curid=1381160", "title": "Antonia Lottnerová", "text": "Antonia Lottnerová\n\nAntonia Lottnerová, nepřechýleně \"Antonia Lottner\" (* 13. srpna 1996 Kaiserswerth, Düsseldorf) je německá profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do května 2018 sedm titulů ve dvouhře a šest ve čtyřhře.\n\nNa žebříčku WTA byla ve dvouhře nejvýše klasifikována v červenci 2017 na 139. místě a ve čtyřhře pak v dubnu 2015 na 131. místě. Na juniorském kombinovaném žebříčku ITF nejvýše figurovala během července 2012, když jí patřila 3. příčka.\n\nV německém fedcupovém týmu debutovala v roce 2018 čtvrtfinálem Světové skupiny proti Bělorusku, v němž vyhrála nad Sasnovičovou a podlehla Sabalenkové. Němky zvítězily 3:2 na zápasy. Do roku 2019 v soutěži nastoupila k jedinému mezistátnímu utkání s bilancí 1–1 ve dvouhře a 0–0 ve čtyřhře.\n\nV rámci hlavních soutěží událostí okruhu ITF debutovala v srpnu 2010, když na turnaji v Braunschweigu s dotací 10 tisíc dolarů postoupila z kvalifikace jako šťastná poražená. V úvodním kole porazila Polku Agatu Baranskou a následně ji vyřadila krajanka Alexandra Kieslová. Premiérový singlový titul v této úrovni tenisu vybojovala během října 2011 na stockholmském turnaji s rozpočtem deset tisíc dolarů. Ve finále přehrála Nizozemku Quirine Lemoineovou po třísetovém průběhu.\n\nV singlu okruhu WTA Tour debutovala na květnovém Nürnberger Versicherungscupu 2014 v Norimberku, kam jí organizátoři udělili divokou kartu. Na úvod podlehla bělgické tenistce Alison Van Uytvanckové. První vyhraný zápas vybojovala na travnatém Ricoh Open 2017, konaném v červnovém Rosmalenu. V prvním kole jako postoupivší kvalifikantka porazila nejvýše nasazenou světovou šestku Dominiku Cibulkovou, čímž si připsala první vítězství nad členkou elitní světové desítky. Ve druhé fázi však nenašla recept na Rusku Jevgeniji Rodinovou.\n\nDo čtvrtfinále túry WTA se poprvé podívala na letním antukovém Ladies Championship Gstaad 2017 po výhrách nad Švýcarkami Viktorijí Golubicovou a Patty Schnyderovou, když už v kvalifikaci porazila další zástupkyni helvetského kříže Xenii Knollovou. Mezi poslední osmičkou hráček však nestačila na Češku Terezu Martincovou. Finále série WTA 125s odehrála na listopadovém Open GDF Suez de Limoges 2017, kde ji v boji o titul zdolala Rumunka Monica Niculescuová po dvousetovém průběhu.\n\nVe čtyřhře se probojovala do semifinále čtyřhry Porsche Tennis Grand Prix 2014, stuttgartském turnaji z kategorie Premier, do něhož nastoupila s krajankou Annou Zajovou. V semifinálovém duelu však podlehly turnajovým dvojkám Caře Blackové a Sanii Mirzaové.\n\nDebut v hlavní soutěži nejvyšší grandslamové kategorie přišel v ženském singlu US Open 2016 po zvládnuté tříkolové kvalifikaci, v níž na její raketě postupně dohrály švýcarská tenistka Amra Sadikovićová, Britka Tara Mooreová a Francouzka Myrtille Georgesová. V úvodním kole však nenašla recept na Američanku Vanii Kingovou, hrající na divokou kartu.\n\n"}
{"id": "1381169", "url": "https://cs.wikipedia.org/wiki?curid=1381169", "title": "Paraponera clavata", "text": "Paraponera clavata\n\nParaponera clavata je druh mravenců obývající nížinné deštné lesy neotropické oblasti od Hondurasu po Paraguay. Jsou červenohnědě až černě zbarvení, dělnice dosahují délky 2–3 centimetry, královny jsou mírně větší. Kolonie bývají tvořeny několika stovkami jedinců, nacházejí se především pod trichiliemi a bakabami. Jsou draví, jejich kořist tvoří například housenky motýla \"Greta morgane\". Mravenci bývají napadáni parazitickými muškami \"Apocephalus paraponerae\".\n\nDruh náleží do starobylého rodu \"Paraponera\", který se oddělil od ostatních mravencovitých před devadesáti miliony lety. Jediný další druh \"Paraponera dieteri\" vyhynul asi před patnácti miliony lety a je znám z nálezů v jantaru v Dominikánské republice.\nNa obranu před predátory užívá mravenec žihadlo s jedovou žlázou obsahující silný peptid zvaný poneratoxin. Bodnutí tímto hmyzem je označováno za nejbolestivější vůbec, má Schmidtův index 4+. Ve španělštině bývá proto \"Paraponera\" nazývána \"hormiga bala\" (projektilový mravenec, protože bodnutí připomíná průstřel) nebo \"hormiga veinticuatro\" (čtyřiadvacetihodinový mravenec, protože tak dlouho zpravidla trvá, než bolest odezní). Amazonští domorodci z etnika Sateré-Mawé používají nasazení speciálních rukavic naplněných těmito mravenci jako zkoušku dospělosti. Zmínky o tomto druhu se objevují ve filmu \"Ant-Man\".\n\n"}
{"id": "1381172", "url": "https://cs.wikipedia.org/wiki?curid=1381172", "title": "Luděk Randár", "text": "Luděk Randár\n\nLuděk Randár (* 17. července 1958 Olomouc) je český herec, od roku 1982 člen souboru Městského divadla Zlín.\n\nOd devíti let navštěvoval dramatický kroužek při lidové škole umění. Vystudoval střední ekonomickou školu v Olomouci a následně Janáčkovu akademii múzických umění v Brně.\n\nJeště během studií na JAMU v Brně hrál v tehdejším Divadlo pracujících v Gottwaldově. Po absolutoriu v roce 1982 se stal členem souboru, v roce 1990 se divadlo přejmenovalo na Městské divadlo Zlín. Věnuje se amatérským divadelním kroužkům a režijně amatérskému divadlu v Holešově. Úzce spolupracuje s Radiem Zlín a koná přednášky na Univerzitě Tomáše Bati ve Zlíně. V minulosti se věnoval také dabingu.\n\nObjevil se v epizodních rolích v seriálech \"Život a doba soudce A. K.\" (2014), \"Četníci z Luhačovic\" (2017) či \"Mrazivá tajemství\" (2016–2018), ale také ve snímcích \"Svědek času\" (1988), \"Hanele\" (1999) nebo \"3 sezóny v pekle\" (2009).\n\nLuděk Randár má se ženou Jitkou tři děti – Jitku, Matěje a Annu.\n"}
{"id": "1381179", "url": "https://cs.wikipedia.org/wiki?curid=1381179", "title": "Pavel Vacek", "text": "Pavel Vacek\n\nPavel Vacek (* 8. října 1980 Brno) je český herec, od roku 2003 člen souboru Městského divadla Zlín.\n\nVystudoval obor hudebně-dramatický na brněnské konzervatoři. Hostoval v Národním divadle v Brně, Městském divadle v Brně, divadle Barka a divadle In Flagranti. Dvě sezóny strávil v angažmá v Horáckém divadle v Jihlavě. Od roku 2003 je členem souboru Městského divadla Zlín.\n\nObjevil se v epizodních rolích v seriálech \"Četnické humoresky\" (1997), \"Poslední sezona\" (2006) či \"Znamení koně\" (2011), ale také ve snímcích \"Kousek nebe\" (2005), \"Partie šachu\" (2009) nebo \"Člověk kancelářský\" (2016).\n"}
{"id": "1381197", "url": "https://cs.wikipedia.org/wiki?curid=1381197", "title": "Dana Burešová", "text": "Dana Burešová\n\nDana Burešová (* 2. ledna 1967 Most) je česká operní pěvkyně-sopranistka, sólistka Opery Národního divadla.\n\nStudovala na střední pedagogické škole (specializace hudba a hudební výchova) a zpívala v hudebním triu. Současně soukromě studovala zpěv u profesorky Dagmar Součkové. Později vystudovala zpěv na Pražské konzervatoři ve třídě profesorky Brigity Šulcové. Během studií se také zúčastnila hudebních kurzů ve Výmaru u profesora Pavla Lisiciana.\n\nJiž v pátém ročníku konzervatoře se stala sólistkou opery Jihočeského divadla v Českých Budějovicích. Na základě vítězství v konkurzu na roli Mařenky v \"Prodané nevěstě\" pak byla v sezoně 1992/1993 angažována jako sólistka v Opeře Národního divadla.\n\nS Operou Národního divadla se zúčastnila několika úspěšných turné po Japonsku, hostovala také ve Spojených státech amerických v městech Baltimore, Boston a ve Spojeném království, v Londýně s BBC Symphony Orchestra a v dalších zemích.\n\nVěnuje se také koncertní činnosti, kde uplatňuje svůj hlas na nahrávkách operních děl a písní. Vystupuje rovněž na Pražském jaru. Spolupracovala se souborem Musica Antiqua Praha, se kterou připravila nahrávky barokní a české lidové hudby. S tímto programem hostovala v řadě evropských zemí. Dále spolupracovala a i nadále spolupracuje s řadou významných dirigentů jakým je Jiří Bělohlávek, Charles Mackerras, Vladimir Ashkenazy, Oliver Dohnányi, Jiří Kout, John Fiore a další. Od roku 2013 vyučuje zpěv na Pražské konzervatoři.\n\nJejí manžel je flétnistou orchestru Národního divadla. Mají spolu tři děti – Annu, Jana a Terezu.\n\n\n\n\n\n"}
{"id": "1381198", "url": "https://cs.wikipedia.org/wiki?curid=1381198", "title": "Kostel svaté Alžběty Durynské (Kbely)", "text": "Kostel svaté Alžběty Durynské (Kbely)\n\nKostel svaté Alžběty Durynské v Praze-Kbelích je římskokatolický farní kostel vystavěný v letech 2001-2003 v moderním slohu. Nachází se na nároží dnešních ulic Vrchlabské a Železnobrodské (Vrchlabská č. 42/41) v Praha 19–Kbelích poblíž pramene Vinořského potoka.\n\nAčkoli je obec Kbely připomínána již roku 1130, kdy ji kníže Soběslav I. daroval vyšehradské kapitule, neměly do té doby Kbely vlastní kostel. a náležela k vinořské farnosti při kostele Povýšení sv. Kříže.\n\nV době po první světové válce se tehdy ještě zemědělská obec za Prahou začala rozrůstat, a to i díky kbelskému letišti, prvnímu v Praze i na českém území. Díky tomu také vznikla potřeba nového svatostánku. Roku 1931 zakoupil dr. František Nosek stavební parcelu ve Kbelích a nechal zde vystavět kapli. Ta byla vysvěcena dne 28. října 1932 velmistrem rytířského řádu křižovníků, dr. Josefem Vlasákem s patrociniem sv. Alžbětě Uherské.\n\nOd 27. ledna 1997 se Kbely staly kvazifarností.\n\nAčkoli se o výstavbě kbelského kostela uvažovalo již před druhou světovou válkou, nový kostel svaté Alžběty na místě starší kaple byl postaven až v letech 2001-2003. Nový kostel byl vysvěcen 13. června 2004 kardinálem Miloslavem Vlkem.\n\nIdeový projekt kostela připravil architekt Bernardo d´Ambrose, který se inspiroval charitativní činností sv. Alžběty. Kostelu vtiskl podobu bochníku chleba, z něhož část byla odkrojena a rozdána.\n\n"}
{"id": "1381199", "url": "https://cs.wikipedia.org/wiki?curid=1381199", "title": "Pamětní odznak SOPVP 1939–1945", "text": "Pamětní odznak SOPVP 1939–1945\n\nPamětní odznak SOPVP 1939–1945 (Pamětní odznak Svazu osvobozených politických vězňů a pozůstalých po obětech nacismu 1939–1945) je vyznamenání ve tvaru kříže. Jeho vznik se datuje do roku 1946, kdy bylo poprvé založeno a vyrobeno jako upomínka na těžká léta věznění v německých koncentračních táborech a věznicích. Vyznamenání sice zprvu nebylo státním oficiálně uznávaným křížem ani dekorací, ale již začátkem roku 1947 bylo legalizováno výnosem Ministerstva národní obrany. Jeho nošení na vojenském stejnokroji bylo povoleno výnosem čj. 46.325-I/4 odděl. MNO ze dne 18. června 1947. Pamětních odznaků tohoto typu bylo uděleno více než sedmdesát tisíc kusů. Ke každému Pamětnímu odznaku SOPVP patřila i listina (dekret) s uvedením jména vyznamenané osoby.\n\nPamětní odznak SOPVP 1939-1945 je zhotoven z bronzového materiálu (o průměru 38 mm) s tloušťkou 2 mm. Je koncipován do tvaru kříže. Každé rameno kříže je na svém konci symetricky rozekláno do dvou hrotů. Ty spolu svírají tupé úhly a jejich vrcholy jsou vzdáleny 20 mm. Okraje osmihrotého kříže jsou po obvodě z lícové i rubové strany mírně zvýšeny a vytvářejí tak přirozenou tenkou oboustrannou obrubu. Střední část lícové strany odznaku je vyplněna kruhovým medailonem. Po obvodě tohoto medailonu je trnový věnec, v jeho středu se pak nachází malý státní znak. Rubová strana odznaku má ve svém středu rovnoramenný trojúhelník o výšce 17 mm směřující svým vrcholem dolů (znak Svazu politických vězňů). Trojúhelník je položen na lichoběžníku o rozměrech 17 x 8 mm. Na ploše lichoběžníku je v jeho pravé části umístěno velké písmeno \"S\", v jeho levé části pak velké písmeno \"P\". Na ploše trojúhelníku se nacházejí vzájemně vertikálně propojená písmena „OPV“ (celkově všechna písmena tvoří zkratku SOPVP = Svaz osvobozených politických vězňů Praha). Na levém vodorovném rameni kříže je vertikálně letopočet \"1939\", na pravém vodorovném rameni kříže pak rovněž vertikálně letopočet \"1945\".\n\n"}
{"id": "1381200", "url": "https://cs.wikipedia.org/wiki?curid=1381200", "title": "Viktor Cholnoky", "text": "Viktor Cholnoky\n\nViktor Cholnoky (23. prosince 1868, Veszprém – 5. června 1912, Budapešť) byl maďarský spisovatel, překladatel, novinář.\n\nViktor Cholnoky absolvoval střední školu ve Veszprému. Dále studoval práva v Győru a Budapešti, nicméně studium nedokončil, jelikož se v roce 1894 stal novinářem ve svém rodném městě. Jeho články vycházely v týdenních vydáních časopisu \"The Week.\"\n\nViktor Cholnoky zařazoval do svých spisů podivné postavy a groteskní situace, které zobrazují rozčarovaného ducha a nedostupného moderního občana. Jeho první svazek obsahuje překlady a romány inspirované dílem Marka Twaina – zde se Viktor Cholnoky věnoval zejména popisu exotické krajiny, báječných postav každodenního života (vyjadřující úzkostnou realitu).\n\n"}
{"id": "1381204", "url": "https://cs.wikipedia.org/wiki?curid=1381204", "title": "Tatra B2D", "text": "Tatra B2D\n\nTatra B2D je typ dvounápravového tramvajového vlečného vozu klasické koncepce, který byl sériově vyráběn v ČKD Tatra Smíchov ve druhé polovině 60. let 20. století na základě dokumentace od německého výrobce VEB Waggonbau Gotha. Jedná se o poslední dvounápravový vlečný vůz vyráběný na území Československa. Společně s tramvajemi Tatra T2D byl určen výhradně pro východoněmecký trh.\n\nV polovině 60. let 20. století vlády Československé socialistické republiky a Německé demokratické republiky sepsaly smlouvu, podle které měla veškerá tramvajová výroba přejít z původního německého závodu VEB Waggonbau Gotha na smíchovský závod ČKD v Praze. V roce 1965 ČKD Tatra Smíchov v rámci RVHP získala monopol výroby tramvají pro východoněmecký trh a začala s vývojem typu Tatra T4 koncepce PCC. Z typu T4 byl odvozen i vlečný vůz B4. Funkční vzorek B4, což byla karoserie Tatry T1 s demontovanou kabinou a řídícím pultem, nesoucí označení BW-3000 (BW znamená \"\", německy vlečný vůz, a 3000 bylo jeho evidenční číslo), a prototyp vlečného vozu Tatra B4 byly nadále zkoušeny v provozu s motorovými vozy. Po zahájení sériové výroby obou typů byly nabídnuty provozovatelům v NDR. Pro menší provozovatele byly tyto typy značně nevýhodné z důvodů vysoké energetické náročnosti koncepce PCC, a také kvůli tomu, že jejich velká kapacita by byla nevyužita. Tito provozovatelé pak žádali výrobce o dodávky koncepčně i technicky zastaralých dvounápravových vozů (poslední dvounápravové vozy byly v Československu vyrobeny v 50. letech). ČKD proto přebrala kompletní technickou dokumentaci k německým tramvajím Gotha T2-62, podle které vyrobila v roce 1966 prototyp vozu T2D, z něhož byl odvozen i vlečný vůz. Prototyp B2D však nebyl vyroben a přešlo se ihned k sériové výrobě. Krátká sériová výroba typu B2D probíhala v letech 1967–1968.\n\nPísmeno B v typovém označení znamená ' (německy vlečný vůz), číslice 2 značí dvě nápravy a písmeno D (=', tedy Německo) vzešlo z typového označování tramvají Tatra.\n\nV roce 1962 byla navržena zásadní modernizace stávajícího typu Gotha T2-61, čímž vznikl typ Gotha T2-62. Od něj byl odvozen vlečný vůz B2-62, na němž se modernizace projevila nouzovým brzdným systémem pro cestující, centrálním ovládáním dveří, výstrahami a osvětlením z motorového vozu, příčnými sedačkami se záchytnými madly namísto podélných lavic a novým osvětlením, které umožňovala řada žárovkových světel uprostřed stropu (namísto zářivkových). Později se do vozů začaly montovat dveře vyrobené z lisovaného plechu, namísto původních dřevěných, s novým opticko-akustickým výstražným systémem.\n\nTatra B2D je jednosměrný dvounápravový vlečný tramvajový vůz. Konstrukčně vůz vycházel z typu T2-62 (resp. B2-62), karoserie byla svařená z ocelových profilů, v interiéru se nacházely příčně uspořádané sedačky s madly a byl zde i výstražný systém. V závodě ČKD Tatra Smíchov se vyráběly hrubé stavby vozových skříní, do kterých se následně montovaly díly od německých výrobců a nakonec se prováděla finální montáž vozů. Vozy mohly být provozovány na rozchodech koleje 1000–1524 mm. Obvykle se provozovaly třívozové soupravy T2D+B2D+B2D (tzv. grosszugy), nebo dvouvozové soupravy T2D+B2D.\n\nV roce 2018 se v pravidelném provozu nacházel jediný vůz. Jde o vlečný vůz B2D ev. č. 26, vyrobený v roce 1968 a provozovaný na dráze Kirnitzschtalbahn u Bad Schandau.\n\nV letech 1967 až 1968 bylo vyrobeno 116 vozů B2D.\n\n"}
{"id": "1381209", "url": "https://cs.wikipedia.org/wiki?curid=1381209", "title": "AHL All-Star Team", "text": "AHL All-Star Team\n\nAll-Star Team AHL je ideální sestava sezóny severoamerické hokejové American Hockey League. Je vyhlašována ve formátu 1. a 2. All Star Týmu. Vyhlašování začalo již ve druhé sezoně existence ligy - 1937/38.\n\nObránce Jim Morrison byl nejčastěji nominován, celkově osmkrát - jednou do prvního All star týmu a sedmkrát do druhého.\n\nNejvíce nominací: \n\n\n\n\nNejvíce nominací: \n\n\n\n"}
{"id": "1381210", "url": "https://cs.wikipedia.org/wiki?curid=1381210", "title": "Ultron", "text": "Ultron\n\nUltron může být:\n"}
{"id": "1381217", "url": "https://cs.wikipedia.org/wiki?curid=1381217", "title": "Noc (rozcestník)", "text": "Noc (rozcestník)\n\nNoc může označovat:\n\n\n"}
{"id": "1381220", "url": "https://cs.wikipedia.org/wiki?curid=1381220", "title": "Franciszek Świder", "text": "Franciszek Świder\n\nFranciszek Świder (27. ledna 1911 Karviná – 22. března 1997 Karviná) byl malíř a sochař Těšínského Slezska.\n\nNarodil se v Karviné. Měl tři sourozence, dva bratry a sestru. Otec pracoval jako dělník na koksovně Hohenegger v Karviné, matka Tereza (rozená Kobielusz) byla v domácnosti, kde se věnovala výchově dětí. Od dětství projevoval umělecké nadání a tak po absolvování měšťanky v Karviné nastoupil do sekce malířství a dekorace státní umělecké školy v Krakově (Państwowa Szkoła Sztuk Zdobniczych i Przemysłu). V roce 1932 školu úspěšně absolvoval a v dalším studiu pokračoval v Praze. Rok studoval výtvarnou školu u profesora Františka Kysely. V létech 1933–1938 studoval na pražské Akademii výtvarného umění v ateliéru Tavíka Františka Šimona a Jakuba Obrovského.\n\nPrvní rok druhé světové války strávil ve východním Polsku. Po návratu do Karviné odmítl listinu Deutsche Volksliste a tak pracoval jako pomocný dělník ve firmě Herman Faber. Uměním se během války nezabýval, teprve po jejím skončení pokračoval v umělecké tvorbě. Podílel se na vzniku literární sekce Polského kulturně osvětového svazu. V jeho rámci ilustroval pro měsíčník Zwrot a jiná vydavatelství svazu. Byl členem \"Svazu československých výtvarníků\" a \"Polskiego Związku Literacko-Artystysznego w Czechosłowacji\". V hornické kolonii, kde se narodil byl skromným člověkem s pozitivní energií. Jeho přímočarost a otevřenost se ne vždy setkávaly s pochopením okolí a občas míval oprávněně pocit křivdy. Patřil k čelním představitelům umělců Těšínského Slezska.\n\nByl všestranný umělec. Maloval olejomalby, akvarely, kreslil, věnoval se monumentálnímu sochařství, nástěnné malbě, vitrážím a sgraffitům.\n\nV roce 1933 v polské škole v Horní Suché zhotovil nástěnou malbu, triptych zobrazující děti jdoucí do školy. Ilustroval sbírky poézie Pawła Kubisze \"Předjaří\" a \"Rapsodie o Oszeldowi\". Vlastní tvorbu prezentoval v roce 1937 na výstavách v Českém Těšíně (23 obrazů, grafik a reliefů) a v roce 1939 na souborné výstavě umělců Zaolší v Těšíně (89 děl).\n\n\nSpolu s Rudolfem Žebrokem v roce 1953 v českotěšínském hotelu Piast namaloval fresku „\"Kulturní brigáda\" o rozměrech 22 m². Toto unikátní dílo bylo po roce 1990 při vnitřní přestavbě zničeno. Spolu se také zabývali sakrální malbou, restaurovali malby v kostelích v Loukách, Marklovicích a Skřečoni. V havířovském zdravotním středisku namaloval obraz zdravotní sestry s dětmi. V roce 1955 v kině Radost vytvořil obraz pro vitráže a namaloval obraz o založení Havířova. Jeho sgraffito z roku 1957 je na stěně polské školy v Českém Těšíně. V roce 1958 vytvořil sgraffito o osvobození Ostravy na stěně gymnázia v Ostravě, které bylo po roce 1990 odstraněno.\n\nJe autorem 14 reliefů křižové cesty v kostele svatého Vavřince v Těrlicku. V hale budovy dolu ČSA vytvořil obrovskou kovovou plastiku, která byla v roce 1993 odstraněna. Kromě toho maloval portréty, krajiny. V roce 1994 obnovil v polské škole v Horní Suché vlastní nástěnnou malbu z roku 1933, za války Němci zamalovanou. K renovaci použil barvy dle původních receptur. Jedná se o třídílnou fresku délky 6,5 m o ploše 11,5 m².\n\nZemřel 22. března v Karviné. Pohřben je na hřbitově v Karviné-Dolech. Za svou tvorbu obdržel četná polská a česká státní vyznamenání.\n\nDne 19. listopadu 2011, u příležitostí jeho stého výroči narození byla v Muzeum Těšínského Slezska v Těšíně zahájena výstava \"Franciszek Świder a jeho dílo\".\n\n\n"}
{"id": "1381221", "url": "https://cs.wikipedia.org/wiki?curid=1381221", "title": "Vilibald Hieke", "text": "Vilibald Hieke\n\nVilibald Hieke (21. června 1886 – 30. listopadu 1969, Slaný) byl slánský stavitel.\n\nDne 26. května 1912 získal stavitelskou koncesi v Lounech. Do Slaného přišel ve stejném roce. Založil zde stavební firmu.\n\nDne 23. září 1914 se oženil s Marií Havránkovou, dcerou jiného slánského stavitele Václava Havránka.\n\nByl realizátorem řady staveb ve Slaném i jinde, například:\n\n"}
{"id": "1381226", "url": "https://cs.wikipedia.org/wiki?curid=1381226", "title": "Hugo ze Châlonu (1220-1266)", "text": "Hugo ze Châlonu (1220-1266)\n\nHugo ze Châlonu ( \"Hugues de Chalon\", 1220 – 1266) byl hrabě burgundský.\n\nNarodil se jako starší syn hraběte Jana ze Châlonu a roku 1236 byl oženěn s Adélou, jednou z mnoha dcer burgundského hraběte Oty VII. z Andechsu. Manželství mělo ukončit generace trvající konflikt mezi oběma rodinami a bylo mimořádně plodné.\n\nO dvanáct let později, roku 1248 Adéla zdědila po smrti bezdětného bratra burgundské hrabství, což se neobešlo bez mocenských třenic. Regentem hrabství se stal Hugův otec Jan ze Châlonu a Hugo, který se proti otci vzepřel, se ujal skutečné vlády až díky zásahu francouzského krále Ludvíka IX.\n\nZemřel roku 1266 a byl pohřben v cisterciáckém klášteře Cherlieu.\n"}
{"id": "1381228", "url": "https://cs.wikipedia.org/wiki?curid=1381228", "title": "Máirtín Ó Cadhain", "text": "Máirtín Ó Cadhain\n\nMáirtín Ó Cadhain ([ˈmɑːrtʲiːnʲ oː ˈkainʲ]; 1906 – 18. října 1970) byl irský irsky píšící prozaik, průkopník modernismu v irskojazyčné literatuře. Jeho nejznámější dílo je román \"Hřbitovní hlína\" (\"Cré na Cille\", 1949), významný je také jako tvůrce povídek. Politicky byl nacionalistou, antiklerikálem a socialistou. Byl členem a rekrutérem Irské republikánské armády. \n"}
{"id": "1381233", "url": "https://cs.wikipedia.org/wiki?curid=1381233", "title": "Plavební komora Petrov", "text": "Plavební komora Petrov\n\nPlavební komora Petrov je vodní dopravní stavba na Baťově kanálu. Nachází se na říčním kilometru 5,768, zhruba 400 metrů nad soutokem s říčkou Radějovkou na katastrálním území obce Petrov, ve vzdálenosti 700 m severozápadně od středu obce. Předchozí plavební stupeň je Plavební komora Strážnice II, následující plavební stupeň je Jez Sudoměřice. Ve vzdálenosti cca 200 m od komory se proti proudu nachází veřejný přístav Petrov.\n\nPlavební komora byla zprovozněna v roce 1938. V roce 2001 byla úprovedena rekonstrukce stavební i technologické části, následně v roce 2005 byla provedena elektrifikace a automatizace na jednotný systém dálkového ovládání včetně signalizace. V roce 2007 přibyla automatická regulace plavební hladiny pro úsek PK Petrov – jez Sudoměřice.\n\n\n"}
{"id": "1381244", "url": "https://cs.wikipedia.org/wiki?curid=1381244", "title": "Mull of Kintyre (píseň)", "text": "Mull of Kintyre (píseň)\n\nMull of Kintyre je píseň americko-britské hudební skupiny Wings, autory textu a hudby jsou Paul McCartney a Denny Laine. Píseň oslavuje malebnost skotského poloostrova Kintyre a mysu Mull of Kintyre, kde má Paul McCartney od roku 1966 farmu. Píseň se stala nejúspěšnější skladbou Wings ve Spojeném království - stala se prvním singlem, kterého zde byly prodány přes dva miliony kopií.\n\n\n\nFrancouzský aranžér a skaldatel Franck Pourcel nahrál roku 1977 orchestrální verzi této písně.\n"}
{"id": "1381249", "url": "https://cs.wikipedia.org/wiki?curid=1381249", "title": "Systém sociálního kreditu", "text": "Systém sociálního kreditu\n\nSystém sociálního kreditu () je připravovaný státní systém hodnocení obyvatel Čínské lidové republiky na základě různých aspektů jejich ekonomického a společenského chování (společenské důvěryhodnosti), na jehož základě se bude jednotlivým občanům poskytovat různá úroveň přístupu k veřejným službám. Systém se nyní nachází v testovací fázi, jeho spuštění se plánuje v roce 2020.\n\nSystém byl představen v roce 2014 čínskou Státní radou. Podle oficiálního vládního dokumentu ze dne 14. června 2014, v němž bylo vytvoření nové hodnotící strategie představeno, je cílem systému vytvoření důvěryhodného prostředí veřejného mínění. Hodnocení má klást důraz na čtyři oblasti, a to „poctivost ve vládních záležitostech“ (), „obchodní upřímnost“ (), „společenskou upřímnost“ () a „důvěryhodnost soudů“ (). Posléze byly k připravovanému systému vydány i další vládní dokumenty, kterými se politika hodnocení upřesnila a zároveň byla zavedena zásada, podle které porušení důvěry občanem na jednom místě povede k jeho postihům na vícero místech.\n\nV roce 2015 vláda pověřila 8 soukromých technologických společností vývojem algoritmů a vytvořením menších zkušebních systémů; k těmto firmám patřila například China Rapid Finance, partner konglomerátu Tencent (provozovatel největší čínské sociální sítě WeChat) nebo firma Ant Financial ze skupiny Alibaba Group (provozovatel platebního systému Alipay), jež vytvořila kreditní systém Sesame Credit, který využívá dat uživatelů jednotlivých služeb skupiny.\n\nV současnosti (2018) probíhá zkušební provoz, do něhož se dobrovolně zapojilo několik milionů obyvatel; dále se testování účastní i některá města a technologické platformy. Úplné spuštění státního systému s povinnou účastí všech občanů ČLR i některých firem je plánováno na rok 2020.\n\nPodstatou systému je vytvoření osobního kreditu každého občana, který se pak bude zvyšovat nebo snižovat podle jeho společenského chování. Při zpracovávání mimořádně velkého objemu dat se využívají technologie pro analýzu velkých dat. Přesná metodika výpočtu ani jednotlivé aspekty, které vstupují do hodnocení, nejsou známy. Podle medializovaných informací se kredit bude upravovat na základě:\n\nPodle různých zpravodajských serverů dosažené „skóre“ ovlivní míru sociálního zabezpečení daného obyvatele, dostupnost a podmínky úvěrových finančních produktů (úvěr, hypotéka, kreditní karta), úroveň přístupu do stravovacích podniků, kvalitu ubytování a turistických služeb, dostupnost jednotlivých způsobů přepravy nebo rychlost internetového připojení, dále rozhodne například o přístupu k lepšímu vzdělání nebo zaměstnání (manažerské pozice v státních podnicích nebo velkých bankách). Nízký kredit pak může způsobit i úplné zamezení přístupu k některým službám – například s platností od 1. května 2018 ztratilo 9 milionů občanů možnost zakoupit si letenky na vnitrostátní lety a 3 miliony možnost cestovat v obchodní třídě ve vlacích, a to po dobu až jednoho roku.\n\nSystém počítá s pravidelným zveřejňováním žebříčků nejlepších a nejhorších občanů, a také s vytvořením „negativních seznamů“, které znemožní získat práci v státních organizacích a společnostech. V praxi byla vyzkoušena i funkce, jež přes telefon informuje o špatném sociálním kreditu volaného.\n\nV roce 2018 bylo na základě sociálního kreditu zabráněno asi stovce lidí vycestování z ČLR.\n\nPodle zprávy úřadů ČLR ze začátku roku 2019 byl na základě sociálního kreditu 17,5 milionům lidí zakázán nákup letenek a 5,5 milionům nákup jízdenek na vlak.\n\nDo systému jsou zapojeny i soukromé společnosti a další právnické osoby v zemi. Při špatném kreditu může být firmě zakázáno např. vydání dluhopisů. Příslušný obchodní registr pro monitorování přešlapů firem se označuje jako National Enterprise Credit Information Publicity System.\n\nPodle mnoha kritiků představuje systém velké nebezpečí z hlediska svobody jednotlivce a společně s obrovským počtem bezpečnostních kamer v zemi (celkem 170 milionů, z nichž mnoho díky moderním softwarovým nástrojům dokáže účinně rozpoznávat obličeje, přičemž v horizontu tří let je plánováno přidání dalších 400 milionů kamer) vytvoří komplexní a mimořádně sofistikovaný systém masového dohledu s politickým přesahem, který lze přirovnat k dystopické vizi Velkého bratra, jež vytvořil George Orwell ve svém románu \"1984\".\n\nPro vládnoucí komunistickou stranu je sociální kredit projektem sociálního inženýrství, jehož cílem je vytvořit poslušného, normalizovaného občana. Kritizováno je však používání nových technologií a práce s daty (big data) bez etických zábran. Stigmatizace občana může být opakovaný trest za již potrestaný přestupek či zločin a tím se stává velmi nebezpečnou.\n\nPodle některých názorů může dojít ke zneužívání systému, postupnému rozvrstvení společnosti do několika úrovní a případnému rozvoji korupce. Dalším důsledkem může být zvyšování sociální izolace nízce hodnocených občanů v důsledku omezování kontaktů na sociálních sítích ze strany uživatelů s lepším kreditem (preventivně v zájmu vyhnutí se snížení vlastního hodnocení), případně i osobního kontaktu kvůli prakticky všudypřítomnému kamerovému systému.\n\n"}
{"id": "1381250", "url": "https://cs.wikipedia.org/wiki?curid=1381250", "title": "Tubuai", "text": "Tubuai\n\nTubuai také Tupuaʼi je ostrov ve Francouzské Polynésii, součást Jižního souostroví. Jeho rozloha je 45 kilometrů čtverečních (85 kilometrů čtverečních včetně laguny). V roce 2012 zde žilo 2173 obyvatel. Největším sídlem ostrova je stejnojmenná obec Tubuai, která je také správním centrem distriktu Jižní souostroví. Ostrov je sopečného původu (nejvyšší vrchol má 422 m n. m.) a je obklopený lagunou se sedmi malými ostrovy zvanými \"Motu\". Lagunu od moře dělí korálový útes. Ostrov leží 640 kilometrů jižně od Tahiti. Díky své poloze má chladnější klima, teploty se pohybují mezi 20 a 30 °C. Obyvatelé pěstují brambory, mrkev, povijnici batátovou a kokosové ořechy, kromě toho se zabývají také uměleckými řemesly. Na ostrově se nachází letiště, čímž je dostupný pro turisty.\n\nPolynésané osídlili Tubuai podle radiokarbonové metody datování ve 12. nebo 13. století. Prvním Evropanem, který ostrov objevil byl Samuel Wallis v roce 1667. V roce 1777 zde přistál James Cook, ale na pobřeží se nevylodil. O několik let později, v roce 1789 zde krátce pobývali vzbouřenci z lodi Bounty. V roce 1819 připojil král Pomaré II. ostrov k tahitskému státu a od roku 1881 je ostrov anektován Francií.\n"}
{"id": "1381255", "url": "https://cs.wikipedia.org/wiki?curid=1381255", "title": "Peter Ebdon", "text": "Peter Ebdon\n\nPeter Ebdon (* 27. srpna 1970) je anglický profesionální hráč snookeru. \n\nEbdon je mistr světa ve snookeru z roku 2002, kdy zvládl v rozhodujícím framu zvítězit nad sedminásobným světovým šampionem Stephenem Hendrym ze Skotska poměrem 18:17.\n\nEbdon je zvyklý nad svými strky neobvykle dlouho přemýšlet, což sice není proti pravidlům hry, ale může to být nepříjemné pro jeho soupeře. Na YouTube existuje simultánní videozáznam, na němž anglický hráč Ronnie O'Sullivan dosahuje herního maxima 147 bodů v čase 5 minut a 21 sekund, Ebdon ve stejném čase dosáhl zisku pouhých 12 bodů.\n"}
{"id": "1381257", "url": "https://cs.wikipedia.org/wiki?curid=1381257", "title": "SoftBank Group", "text": "SoftBank Group\n\nSoftBank Group Corp. ( – \"Sofutobanku Gurūpu kabušiki gaiša\") je japonská nadnárodní holdingová společnost založená v roce 1981 se sídlem v Tokiu. SoftBank má plné vlastnictví společností Softbank Corp., ARM Holdings, Fortress Investment Group, Boston Dynamics a také vlastní podíly ve společnostech Alibaba Group, Uber, Didi Chuxing mimo jiné.\n\n"}
{"id": "1381258", "url": "https://cs.wikipedia.org/wiki?curid=1381258", "title": "Boston Dynamics", "text": "Boston Dynamics\n\nBoston Dynamics je americká inženýrská společnost aktivní v oblasti robotiky založená v roce 1992 se sídlem ve Walthamu ve státě Massachusetts a je dceřinou společností japonské SoftBank Group od roku 2017. Boston Dynamics vznikla jako spin-off z univerzity Massachusettský technologický institut.\n\n"}
{"id": "1381271", "url": "https://cs.wikipedia.org/wiki?curid=1381271", "title": "Zemětřesení na Havaji 2018", "text": "Zemětřesení na Havaji 2018\n\nZemětřesení na Havaji udeřilo 4. května 2018 ve 12:33 místního času ve východní části ostrova u sopky Kilauea. Mělo sílu 6,9 momentové škály a její intenzita poblíž epicentra je odhadována na VIII (bořivé) podle Mercalliho stupnice. Tomuto otřesu předcházely stovky slabších, které pravděpodobně sopku probudily. Toto zemětřesení si nevyžádalo oběti, ale škody na budovách. Přes 14 000 lidí se po zemětřesení ocitlo bez elektrického proudu, ale brzy bylo vše obnoveno.\n\nJe to nejsilnější zemětřesení na Havaji od roku 1975, kdy došlo k zemětřesení o síle 7,4 ve stejné oblasti jako nyní.\n"}
{"id": "1381280", "url": "https://cs.wikipedia.org/wiki?curid=1381280", "title": "Burzovní palác", "text": "Burzovní palác\n\nBurzovní palác v Rybné ulici na Starém Městě v Praze je moderní administrativní centrum vedle obchodního domu Kotva na Náměstí Republiky. Sídlí tu Burza cenných papírů Praha, největší akciový trh České republice.\n\n\n\n"}
{"id": "1381281", "url": "https://cs.wikipedia.org/wiki?curid=1381281", "title": "Mikaševičy", "text": "Mikaševičy\n\nMikaševičy (, – \"Mikaševiči\", ) je město v Brestské oblasti v Bělorusku. K roku 2018 v něm žilo přes dvanáct tisíc obyvatel.\n\nMikaševičy leží na říčce Balchvě, přítoku Sluče v povodí Dněpru, jen několik kilometrů severozápadně od ústí Sluče do Pripjati. Patří do Luniněckého rajónu.\n\nVe městě je nádraží na železniční trati z Brestu do Mazyru. Severně od města prochází dálnice M10 vedoucí v západovýchodním směru skoro přes celý jih Běloruska.\n\nPrvní zmínka je z roku 1785.\n\nV roce 1919 se zde konala sovětsko-polská jednání v rámci polsko-sovětské války. V meziválečném období pak připadly Mikaševičy druhé Polské republice.\n\nV roce 1939 obsadil v rámci sovětské invaze do Polska Mikaševičy Sovětský svaz, který je začlenil do Běloruské sovětské socialistické republiky. V roce 1941 v rámci operace Barbarossa obsadilo Mikaševičy nacistické Německo a Rudá armáda jej dobyla zpět až v roce 1944.\n\nOd roku 2005 jsou Mikaševičy městem.\n\nZdejší klub FK Hranit Mikaševičy hraje běloruskou fotbalovou Pervaju ligu,\n"}
{"id": "1381282", "url": "https://cs.wikipedia.org/wiki?curid=1381282", "title": "Seznam dílů seriálu Městečko Twin Peaks", "text": "Seznam dílů seriálu Městečko Twin Peaks\n\nToto je seznam dílů seriálu \"Městečko Twin Peaks\".\n\n<onlyinclude>\n</onlyinclude>\n\n\n"}
{"id": "1381284", "url": "https://cs.wikipedia.org/wiki?curid=1381284", "title": "Seznam dílů seriálu Twin Peaks", "text": "Seznam dílů seriálu Twin Peaks\n\nToto je seznam dílů seriálu \"Twin Peaks\".\n\n<onlyinclude>\n</onlyinclude>\n\n\n"}
{"id": "1381287", "url": "https://cs.wikipedia.org/wiki?curid=1381287", "title": "NEM (rozcestník)", "text": "NEM (rozcestník)\n\nSlovo NEM má více významů a může označovat:\n\n"}
{"id": "1381291", "url": "https://cs.wikipedia.org/wiki?curid=1381291", "title": "Shiftphone", "text": "Shiftphone\n\nShiftphone je modulární, snadno opravitelný chytrý telefon vyrobený v Německu. Zaměřuje se na fair-trade a ekologii podobně jako Fairphone.\n\nPřístroje uvedla na trh v roce 2014 německá firma Shift GmbH.\nShiftphone využívá keramické kondenzátory místo tantalových, takže k jeho výrobě není třeba coltan.\n\n"}
{"id": "1381302", "url": "https://cs.wikipedia.org/wiki?curid=1381302", "title": "Dům kultury města Ostravy", "text": "Dům kultury města Ostravy\n\nDům kultury města Ostravy (dříve Dům kultury pracujících Ostravy (DKPO, 1961–1963), Dům kultury pracujících Vítkovických železáren Klementa Gottwalda (DK VŽKG, 1964–1973), Dům kultury Vítkovických železáren a strojíren Klementa Gottwalda (DK VZSKG, 1973–1989), Dům kultury Vítkovických železáren (1990–1992), Dům kultury Vítkovice, a. s. (1992–2003)) je budova v Ostravě vybudovaná v roce 1956–1961 ve stylu socialistického realismu na základě projektu architekta Jaroslava Fragnera. Budova byla otevřena 16. dubna 1961 coby největší zařízení svého druhu v tehdejší Československé republice. Budova disponuje sálem pro zhruba 1 200 návštěvníků, divadlem s 620 místy k sezení, kinem s kapacitou 450 míst, hudebním sálem, přednáškovou síní, knihovnou, restaurací, kavárnou a klubovními místnostmi. \n\nArchitektonická soutěž na stavbu nového „kulturního a pionýrského domu“ byla vypsána v roce 1954. V soutěži zvítězil projekt Jaroslava Fragnera, jehož pojetí neslo prvky funkcionalismu i neoklasicismu, což se setkalo s odporem zastánců tehdy prosazovaného socialistického realismu, ačkoli se autor při navrhování budovy nechal tímto směrem citelně ovlivnit. Tehdejší ministr kultury Václav Kopecký projekt označil za „málo současný“.\n\nSamotná stavba je tvořena třemi částmi – hlavní lodí, spojovacím křídlem a bočním křídlem. Vstup je tvořen monumentálním průčelím, jehož fasáda je obložena travertinem, ostatní fasády jsou pak obloženy keramickými dlaždicemi. V těsné blízkosti objektu jsou umístěny dvě kašny (součást návrhu Jaroslava Fragnera), opatřené sousoším Mládí a Dívčí tajemství sochaře Stanislava Hanzíka.\n\nV dobovém tisku byla budova označována za „obrovskou bílou loď uprostřed černé Ostravy“.\n\nNad hlavním průčelím jsou umístěny alegorické sochy Práce s dětmi, Zlepšovatel, Chemie, Sochařství, Hudba a Sport. Souchy jsou součást sousoší Člověk v práci a oddechu od autorů Vlastimila Večeři a Jiřího Myszaka. \n"}
{"id": "1381303", "url": "https://cs.wikipedia.org/wiki?curid=1381303", "title": "Stanislav Khristenko", "text": "Stanislav Khristenko\n\nStanislav Khristenko (* 25. května 1984 Charkov) je americký klavírista a dirigent žijící ve Washingtonu, USA. \n\nStanislav Khristenko se narodil v Charkove v roce 1984 v židovsko-ukrajinské rodine a zacal brat lekce hry na klavire uz v 7 let. Svými vystoupeními uchvátil posluchače na čtyřech světadílech už od prvního sólového recitálu ve věku 11 let. Ukončil Moskevskou státní konzervatoř P. I. Čajkovského a Cleveland Institute of Music. Téměř celý svůj profesionální život strávil Spojených státech. Žije ve Washingtonu.\n\nStanislav Khristenko působil jako sólista mimo jiné společně s Cleveland Orchestra, Phoenix Symphony, Richmond Symphony, National Orchestra of Belgium, Bilbao Symphony Orchestra, Tenerife Symphony Orchestra, Liege Royal Philharmonic, Hong Kong Chamber Orchestra a Takamatsu Symphony Orchestra. Jeho nejlepší výkony zahrnují sólová vystoupení ve Weill Hall a Zankel Hall v Carnegie Hall, Schubert-Saal ve Vienna Konzerthaus, Palais de Beaux-Arts v Bruselu a dále spolupráce s různými orchestry v Grosser Saal of The Berlin Philharmonie, Severance Hall v Clevelandu, ve Velkým sálu Moskevské konzervatoře a Hong Kong City Hall.\nStanislav Khristenko patří mezi umělce podporované klavírním výrobcem Steinway, jako Steinway Artist vystoupil s více než 40 orchestry na čtyřech kontinentech.\nV únoru 2018 Stanislav Khristenko a Plzeňská filharmonie v pražském Rudolfinu předvedli Klavírní Koncert č.3 Sergeje Rachmaninova.\n\n2015 – Toccata Classics -Ernst Krenek: Piano Music Volume One\n\n2014 - Steinway & Sons Label-– Fantasies\n\n2013 – Queen Elisabeth Competition Winners CD\n\n2012 – Oehms Classics – Ernst Krenek Piano Works\n\nStanislav Khristenko získal nejvyšší ocenění na více než 30 prestižních mezinárodních klavírních soutěžích. Pouze v roce 2013 vyhrál první cenu v Cleveland International Piano Competition a Maria Canals International Music Competition a byl jmenován čtvrtým laureátem v Soutěži královny Alžběty v Bruselu.\n\n(Itálie, I cena & Grand Prix)\n\n"}
{"id": "1381305", "url": "https://cs.wikipedia.org/wiki?curid=1381305", "title": "Jansky", "text": "Jansky\n\nJansky (značka Jy) je jednotka spektrální intenzity záření používaná v radioastronomii. Pojmenovaná je po americkém fyzikovi a radioinženýrovi Karlu Guthe Janskym.\n"}
{"id": "1381306", "url": "https://cs.wikipedia.org/wiki?curid=1381306", "title": "Eritrejsko-etiopská válka", "text": "Eritrejsko-etiopská válka\n\nEritrejsko-etiopská válka (nezaměňovat s eritrejskou válkou za nezávislost v letech 1961-1991), která probíhala v letech 1998 až 2000, představovala gradaci pohraničních sporů mezi Eritreou a Etiopií. Zahájil ji vpád etiopských jednotek do hlavní sporné oblasti okolo města Badme (6. května 1998). Po vojenské stránce v této válce jasně zvítězila Etiopie, která obsadila sporná teritoria a postupovala dále do nitra Eritreje.\n\nVálku ukončila alžírská mírová smlouva z prosince 2000, na jejímž základě byla ustanovena nezávislá pohraniční komise pod patronátem OSN. Ta sice v roce 2002 prohlásila oblast okolo Badme za součást Eritreje, ovšem Etiopie oblast stále okupuje. Dne 9. července 2018 ale Eritrea i Etiopie uzavřely mírovou dohodu čímž ukončují tuto válku. \n"}
{"id": "1381308", "url": "https://cs.wikipedia.org/wiki?curid=1381308", "title": "Rachel McFarlane", "text": "Rachel McFarlane\n\nRachel McFarlane (nar. 1971) je britská zpěvačka. Začala zpívat ve věku dvanácti let v kostelním sboru.\n\nV roce 1992 začala svou kariéru jako člen skupiny Dancehall / Rave Act The Family Foundation, která natočila singl \"Express Yourself\". Po skončení spolupráce se McFarlane v roce 1994 připojila k hudební skupině Loveland (s Markem Hadfieldem, Paulem Taylorem a Paulem Watermanem). Vystupovala v jejich skladbě \"Let The Music Lift You Up\", která dosáhla čísla 16 v UK Singles Chart. V témže roce natočila nahrávku \"Turn Up The Power\" s N-Trance.\n\nV roce 1998 vydala svůj debutový singl \"Lover\", který se dostal do Top 40 ve Velké Británii. \"Lover\" byl také vydán v roce 2005 díky vydavateli All Around the World a opět se dostal do Top 40.\n\nV roce 2004 nastoupila do skupiny LMC, kde natočila vokály pro svou skladbu \"Take Me To The Clouds Above\", která vyvrcholila na prvním místě v UK Chart. O dva roky později s LMC nahrála skladbu \"You Get What You Give\".\n\nTaké se objevila jako soudkyně v londýnské produkci Rock of Ages.\n\n"}
{"id": "1381309", "url": "https://cs.wikipedia.org/wiki?curid=1381309", "title": "Johann Bessler", "text": "Johann Bessler\n\nJohann Ernst Elias Bessler zvaný Orffyreus (pokřtěn 6. května 1681 Žitava – 30. listopadu 1745 Fürstenberg) byl Němec, který podle vlastního tvrzení sestrojil perpetuum mobile.\n\nPocházel ze selské rodiny, po získání středoškolského vzdělání cestoval po Německu a živil se jako hodinář, sklář nebo ranhojič, krátce pobýval i v klášteře. Studoval alchymii a kabalu, vystupoval pod pseudonymem Orffyreus, který vytvořil přepisem svého příjmení pomocí šifry ROT13 a polatinštěním.\n\nRoku 1715 představil v Merseburgu kolo, které se neustále točilo bez viditelného zdroje energie a landkrabě Karel I. Hesensko-Kasselský mu po úspěšné zkoušce mechanismu v zapečetěné místnosti udělil patent a titul komerčního rady. Prototyp měl průměr 3,7 metru a tloušťku 36 cm, pohyboval jím mechanismus ukrytý mezi napjatými plachtami, jehož princip konstruktér odmítal sdělit. Besslerův stroj zkoumali přední vědci té doby jako Gottfried Wilhelm Leibniz nebo Willem Jacob 's Gravesande, kteří neodhalili žádnou známku podvodu, zájem o koupi vynálezu měl i car Petr I. Veliký. Po smrti landkraběte však Besslerovy další výzkumy neměl kdo financovat a perpetuum mobile upadlo v zapomnění.\n\nPodle výpovědi Besslerovy služebné Anne Rosine Mauersbergerin bylo kolo poháněno tak, že soustava hřídelí vedla do sousední místnosti, kde najatá osoba točila klikou.\n\n"}
{"id": "1381313", "url": "https://cs.wikipedia.org/wiki?curid=1381313", "title": "NEM (blockchain technologie)", "text": "NEM (blockchain technologie)\n\nNEM (zkratka po anglické \"New Economy Model\") je distribuovaná peer-to-peer platforma poskytující služby podobné účetním knihám využitím technologie blockchain. Síť je postavena kolem požadavků na velkou škálovatelnost a snadnou integraci do existujících systémů. Kromě hlavní veřejné sítě je možné provozovat privátní sítě a tyto integrovat podle potřeby se sítí veřejnou. Díky tomu je možné na privátní síti držet neveřejná data a veřejnou síť používat jenom pro vybrané operace. Například u banky by údaje o účtech a vnitro-bankovních převodech byly na privátní síti a mezibankovní vyrovnání mohou být realizovány pomocí veřejné sítě. Snadné integrace se sítí NEM je dosaženo použitím standardizovaného REST rozhraní. Díky konceptu zvanému Smart Assets je možné zakládat jmenné prostory a mozaiky na reprezentaci vlastnictví bez nutnosti cokoliv implementovat.\n\nPlatforma byla spuštěna 31.3.2015. Původně byla napsaná v programovacím jazyce Java a zdrojový kód klíčových částí implementace nebyl veřejně dostupný.\n\nV současnosti dochází k postupnému nasazování nové verze s názvem Catapult. Tato implementace je již v jazyce C++ a zdrojový kód bude open-source. Nová implementace poskytuje mnohem větší výkon a přidává množství nové funkcionality.\n\nNEM od počátku klade velký důraz na komunitu kolem projektu. I samotná síť hledá konsenzus pomocí algoritmu, který zohledňuje to jak kdo síti pomáhá (investuje do ní a používá ji).\n\nNEM komunitu je možno kontaktovat (a přidat se k ní) následujícími způsoby:\n\n\nSmart Assets je skupina vlastností sítě NEM, díky kterým je snadné na ní modelovat jakékoliv procesy. Jmenný prostor je jakýsi váš domov, kde můžete vytvářet mozaiky. Mozaiky reprezentují cokoliv potřebujete (peníze, majetek, podpis, ...). Dalším prvkem Smart Assets jsou adresy. Tyto slouží jako kontejnery pro mozaiky. Adresy můžou opět reprezentovat co potřebujete - uživatele, peněženku, dokument, píseň. Na převod mozaik mezi adresami slouží propracovaný systém transakcí.\n\nNEM zavádí v rámci Smart Assetů koncept Mozaik (Mosaic) a jmenných prostorů. Uživatelé mají možnost vytvářet mozaiky, které mohou reprezentovat cokoliv, co je potřeba přesouvat mezi vlastníky (peníze, majetek, vlastnosti, ...). Aby nedocházelo ke kolizím v názvech, je zde zaveden také pojem jmenného prostoru (Namespace), do kterého mozaiky náleží. Jmenný prostor může být pak dále dělený na další podprostory podobně jako internetové domény.\n\nPříkladem by pak mohla být firma Foo, která si pro odměňování svých zaměstnanců založí mozaiky \"foo.zamestnanci:odmeny a \"foo.management:odmeny. Obě mozaiky s názvem \"odmeny\" se nacházejí v hlavním jmenném prostoru firmy - \"foo\". Každá je ale ve vlastním podprostoru pro zaměstnance a pro management. Zaměstnanci pak můžou tyto mozaiky využívat třeba na získávání různých výhod ve firmě.\n\nÚčet je reprezentovaný v síti NEM adresou. Adresa je odvozena z veřejného klíče a veřejný klíč je odvozen z privátního klíče. Vlastník privátního klíče má plnou kontrolu nad daným účtem. Je proto důležité aby privátní klíč zůstal za každých okolností tajný.\n\nÚčty jsou vlastníky jmenných prostorů a mozaik. Na jednom účtě mohou být současně hodnoty v různých mozaikách. Je to podobné jako kdybyste na jednom účtu v bance měli najednou české koruny i americké dolary a ještě měli možnost si založit vlastní měnu.\n\nPřevody mezi účty se vykonávají prostřednictvím transakcí. Jedna atomická transakce na síti NEM může zahrnovat více dílčích transakcí, ze kterých každá může vyžadovat libovolný počet podpisů.\n\nJe možné snadno implementovat funkcionalitu, kde dochází k více převodům a přitom není potřeba žádného prostředníka. Burza tak může sloužit jenom jako místo kde se kupující a prodávající dohodnou na výměně hodnot v různých mozaikách. Burza pak vytvoří jedinou transakci, která provede 2 převody mezi obchodujícími a taky si nechá poslat poplatek na svůj účet. Obchodující pak tuto transakci podepíšou a tím se stane platnou. Není vůbec potřeba posílat prostředky burze.\n\nDále je možné k jednomu účtu vyžadovat potvrzení od vícero osob. Je tedy možné nastavit účet tak aby dotyčný mohl transakce dělat on sám nebo v případě, že stratí svůj privátní klíč mohli transakci udělat třeba 3 ze 4 jeho kamarádů.\n\nKaždý distribuovaný systém potřebuje způsob, jak určit co je pravda a co ne. NEM využívá k dosažení konsenzu vlastní metodiku zvanou Proof of Importance (PoI). PoI využívá teorie grafů a odměňuje uživatele, kteří do sítě investovali a současně ji aktivně využívají k transakcím. Tento konsenzus se vyžíva na odměňování provozovatelů infrastruktury nebo třeba na určení váhy hlasu při komunitním hlasování. Zahrnuty jsou jenom účty, které mají více než 10000 XEMů.\n\nOstatní blockchain sítě typicky využívají jiné metodiky k dosažení konsenzu\n\n\nTěžení v síti NEM se nazývá harvesting. Díky PoI je výkonově nenáročné a je dokonce možné u účtu povolit funkci zprostředkovaného harvestingu, kdy uživatel může těžit, aniž by měl vlastní server. Metodika PoI se použije na určení pravděpodobnosti, se kterou poplatky z dalšího bloku na síti připadnou danému účtu. Poplatky za transakce na síti se platí pomocí mozaiky s názvem XEM. Tyto poplatky jsou pak připsány jako odměna tomu, kdo vytěží blok, ve kterém byly poplatky zaplaceny.\n\nV rámci PoI má každý účet přiděleno skóre důležitosti. Toto skóre se mění podle množství prostředků na účte a podle transakcí s účtem. Díky tomu je možné hlasovat formou převodu na nějaký účet reprezentující názor. Skóre tohoto účtu bude tím vyšší čím více převodů je na něj vykonáno. Dále převody z účtů s vyšším skóre mají větší vliv na skóre cílového účtu.\n\nNEM síť si interně udržuje mezi uzly (servery) jejich reputaci. Na základě reputace jednotlivých uzlů je pak udržována jejich důvěryhodnost aby se zabránilo manipulaci s daty prostřednictvím útočících uzlů. Na inteligentní určování reputace se využívá pozměněného algoritmu EigenTrust++.\n\nNEM nabízí otevřené API a tak kdokoliv může vytvářet aplikace, které pracují s platformou. K dispozici je ale také standardní software, který používá většina uživatelů sítě.\n\nPeněženka, která kromě možnosti vytvářet účty a provádět transakce, poskytuje přistup k mnoha dalším službám poskytovaných sítí.\n\nNano Wallet je dostupná jako nativní aplikace pro Linux, Mac a Windows ale také jako univerzální klient ve formě webové stránky. Zdrojový kód aplikace je volně k dispozici.\n\nMobilní aplikace pro Android a iOS umožňující práci s účty na mobilním telefonu.\n\nUzel je server poskytující služby síti. Označuje se taky jako NIS (NEM Infrastructure Server). Běžní uživatelé nepotřebují provozovat vlastní uzel ale kdokoliv může poskytnout svůj výpočetní výkon veřejnosti.\n\n\n"}
{"id": "1381314", "url": "https://cs.wikipedia.org/wiki?curid=1381314", "title": "L. A. Johnson", "text": "L. A. Johnson\n\nLarry Alderman Johnson, známý jako L. A. Johnson, (11. června 1947 – 21. ledna 2010) byl americký filmový producent, dlouholetý spolupracovník hudebníka Neila Younga. Ve filmovém průmyslu pracoval na různých pozicích, v roce 1970 byl například nominován na Oscara za nejlepší zvuk k filmu \"Woodstock\". Jako zvukař se podílel také na snímku \"Renaldo and Clara\" Boba Dylana. Na různých filmech či záznamech koncertů se rovněž podílel jako stříhač a režisér. S Neilem Youngem spolupracoval například na filmech \"Journey Through the Past\", \"Human Highway\" a \"Solo Trans\".\n\n"}
{"id": "1381323", "url": "https://cs.wikipedia.org/wiki?curid=1381323", "title": "Cory Booker", "text": "Cory Booker\n\nCory Anthony Booker (* 27. dubna 1969 Washington, D.C.) je americký politik, senátor za New Jersey. Studoval na Stanfordově univerzitě a následně díky Rhodesovu stipendiu odešel do Anglie za studiem na Oxfordské univerzitě. Později docházel na právní fakultu Yaleovy univerzity.\n\nV roce 2002 neúspěšně kandidoval na post starosty newjersejského města Newark. O čtyři roky byl se svou druhou kandidaturou úspěšný. Od října 2013, kdy funkci starosty opustil, je senátorem za New Jersey. Prvního února 2019 oznámil, že se bude ucházet o nominaci Demokratické strany na kandidáta pro volbu prezidenta Spojených států amerických 2020. Kvůli nedostatku finančních darů v pozdní fázi kampaně a nízkým výsledkům ve volebních průzkumech se nekvalifikoval na poslední dvě oficiální televizní debaty a 13. ledna 2020, necelé tři týdny před primárkami v Iowě, svou kandidaturu stáhl. Ve volbách v listopadu 2020 se proto uchází pouze o znovuzvolení do pozice senátora státu New Jersey.\n\nPočínaje rokem 1992 byl vegetariánem. V roce 2014 oznámil, že se po dobu jednoho roku bude stravovat jako vegan.\n\n"}
{"id": "1381326", "url": "https://cs.wikipedia.org/wiki?curid=1381326", "title": "Utajovaná informace", "text": "Utajovaná informace\n\nUtajovaná informace je citlivá informace, která může ohrozit zájmy nebo bezpečnost státu.\n\nV České republice problematiku utajovaných informací, tedy jejich klasifikaci, způsob nakládání s nimi apod. řeší zákon č. 412/2005 Sb. o ochraně utajovaných informací a o bezpečnostní způsobilosti.\n\nStupeň utajení je klasifikace utajované informace na základě závažnosti důsledků jejího vyzrazení:\n\nOchrana utajovaných informací se zajišťuje několika způsoby:\n\nVydáváním oprávnění pro přístup k utajovaným informacím na základě bezpečnostní prověrky se zabývá Národní bezpečnostní úřad.\n"}
{"id": "1381331", "url": "https://cs.wikipedia.org/wiki?curid=1381331", "title": "Ruské letectvo", "text": "Ruské letectvo\n\nRuské letectvo může označovat:\n\n\n"}
{"id": "1381334", "url": "https://cs.wikipedia.org/wiki?curid=1381334", "title": "Literární archiv Památníku národního písemnictví", "text": "Literární archiv Památníku národního písemnictví\n\nLiterární archiv Památníku národního písemnictví (LA PNP) je specializovaným archivem podle archivního zákona, jehož zřizovatelem je Památník národního písemnictví (literární archiv je oddělení PNP), v této podobě od 1. ledna 1964, ovšem s kořeny v roce 1818 (vznik Národního muzea, jehož byl do roku 1964 součástí). Vedle dohledu na spisovou službu a písemnou produkci svého zřizovatele plní i velmi důležitou roli v poslání svého zřizovatele jakožto sbírkotvorné instituce. Literární archiv se stará o většinu sbírek PNP (další sbírky jsou spravované knihovnou a uměleckými sbírkami). Profiluje se jako literární archiv (jediný tohoto druhu v Česku), jehož obsah tvoří pozůstalosti a osobní fondy spisovatelů, případně fondy nakladatelství a dalších institucí spojených s literární činností (Svaz československých spisovatelů).\n\nZáklad pro literární archiv byl položen vznikem Národní muzeum roku 1818, první písemnosti byly nakoupeny roku 1822, první velká pozůstalost, která se stala součástí literárního archivu muzea, byla ta Josefa Dobrovského (převzata 1829–1830). Všechny písemné sbírky muzea byly součástí knihovna, z které se záhy oddělil archiv, nicméně literární část písemností zůstávala i nadále v knihovně, teprve v roce 1924 jako samostatné pododdělení (zásluhu na vymezení měli zejména Josef Volf a Miloslav Novotný), v roce 1962 se z něho stalo samostatné oddělení (od roku 1962 až do roku 1973 archiv vedl Jaromír Loužil).\n\nV červenci 1953 byl literární archiv přesunut od Strahovského kláštera, vedle již existujícího Památníku národního písemnictví, se kterým byl ovšem spojen teprve roku 1964. Od roku 1969 využíval archiv depozitář na Starých Hradech, od roku 2016 potom byl přestěhován do Litoměřic.\n\nSložení archních fodnů a sbírek a jejich získávání do jisté míry definuje profil archivu jako literárního. Základ tvoří pozůstalosti a osobní fondy spisovatelů, které musí být získány aktivní akviziční politikou (byť jakožto součást důležité instituce, část fondů tvoří i dary, případně sem směřovaly odúmrtě po spisovatelých).\n\nV průběhu 19. století se literární archiv rozšiřoval zvolna. K důležitým akvizicím došlo za první republiky, byla získána korespondence J. Vrchlického, J. S. Machara, část pozůstalosti J. Arbesa. Po roce 1945 byl získán rodinný archiv Fričů, osobní fondy Karla Teigeho, bratří Mrštíků. V 50. letech se podařilo získat fondy Zdeňka Kalisty, Vítězslava Nezvala, Jana Wericha, Karla Čapka, dopisy Franze Kafky a řadu dalších.\n\nV sedmdesátých letech pokračoval Literární archiv v akviziční činností a důkladnějším zpracování starších fondů. Významnou činností byl nákup sbírek tzv. zakázaných autorů.\n\nPo roce 1989 se podařilo získat rozsáhlý fond Svazu československých spisovatelů, nakladatelství Československý spisovatel, Melantrich a mnoho osobních fondů: Ivan Blatný, Václav Černý, Ladislav Fuks, Jaroslav Foglar, Vladimír Holan, Bohumil Hrabal, Jindřich Chalupecký, Jiří Kolář, Josef Váchal. Po roce 1990 se některé archiválie dostaly do fondů jiných institucí, kterým svou povahou lépe odpovídaly. Některé fondy byly restituovány (některé písemnosti premonstrantksého řádu, pozůstalost E. Lešehrada Lešhradeum).\n\n\n"}
{"id": "1381335", "url": "https://cs.wikipedia.org/wiki?curid=1381335", "title": "Peugeot 402", "text": "Peugeot 402\n\nPeugeot 402 je model automobilu, který v různých variantách vyráběla francouzská automobilka Peugeot v letech 1935 až 1942. Jde o vůbec první kabriolet na světě, který měl pevnou střechu. Výrazným prvkem jsou světlomety umístěné uprostřed vozu za mřížkou. Vyráběn byl se čtyřválcovým řadovým vodou chlazeným motorem o objemu 1991 cm³ (do roku 1938) a následně 2142 cm³. Rozvory se rovněž různily (krátký 2880 mm, klasický 3150 mm a dlouhý 3300 mm). V různých provedeních bylo modelu 402 vyrobeno přibližně 75 tisíc kusů. Jedna z verzí měla v zadní části umístěnou aerodynamickou „ploutev“.\n"}
{"id": "1381339", "url": "https://cs.wikipedia.org/wiki?curid=1381339", "title": "Tlačová agentúra Slovenskej republiky", "text": "Tlačová agentúra Slovenskej republiky\n\nTisková agentura Slovenské republiky, zkratka TASR, (únor 1993 – 2008 \"Tlačová agentúra Slovenskej republiky – Slovakia\", 1. 4. 1992 – únor 1993 \"Česko-slovenská tisková agentura Slovenské republiky\") je slovenská tisková agentura. Sídlí v Bratislavě, ředitelem je Vladimír Puchala, který byl zvolen správní radou TASR 5. září 2017. \n\nTASR vznikla 1. dubna 1992 vyčleněním z Československé tiskové agentury pod provizorním názvem „Česko-slovenská tisková agentura Slovenské republiky“; zbylá Česko-slovenská tisková agentura pak brzy zanikla a 15. 11. 1992 z ní vznikla Česká tisková kancelář.\n\nTASR byla donedávna státní organizací, až 23. září 2008 byla transformována na veřejnoprávní instituci. TASR se definuje jako „veřejnoprávní, národní, nezávislá, informační instituce, která poskytuje službu veřejnosti v oblasti zpravodajství“. \n\nTASR provozuje zpravodajský internetový portál Teraz.sk, který je přístupný veřejnosti od 7. března 2012.\n\n18. září 2012 spustila tisková agentura nový portál Webmagazin.sk, který je propojen se zpravodajským portálem Teraz.sk.\n\n"}
{"id": "1381342", "url": "https://cs.wikipedia.org/wiki?curid=1381342", "title": "Seznam dílů seriálu Soumrak templářů", "text": "Seznam dílů seriálu Soumrak templářů\n\nToto je seznam dílů seriálu \"Soumrak templářů\".\n\n<onlyinclude>\n</onlyinclude>\n\n"}
{"id": "1381343", "url": "https://cs.wikipedia.org/wiki?curid=1381343", "title": "Grand Prix SAR La Princesse Lalla Meryem 2018 – ženská čtyřhra", "text": "Grand Prix SAR La Princesse Lalla Meryem 2018 – ženská čtyřhra\n\nŽenská čtyřhra Grand Prix SAR La Princesse Lalla Meryem 2018 probíhala v první polovině května 2018. Do deblové soutěže rabatského tenisového turnaje nastoupilo šestnáct dvojic. Obhájcem titulu byl maďarsko-český pár Tímea Babosová a Andrea Sestini Hlaváčková, jehož členky do turnaje nezasáhly. Sestini Hlaváčková se rozhodla nastoupit do paralelně hraného J&T Banka Prague Open.\n\nVítězem se stal nenasazený rusko-rumunský pár Anna Blinkovová a Ioana Raluca Olaruová, který ve finále zdolal španělsko-maďarskou dvojici Georgina Garcíaová Pérezová a Fanny Stollárová po dvousetovém průběhu 6–4 a 6–4. Obě šampionky si do žebříčku WTA připsaly 280 bodů a získaly premiérovou společnou trofej. Blinkovová vybojovala první deblový titul na okruhu WTA Tour a pro Olaruovou to bylo osmé takové turnajové vítězství.\n\n"}
{"id": "1381344", "url": "https://cs.wikipedia.org/wiki?curid=1381344", "title": "Istanbul Open 2018 – mužská čtyřhra", "text": "Istanbul Open 2018 – mužská čtyřhra\n\nMužská čtyřhra Istanbul Open 2018 probíhala v první polovině května 2018. Do deblové soutěže istanbulského tenisového turnaje nastoupilo šestnáct dvojic. Obhájcem titulu byl český pár Roman Jebavý a Jiří Veselý, jehož členové nestartovali společně. Veselý se rozhodl nastoupit jen do singlové soutěže. Spoluhráčem Jebavého se stal rumunský deblista Florin Mergea, s nímž skončil v úvodním kole na raketách Inglota s Lindstedtem.\n\nVítězem se stal nenasazený britsko-švédský pár Dominic Inglot a Robert Lindstedt, který ve finále zdolal japonsko-americké turnajové jedničky Bena McLachlana a Nicholase Monroea. Po dvousetovém průběhu 3–6 a 6–3 rozhodl až supertiebreak poměrem míčů [10–8]. Oba šampioni si do žebříčku ATP připsali 250 bodů a po triumfu na Winston-Salem Open 2015 získali druhou společnou trofej. Inglot vybojoval devátý deblový titul na okruhu ATP Tour a druhý v řadě, když v předcházejícím týdnu ovládl Hungarian Open. Pro 41letého Lindstedta to bylo dvacáté druhé takové turnajové vítězství. Finálovou výhrou Švéd docílil 400. vítězného zápasu na túře ATP.\n\n"}
{"id": "1381345", "url": "https://cs.wikipedia.org/wiki?curid=1381345", "title": "BMW Open 2018 – mužská čtyřhra", "text": "BMW Open 2018 – mužská čtyřhra\n\nMužská čtyřhra BMW Open 2018 probíhala v první polovině května 2018. Do deblové soutěže mnichovského tenisového turnaje nastoupilo šestnáct dvojic. Obhájcem titulu byl kolumbijský pár Juan Sebastián Cabal a Robert Farah, jehož členové do turnaje nezasáhli.\n\nVítězem se stal druhý nasazený chorvatsko-americký pár Ivan Dodig a Rajeev Ram, který ve finále za 78 minut zdolal chorvatsko-rakouské turnajové trojky Nikolu Mektiće a Alexandra Peyu po dvousetovém průběhu 6–3 a 7–5, když odvrátil všechny tři brejkboly. Oba šampioni si do žebříčku ATP připsali 250 bodů a získali premiérovou společnou trofej. Dodig vybojoval jubilejní desátý deblový titul na okruhu ATP Tour a pro Rama to bylo patnácté takové turnajové vítězství.\n\n"}
{"id": "1381347", "url": "https://cs.wikipedia.org/wiki?curid=1381347", "title": "Estoril Open 2018 – mužská čtyřhra", "text": "Estoril Open 2018 – mužská čtyřhra\n\nMužská čtyřhra Estoril Open 2018 probíhala v první polovině května 2018. Do deblové soutěže estorilského tenisového turnaje nastoupilo šestnáct dvojic. Obhájcem titulu byl americko-novozélandský pár Ryan Harrison a Michael Venus, jehož členové nestartovali společně. Harrison se rozhodl turnaje nezúčastnit. Spoluhráčem Venuse se stal jihoafrický deblista Raven Klaasen, s nímž skončil v úvodním kole na raketách Australanů Alexe de Minaura a Lleytona Hewitta.\n\nVítězem se stal britský nenasazený pár Kyle Edmund a Cameron Norrie, který ve finále zdolal nizozemsko-novozélandskou dvojici Wesley Koolhof a Artem Sitak po dvousetovém průběhu 6–4 a 6–2. Oba šampioni si do žebříčku ATP připsali 250 bodů a na okruhu ATP Tour získali první trofej. Jednalo se o jejich premiérový turnaj, do něhož nastoupili společně. Edmund v předchozí kariéře nepostoupil do žádného deblového finále na túře ATP, challengerech či turnajích Futures, organizovaných Mezinárodní tenisovou federací a na ATP Tour odehrál pouze jeden zápas čtyřhry. Norrie figuroval až na 617. místě žebříčku ATP ve čtyřhře a jednalo se o jeho první zápasy v této úrovni tenisu.\n\n"}
{"id": "1381349", "url": "https://cs.wikipedia.org/wiki?curid=1381349", "title": "Zdeněk Vavřík", "text": "Zdeněk Vavřík\n\nZdeněk Vavřík (21. září 1906, Libhošť – 29. prosince 1964, Praha) byl český knihovník, básník, prozaik a dramatik, rovněž autor knih pro děti a mládež.\nPocházel z učitelské rodiny. Po maturitě roku 1925 na gymnáziu v Ostravě začal studovat práva, ale roku 1928 přestoupil na Filozofickou fakultu Univerzity Karlovy, kterou absolvoval roku 1932. Zároveň vystudoval Státní knihovnickou školu v Praze a pak pracoval jako knihovník v Ostravě, Opavě a v Pardubicích. Od roku 1941 byl dramaturgem činohry pardubického Východočeského divadla. Roku 1944 byl totálně nasazen v továrně na výbušniny Explosia v Semtíně. Po skončení války se k práci knihovníka v Pardubicích vrátil a vykonával jí až do roku 1955. Pak byl až do své smrti redaktorem \"Literárních novin\".\nDebutoval roku 1919 fejetonem v \"Ostravském večerníku\", V různých novinách a časopisech publikoval své verše a divadelní i literární kritiky. Již od studentských let se aktivně účastnil kulturního života a pokračoval v tom ve všech svých působištích. Jeho první vydanou knihou byla roku 1929 sbírka teskných básní \"Elegie\" napsaná pod vlivem teorie čisté poezie (la poésie pure) Henryho Brémonda a zaměřená na zvukové hodnoty slov. Později se věnoval se také milostným veršům i aktuální politické situaci (německá okupace). Většího ocenění se dočkaly jeho práce pro mládež založené na adaptacích starších předloh. Bohaté zkušenosti z vlastní profese promítl do úvah soustředěných v \"Knihovníkově zápisníku\" vycházejícím v letech 1940–1942. Psal také divadelní i rozhlasové hry. Jeho dílo doplňuje novinářská činnost a překlady z francouzštiny.\n\n"}
{"id": "1381350", "url": "https://cs.wikipedia.org/wiki?curid=1381350", "title": "Multimediální kontejner", "text": "Multimediální kontejner\n\nMultimediální kontejner je v informatice typ datového kontejneru, který v jednom počítačovém souboru obsahuje jeden nebo více proudů multimediálních dat. Jeden soubor tak může obsahovat jednu nebo více video stop, zvukové stopy v různých jazycích, několik různých titulků a je zajištěna jejich vzájemná synchronizace. Uživatel si při přehrávání může vybrat, kterou kombinaci multimediálních dat chce použít.\n\nProtože v jednom video souboru je potřeba více různorodých dat (obraz, zvuk, titulky, licence, ...), je nutné je nějak vzájemně oddělit a zaznamenat informace, kde se jaká data nacházejí. Pomocné informace se nazývají metadata. Aby s výslednými daty mohly pracovat různé programy, je potřeba význam dat i metadat standardizovat. Standardizací vznikne formát, který je nějak pojmenován a znám pod zkratkou (např. \"Audio Video Interleave\" má zkratku AVI, \"Matroska\" používá MKV). Zkratka je pak obvykle používána jako přípona souboru, která tento formát dat používá.\n\nPostupem času vnikly šířeji používané formáty, které nazýváme \"kontejnery\" (viz článek datový kontejner). Některé kontejnery mohou mít v sobě uloženy pouze omezenou množinu formátů (např. MPEG), jiné jsou tolerantní i k více streamům jednoho typu dat (např. formát Matroska). Kontejner obsahuje pro každý stream identifikátor (například FourCC nebo Codec ID) obsahující informaci o tom, jakým kodekem (např. Xvid) nebo v jakém formátu (HEVC atp.) byl kódován. Tyto informace je možné přečíst například pomocí programů GSpot nebo Video ToolBox.\n\nPro přehrání jednotlivých kontejnerů používáme tzv. demultiplexer (též demuxer, splitter), který rozdělí datové proudy do různých dekodérů a následně do výstupních zařízení.\n\nNěkteré kontejnery jsou výhradní pro audio:\n\nNěkteré kontejnery obsahují jen nepohyblivé obrázky:\n\nDalší flexibilní kontejnery mohou obsahovat mnoho různých typů audio a video dat a i jiných mediálních dat. Mezi nejpopulárnější patří:\n\nJe mnoho dalších formátů kontejnerů, jako například NUT, MXF, GXF, ratDVD, SVI, DivX Media Format a další.\n\n\n"}
{"id": "1381359", "url": "https://cs.wikipedia.org/wiki?curid=1381359", "title": "Mutua Madrid Open 2018", "text": "Mutua Madrid Open 2018\n\nMutua Madrid Open 2018 byl společný tenisový turnaj mužského okruhu ATP World Tour a ženského okruhu WTA Tour, hraný v parku Manzanares na otevřených antukových dvorcích. Konal se mezi 5. až 13. květnem 2018 ve španělské metropoli Madridu jako sedmnáctý ročník mužského a desátý ročník ženského turnaje.\n\nMužská polovina se po grandslamu a ATP Finals řadila do třetí nejvyšší kategorie okruhu ATP World Tour Masters 1000. Její dotace činila 7 190 930 eur. Ženská část, s rozpočtem 6 685 828 eur, byla také součástí třetí nejvyšší úrovně okruhu WTA Premier Mandatory.\n\nNejvýše nasazenými hráči v soutěžích dvouher se stali světové jedničky a obhájci titulu, Španěl Rafael Nadal a Rumunka Simona Halepová. Jako poslední přímí účastnici do dvouher nastoupili francouzský 59. hráč pořadí Julien Benneteau a 56. žena klasifikace Zarina Dijasová z Kazachstánu.\n\nOsmý singlový titul na okruhu ATP Tour a třetí ze série Masters si odvezl 21letý Němec Alexander Zverev, který soutěží prošel bez ztráty setu i podání, když jedinou hozbu brejkbolu odvrátil ve třetím kole proti Leonardu Mayerovi. Šňůru neporazitelnosti navýšil na devět utkání a osmnáct setů. Mužskou čtyřhru ovládl chorvatsko-rakouský pár Nikola Mektić a Alexander Peya, který získal druhou společnou trofej a premiérovou v sérii Masters.\n\nDvacátou čtvrtou trofej na okruhu WTA Tour vybojovala česká světová desítka Petra Kvitová, která po pražském triumfu vyhrála jedenáctý zápas v rozpětí třinácti dní. Stala se tak první trojnásobnou šampionkou Madrid Open a posunula se na 8. místo žebříčku. Šestou společnou trofej ze čtyřher kategorie Premier Mandatory si odvezl ruský pár světových dvojek Jekatěrina Makarovová a Jelena Vesninová, které se přiblížily první v pořadí Latische Chanové na 230 bodů.\n\nČtvrtfinálové vyřazení Rafaela Nadala znamenalo, že se po turnaji staronovou světovou jedničkou stal Roger Federer, který se rozhodl celou antukovou část sezóny vynechat. \n\nNásledující hráčí obdrželi divokou kartu do hlavní soutěže:\n\nNásledující hráčí postoupili do hlavní soutěže z kvalifikace:\n\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\nNásledující páry nastoupily z pozice náhradníka:\n\n\n\n\n\n"}
{"id": "1381367", "url": "https://cs.wikipedia.org/wiki?curid=1381367", "title": "Lauwers", "text": "Lauwers\n\nLauwers je řeka v severním Nizozemsku, dlouhá 40 kilometrů. Pramení v katastru obce Surhuisterveen a teče od jihu k severu jílovitou nížinou, tvoří hranici mezi provinciemi Frísko a Groningen. Křižuje Plavební kanál princezny Markéty a přibírá přítok Oude Vaart, na dolním toku se větví na ramena \"Olde Lauwers\" a \"Zijldiep\". Vlévá se do umělého jezera Lauwersmeer, které je propojeno se Severním mořem nedaleko ostrova Schiermonnikoog.\n\nV 8. století oddělovala řeka, tehdy zvaná \"Laubach\", podle zákona Lex Frisionum Franskou říši od území Frísů. Je také historickou jazykovou hranicí mezi západofríštinou a východofríštinou.\n\n"}
{"id": "1381370", "url": "https://cs.wikipedia.org/wiki?curid=1381370", "title": "Arcidiecéze neapolská", "text": "Arcidiecéze neapolská\n\nArcidiecéze neapolská (latinsky \"Archidioecesis Neapolitana\") je římskokatolická metropolitní arcidiecéze v Itálii, která je součástí církevní oblasti Kampánie. Katedrálou je kostel Nanebevzetí Panny Marie v Neapoli. Současným arcibiskupem je od 20. května 2006 kardinál Crescenzio Sepe.\n\n\n"}
{"id": "1381371", "url": "https://cs.wikipedia.org/wiki?curid=1381371", "title": "Italo Santelli", "text": "Italo Santelli\n\nItalo Santelli (15. srpna 1866 Carrodano – 8. února 1945 Livorno) byl italský šermíř. V roce 1889 absolvoval vojenskou školu v Římě a od roku 1896 působil jako instruktor šermu v Budapešti. Je označován za tvůrce moderní techniky šermu šavlí a zakladatele úspěšného maďarského týmu v této disciplíně (mezi jeho svěřenci byl např. Aladár Gerevich). Startoval na olympijských hrách 1900, kde byla na program zařazena kategorie mistrů šermu jako výjimka ze zákazu startu profesionálů na olympiádě. Obsadil sedmé místo v šermu kordem a druhé místo v šermu šavlí.\n\nJeho syn Giorgio Santelli se stal olympijským vítězem v šavli družstev na OH 1920. Na olympiádě v roce 1924 došlo ke konfliktu mezi italským a maďarským šermířským družstvem, v němž se Santelli postavil na stranu Maďarů a italský novinář Adolfo Cotronei ho označil za zrádce vlasti. Santelli ho poté vyzval na souboj, v němž ho úspěšně zastoupil syn Giorgio. \n\nItalo Santelli obdržel maďarský záslužný kříž, je po něm také pojmenováno maďarské jídlo „Santeli-rátotta“ (omeleta s paprikovou klobásou).\n"}
{"id": "1381372", "url": "https://cs.wikipedia.org/wiki?curid=1381372", "title": "Římskokatolická farnost Uherský Brod-Újezdec", "text": "Římskokatolická farnost Uherský Brod-Újezdec\n\nŘímskokatolická farnost Uherský Brod-Újezdec je územní společenství římských katolíků v děkanátu Uherský Brod s farním kostelem svatého Jana Křtitele.\n\nPrvní zmínka o Újezdci je z roku 1371. Existenci samostatné farnosti dokládá zmínka z roku 1408 o podacím právu (tj. právo dosazovat do farnosti faráře). Během třicetileté války farnost zanikla, byla přifařena k šumické farnosti. Roku 1785 byla farnost obnovena z obcí Újezdec, Těšov, Polichno a Maršov. Po pětadvaceti letech hrozilo nové zrušení farnosti z důvodu špatného stavu kostela. Hrozilo jeho zřícení. Kostel se povedlo částečně opravit a roku 1851 byl postaven kostel nový. \nJmenný přehled duchovních správců je dochován od roku 1785. Od listopadu 2012 je farářem R. D. Mgr. Jiří Rek. \n\nBohoslužby se konají pravidelně ve farním kostele - v neděli v 7.45 a 9.45 a také ve všechny ostatní dny.\nVe farnosti se pravidelně koná tříkrálová sbírka. V roce 2018 se při ní vybralo 70 085 korun.\n\n"}
{"id": "1381375", "url": "https://cs.wikipedia.org/wiki?curid=1381375", "title": "Oscar Cantoni", "text": "Oscar Cantoni\n\nMons. Oscar Cantoni (* 1. září 1950, Lenno, Provincie Como) je italský katolický kněz, biskup, dnes sídelní biskup v Comu. Je rytířem komturem s hvězdou Řádu Božího hrobu a bývalým velkopřevorem jeho místodržitelství v severní Itálii.\n\n"}
{"id": "1381377", "url": "https://cs.wikipedia.org/wiki?curid=1381377", "title": "Galantis", "text": "Galantis\n\nGalantis je duo švédských diskžokejů Christiana Karlssona a Linuse Eklöwa. Skladby spolu začali skládat v roce 2012 ve Stockholmu. Duo dosáhlo mezinárodního úspěchu se svým singlem z roku 2014 s názvem „Runaway (U & I)“. Své jméno si také proslavili na singlu „Peanut Butter Jelly„ a \"No Money\". \n\nChristian Karlsson se narodil 20. září 1976. Byl součástí hudebních skupinách, jako je Bloodshy & Avant a Miike Snow. Karlsson napsal a produkoval písně pro Katy Perry, Britney Spears, Jennifer Lopez, Kylie Minogue a Madonna. Je také zakládajícím členem švédské umělecké kolekce a nahrávací společnosti Ingrid.\n\nLinus Eklöw se narodil 29. srpna 1979. Je také známý pod jménem jako Style of Eye. Napsal a produkoval píseň \" I Love It \" pro Charli XCX. Vyzkoušel mnoho hudebních stylů, od techna až po house. Po vyrůstání v rodině, která měla ráda v jazz a soul, hrál ve věku 10 let drumkit. Eklöw přešel k elektronické hudbě poté, co dostal svůj první počítač ve věku 15 let.\n\nDuo se nejprve setkalo náhodně, a to v Karlssonovém hudebním studiu Robotberget ve Stockholmu v roce 2007. V roce 2009 Karlssonova skupina Miike Snow požádala Eklöwa, který produkoval a byl DJ pod jménem Style of Eye, aby zremixoval jejich píseň \"Animal\". Poté se oba začali společně ve studiu povídat, hráli si navzájem písně a vymýšleli nápady. Nakonec se v roce 2012 společně se švédským producentem DJem Carli vytvořili Galantis. Trio vydalo dvě písně \"Raveheart\" a \"Tank\". Krátce poté DJ Carli odchází ze skupiny.\n\nV polovině roku 2013 podepsali smlouvu s nahrávajícími studii Big Beat Records a Atlantic Records. Při nahrání ve studiu na švédském souostroví v Baltském moři se duo začalo hodně soustředit na jejich umělecké směřování. Jejich první singl s Big Beat Records \"Smile\" byl spuštěn v listopadu a kontroverzní klip měl premiéře na Stereogumu. \"Smile\" obdržel remixy od různých umělců, jako například od Kaskade.\n\nV klipu \"Smile\" byl poprvé uveden Seafox, vytvořeným umělcem Matem Maitlandem. Seafox se objevuje ve všech jejich videích, na obalech a dokonce i v živé show a stává se jejich maskotem. V únoru vydávají svůj druhý singl \"You\".\n\nGalantis získal mezinárodní úspěch se svým singlem \"Runaway (U & I)\", který debutoval 5. října 2014. Píseň se následně dostala na vrchol globálních a amerických virálních map Spotify a stala se špičkovou skladbou Spotify v Nizozemsku, Belgii a Finsku. V USA byla na prvním místě na grafu Billboard Emerging Artists.\n\nGalantis vydal jejich debutový album Pharmacy 8. června 2015. Kromě \"Runaway (U & I)\" tam jsou písně jako \"Peanut Butter Jelly\", \"Firebird\", \"Gold Dust\" a \"In My Head\".\n\nDne 1. dubna 2016 vydali singl \"No Money\", který se stal jejich prvním singlem, který debutoval na americkém Billboard Hot 100. Dne 5. srpna 2016 vydali samostatný singl \"Make Me Feel\" pro soundtrack k původnímu filmu XOXO od společnosti Netflix. Dne 30. září 2016 vydali Galantis a Hook N Sling společný singl \"Love on Me\".\n\nDne 16. února 2017 vydali singl \"Rich Boy\" a 5. května 2017 vydali píseň \"Hunter\".\n\n\n\n\n"}
{"id": "1381382", "url": "https://cs.wikipedia.org/wiki?curid=1381382", "title": "Norbert Ormai", "text": "Norbert Ormai\n\nNorbert Ormai, Norbert Ormay, před r. 1848 Norbert Auffenberg (28. května 1813 Dobřany – 22. srpna 1849 Arad) plukovník, účastník Maďarské revoluce 1848-1849.\n\nNorbert se narodil do německé šlechtické rodiny v Dobřanech u Plzně v Čechách. Jeho otec Johann von Auffenberg byl kapitánem císařské armády. Norbert studoval v Olomouci vojenskou školu a jako kadet vstoupil roku 1828 do 31. Leiningenova pěšího pluku císařské armády. V roce 1840, když sloužil jako poručík, byl obviněn ze spolupráce s polskými vlastenci z Haliče. Byl zatčen a sedm let strávil ve vazbě. V roce 1847 byl odsouzen na dalších čtrnáct let vězení, trest si měl odpykat v pevnosti v Mukačevě. Po vítězství revoluce v roce 1848 byl Batthyányho vládou na začátku května omilostněn. V červenci 1848 vstoupil do dobrovolného střeleckého oddílu knížete Mieczyszlawa Woronieczkého. V září se s jednotkou účastnil bojů v Dolních Uhrách, kde se vyznamenal. Tehdy si změnil jméno na Ormai (Ormay) jako překlad německého Auffenberg. Vůdce maďarské revoluce Lajos Kossuth jej pověřil organizací střeleckého pluku zeměbrany. Podařilo se mu získat tisíce vojáků pro pluk a byl postupně povyšován až do hodnosti plukovníka a vrchního inspektora střeleckých pluků.\nPo potlačení revoluce se dne 7. srpna 1849 vzdal hodnosti a funkce. Byl zatčen generálem baronem Juliem Jacobem von Haynauem.\n\nNorbert Ormai (Auffenberg) předstoupil před vojenský soud, byl odsouzen k trestu smrti oběšením a dne 22. srpna 1849 byl v Aradu popraven.\n\n"}
{"id": "1381384", "url": "https://cs.wikipedia.org/wiki?curid=1381384", "title": "NDA", "text": "NDA\n\nNDA může být:\n\n"}
{"id": "1381385", "url": "https://cs.wikipedia.org/wiki?curid=1381385", "title": "Kontejner (abstraktní datový typ)", "text": "Kontejner (abstraktní datový typ)\n\nKontejner (jako abstraktní datový typ) je v programování označení pro třídu, datovou strukturu, nebo abstraktní datový typ, jehož instance jsou kolekce jiných objektů. Kontejnery obsahují objekty organizované tak, aby dodržovala jistá (přístupová) pravidla. Velikost kontejneru je závislá na počtu obsažených objektů, které obsahuje. Vnitřní implementace objektů může být různě složitá a odvíjí se od konkrétního určení kontejneru.\n"}
{"id": "1381387", "url": "https://cs.wikipedia.org/wiki?curid=1381387", "title": "Non-disclosure agreement", "text": "Non-disclosure agreement\n\nNon-disclosure agreement (NDA), též CA (\"confidentiality agreement\"), CDA (\"confidential disclosure agreement\"), PIA (\"proprietary information agreement\") nebo SA (\"secrecy agreement\") je smlouva mezi alespoň dvěma stranami o sdílení důvěrných materiálů, znalostí nebo informací, které však nebudou sdíleny s jakoukoliv třetí stranou. Využívá se pro zachování obchodního tajemství. Soudní vymahatelnost NDA se nevztahuje na ujednání, která by měla nelegální (nezákonné) vyústění.\n\nOrganizace (firma) může vyžadovat po zaměstnanci podepsání NDA, bez kterého nemůže zaměstnanec vykonávat (určitou) práci. NDA klauzule bývají součástí pracovní smlouvy. NDA může bránit zaměstnanci po rozvázání pracovního poměru využívat nabyté zkušenosti a informace v jiných firmách (například po určitý čas nebo i doživotně). NDA mohou být soudně vymáhány, mohou obsahovat ujednání o mlčenlivosti po dosažení smíru, ujednání o pokutách a podobně.\n\nPodepsání NDA může negativně omezit budoucí kariéru zaměstnance nebo jeho práci jinde nebo na otevřeném software (open-source software).\n"}
{"id": "1381389", "url": "https://cs.wikipedia.org/wiki?curid=1381389", "title": "Proprietární formát", "text": "Proprietární formát\n\nProprietární formát je v informatice označení pro formát souboru, který obsahuje data organizovaná podle pravidel, která jsou tvůrcem tajena (firma, jednotlivec). Obsah souboru tak může být čten pomocí software nebo hardware, který též tvůrce vytvořil, ale nemohou být snadno čtena třetími stranami (bez použití reverzního inženýrství). Dokumentace proprietárního formátu je k dispozici pouze po podepsání NDA (\"Non-disclosure agreement\"). Proprietárním formátem může být i formát, jehož specifikace sice byla zveřejněna, ale přiložená licence znemožňuje jeho použití komukoliv jinému kromě původního tvůrce.\n\nOpakem proprietárního formátu je otevřený formát, jehož popis je zveřejněn a může ho použít kdokoliv.\n\nProprietární formáty mají zajistiti tvůrci výhodu na trhu a nerušenou kontrolu nad specifikací. Může si vybrat nebo vyloučit pomocí licence spolupracovníky. Pro vynucení pravidel jsou používány patenty, licence, obchodní tajemství, softwarové patenty je zakazováno reverzní inženýrství (závislé na konkrétní právní úpravě v různých zemích).\n\nMezi proprietárními a otevřenými formáty nelze určit zcela jasnou hranici. Níže jsou uvedeny příklady proprietárních formátů, které někdo může částečně nebo zcela považovat za otevřené a naopak.\n\n\n\n\n\n"}
{"id": "1381396", "url": "https://cs.wikipedia.org/wiki?curid=1381396", "title": "Průmyslové vlastnictví", "text": "Průmyslové vlastnictví\n\nPrůmyslové vlastnictví je jedním z úseků duševního vlastnictví. Je součástí práva soukromého, i přesto, že zahrnuje četné veřejnoprávní prvky. Co může být předmětem průmyslového vlastnictví, není v legislativě definováno, jedná se však o imateriální vlastnictví, jako jsou zejm. ochranné známky, užitné a průmyslové vzory, patenty na vynálezy, názvy podnikatelů, zeměpisná označení a označení původu, jakož i know-how, obchodní tajemství a goodwill. \n\nPojem průmyslového vlastnictví\n\nPojem duševního vlastnictví v sobě zahrnuje práva k předmětům průmyslového vlastnictví a práva k ostatním předmětům duševního vlastnictví, která jsou označována také jako „práva autorská a související“ Duševním vlastnictvím chápeme nehmotné předměty, které jsou způsobilé být předměty právních a ekonomických vztahů. Mohou být výsledkem duševní tvůrčí činnosti fyzických osob nebo výsledkem činnosti netvůrčí povahy jak osob fyzických, tak právnických. Kvalita těchto předmětů se používáním nesnižuje. Tyto předměty se však mohou stát předměty právních vztahů pouze v případě, že jsou zachyceny na hmotném nosiči. \n\nPrůmyslové vlastnictví je užším pojmem pojmu duševního vlastnictví a vyznačuje se specifickými rysy. Nejčastěji se jedná o vynálezy, které vznikají technickou tvůrčí činností, dále pak užitné vzory, topografie polovodičových výrobků, průmyslové vzory, ochranné známky, označení původu a zeměpisná označení. Vyznačují se svou průmyslovou (hospodářskou) využitelností. Právo průmyslového vlastnictví lze charakterizovat jako souhrn právních norem upravujících společenské vztahy vznikající z činnosti fyzických a právních osob jejichž výsledkem jsou imateriální předměty a společenské vztahy vznikající při jejich uplatňování ve společnost.\n\nPrůmyslová práva jsou výlučná práva, tedy práva absolutní povahy. Tato práva náleží jejich vlastníkovi. Ten je oprávněn ke všem právním jednáním týkajícím se daného předmětu průmyslového vlastnictví. Je oprávněn jej používat, poskytnout souhlas s jeho používáním jiným osobám nebo jej může převést či nechat zaniknout. Ochrana většiny průmyslových práv je upravena jak předpisy práva soukromého, tak i předpisy práva veřejného. \nRegistračním orgánem je pro většinu průmyslových práv Úřad průmyslového vlastnictví, který je ústředním orgánem státní správy na ochranu průmyslového vlastnictví. Sídlem Úřadu je Praha. Předsedou Úřadu je osoba, kterou jmenuje vláda. Úřad rozhoduje o poskytování ochrany na vynálezy, průmyslové vzory, užitné vzory, topografie polovodičových výrobků, ochranné známky a označení původů výrobků. Dále také vykonává určité činnosti podle předpisů o patentových zástupcích a vede ústřední fond světové patentové literatury. \n\nSnahy o ochranu technických vynálezů lze vysledovat do dob starověkého Egypta a Babylonie. Již v roce 1474 dochází v Benátské republice k přiznání nároku na právo k vynálezu, které je definováno jako právo výlučné. Byly stanoveny i podmínky pro toto právo a současně i sankce za jeho porušení. Význam tohoto opatření byl tehdy značný, protože vytvořilo systém pro podporu vynálezeckých aktivit. \n\nDalší vyspělou zemí v této oblasti byla Anglie, která už ve 13. a 14. století zavedla systém privilegií. Ta byla udělována za přenesení úspěšných novinek z ciziny s cílem nahradit dovoz vlastní výrobou nebo jej produkovat laciněji. Koncem 18. století existovalo zákonodárství o patentech ve třech významných zemích a to v Anglii, Francii a Spojených státech amerických. Novější verze zákona z roku 1793 přináší modernější definici patentovatelného vynálezu. Jde o jakékoliv nové a užitečné umění, stroj, výrobek nebo složení látky a jakékoliv nové zlepšení jakéhokoliv umění, stroje, výrobku nebo složení látky. V první polovině 19. století přijaly zákon o patentech i další evropské země.\n\nPrávní úprava v oblasti ochrany průmyslového vlastnictví v České republice navazuje na vývoj v bývalém Rakousko-Uhersku. Československo bylo jednou ze zemí, které bezprostředně po svém vzniku právně upravily oblast průmyslového vlastnictví v roce 1919 a zřídila v Praze Patentní úřad a Patentní soud. Byly tak vytvořeny dostatečné předpoklady pro zajištění právní ochrany v oblasti vynálezů, průmyslových vzorů a ochranných známek. \nVýznamným krokem v oblasti práva průmyslového vlastnictví byla Pařížská unijní úmluva, která se stala prvním harmonizačním prvkem celého oboru. Pro oblast patentů znamenala širokou prezentaci průmyslově-právní ochrany a stanovila v té době nevídaná pravidla. Součástí bylo například pravidlo stejného zacházení s cizinci. Československo k úmluvě přistoupilo v roce 1919. Zároveň přistoupilo i k Madridské dohodě o mezinárodní spolupráci i v oblasti průmyslového vlastnictví. Úspěšný vývoj Československa v této oblasti byl však přerušen událostmi Druhé světové války a následně i po dobu komunistického režimu. V posledních letech však Česká republika přistoupila ke smlouvě o známkovém právu a k dohodě o obchodních aspektech práv k duševnímu vlastnictví, k Protokolu k Madridské dohodě o mezinárodním zápisu ochranných známek a ke Smlouvě o patentovém právu. Od 1. července 2002 přistoupila Česká republika k Úmluvě o udělování evropských patentů.\n\n"}
{"id": "1381405", "url": "https://cs.wikipedia.org/wiki?curid=1381405", "title": "Nadace Život umělce", "text": "Nadace Život umělce\n\nNadace Život umělce je příspěvková organizace, založená v roce 1992 v rámci společnosti INTERGRAM, se sídlem v Praze, jejímž účelem je zejména všestranná podpora výkonných umělců a podpora aktivit k vytváření jejich sociálních, profesních a společenských jistot. Nadace realizuje svoji činnost prostřednictvím příspěvků a grantů k podpoře činnosti výkonných umělců a tvůrčích projektů. \n\nKe zřizovatelům nadace patří šest profesních organizací: Herecká asociace, Asociace hudebních umělců a vědců, Umělecké sdružení ARTES, UNIE – odborový svaz orchestrálních hudebníků ČR, Svaz autorů a interpretů a UNIE – odborový svaz profesionálních zpěváků ČR. Nadace je řízena správní radou.\n\nNadace zprostředkovává granty pro studenty konzervatoří a vysokých škol uměleckého zaměření, zajišťuje příspěvky na stáže a účast na uměleckých soutěžích. Podporuje kulturní projekty jevištního typu. Podporuje rovněž umělecké seniory, kteří zůstali osamoceni. \n\nOd roku 1993 uděluje nadace cenu Senior Prix jako poděkování za celoživotní uměleckou činnost hercům, tanečníkům, operním, populárním a sborovým zpěvákům a orchestrálním i sólovým umělcům.\n\nV období let 1993–2016 bylo uděleno okolo 1100 těchto ocenění. \n\nNadace pořádá od roku 1993 pravidelné předvánoční setkání držitelů ocenění SENIOR PRIX. \n\nNadace uděluje také následující ceny \n\n\nNadace spravuje pietní místo na Vyšehradském hřbitově. Zde jsou uloženy ostatky např. Vlasty Fabianové, Ljuby Hermanové, Zdeňka Dítěte, Karla Vlacha, Zity Kabátové, Drahomíry Tikalové, Zuzany Navarové a dalších. Pečuje nebo přispívá i na udržování hrobů dalších významných umělců (např. náhrobek Voskovce a Wericha na Olšanských hřbitovech, hroby Lídy Baarové a Růženy Naskové).\n\nNadace vydávala v letech 2008–2011 měsíčník \"ŽIVOT UMĚLCE – Nadační listy\", kde informovala o aktivitách nadace a věnovala se i jednotlivým umělcům a uměleckým oborům. \n\n"}
{"id": "1381412", "url": "https://cs.wikipedia.org/wiki?curid=1381412", "title": "Senior Prix", "text": "Senior Prix\n\nSenior Prix je ocenění, které od roku 1993 uděluje Nadace Život umělce jako poděkování za celoživotní uměleckou činnost hercům, tanečníkům, operním, populárním a sborovým zpěvákům a orchestrálním i sólovým umělcům.\n\na další.\n\nV období let 1993–2016 bylo uděleno okolo 1100 těchto ocenění. \n\nNadace pořádá od roku 1993 pravidelné předvánoční setkání držitelů ocenění SENIOR PRIX. \n\n\n"}
{"id": "1381416", "url": "https://cs.wikipedia.org/wiki?curid=1381416", "title": "Edward Holcroft", "text": "Edward Holcroft\n\nEdward Holcroft (* 23. června 1987) je anglický herec. V roce 2014 hrál postavu Charlieho Hesketha ve filmu \"\" a objevil se též v o tři roky novějším sequelu \"\". V roce 2016 hrál jednu z hlavních rolí, postavu doktora Simona Jordana, v šestidílné minisérii \"Alias Grace\". Dále hrál například v minisériích \"Wolf Hall\" a \"London Spy\". Mezi jeho divadelní role patří například Tybalt v Shakespearově hře \"Romeo a Julie\", kterou hrál během studií na Ampleforth College.\n\n"}
{"id": "1381419", "url": "https://cs.wikipedia.org/wiki?curid=1381419", "title": "Kolo roku", "text": "Kolo roku\n\nKolo roku je cyklus výročních svátků zahrnujících celkem osm slavností a to o slunovratech, rovnodennostích a čtyřech dnech mezi předchozími daty. Původně se jedná o wiccanský koncept, složený ze svátků keltského a germánského původu, později jej však v mnoha případech přijaly a přizpůsobily jiné novopohanské tradice.\n\nNásleduje přehled svátků Kola roku v různých tradicích, v praxi však může být velmi odlišný:\n\n"}
{"id": "1381428", "url": "https://cs.wikipedia.org/wiki?curid=1381428", "title": "Looking Forward", "text": "Looking Forward\n\nLooking Forward je třetí a poslední studiové album kvarteta Crosby, Stills, Nash & Young. Vydáno bylo v říjnu roku 1999 společností Reprise Records, jedenáct let po předchozí desce \"American Dream\" (mezitím vyšla dvě alba, na kterých se nepodílel poslední z hudebníků). Produkčně se na desce kromě základní čtveřice podíleli také Joe Vitale, Ben Keith a Stanley Johnston. Album vznikalo po dobu několika let v různých studiích v Kalifornii. V hitparádě Billboard 200 se deska umístila na 26. místě.\n\n\n\n"}
{"id": "1381429", "url": "https://cs.wikipedia.org/wiki?curid=1381429", "title": "Timothy B. Schmit", "text": "Timothy B. Schmit\n\nTimothy B. Schmit (* 30. října 1947 Oakland) je americký zpěvák, baskytarista a kytarista. Koncem šedesátých let byl členem kapely Glad, s níž vydal desku \"Feelin' Glad\" (1968). V letech 1969 až 1977 byl členem kapely Poco. V sedmdesátých letech se coby vokalista podílel na třech albech kapely Steely Dan. V roce 1977 nahradil Randyho Meisnera v kapele Eagles. Během své kariéry spolupracoval s mnoha dalšími hudebníky, mezi něž patří například Bob Seger, Don Felder či čtveřice Crosby, Stills, Nash & Young. Své první sólové album nazvané \"Playin' It Cool\" vydal v roce 1984. Později následovalo několik dalších.\n"}
{"id": "1381432", "url": "https://cs.wikipedia.org/wiki?curid=1381432", "title": "Grafo", "text": "Grafo\n\nMagická kreslící tabulka Grafo (nebo jen Grafo) je mechanická hračka určená ke kreslení, vynalezená Andrém Cassagnesem a momentálně vyráběná společností Spin Master v Torontu, Kanadě.\n\nGrafo sestává z ploché obrazovky v typicky červeném rámu. Na přední straně grafa se ve spodních rozích nacházejí dva knoflíky, jejichž otáčením se pohybuje hrot na spodní straně kreslící plochy. Ten vytlačuje hliníkový prášek, který se zde nachází, čímž vytváří nepřerušovanou čáru. Levý knoflík pohybuje hrotem vodorovně, a to následovně: po směru hodinových ručiček se hrot posouvá doprava, proti směru hodinových ručiček doleva. Pravý knoflík pohybuje hrotem svisle: po směru hodinových ručiček se hrot posouvá dolů, proti směru hodinových ručiček zase nahoru. \n\nGrafo bylo uvedeno na trh na vrcholu tzv. baby boomu po druhé světové válce, 12. července 1960, za $2.99. Ještě ten samý rok se prodalo 600,000 kusů, což z Grafa udělalo jednu z nejznámějších hraček této éry. V Československu se grafo vyrábělo od roku 1964 a v 70. až 80. letech se často užívalo ke komunikaci mezi disidenty, protože se nedalo odposlouchávat a zpráva se dala okamžitě smazat.\n\nV roce 1998 Grafo vstoupilo do Síně slávy hraček a v roce 2003 bylo asociací Toy Industry Association zařazeno do seznamu Století hraček, které oslavuje 100 nejpamátnějších a nejkreativnějších hraček 20. století.\n\nGrafo je jakýmsi plotterem. Vnitřní povrch obrazovky je pokrytý vrstvou hliníkového (nebo vzácně zlatého) prášku, který se pohybem hrotu seškrábne, čímž za sebou na světlé obrazovce zanechá tmavou čáru (tato \"tmavá\" čára v podstatě pouze odkrývá tmavý vnitřek hračky). Tímto hrotem se posouvá pomocí dvou velkých knoflíků, jeden z nichž jím pohybuje svisle a druhý vodorovně. Levý knoflík pohybuje hrotem vodorovně, a to následovně: po směru hodinových ručiček se hrot posouvá doprava, proti směru hodinových ručiček doleva. Pravý knoflík pohybuje hrotem svisle: po směru hodinových ručiček se hrot posouvá dolů, proti směru hodinových ručiček zase nahoru. Otáčením obou knoflíků zároveň se vytvoří diagonální čára. \n\nKreslí se vždy „na jeden tah“, hrot nelze na chvíli ukrýt a přesunout se do jiné části obrázku, vše je propojeno a pokud je potřeba se v tahu vrátit, musí se tak učinit ve vlastních stopách, respektive stopách hrotu.\n\nObrázek lze smazat otočením hračky vzhůru nohama a jejím zatřepáním, což způsobí, že se vnitřní část obrazovky znovu pokryje hliníkovým prachem.\n\nOvládání grafa popsané v předchozí sekci je sice jednoduché, rovněž ale může být vzhledem ke svým specifikům lehce frustrující. Proto se nelze divit, že se někteří lidé snažili vymyslet různé vychytávky, jak plně využít potenciál této kreslící tabulky.\n\nTakovým případem byla například Evan Longová, která motorizovala tabulku pomocí dvou krokových motorů, dodatečné součástky si vytiskla na 3D tiskárně a jako ovladač použila Arduino Uno. Poté si sestavila jednoduchý skript v jazyce Python pro převedení obrázkových souborů ve formátu .PNG do vektorů. Tyto vektory následně Arduino převádí v informaci motorům, jak mají ovládat knoflíky a vytvořit „otisk“ známého díla.\n"}
{"id": "1381447", "url": "https://cs.wikipedia.org/wiki?curid=1381447", "title": "Karlštejn (Žďárské vrchy)", "text": "Karlštejn (Žďárské vrchy)\n\nKarlštejn je název výškového bodu 783,4 m n. m., v georeliéfu vrch s nadmořskou výškou 784 m dle vrstevnicové mapy a nejvyšší vrchol geomorfologického okrsku Borovský les, součást Žďárských vrchů v severozápadní oblasti Hornosvratecké vrchoviny, v rámci administrativně správním na katastrálním území Svratouch v okrese Chrudim, náležejícím do Pardubického kraje v České republice.\n\nVrch (kopec), v podobě mohutného horninového masivu s plochým vrcholem, tvoří hornina biotit muskovitická ortorula, západně od vrcholu s ostrůvkem dvojslídného migmatitu až ortoruly, v soustavě Český masiv - krystalinikum a prevariské paleozoikum, pod vrcholovou částí na jihovýchodě s deluviálním nezpevněným kamenitým až hlinito-kamenitým sedimentem v prameništi Mlýnského / Cikáneckého potoku (významná geologická lokalita), na severu se sedimenty v prameništi zdrojnic potoku Brodek, hornin Českého masivu (pokryvné útvary a postvariské magmatity).\n\nVrcholovou částí prochází orografická rozvodnice dílčího povodí řeky Svratky a potoku Brodek, náležejících do povodí evropské řeky Dunaj. V rozsahu celé plochy je kopec zvláště chráněným územím, součástí Chráněné krajinné oblasti Žďárské vrchy a se shodným názvem a územním vymezením také chráněné oblasti přirozené akumulace vod na severovýchodě Českomoravské vrchoviny.\n\nČeská státní trigonometrická síť uvádí zaměřený trigonometrický bod s názvem Karlštejn a geodetickým označníkem s nivelací 783,4 m n. m. (č. 57 triangulačního listu 2420), žulový terénní patník se nachází několik desítek metrů severně od nejvyššího bodu (vrcholu) terénu v zalesněné části sídelní lokality Karlštejn v obci Svratouch.\n\nVrchol kopce se nachází nad roztroušenou zástavbou (chalupy, lovecký zámek, usedlosti, chaty) sídelní lokality Karlštejn (první zmínka v roce 1789, část obce Svratouch), je situován přibližně ve vzdálenosti 2,4 km na východo-jihovýchod (111°) od věže evangelického kostela ve Svratouchu a 3,9 km (azimut 120°) od vrcholu U oběšeného (737,4 m n. m.). \n\nVe vzdálenosti asi 200 m od vrcholu na jihovýchod je svahem kopce vedena hranice katastrálních území obcí Svratouch a Pustá Rybná v Pardubickém kraji a města Svratky v Kraji Vysočina. Rozhraní zmíněných krajů pokračuje úbočím kopce (jih – západ).\n\nNa ploché vrcholové části původně kaple sv. Jiljí (patrona lesů aj.), vysvěcená v roce 1708, později zabudována do stavby loveckého zámku v pozdně barokním stylu v letech 1770–1775, náležel rodu Kinských (Filip Kinský) až do roku 1823, byl součástí rychmburského panství. V roce 1784 na zámku správa tzv. železných hutí sloužících ke zpracování železné rudy dobývané v okolí (Svratouch, Čachnov – lokalita Ruda, zhruba severně pod vrcholem), později také sklářských hutí.\n\nV lesích těžba dřeva, ještě v první polovině 19. století obora pro lovnou zvěř, také nad Krounou, v roce 1805 však zrušená Stará obora, od ní zeměpisný název lokality severně od vrchu Otava. Na zámecký dvůr navazovala alej v krajinné kompozici směrem k Čachnovu, původně k oboře pro černou zvěř, zrušena v roce 1825, poté zámek sloužil jako lesovna, po roce 1945 střídal majitele, krátce také ve vlastnictví Klubu československých turistů (objekt čp. 1 v sídelní lokalitě Karlštejn, od roku 1958 kulturní památka).\n\nVrchol (též zámek) někdy nazýván „střechou Evropy“ podle hlavního evropského rozvodí, rozvodnice však probíhá severním úbočím, vzdáleně od vrcholu. Lokalita se zámkem využita vícekrát filmaři (například scény pro film Temno nebo některé díly televizního seriálu Četnické humoresky). Turisticky atraktivní oblast (skalní útvary, přírodní památky, golfové hřiště, lyžařská sjezdovka, klasické lyžování, celoročně turistika, značené trasy, penziony).\n\nJižně pod vrcholem tzv. Cínova cesta (pojmenovaná po malíři-krajináři, František Cína Jelínek), neznačená lesní stezka vedená ze Svratky ke Knížecí studánce (rašeliniště Karlštejn, geologická lokalita). Západně od vrcholu strmý svah s názvem Polívkovský kopec, na něm lyžařská sjezdovka (vrchol 742 m n. m.), níže golfové hřiště v lokalitě Pod Karlštejnem (Golf Club Svratka 1932).\n\nZeměpisný název (toponymum) Karlštejn se vztahuje na lesní pozemek vzdálený cca 1 km na severovýchod (33°) od vrcholu. Pojmenování bez přívlastku splývá s dalšími významy slova Karlštejn v rámci katastrálního území Svratouch, názvy souvisejí s objekty typu sídelní lokality v obci Svratouch, stavbou původně loveckého zámku, kopcem a jeho vrcholu, také s rašeliništěm na jihovýchod od něho. V turistických mapách uváděn výškový (trigonometrický) bod Karlštejn (783 m).\n\nPůvod názvu je tradičně uváděn jako česká zkomolenina německého sousloví „kahler Stein“, v českém významu lysý nebo také holý kámen, kterým bylo údajně německy mluvícími zaměstnanci zámku (lesovny) označováno skalisko, dnes v přírodní památce Zkamenělý zámek, zhruba 900 m vzdálené na jihovýchod (144°) od vrcholu. Postupným vývojem v čase se ustálilo české pojmenování Karlštejn a v přeneseném významu slova označen v podobě zeměpisného názvu lesní pozemek, pojmenování sídelní lokality ve Svratouchu, označení loveckého zámku, výškového bodu a geologické lokality.\n\nVrchol vyvýšeniny v georeliéfu je nejvyšším bodem na zemském povrchu v geomorfologickém okrsku Borovský les, z hlediska regionálního členění georeliéfu je součástí Žďárských vrchů, geomorfologického podcelku Hornosvratecké vrchoviny (geomorfologický celek). Vrch se nachází na severozápadním okraji zalesněného krátkého hřbetu, typického pro Žďárské vrchy, orientovaného k jihovýchodu a mírně klesajícího nadmořskou výškou směrem ke skupině Čtyřpaličatých černých skal (přírodní rezervace Čtyři palice, až 733 m) nad Milovskou kotlinou.\n\nPlochý vrchol částečně zalesněný, v úzkém pruhu směrem k obci Svratouch s loukami, využívanými také jako pastviny. Ve vrcholové části vybudován plochou malý rybník v prameništi zdrojnice potoku Brodek. V okolí rozsáhlé lesy, jihozápadně pod vrcholem skalní výchozy a balvanovitá suť. Jihozápadní úbočí poměrně strmě klesá do hlubokého říčního údolí protékaného Svratkou, přibližně nad korytem řeky probíhá rozhraní geomorfologických okrsků, Borovský les s vrcholem Karlštejn a Devítiskalská vrchovina s protilehlým vrchem U osla (792 m).\n\nNa úbočích vrchu více vodních pramenů, severně od vrcholu s názvem Zámecká studánka a na katastrálním území Svratka směrem na jihovýchod od vrcholu Hraběnčina studánka a pod vrcholem Knížecí studánka na okraji rašeliniště, na západo-jihozápadě vydatnější vodní zdroj pojmenovaný Papírnice. Rozvodnice hlavního evropského rozvodí řek Labe – Dunaj, dělící úmoří Severního a Černého moře, probíhá ve vzdálenosti cca 1,5 km severně až severovýchodně od vrcholu.\n\nSměrem na severovýchod (70°) je kopec oddělen ve vzdálenosti asi 400 m sedlem (vrchol dle vrstevnicové mapy 754 m n. m.) od vrchu Rovina (761 m n. m.). Pod vrcholem sedla na severozápadě pramen zdrojnice potoku Brodek (levostranný přítok potoku Svratouch / Řivnáč, podle vydatnosti vodního toku uváděno povodí potoku Brodek), na jihovýchod od vrcholu sedla pramení Mlýnský potok, v dolním toku s názvem Cikánecký (název odvozen od sídelní lokality Česká Cikánka ve městě Svratka, kterou protéká), levostranný přítok řeky Svratky. \n\nV prameništi Mlýnského potoku pod vrcholem přechodové rašeliniště o rozloze 6 ha v nadmořské výšce 735 m a s hloubkou až 1,9 m (geologická lokalita – rašeliniště Karlštejn). Lokalita sníženiny (deprese) v úžlabí terénu mezi svahy vrchů Karlštejn (784 m), Rovina (761 m) a Bubnovaný kopec (780 m), otevřená podél koryta potoku směrem na jihozápad, do údolí řeky Svratky. Vznik ve starší době subatlantika, převládaly bukojedlové lesy a smrčiny, zastoupena také líska a olšiny (významná studijní lokalita na katastrálním území Pustá Rybná), okrajem lokality turistické trasy v úseku Karlštejn – Knížecí studánka.\n\nDo vrcholové části vedena místní zpevněná komunikace (po ní cyklistická trasa 4120), odbočující ze silnice II/354 v centru obce Svratouch k objektu loveckého zámku, před ním turistický rozcestník Karlštejn na značených trasách Klubu českých turistů. Červeně značená turistická trasa v úseku Svratka – Karlštejn – Knížecí studánka – přírodní památka Rybenské Perničky – Pustá Rybná a modře značená turistická trasa v úseku Čachnov – Karlštejn – Knížecí studánka – přírodní památky Zkamenělý zámek a Milovské perničky – přírodní rezervace Čtyři palice – Křižánky.\n\nKarlštejn je uvedený s geografickými objekty typu zámku a vrcholu v turistické mapě Žďárské vrchy (mapový list 48), vydané Klubem českých turistů.\n\nOd turistického rozcestníku je přístupný výškový – trigonometrický bod (783,4 m n. m.) v zalesněné lokalitě po neznačené lesní stezce (vzdálenost cca 240 m), vrchol dle vrstevnicové mapy 784 m n. m. několik desítek metrů jižněji, uprostřed lesního porostu.\n\nVe výhledu severním až západním směrem z ploché vrcholové části brání vzrostlé stromy lesní lokality. Na severozápad, před loveckým zámkem, částečně nad loukami ve výhledu lokality Kameničské vrchoviny, vrchol Pešava (697 m) a v dálce radiokomunikační věž televizního vysílače Krásné.\n\nŠirší rozhled poskytují sezónně sečené louky a pastviny na severozápadním svahu po vrcholem, podél místní komunikace k vrcholu z centra obce Svratouch. V dohledu některé lokality ve Svratouchu a okolí (vrchol U oběšeného, Louckého kopec, Peškův vrch), částečně mezi Svratkou a Herálcem, v dálce vrcholy Šindelný vrch a Kamenný vrch.\n\n\n"}
{"id": "1381448", "url": "https://cs.wikipedia.org/wiki?curid=1381448", "title": "Krvavý soud v Cannstattu", "text": "Krvavý soud v Cannstattu\n\nKrvavý soud v Cannstattu, někdy zvaný Hrdelní soud v Cannstattu, je historická událost z roku 746, která vedla k zániku Alamanského vévodství.\n\nAlamani byli stejně jako jiné germánské i negermánské kmeny od vzestupu Franské říše v 6. století pod tlakem integrace v rámci státu ovládaného rodem Merovejců.\n\nČást alamanské šlechty včetně jejich vévodů byli křesťané již od pozdního 6. století, avšak rozsáhlá christianizace Alamanů proběhla až ve století osmém, ale nikoliv násilnou formou jako později u Sasů.. Oproti tomu byli místní vévodové pod neustálým vojenským tlakem od vzestupu Karolingů jako franských majordomů. Po smrti alamanského vévody Gotfrida († 709), pocházejícího z rodu Agilolfingů a blízkého příbuzného bavorských vévodů, podnikl majordomus Pipin II. Prostřední tažení proti jeho synům Lantfridovi a Theudebaldovi, ovšem uspěl jen s formální podřízeností. Jeho syn Karel Martel podnikl roku 725 a mezi léty 728 až 730 tažení proti Alamanům, které se neobešlo bez rozsáhlého plenění. Vévoda Landfrid roku 730 uznal svoji porážku, ale téhož roku zemřel. Jeho bratra a nástupce Theudebalda Karel Martel za vévodu neuznal. Po smrti tohoto majordoma roku 741 se Alamani opět vzbouřili a připojili se k rozsáhlé rebelii ve Franské říši jako spojenci bavorského vévody Odila.\n\nSynové Karla Martela a zároveň noví majordomové Pipin a Karloman byli nuceni tuto situaci řešit. Prvně podnikli válečné tažení do Akvitánského vévodství, na podzim roku 742 společně porazili alamanského vévodu Theudebalda. Další tažení proti Alamanům podnikl Pipin roku 744. Téhož roku vévodové Akvitánie i Bavorska uznali svoji porážku a uzavřeli s Franky mír.\n\nRoku 746 Alamani opětně povstali, ale aniž by došlo k vojenskému střetu, sešly se obě znepřátelené strany v Cannsttatu (dnes součást Stuttgartu), ve zdejší pevnosti. Která strana setkání iniciovala, není známo, ale alamanská šlechta na toto setkání s majordomem Karlomanem přišla dobrovolně, snad chtěla dohodnout nějaké podmínky míru. Jenže Karloman proměnil setkání v soud, nechal všechny zúčastněné alamanské předáky zatknout a následně popravit. Tím přišli Alamani o svoji přirozenou vedoucí vrstvu a Frankové po následném vpádu alamanskou zemi rozdělili na hrabství, která se ocitla v rukou franské šlechty.\n\nTeprve začátkem 10. století došlo v podobných hranicích původního Alamanského vévodství k vzniku nového středověkého celku, známého jako Švábské vévodství.\n\n\n\n"}
{"id": "1381449", "url": "https://cs.wikipedia.org/wiki?curid=1381449", "title": "Wala z Corbie", "text": "Wala z Corbie\n\nWala (někdy Walo či Walacho, 773 – 31. srpna 836, klášter Bobbio) byl nevlastní bratranec císaře Svaté říše římské Karla Velikého, významný dvořan, regent v Italském království, zakladatel a později opat v klášteře Corvey v Sasku a mnich.\n\nJeho otec Bernard byl nemanželským synem franského majordoma Karla Martela a Wala pocházel z druhého manželství svého otce. Ke konci panování císaře Karla Velikého si získal významný vliv na jeho dvoře. V roce 811 je uveden jako jeden z hlavních signatářů míru s Dány, v roce 812 byl císařem Karlem Velikým vyslán do Italského království, kde se stal nejbližším rádcem budoucího krále Bernarda (813 – 817).\n\nV roce 814 se stal novým panovníkem Franské říše Ludvík I. Pobožný, který v polovině roku 817, na základě jím vydaného \"Ordinatio imperii\", za faktického vládce Itálie dosadil svého nejstaršího syna Lothara a Wala se přiklonil na stranu císaře a jeho syna.\n\nAni tento politický obrat však nezabránil tomu, aby postupně ztrácel u císařova dvora vliv. Neupadl sice ihned v nemilost jako jeho bratr Adelard, ale zvolil si pro zbytek života církevní dráhu. Odešel do kláštera Corvey, který společně s bratrem roku 815 pomáhal založit. Avšak na výzvu císaře Ludvíka Pobožného se roku 822 vrátil ke dvoru a téhož roku se zúčastnil koncilu v Attigny, kde císař Ludvík provedl osobní pokání ze svých provinění vůči své rodině před papežem Paschalem.\n\nRoku 823 byl vybrán za rádce císařova syna Lothara, který se snažil získat větší kontrolu nad Itálií. Po smrti bratra Adelarda roku 826 se stal novým opatem v Corvey, kdy císař Ludvík nechal tento klášter umístit roku 822 na vhodnější místo. Někdy mezi léty 830 – 831 však u císaře Ludvíka upadl v nemilost a musel místo opata v Corvey opustit. Příčinou byly jeho dlouhodobé rozepře s císařovnou Juditou. Vydal se tedy jako prostý mnich do italského kláštera v Bobbio (Opatství svatého Kolumbána), kde byl krátce před svou smrtí roku 836 zvolen opatem.\n\nWala byl ženatý s Rothlindis, která byla dcerou svatého Viléma († 812), významného vojevůdce, později mnicha a zakladatele kláštera v Gellone. Měli spolu dceru Bertrudis. \n\n\n"}
{"id": "1381452", "url": "https://cs.wikipedia.org/wiki?curid=1381452", "title": "Giorgio Antonucci", "text": "Giorgio Antonucci\n\nGiorgio Antonucci (24. února 1933 Lucca – 18. listopadu 2017 Florencie) byl italský lékař, známý zpochybňováním základů psychiatrie.\n\nV roce 1963 Antonucci studoval psychoanalýzu s Robertem Assagiolim, zakladatelem konceptu tzv. psychosyntézy, a začal se věnovat psychiatrii snaže se řešit problémy pacientů a vyhnout se přitom hospitalizaci a jakýmkoliv donucovacím metodám. V roce 1968 pracoval v Cividale del Friuli, v oddělení městské nemocnice, která byla otevřena jako alternativa k psychiatrické léčebně.\n\nV roce 1969 pracoval v psychiatrické léčebně v Gorizia, vedené Francem Basagliem. Od roku 1970 do roku 1972 vedl centrum duševní hygieny ve městě Castelnuovo nei Monti v provincii Reggio Emilia. Od roku 1973 do roku 1996 pracoval v Imole na zrušení psychiatrických léčeben \"Osservanza\" a \"Luigi Lolli\". Během zemětřesení, které zasáhlo Sicílii v roce 1968 pracoval jako lékař u jednotky civilní ochrany města Florencie. V době jeho smrti v roce 2017 Antonucci žil ve Florencii a spolupracoval s italskou pobočkou Občanské Komise pro Lidská Práva, s Centro di Relazioni Umane a s Radicali Italiani.\n\nDacia Maraini: \"\"Co se týče tzv. šílených osob, co tato nová metoda znamená?\"\"\n\nGiorgio Antonucci: \"\"Pro mě to znamená, že neexistují duševně choří lidé a že psychiatrie jako obor musí být zcela ostraněna.\"\"\n\nVe svých spisech Antonucci potvrdil, že teoreticky je blízko k humanisticko-existenciální perspektivě Carla Rogerse, k přístupům zaměřeným na kritiku psychiatrie (Erving Goffman, R. D. Laing, David Cooper a Thomas Szasz) a ke kritice psychiatrické instituce Franca Basaglia.\n\nSzasz potvrdil, že souhlasí s Antonuccim na pojmu \"osoba\" o tzv. psychiatrických pacientech: jsou, stejně jako my, osoby ve všech ohledech, které mohou být posuzovány emocionálně a v jejich \"lidských stavech\"; \"duševní nemoc\" nedělá z pacienta \"méně člověka\", a není potřeba dovolávat se psychiatra, aby mu \"vrátil zpět lidskost\".\nJe zakladatelem ne-psychiatrického přístupu k duševnímu utrpení, které je založeno na následujících tezích:\n\n\nAntonucci předpokládal, že \"podstata psychiatrie spočívá v ideologii diskriminace\".\n\n\"Italská psychiatrie byla nesmírně obohacena Giorgiem Antonuccim. Je možné ho považovat za dobrého psychiatra (ať už to slovo znamená cokoliv): a to je pravda. Je také možné ho považovat za dobrého anti-psychiatra (ať už to slovo znamená cokoliv): a to je stejně jisté. Já preferuji považovat ho za úctyhodného člověka, který klade respekt k tzv. bláznovi výše respektu k profesi. Za to mu posílám své pozdravy.\" -Thomas Szasz\n\nDne 26. února 2005 Antonucci obdržel v Los Angeles ocenění\"Thomase Szasze .\"\n\n\n"}
{"id": "1381453", "url": "https://cs.wikipedia.org/wiki?curid=1381453", "title": "Moonglow (album, Avantasia)", "text": "Moonglow (album, Avantasia)\n\n\n\n\n\n"}
{"id": "1381460", "url": "https://cs.wikipedia.org/wiki?curid=1381460", "title": "Josef Vohryzek", "text": "Josef Vohryzek\n\nJosef Vohryzek (17. května 1926 Praha – 28. srpna 1998 Praha) byl český redaktor, literární kritik, prozaik a překladatel (především ze švédštiny). \nPocházel z rodiny pražského židovského advokáta. Od roku 1937 studoval na Reálném gymnáziu v Křemencově ulici v Praze. Rodiče, kteří později zahynuli v nacistickéme sběrném táboře, jej roku 1940 poslali do Švédska, čímž jej zachránili před transportem. Roku 1950 se vrátil zpět do Československa a roku 1951 po absolvování ročního Státního kurzu pro přípravu pracujících na vysokou školu zakončeného maturitou začal studovat češtinu a literární vědu na na Filozofické fakultě Univerzity Karlovy v Praze. Studium úspěšně ukončil roku 1956, pak byl do roku 1957 redaktorem nakladatelství Československý spisovatel a následně odborným pracovníkem Ústavu pro českou literaturu ČSAV.\n\nDíky svým příspěvkům do měsíčníku Svazu československých spisovatelů \"Květen\", které zpochybňovaly komunistickou ideologizaci umění, se brzy stal jednou z vůdčích osobností tohoto časopisu. Když byl časopis roku 1959 po ostré ideologiké kritice Ladislava Štolla zakázán, byl Vohryzek vyloučen z KSČ a musel opustit svou práci v Ústavu. Živil se jako překladatel a externí překladatel Československého rozhlasu a v letech 1964-1970 byl opět redaktorem nakladatelství Československý spisovatel, ale pouze na poloviční úvazek. V době normalizace pracoval jako dělník a své překlady publikoval pod propůjčenými jmény. Patřil k zakládajícím členům Charty 77 a roku 1987 byl jedním z jejích mluvčích. Naplno se k literární kritice vrátil až po roce 1989 (přispíval zejména v časopsiech \"Respekt\" a \"Revolver Revue\".\nJako kritik se zabýval především současnou českou prózou. Publikovat začal roku 1952 v Lidových novinách, později hlavně v časopise \"Květen\" a v \"Literárních novinách\". Jako první pospal skutečnost, že nejhodnotnější díla první poloviny padesátých let vznikala mimo oficiální publikovanou literaturu a v zásadním rozporu s ní. Po nuceném odmlčení publikobval daší príce až v polovině 60. let. Roku 1961 mu vyšla časopisecky próza \"Návrat\" a roku 1964 v nakladatelství Mladá fronta próza \"Chodec\". V samizdatu vydal prózy \"Barbar ve Švédku\" (1972) a \"Velká dáma\" (1976). V letech 1981-1985 redigoval samizdatový časopis \"Kritický sborník\". Roku 1986 vydal Jan Lopatka v samizdatové edici Expedice jeho texty pod názvem \"Kniha Josefova\" (roku 1995 vyšlo rozšířené vydání pod názvem \"Literární kritiky\"). V \"Revolver Revue\" vyšly roku 1995 jeho prózy \"Návrat\", \"Chodec\" a \"Velká dáma\" a roku 2000 autobiografie \"Mám dojem, že už mi vůbec nepřibývá let\".\n\nPřekládal hlavně ze švédštiny (zaměřoval se na moderní prozaickou tvorbu) a okrajově z norštiny (Wergeland, Ibsen). Řadu překladů doprovodil předmluvami či doslovy.\n\n"}
{"id": "1381467", "url": "https://cs.wikipedia.org/wiki?curid=1381467", "title": "Tito Puente", "text": "Tito Puente\n\nErnesto Antonio Puente, krátce Tito (20. dubna 1923 New York – 31. května 2000 tamtéž) byl americký hudebník a skladatel, zvaný „král mamba“. \n\nVyrostl v rodině přistěhovalců z Portorika v East Harlemu, začínal jako tanečník ve dvojici se svojí sestrou, později bubnoval v Machitově skupině. Za druhé světové války sloužil u námořnictva v jednotce oceněné Presidential Unit Citation, po demobilizaci vystudoval Juilliard School. V roce 1949 založil vlastní skupinu Mambo Boys, s níž vystupoval v klubu Palladium; její tvorba spojovala vlivy jazzu a latinskoamerické a karibské hudby. Byl hráčem na timbales, vibrafon, klavír a saxofon, skladatelem i producentem, vydal okolo 120 dlouhohrajících desek, jeho největším hitem byla cha-cha „Oye Como Va“, známá také z coververze Carlose Santany, kterou National Public Radio zařadilo mezi stovku nejlepších amerických skladeb dvacátého století. \n\nPuente získal pětkrát cenu Grammy, spolupracoval s Dizzy Gillespiem, Georgem Shearingem a Quincy Jonesem, vystupoval při závěrečném ceremoniálu Letních olympijských her 1996. Účinkoval ve filmech \"Králové mamba\" a \"Zlaté časy rádia\", dokumentu \"Calle 54\" a epizodě seriálu Simpsonovi \"Kdo postřelil pana Burnse\". Má svoji hvězdu na Hollywoodském chodníku slávy, získal cenu časopisu \"Billboard\" za zásluhy o latinskou hudbu a National Medal of Arts. Úspěšným hudebníkem je i jeho syn Tito Puente Jr.\n\n"}
{"id": "1381479", "url": "https://cs.wikipedia.org/wiki?curid=1381479", "title": "Medaile Kate Greenawayové", "text": "Medaile Kate Greenawayové\n\nMedaile Kate Greenawayové (anglicky \"Kate Greenaway Medal\") je britská literární cena každoročně udílená za ilustrace ke knize pro děti a mládež. Je udílena britským sdružením knihovníků CILIP od roku 1956. Ocenění je pojmenováno po Kate Greenawayové (1846–1901), britské ilustrátorce a spisovatelce. Jako první cenu získal Edward Ardizzone za ilustrace pro knížku \"Tim All Alone\" (1956), kterou také sám napsal.\n\nMedaile je udílena společně s Carnegieho medailí, jež bývá udělována spisovatelům dětských knih.\n"}
{"id": "1381489", "url": "https://cs.wikipedia.org/wiki?curid=1381489", "title": "Kolem Ománu", "text": "Kolem Ománu\n\nKolem Ománu ( طواف عمان, Tour of Oman) je mezinárodní profesionální závod v silniční cyklistice. Jezdí se od roku 2010 každoročně v únoru na ománském území a skládá se ze šesti etap. Závod je součástí seriálu UCI Asia Tour a je zařazen v kategorii 2.HC. Vedoucí jezdec nosí červený trikot, lídr bodovací soutěže jezdí v bílém, nejaktivnější závodník v červenozeleném a nejlepší mladý jezdec (do 25 let) v zeleném. Nejúspěšnějšími účastníky jsou Chris Froome a Alexej Lucenko, kteří dokázali závod vyhrát dvakrát, nejvíce etapových vítězství má André Greipel (pět), soutěž družstev vyhráli dvakrát BMC Racing Team (2013 a 2015), Team Dimension Data (2016 a 2017) a Astana Team (2018 a 2019). \n\n"}
{"id": "1381491", "url": "https://cs.wikipedia.org/wiki?curid=1381491", "title": "Tomáš Vondráček", "text": "Tomáš Vondráček\n\nTomáš Vondráček (16. února 1991 Třebíč) je český hokejový útočník. \n\nJe odchovancem SK Horácká Slavia Třebíč, kde začínal jako dorostenec v sezóně 2005/2006. Zde působil až do sezóny 2013/2014, kdy přestoupil do HC Kometa Brno. S týmem získal nejdříve stříbrnou medaili, v následující sezóně pak bronzovou medaili. V sezóně 2016/2017 odešel z Komety na hostování do Plzně. Zde odehrál 35 utkání. Před play off se vrátil zpět do Brna a byl tak u zisku mistrovského titulu. Od září 2017 začal hrát extraligu za HC Pardubice, začátkem roku 2018 se stal opět hráčem HC Kometa Brno.\n\n"}
{"id": "1381492", "url": "https://cs.wikipedia.org/wiki?curid=1381492", "title": "Zejk", "text": "Zejk\n\nZejk je ostrý výběžek na bocích horní čelisti zobáku; odpovídá mu zářez na hranách dolní čelisti. Zejk slouží k usmrcení kořisti – stisknutím týlu kořisti se oddělí krční obratle.\n\nTvar zobáku, který je podobný zobáku se zejkem, dal jméno některým druhům ptáků:\n"}
{"id": "1381497", "url": "https://cs.wikipedia.org/wiki?curid=1381497", "title": "Seznam archivů na Slovensku", "text": "Seznam archivů na Slovensku\n\nArchivy na Slovensku po reformě roku 2015 se dělí na státní archivy (tvoří rovnoměrně rozprostřenou síť po celém území se zvláštním postavením národního archivu působícím centrálně), ty se ještě dělí na pracoviště (zláštní pracoviště), dále městské archivy (jeden) a speciální archivy.\n\n\n\n\n\n"}
{"id": "1381502", "url": "https://cs.wikipedia.org/wiki?curid=1381502", "title": "Darwin Project", "text": "Darwin Project\n\nDarwin Project je free to play multiplayerová online hra typu battle royale vyvinutá a publikovaná studiem Scavengers. 9. března 2018 vstoupila do Steam Early Access a Xbox Game Preview, spuštění plné verze je plánováno na léto 2018.\n\nAby zvítězil, musí hráč nejen přežít extrémní přírodní podmínky, líčit pasti, sledovat protivníky, přelstít je a zabít, ale i získat si přízeň tzv. Show Directora.\n\nHra se odehrává v krutých podmínkách postapokalyptických Skalnaté hory. Jako příprava na hrozící Dobu Ledovou je spuštěn nový projekt: napůl vědecký experiment, napůl reality show. Do arény jsou umístěni vězni a musí získávat suroviny a přežít v boji proti dalším devíti spoluvězňům a nemilostnému moderátorovi pouze s lukem a sekerou. Hráči si musí vyrábět pasti a šípy, hledat schované truhly se speciálními předměty (např. lékárničkou, energetickým nápojem, horkou kávou pro zahřátí), sbírat součástky u elektrických zdrojů k získání speciálních super schopností... Mimo to si ještě všichni musí dát pozor, aby neumrzli. Předejít tomu lze vypitím horkého nápoje nebo rozděláním ohníčku. Poslední přeživší vyhrává.\n\n„Show Director“ neboli moderátor hry je jedenáctým hráčem. Hru ovlivňuje svými schopnostmi a sám je ovlivňován diváky této show. Jeho existence hru odlišuje od všech ostatních. Diváci mohou přes platformu Twitch.tv nebo Mixer.com hlasovat o zvýhodňování a znevýhodňování hráčů, či o jiném zásahu do hry. Mezi jeho schopnosti patří např. uzdravení, zahřátí, zrychlení, přidání surovin nebo štítu konkrétnímu hráči, snížení gravitace, zbombardování nebo uzavření (udělá se v ní extrémní zima) některé z 6 částí mapy, vyhlášení honu na jednotlivce, odhalení všech pozici všem nebo možnost veřejně promluvit vůči všem. Problémem se tedy u nezkušených moderátorů může stát, že nadržují některým hráčům. Každý Director je tedy po zápase zhodnocen a podle jeho hodnocení může používat schopnosti. Pokud je u ostatních hráčů neoblíbený, bude mu jeho role odebrána a pokud bude chtít opět moderovat, bude si muset vybojovat cestu zpět jako bojovník.\nHra si v tomto ohledu bere inspiraci ze série \"Hunger Games\", kde do Her zasahovali sponzoři.\n\nZa vývojem hry stojí mnohočlenný tým. Z většiny se jedná o veterány z video-herního průmyslu. Hra byla odhalena na PAX East 2017 a oficiálně oznámena v roce 2017 na E3 Microsoft konferenci. Před spuštěním fáze early access prošla hra několika veřejnými i neveřejnými beta a alpha testy.\n24. dubna 2018 hra odstoupila z původního plánu být „pay-to-play“ titulem s cenovkou 15 € a přešla do režimu „free-to-play“.\n\n"}
{"id": "1381503", "url": "https://cs.wikipedia.org/wiki?curid=1381503", "title": "Medaile Karla Kramáře", "text": "Medaile Karla Kramáře\n\nMedaile Karla Kramáře je nejvyšší ocenění udělováno předsedou vlády České republiky s hodnotou pamětní medaile.\n\nMedaile byla vytvořena při příležitosti 90. výročí vzniku první československé vlády v roce 2008. Pojmenována je po prvním československém premiérovi Karlu Kramářovi.\n\n"}
{"id": "1381510", "url": "https://cs.wikipedia.org/wiki?curid=1381510", "title": "Kostel svatého Ondřeje (Uherský Ostroh)", "text": "Kostel svatého Ondřeje (Uherský Ostroh)\n\nKostel svatého Ondřeje je pozdně barokně-klasicistní stavba a stojí na místě bývalého kostela, který zde stál již ve 13. století a byl obklopen hřbitovem. Nový chrám byl vystavěn se souhlasem knížete Josefa Václava z Lichtenštejna, který byl vydán 26. února 1750. Dne 15. října 1758 byl slavnostně vysvěcen děkanem Františkem Šumplerem. Dnes tvoří chrám sv. Ondřeje dominantu stejnojmenného centrálního náměstí v Uherském Ostrohu.\n"}
{"id": "1381516", "url": "https://cs.wikipedia.org/wiki?curid=1381516", "title": "Sylfa", "text": "Sylfa\n\nSylfa je český rodový název několika druhů ptáků z čeledi kolibříkovití:\n\n\n"}
{"id": "1381518", "url": "https://cs.wikipedia.org/wiki?curid=1381518", "title": "Jan Štencel", "text": "Jan Štencel\n\nJan Štencel (26. února 1995 Opava) je český hokejový obránce, hráč HC Kometa Brno. \n\nPo hokejových začátcích v Opavě a Třinci hrál od sezóny 2011/2012 v HC Vítkovice. V sezóně 2016/2017 přestoupil do HC Kometa, odehrál 44 utkání. V závěru základní části se zranil a cestu Komety za titulem tak sledoval o berlích. V následující sezóně se mu zdravotní problémy vyhýbaly a byl tak součástí týmu, který v play off obhájil titul mistra republiky.\n\n"}
{"id": "1381529", "url": "https://cs.wikipedia.org/wiki?curid=1381529", "title": "Špagetová mísa", "text": "Špagetová mísa\n\nEfekt misky špaget (anglicky \"Spaghetti bowl effect\"), které se do sebe beznadějně zamotají, charakterizuje překrývání participujících členů a dílčích aktivit několika integračních projektů. Pro situaci, v níž jednotlivá uskupení a aktéři sdílejí podobné cíle, ale nejsou schopni koordinace či dokonce odmítají spolupráci mezi sebou, vznikla metafora – miska špaget. \n\nVelký počet různách dílčích dohod na regionální úrovni s cílem vytvoření zón volného obchodu je v rozporu s logikou ekonomické efektivnosti a v konečném důsledku je kontraproduktivní - rozdrobují se zdroje jednotlivých členů a tvoří se konkurenční prostředí tam, kde jich není zapotřebí. \n\nPříkladem \"misky špaget\" může být vytvoření koridoru Platinum SDI, ve kterém vznikly letištní uzly Fickon, Johannesburg, Mahikeng a Bloemcom. Letiště si navzájem konkurují a jejich dopravní kapacita převyšuje potřeby iniciativy. \nČlenské státy nejsou schopné plnit závazky, některé si dokonce odporují a jsou neslučitelné. Například uvalení cla na obchod mezi Keňou a Zambií, podle SADC 5%, ale podle COMESA je obchod mezi těmito státy bezcelní . \nSouběh podobných cílů má vliv i na samotná společenství. Například ECOWAS nemohlo v roce 2000 splnit závazek společné africké měny z roku 1987 a to díky jiné organizaci, UEMOA.\n\nCOMESA v posledních letech trpí odlivem členů, a to díky obnovení Východoafrického společenství, které své členy váže k sobě těsněji. Některé organizace sdružují antagonisty, jako například Mezivládní úřad pro rozvoj (IGAD), jehož členem je jak Eritrea, tak Etiopie, které mezi sebou měly konflikt v letech 1998-2000 . Funkčnost úřadu nepodporují ani vzájemná obvinění mezi členy z podpory protivládních organizací.\nPřekážek, které dodnes brání integraci, je celá řada. Některé státy lpí na nefunkčních uskupeních, jejichž prostřednictvím mohou v regionu prosazovat své zájmy. Členské země se potýkají i s chabou platební morálkou týkající se členských příspěvků a poplatků, zajištěním dostatečného množství byrokracie či již zmíněný historický antagonismus. Na jedné straně státy upouštějí od cel, na druhé straně vzápětí přicházejí s netarifními omezeními jako jsou dovozní kvóty, licence, daně z devizových výměn, apod. \nK velké racionalizaci na úroveň pouze 8 regionálních integračních uskupení se zavázala Africká unie v Abujské smlouvě. Ačkoliv se jednání táhnou možná až desítky let, k jistému pokroku přeci jen došlo. V říjnu roku 2008 se dohodla společenství SADC, COMESA a EAC na vzniku Africké zóny volného obchodu (AFTZ), jež by mohla v budoucnu zahrnovat až polovinu afrických států. \n\nK racionalizaci integrace v Africe mělo dojít skrze sjednocená obchodní pravidla a odstranění celních bariér. Dále pak mělo dojít k propojení národních trhů a vytvoření ekonomické integrace, která měla zajistit ekonomický růst členů. \n"}
{"id": "1381533", "url": "https://cs.wikipedia.org/wiki?curid=1381533", "title": "Mutua Madrid Open 2018 – ženská dvouhra", "text": "Mutua Madrid Open 2018 – ženská dvouhra\n\nŽenská dvouhra Mutua Madrid Open 2018 probíhala v první polovině května 2018. Do singlové soutěže madridského tenisového turnaje nastoupilo šedesát čtyři hráček. Z kvalifikace se probojovalo osm tenistek po výhrách ve dvou kolech. Dvojnásobnou obhájkyní titulu byla rumunská světová jednička Simona Halepová, kterou za 69 minut ve čtvrtfinále vyřadila světová šestka Karolína Plíšková. Češka snížila pasivní poměr vzájemných utkání na 2–6, když jedinou předchozí výhru dosáhla ve Fed Cupu 2016. Ukončila také 15zápasovou neporazitelnost Rumunky v Madridu a vylepšila své turnajové maximum, jímž bylo druhé kolo.\n\nDruhá na žebříčku, Dánka Caroline Wozniacká, mohla Halepovou na čele světové klasifikace ohrozit, pokud by postoupila alespoň do semifinále. Po porážce Wozniacké ve třetím kole od Kiki Bertensové si Rumunka zajistila setrvání na prvním místě.\n\nKarolína Plíšková s Petrou Kvitovou vstoupily do semifinále s devítizápasovou neporazitelností. Kvitová v úvodním setu dotáhla ztrátu podání a tiebreak získala po dvou dvojchybách Plíškové v řadě. V úvodu druhé sady prolomila servis lounské rodačky a také ve třetím vzájemném duelu vyhrála. Jako první tenistka v sezóně 2018 postoupila do čtvrtého finále.\n\nVítězkou se stala česká světová desítka Petra Kvitová, jež ve finále za 2.52 hodin zdolala nizozemskou dvacátou hráčku žebříčku a antukovou specialistku Kiki Bertensovou po třísetovém průběhu 7–6, 4–6 a 6–3. Poměr vzájemných zvýšila na 2–0. Zvládla tak jedenáctý zápas v rozpětí třinácti dní. V probíhající sezóně si jako první tenistka připsala čtvrté turnajové vítězství i finále z dvouhry, které představovalo dvacátý čtvrtý singlový titul na okruhu WTA Tour. V odehrané části sezóny nasbírala nejvíce, třicet vítězných zápasů z dvouhry. Jednalo se tak o její vůbec nejlepší vstup do sezóny v celé kariéře. Stala se i první trojnásobnou šampionkou Madrid Open. Bodový zisk ji posunul o dvě příčky výše na 8. místo. V rámci českých a československých tenistek se vyrovnala čtvrté Novotné a tři trofeje jí scházely na Mandlíkovou. První Martina Navrátilová vyhrála 167 turnajů. Bertensová se probojovala do premiérového finále v kategorii Premier Mandatory a po turnaji postoupila na nové kariérní maximum, 15. pozici.\n"}
{"id": "1381534", "url": "https://cs.wikipedia.org/wiki?curid=1381534", "title": "Mutua Madrid Open 2018 – mužská dvouhra", "text": "Mutua Madrid Open 2018 – mužská dvouhra\n\nMužská dvouhra Mutua Madrid Open 2018 probíhala v první polovině května 2018. Do singlové soutěže madridského tenisového turnaje nastoupilo padesát šest hráčů. Z kvalifikace se probojovalo sedm tenistů po výhrách ve dvou kolech.\n\nObhájcem titulu byl španělský první hráč světa Rafael Nadal, kterého mezi poslední osmičkou hráču – v repríze finále 2017 – vyřadil Rakušan Dominic Thiem, čímž ukončil Španělovu antukovou neporazitelnost čítající 21 zápasů a 50 setů. Naposledy předtím Nadal na antuce prohrál právě s Thiemem ve čtvrtfinále květnového Rome Masters 2017. Rakušan tak snížil pasivní bilanci vzájemných utkání na 3–6 a po Djokovićovi a Gaudiovi se stal třetím tenistou na túře ATP, který Španěla na antuce porazil alespoň třikrát.\n\nPo Monaku a Barceloně se Rafael Nadal ocitl ve stejné situaci na třetím turnaji za sebou, když pro setrvání na čele světové klasifikace musel získat titul. Po čtvrtfinálovém vyřazení se staronovou světovou jedničkou v pondělí 14. května 2018 stal Roger Federer, který se rozhodl celou antukovou část sezóny vynechat.\n\nDo prvního kariérního čtvrtfinále série Masters postoupil osmý hráč světa Kevin Anderson z Jihoafrické republiky, když všech deset předchozích zápasů v této fázi prohrál. Ve třísetovém duelu zdolal srbského kvalifikanta Dušana Lajoviće.\n\nVítězem se stal druhý nasazený, 21letý Němec Alexander Zverev, jenž ve finále zdolal rakouskou turnajovou pětku Dominica Thiema po dvousetovém průběhu 6–4 a 6–4. V probíhající sezóně si tak, po triumfu na BMW Open v předcházejícím týdnu, připsal druhé turnajové vítězství, které představovalo osmý singlový titul na okruhu ATP Tour a třetí ze série Masters. Zverev během soutěže neztratil žádný set ani podání a jedinou brejkovou příležitost soupeřů, ve třetím kole proti Leonardu Mayerovi, odvrátil. Šňůru neporazitelnosti protáhl na devět utkání a osmnáct setů, jeho bilance na antuce v roce 2018 pak činila 12–1.\n\nOsm nejvýše nasazených hráčů obdrželo volný los do druhého kola.\n"}
{"id": "1381536", "url": "https://cs.wikipedia.org/wiki?curid=1381536", "title": "Formát kódování videa", "text": "Formát kódování videa\n\nFormát kódování videa (někdy též formát komprese videa) je formát obsahu pro ukládání nebo přenos digitálního videa (v datovém souboru nebo bitstreamu). Příklady formátů kódování videa jsou MPEG-2 Part 2, MPEG-4 Part 2, H.264 (MPEG-4 Part 10), HEVC, Theora, RealVideo RV40, VP9 a AV1. Konkrétní softwarová nebo hardwarová implementace schopná komprese nebo dekomprese do nebo z daného formátu kódování videa se nazývá video kodek. Příkladem video kodeku je Xvid, což je jeden z několika různých kodeků, které softwarově implementují kódování a dekódování videa do a z formátu kódování videa MPEG-4 Part 2.\n\nNěkteré formáty kódování videa jsou popsány detailní technickou specifikací. Některé tyto specifikace jsou napsány a schváleny standardizační organizací jako technické standardy a jsou tudíž známy jako standardy kódování videa. Pojem „standard“ se někdy kromě formálních standardů používá i pro de facto standardy.\n\nVideo obsah zakódovaný v určitém formátu kódování videa je běžně spojen s audio streamem (zakódovaným ve formátu kódování audia) uvnitř multimediálního kontejneru ve formátu jako AVI, MP4, FLV, RealMedia nebo Matroska. Uživatel tedy běžně nemá třeba soubor H.264, ale video soubor .mp4, což je kontejner ve formátu MP4, obsahující video zakódované ve fomátu H.264, často společně se zvukem zakódovaným ve formátu AAC. Formáty multimediáních kontejnerů mohou podporovat řadu různých formátů kódování videa; například MP4 kontejner může obsahovat video ve formátu kódování videa MPEG-2 Part 2 nebo H.264, kromě jiných. Dalším příkladem je původní specifikace typu souboru WebM, která specifikovala formát kontejneru (Matroska), ale také přesně který formát komprese videa (VP8) a audia (Vorbis) je v kontejneru použit, přestože kontejner ve formátu Matroska sám o sobě může obsahovat obraz a zvuk i v jiných formátech kódování (později byla do WebM přidána podpora VP9 videa a Opus audia).\n\nPřestože se o formátech kódování videa jako H.264 někdy nesprávně mluví jako o „kodecích“, existuje jasný koncepční rozdíl mezi specifikací a jejími implementacemi. Formáty kódování videa jsou popsány ve specifikacích a software nebo hardware, který kóduje nebo dekóduje data do nebo z daného formátu kódování videa z nebo do nekomprimovaného videa, jsou implementace těchto specifikací. Jako analogii lze uvést např. to, že formát kódování videa H.264 (specifikace) je ke kodeku OpenH264 (konkrétní implementace) tím, čím je programovací jazyk C (specifikace) k překladači GCC (konkrétní implementace). Ke každé specifikaci (např. H.264) může být mnoho kodeků, které ji implementují (např. x264, OpenH264, Nero Digital…).\n\nToto odlišení se ne vždy terminologicky jednotně odráží v literatuře. Specifikace H.264 nazývá H.261, H.262, H.263 a H.264 \"standardy kódování videa\" („video coding standard“) a neobsahuje slovo „kodek“. Alliance for Open Media jasně rozlišuje mezi formátem kódování videa AV1 a s ním spojeným kodekem, který vyvíjejí; specifikaci kódování AV1 videa říkají \"specifikace bitstreamu a procesu dekódování\" („Bitstream & Decoding Process\nSpecification“). Specifikace VP9 samotnému VP9 říká \"kodek\".\n\nFormát kódování videa nediktuje všechny algoritmy, které mají použít kodeky implementující daný formát. Například velká část typického způsobu komprese se zabývá nalézáním podobností mezi snímky a poté dosažením komprese kopírováním dříve zakódovaných podobných částí obrazu (např. makrobloky) a přidáním malých rozdílů podle potřeby. Nalezení optimálních kombinací je problémem, který prakticky nemá optimální řešení. Přestože formát kódování videa musí podporovat takovou kompresi napříč snímky ve formátu bitstreamu, tím, že zbytečně nepřikazuje konkrétní algoritmy pro jednotlivé kroky kódování, mají kodeky implementující danou specifikaci určitou volnost k optimalizaci a inovacím ve svých volbách algoritmů. Například sekce 0.5 specifikace H.264 říká, že algoritmy kódování nejsou součástí specifikace. Volný výběr algoritmu pro kodeky též umožňuje jejich různou složitost pro ten samý formát kódování, takže živý stream může používat rychlý, ale z hlediska velikosti neefektivní algoritmus, zatímco jednorázové zakódování DVD pro pozdější velkovýrobu může obětovat delší čas kódování za efektivní využití místa.\n\nZ toho rovněž vyplývá, že výstupy kodeků různých výrobců implementujících stejný formát (např. kodeky Xvid, DivX Codec nebo FFmpeg MPEG-4, které používají stejný formát MPEG-4 Part 2) se zpravidla liší, mohou mít jiný poměr kvalita/velikost, rychlost nebo jiné parametry. Přesto jsou vzájemně kompatibilní (video zakódované jedním z nich lze dekódovat jiným), protože používají stejný formát kódování.\n\nPrvním standardem kódování digitálního videa byl H.120, vytvořený ITU v roce 1984. H.120 nebyl v praxi použitelný kvůli slabé kvalitě. Jeho nástupce z roku 1988, H.261 od ITU, byl prvním praktickým standardem kódováním videa. Následoval MPEG-1, navržený Motion Picture Experts Group v roce 1991, a v roce 1994 MPEG-2/H.262.\n\nJedním z nejrozšířenějších formátů kódování videa současnosti je H.264. H.264 je jedním ze standardů kódování videa pro Blu-ray Disc; všechny přehrávače Blu-ray disků musí umět dekódovat H.264 video. Běžně se také používá pro streamování po internetu, například u videí na službách jako YouTube, Netflix, Vimeo a iTunes Store, webového softwaru jako Adobe Flash Player a Microsoft Silverlight, a také HDTV vysílání, ať už pozemního (DVB-T nebo DVB-T2), kabelového (DVB-C) nebo satelitního (DVB-S2).\n\nZásadním problémem mnoha formátů kódování videa byly patenty, kvůli nimž bylo drahé je používat, případně hrozil patentový soudní spor kvůli dosud neznámým patentům. Motivací řady v poslední době navržených formátů jako Theora, VP8 a VP9 bylo vytvoření otevřeného formátu pokrytého pouze patenty nezatíženými licenčními poplatky. Stav ohledně patentů byl také velkým předmětem sváru kvůli volbě video formátů, které mají podporovat hlavní webové prohlížeče v prvku HTML5 video.\n\nMezi nejmodernější formáty kódování videa patří patenty silně zatížený HEVC (H.265) a otevřený, bezplatně licencovaný AV1.\n\nVideo pro běžné uživatele se běžně kóduje ztrátovými video kodeky, protože tak vznikají mnohem menší soubory než u bezeztrátové komprese. Přestože existují formáty určené výhradně pro ztrátovou, nebo bezeztrátovou kompresi, některé formáty jako Dirac a H.264 podporují obojí.\n\nFormáty nekomprimovaného videa, jako je \"čisté HDMI\" („Clean HDMI“), jsou formou bezeztrátového videa používaného v některých případech jako je přenos videa na obrazovku přes HDMI. Některé špičkové kamery také mohou zachytávat video přímo v tomto formátu.\n\nPodtřídou poměrně jednoduchých formátů kódování videa jsou formáty používající pouze I-snímky, ve kterých lze komprimovat pouze každý obrázek videa zvlášť, přičemž se nevyužívá souvislostí s následujícími snímky pro lepší kompresi. Příkladem je MJPEG, což je sled jednotlivě komprimovaných obrázků podle standardu JPEG. Tento přístup je jednoduchý a rychlý, nevýhodou je mnohem větší video než to, které používá formát podporující P a B-snímky.\n\nProtože mezisnímková komprese přebírá data z jednoho snímku do druhého, pokud je původní snímek vystřižen (nebo ztracen při přenosu), nemohou být následující snímky řádně zrekonstruovány. Střih videa komprimovaného jen pomocí I-snímků je téměř tak snadný jako editace nekomprimovaného videa: určí se úvodní a poslední snímek a jednoduše se bit po bitu zkopíruje každý snímek, který se má uchovat, zatímco nechtěné snímky se zahodí. Dalším rozdílem je, že u komprese pomocí I-snímků má každý snímek podobnou datovou velikost. U většiny mezisnímkových kompresí určité snímky (jako I-snímky v MPEG-2) nemohou přebírat data z jiných snímků, takže vyžadují mnohem více dat než jiné, sousední snímky.\n\nFormát kódování videa může definovat volitelná omezení pro kódované video, nazvaná profily a úrovně. Mohou existovat dekodéry, podporující pouze podmnožinu profilů a úrovní daného video formátu, například proto, aby byl softwarový nebo hardwarový dekodér menší, jednodušší nebo rychlejší.\n\n\"Profil\" („profile“) vymezuje, které techniky kódování jsou povoleny. Například formát H.264 obsahuje mimo jiných profily \"baseline\", \"main\" a \"high\". Zatímco P-řezy, které lze predikovat podle předchozích řezů, jsou podporovány ve všech profilech (řezy, „slices“, jsou části snímků, řady makrobloků, které jsou kódovány separátně), B-řezy, (které lze predikovat z předchozích i následujících řezů) jsou podporovány v profilech \"main\" a \"high\", ne však v profilu \"baseline\".\n\n\"Úroveň\" („level“) omezuje parametry jako je maximální rozlišení a datový tok.\n"}
{"id": "1381538", "url": "https://cs.wikipedia.org/wiki?curid=1381538", "title": "Tačikawa", "text": "Tačikawa\n\nTačikawa může být:\n"}
{"id": "1381539", "url": "https://cs.wikipedia.org/wiki?curid=1381539", "title": "Tačikawa (Tokio)", "text": "Tačikawa (Tokio)\n\nTačikawa () je město v prefektuře Tokio v Japonsku. K roku 2018 v něm žilo bezmála 180 tisíc obyvatel.\n\nTačikawa leží na ostrově Honšú na řece Tamě, která protéká jeho jižní částí od západu k východu. Od centra Tokia leží směrem na západ, od Hačiódži směrem na severovýchod.\n\nMěsto je železničním uzlem. Vlaky Východojaponské železniční společnosti odsud jezdí mj. do Tokia, Hačiódži, Kawasaki a Okutamy.\n"}
{"id": "1381548", "url": "https://cs.wikipedia.org/wiki?curid=1381548", "title": "Viganj", "text": "Viganj\n\nViganj je vesnice patřící do opčiny Orebić v Chorvatsku, v Dubrovnicko-neretvanské župě. V roce 2011 zde žilo 283 obyvatel.\n\nMalý přístav s letoviskem je situován v jihozápadní části poloostrova Pelješac, v široké zátoce západně od mysu Sveti Liberan, 8 km západně od Orebiće, při Pelješacké transverzále. Má výborné podmínky pro windsurfing a kitesurfing, díky v léte převládajícímu větru mistrál. Díky chráněné poloze má bohatou a neobvyklou vegetaci, kterou v minulosti do vesnice přivezli místní námořnici.\n\n"}
{"id": "1381549", "url": "https://cs.wikipedia.org/wiki?curid=1381549", "title": "Tesla Model 3", "text": "Tesla Model 3\n\nTesla Model 3 je elektromobil střední třídy, který vyrábí americká automobilka Tesla od roku 2017 ve Fremontu v Kalifornii. Vozidlo bylo oficiálně představeno v březnu 2016 Elonem Muskem. Je to první model Tesly, který cílí na široký trh, na rozdíl od ostatních, luxusnějších, modelů automobilky, modelů Tesla Model S a Tesla Model X. V květnu 2019 začínala cena vozu ve Spojených státech v přepočtu na 800 tisících korun bez daně. Verze s nejvyšším dojezdem, udávaným podle standardu WLTP, má dojezd až 560 kilometrů na jedno nabití.\n\nVerze automobilu Tesla Model 3 v květnu 2019.\n\n<nowiki>*</nowiki>V Kanadě je od jara 2019 dostupná verze Standard Range se softwarovým uzamknutím na dojezd 150 kilometrů (běžně až 354 kilometrů) za cenu 45 000 Kanadských dolarů. Tesla se tímto způsobem snaží obejít podmínku, kdy státní dotace na nákup elektromobilu platí pouze na vozy do ceny 45 000 CAD. Pokud automobilka nabídne takový model, automatický platí dotace i na dražší verze modelu.\n\nNěkteré aktuálně vyráběné verze modelu 3 ve Spojených státech nemusí být dostupné v určitých zemích Evropy.\n\nTesla Model 3 je první sériově vyráběný vůz, který lze nabíjet výkonem až 255 kW. Tímto způsobem lze dobíjet na speciálně upravených stanicích Supercharger V3 baterie automobilu z 9% na 90% kapacity za 35 minut, respektive 5 minutami nabíjení zvýšíme dojez až o 120 kilometrů.\n\n3. října 2019 byla otevřena první prodejna automobilky Tesla v České republice v pražských Vysočanech. Ve stejný den byl spuštěn online konfigurátor vozů modelu S, X a 3 v českém jazyce a s českými cenami. Cenová nabídka modelu 3 k datu 25.11.2019 pro český trh:\nTesla spustila oficiální prodej modelu 3 v Evropě v lednu 2019 s prvními dodávkami v únoru 2019(vybrané státy). Vůbec první vozy modelu 3 byly dodány prvním majitelům v červenci 2017 v USA.\n\n"}
{"id": "1381550", "url": "https://cs.wikipedia.org/wiki?curid=1381550", "title": "Josef Mladý", "text": "Josef Mladý\n\nJosef Mladý (2. února 1955 Ústí nad Labem – 6. května 2018 Praha) byl český herec a bavič. Vystupoval ve dvojici s Josefem Aloisem Náhlovským.\n\nSpolupracoval s country kapelou Fešáci. V 80. letech 20. století začal vystupovat ve dvojici s Josefem Náhlovským v zábavných programech a televizních pořadech. Věnoval se také podnikání, byl majitelem umělecké agentury. Věnoval se létání s ultralehkými letadly a vrtulníky. V roce 2018 zemřel na rakovinu.\n\n"}
{"id": "1381554", "url": "https://cs.wikipedia.org/wiki?curid=1381554", "title": "Kaple Panny Marie Bolestné (Zlíchov)", "text": "Kaple Panny Marie Bolestné (Zlíchov)\n\nKaple Panny Marie Bolestné se nachází v Praze 5-Hlubočepích v jejich jihovýchodní části pod barrandovskými skalami. Stojí na Zbraslavské silnici mezi Zlíchovem a Malou Chuchlí v místech zaniklé osady Křenkov.\n\nV lomu jižně od Zlíchova byla roku 1742 při obléhání Prahy postavena francouzskými vojsky prachárna. Později ji využívali dělníci v lomech jako sklad materiálu. Roku 1847 přestavěl tuto stavbu na kapli majitel lomů Herget údajně na památku své dcery Marie, které se stalo neštěstí v jednom z lomů. Podle jiné verze kapli zbudovala Marie Hergetová (dcera majitele lomu) na památku dělníků zemřelých v lomu. Po roce 1900 byla kaple upravena benediktiny z pražských Emauz v beuronském stylu. V roce 1903 byla kaplička znovu vysvěcena. Od 50. let 20. století stavba chátrá. Kaplička není v církevním vlastnictví a objekt tudíž nepodléhá církevním restitucím.\n\nV srpnu 2019 byla u kaple uspořádána brigáda s vyčištěním jejího okolí a vyřezáním náletových dřevin.\n\nDrobná stavba na kruhovém půdorysu s apsidou má v pravoúhlém rizalitu umístěn vstup. Drobný štít rizalitu je zdoben mozaikovým monogramem Krista, písmeny Alfa a Omega a nápisem + AVE •  MARIA • GRATIA PLENA. Kaple je zaklenuta zděnou kupolí bez krytiny. Uvnitř kaple je proti vstupu segmentově ukončené okno, pod kterým je umístěn zděný oltář. Jednoduché zděné obíhá celý vnitřní obvod kaple. Na stěnách a na stropě jsou patrné zbytky ornamentální výmalby s centrálním křížem. Výmalbu doplňuje obíhající latinský nápis \"\"O vos omnes, qui transitis per viam, attendite et videte, si est dolor sicut dolor meus\"\" (\"Vy všichni, kteří jdete kolem, popatřte a hleďte, je-li jaká bolest jako bolest moje\" - Pláč 1,12). Výzdoba kaple je od českého malíře a mozaikáře Viktora Foerstera. Kaplička je zasvěcena Panně Marii Bolestné.\n\n\n"}
{"id": "1381564", "url": "https://cs.wikipedia.org/wiki?curid=1381564", "title": "Sarkastodon", "text": "Sarkastodon\n\nSarkastodon byl rod savců z čeledi Oxyanidae, který žil ve svrchním eocénu (zhruba před 35 miliony lety) na území dnešního Mongolska. Stejně jako u ostatních příslušníků řádu Creodonta se předpokládá, že se živil převážně masem, lovil velké savce jako Chalicotherium, Brontotheriidae nebo předky nosorožců. Jeho hmotnost se odhaduje na přibližně 800 kilogramů.\n\nTypový druh \"Sarkastodon mongoliensis\" je znám z lokality Irdin Manha v poušti Gobi, kde v roce 1930 nalezla výprava Amerického přírodovědného muzea úlomky lebky a čelisti. Rod popsal v roce 1938 Walter Willis Granger.\n\nStavba chrupu sarkastodona připomíná hyeny – ostré třenové zuby a masivní stoličky svědčí o tom, že byl schopen trhat maso i drtit kosti.\n\n"}
{"id": "1381565", "url": "https://cs.wikipedia.org/wiki?curid=1381565", "title": "Gregorio Ricci-Curbastro", "text": "Gregorio Ricci-Curbastro\n\nGregorio Ricci-Curbastro ([ɡreˈɡɔːrjo ˈrittʃi kurˈbastro], také Gregorio Ricci; 12. ledna 1853 Lugo – 6. srpna 1925 Bologna) byl italský matematik, profesor na padovské univerzitě. Jeho nejdůležitějším přínosem je vytvoření tenzorového počtu, na čemž spolupracoval jeho žák Tullio Levi-Civita. Ricci-Curbastro dále pracoval v oblasti algebry a teorie reálných čísel.\n"}
{"id": "1381571", "url": "https://cs.wikipedia.org/wiki?curid=1381571", "title": "Louis Bachelier", "text": "Louis Bachelier\n\nLouis Jean-Baptiste Alphonse Bachelier ([baʃəlje]; 11. března 1870 – 28. dubna 1946) byl francouzský matematik. Průlomová je jeho disertace \"Teorie spekulace\" (\"Théorie de la spéculation\", vydáno roku 1900), ve které jako první matematicky analyzoval stochastický proces (Brownův pohyb). Tyto poznatky navíc použil pro analýzu pohybu cen akcií, takže je považován za průkopníka teorie náhodných procesů a matematických financí. Jako profesor působil Bachelier na několika vysokých školách, stálou profesuru získal roku 1927 na univerzitě v Besançonu, kde zůstal deset let až do svého odchodu na odpočinek.\n"}
{"id": "1381575", "url": "https://cs.wikipedia.org/wiki?curid=1381575", "title": "Depresivní black metal", "text": "Depresivní black metal\n\nDepresivní sebevražedný black metal (DSBM) (anglicky \"Depressive suicidal black metal\"), depresivní black metal (DBM), nebo sebevražedný black metal (SBM) je podžánr black metalu. Vznikl koncem 90. let 20. století.\n\nHudba se částečně staví na stylu norských kapel druhé vlny black metalu. Někteří interpreti DBM výslovně odkazovali na vztah své vlastní hudby k satanismu jakožto základní ideologii black metalu. Tématy textů jsou deprese, sebepoškozování, sebevražda, misantropie. Zvuková stránka stylu je sestavena tak, aby vyvolávala stejné pocity. Někteří představitelé se při nahrávání pravděpodobně i sebepoškozují.\n\n"}
{"id": "1381585", "url": "https://cs.wikipedia.org/wiki?curid=1381585", "title": "Kozorožec pyrenejský", "text": "Kozorožec pyrenejský\n\nKozorožec pyrenejský (\"Capra pyrenaica pyrenaica\") je vyhynulý poddruh kozorožce iberského. Obýval Kantaberské pohoří, jižní Francii a severních Pyreneje a za vymřelý byl oficiálně označen v roce 2000. Od té doby bylo provedeno několik pokusů o obnovení druhu a v roce 2009 se narodil první naklonovaný živý jedinec, který ale zemřel krátce poté v důsledku poškození plic.\n\nKozorožec pyrenejský bylo dobře stavěné horské zvíře se zakřivenýma nohama, které v dospělosti dosahovalo váhy až 100 kg. Měl krátkou srst, která měnila svoji strukturu s ročním obdobím: v létě byla krátká, v zimě delší a hustší. Samec byl od samice snadno rozpoznatelný díky mohutným zatočeným rohům. Krom toho se ale lišil i barevně, jelikož v létě měla jejich srst šedavě hnědou a černou barvu a v zimě tmavě šedou, zatímco samice byly po celý rok hnědé. Mladí jedinci byli až do prvního roku života zbarvení jako samice.\n\nRohy samce byly mohutné, zakřivené a s hrbolky, které přibývaly s věkem. Samice měla rohy krátké a válcového tvaru.\n\nKozorožci pyrenejští byli pozorováni v některých částech Francie, Portugalska, Španělska a Andorry, v severní části Pyrenejského poloostrova spíše minimálně. Právě tam také vyhynuli nejdříve.\n\nNa jaře se přesouvali do vyšších nadmořských výšek, kde probíhalo páření, načež samice místo opustily a vydaly se do více izolovaných oblastí, kde porodily mladé. Naopak během zimy se kozorožci pyrenejští přesouvali do údolí, kde nebyl sníh.\n\nKozorožec pyrenejský byl jeden ze čtyř poddruhů kozorožce iberského a již druhý vyhynulý. Poslední jedinec byla samice Celia, kterou v lednu roku 2000 zabil padající strom a následně byl poddruh prohlášen za vymřelý.\n\nAčkoliv ještě ve středověku žili v Pyrenejích velké populace těchto kozorožců, během 19. a 20. století stavy rychle klesly kvůli lovu. V roce 1973 byli oficiálně označeni za chráněná zvířata, situaci to ale nezlepšilo a v roce 1981 žilo jen posledních 30 jedinců v národním parku Ordesa y Monte Perdido. Nebyl to ale jen lov, co zhoršovalo podmínky kozorožců pyrenejských: důvod vyhynutí byla i konkurence domácích ovcí a koz, které se především během léta pasou na vysokohorských pastvinách a spásají tak potravu pro divokou zvěř. Rozšíření nepůvodních druhů, například daňků evropských (\"Dama dama\") a ovcí kruhorohých (\"Ovis orientalis orientalis\"), zase způsobilo přenos nemocí, proti kterým nebyli kozorožci pyrenejští chráněni.\n\nV roce 2008 byly použity vzorky tkáně kozorožců pyrenejských ke klonování, z čehož vzniklo 439 embryí. 57 z nich bylo implantováno do domácích koz a pouze sedm se jich rozvíjelo. Jedna z koz nakonec porodila samici, která ale zemřela několik minut poté v důsledku poškození plic.\n"}
{"id": "1381593", "url": "https://cs.wikipedia.org/wiki?curid=1381593", "title": "Židovská sekce KSSS", "text": "Židovská sekce KSSS\n\nJevsekcija ( \"Евсекция\" \"יעווסעקציע\") bylo židovské oddělení Komunistické strany Sovětského svazu. Tyto sekce byly založeny na konci roku 1918 s Leninovým souhlasem. Cílem těchto oddělení bylo „prosazení myšlenky komunistické revoluce u židovských mas. \n\nProklamovaným posláním těchto sekcí bylo \"zničení tradičního židovského způsobu života, sionistického hnutí, a židovské kultury\". Existovala snaha přitáhnout židovské dělníky do revolučních organizací. Předseda Židovské sekce Semjon Dimanštejn na první konferenci v říjnu 1918 vyzdvihl, že, \"za říjnové revoluce židovské dělnictvo zůstávalo zcela pasivní... a velká část z nich byla dokonce proti revoluci. Revoluce nezasáhla židovské domovy. Vše zůstalo zcela jako dřív\".\n\n"}
{"id": "1381594", "url": "https://cs.wikipedia.org/wiki?curid=1381594", "title": "Rembrandt (rozcestník)", "text": "Rembrandt (rozcestník)\n\nSlovo Rembrandt má více významů:\n\n\n\n"}
{"id": "1381598", "url": "https://cs.wikipedia.org/wiki?curid=1381598", "title": "Brunšvický poloostrov", "text": "Brunšvický poloostrov\n\nBrunšvický poloostrov ( \"Península de Brunswick\") je nejjižnější výběžek americké pevniny, sousedící se souostrovím Ohňová země. Administrativně patří k Chile jako součást regionu Magallanes y la Antártica Chilena. Poloostrov je spojen se zbytkem kontinentu šíjí širokou pouze 16 km, má rozlohu okolo 6300 km² a délku 115 km, z východu a jihu omývá jeho břehy Magalhãesův průliv a ze severozápadu zátoka Seno Otway. Nejjižnějším bodem poloostrova je mys Froward, kde byl roku 1913 vztyčen 24 metrů vysoký kovový kříž.\n\nRegion má chladné klima ovlivňované extratropickými cyklónami s průměrnými teplotami okolo 7 °C a zhruba 400 mm srážek ročně. Vnitrozemí je hornaté (nejvyšší bod měří 1127 m n. m.) a zalesněné převážně pabukem, s podzolovými půdami. Brunšvický poloostrov je řídce osídlený, jediným větším sídlem je Punta Arenas, nejjižnější stotisícové město na světě. Provozuje se rybolov a chov ovcí, významná je také těžba mědi a černého uhlí. V roce 1977 byla v okolí jezera Laguna Parrillar vyhlášena stejnojmenná přírodní rezervace, kde žijí chráněné druhy jako huemul jižní, puma americká, vydra jižní, datel magellanský a kachna vlasatá.\n\nPůvodními obyvateli byli Alakalufové. V místě zvaném Puerto del Hambre (Hladový přístav) založil roku 1584 Pedro Sarmiento de Gamboa první španělskou osadu, kterou však už o tři roky později nalezl Thomas Cavendish opuštěnou. Poloostrov získal svůj současný název po napoleonských válkách na počest vévody Fridricha Viléma Brunšvického, britského spojence. Roku 1843 založila chilská vláda trestaneckou osadu Punta Arenas, která se rozrostla na město díky námořnímu obchodu a zlaté horečce koncem devatenáctého století.\n\n"}
{"id": "1381600", "url": "https://cs.wikipedia.org/wiki?curid=1381600", "title": "Bristol Centaurus", "text": "Bristol Centaurus\n\nCentaurus byl konečným vývojem řady hvězdicových motorů s šoupátkovým rozvodem vyráběných firmou Bristol. Centaurus je 18-válcový, dvouhvězdicový motor, který poskytoval výkon 3 000 hp (2 200 kW). Motor se do provozu dostal na konci druhé světové války a byl jedním z nejvýkonnějších pístových leteckých motorů.\n\n\n\n"}
{"id": "1381602", "url": "https://cs.wikipedia.org/wiki?curid=1381602", "title": "Jean Bartik", "text": "Jean Bartik\n\nJean Jennings Bartik (27. prosince 1924 Gentry County, Missouri – 23. března 2011 Poughkeepsie, New York) byla jednou z původních programátorek počítače ENIAC. Studovala matematiku a poté začala pracovat na Pensylvánské univerzitě, kde manuálně počítala balistické trajektorie, později k těmto výpočtům používala ENIAC. Spolu se svými kolegyněmi během práce na ENIACu, prvním počítači svého druhu, vyvinula a stanovila základy programování. Později pracovala například na BINACu a UNIVACu a byla zaměstnána v různých technických společnostech jako inženýrka, manažerka nebo programátorka.\n"}
{"id": "1381611", "url": "https://cs.wikipedia.org/wiki?curid=1381611", "title": "Aderklaa", "text": "Aderklaa\n\nAderklaa je obec v Rakousku ve spolkové zemi Dolní Rakousy v okrese Gänserndorf.\n\nAderklaa se nachází ve spolkové zemi Dolní Rakousy v regionu Weinviertel. Rozloha území obce činí 8,63 km², z nichž 1,2 % je zalesněných.\n\nÚzemí obce Aderklaa se skládá pouze z jedné části.\n\nObecní zastupitelstvo se skládá ze 13 členů. Od komunálních voleb v roce 2015 zastávají následující strany tyto mandáty:\n\nNynějším starostou obce Aderklaa je Bernhard Wolfram ze strany ÖVP.\n\n"}
{"id": "1381613", "url": "https://cs.wikipedia.org/wiki?curid=1381613", "title": "I Kissed a Girl", "text": "I Kissed a Girl\n\n\"I Kissed a Girl\" je první singl alba \"One of the Boys\" americké popové zpěvačky Katy Perry. Singl byl zvěřejněn 28. dubna 2008 pod vydavatelstvím Capitol Records. Píseň byla velmi kontroverzní pro své homosexuální téma.\n"}
{"id": "1381615", "url": "https://cs.wikipedia.org/wiki?curid=1381615", "title": "Hot n Cold", "text": "Hot n Cold\n\n\"Hot n Cold\" je píseň z alba \"One of the Boys\" americké popové zpěvačky Katy Perry. Píseň byla 9. září 2008 vydaná jako singl.\n"}
{"id": "1381616", "url": "https://cs.wikipedia.org/wiki?curid=1381616", "title": "Matt Drake", "text": "Matt Drake\n\nMatthew Spencer Drake (* 6. května 1981 Huddersfield, Spojené království) je anglický hudebník, kytarista a zpěvák thrashmetalové skupiny Evile. Je to starší bratr kytaristy Ola Drakea.\n\nDrake používá kytary Jackson, zesilovače Randall, struny Ernie Ball a snímače Seymour Duncan.\n\nDrake uvádí jako své oblíbené zpěváky Jamese Hetfielda, Toma Arayu, Warella Danea a Freddieho Mercuryho a oblíbené kytaristy jako Hetfielda, Kirka Hammetta, Slashe, Briana Maye a Alexe Skolnicka. \n\n"}
{"id": "1381617", "url": "https://cs.wikipedia.org/wiki?curid=1381617", "title": "Glinzendorf", "text": "Glinzendorf\n\nGlinzendorf je obec v Rakousku ve spolkové zemi Dolní Rakousy v okrese Gänserndorf.\n\nGlinzendorf se nachází ve spolkové zemi Dolní Rakousy v regionu Weinviertel. Rozloha území obce činí 10,43 km², z nichž 0,8 % je zalesněných.\n\nÚzemí obce Glinzendorf se skládá pouze z jedné části.\n\nObecní zastupitelstvo se skládá ze 13 členů. Od komunálních voleb v roce 2015 zastávají následující strany tyto mandáty:\n\nNynějším starostou obce Glinzendorf je Andreas Iser ze strany ÖVP.\n\n"}
{"id": "1381618", "url": "https://cs.wikipedia.org/wiki?curid=1381618", "title": "Thinking of You", "text": "Thinking of You\n\n\"Thinking of You\" je píseň z alba \"One of the Boys\" americké popové zpěvačky Katy Perry. Píseň byla 12. ledna 2009 vydána jako třetí singl alba. Píseň je jednou ze tří písní alba, které zpěvačky napsala bez spopráce dalších autorů. Tato píseň je jednou z prvních zpěvaččiných písní, které začala psát, když ke svým třináctým narozeninám dostala kytaru od církve.\n"}
{"id": "1381620", "url": "https://cs.wikipedia.org/wiki?curid=1381620", "title": "Václav Petr", "text": "Václav Petr\n\nVáclav Petr (10. září 1897 Podmokly nad Labem – 22. června 1978 Praha) byl pražský nakladatel, editor a knihkupec činný od roku 1921 do roku 1949. Vydával práce básnické generace 20. let, např. Jiřího Wolkera, beletrii, cestopisy, naučnou i dětskou literaturu.\n\nŠtěpánová uvádí, že se vyučil \"v nakladatelství Zmatlík a Palička, absolvoval Obchodní pokračovací školu knihkupců a nakladatelů a pracoval v nakladatelství Jana Otty.\"\n\nVáclav Petr vydával beletrii, naučnou literaturu, práce básnické generace 20. let, např. Jiřího Wolkera, cestopisy a dětskou literaturu.\n\nVydal celkem 759 knih, z toho 169 v edici \"Atom\", která byla pro nakladatelství stěžejní a jejímž prvním titulem bylo \"Neznámé arcidílo\" (Honoré de Balzac, grafická úprava Berta Reifová) a posledním \"Pouť hrdinova\" (Vladimír Pazourek). Poslední knihou, kterou Václav Petr vydal, byla \"Pohádka o neposlušném kominíčkovi\" od Hany Žantovské s kresbami Václava Bláhy staršího (otce Václava Bláhy). Mezi jeho další významné nakladatelské počiny patří mj. první vydání Seifertovy sbírky \"Na vlnách TSF\" (1925, grafiky upravil Karel Teige) či Jiráskova románu \"F. L. Věk\" (1939, ilustroval Adolf Kašpar). Spolupracoval s výtvarníky jako byli např. Cyril Bouda, Jaroslav Šváb či Jan Konůpek.\n\nPůsobil jako funcionář klub moderních nakladatelů Kmen (zakládající člen, předsedou zvolen 1928) a Svazu českých knihkupců a nakladatelů.\n"}
{"id": "1381621", "url": "https://cs.wikipedia.org/wiki?curid=1381621", "title": "Katastrální operát", "text": "Katastrální operát\n\nV tzv. katastrálních operátech je uspořádán obsah katastru podle katastrálních území.\n\nKatastrální operát obsahuje:\n\nObsahuje katastrální mapu a její číselné vyjádření.\n\nObsahuje údaje vedené v informačním systému katastru nemovitostí, jedná se o:\n\n\nVyhotovují se, pokud se katastrální úřad nedohodne s ostatními ústředními správními úřady jinak.\n\nObsahuje výsledky zeměměřičských činností:\n\n\nDokumentace činností obsahuje:\n\n\nObnova katastrálního operátu znamená vytvoření nových souborů geodetických a popisných informací v elektronické podobě. Tyto změny jsou prováděny třemi způsoby:\n\n\nPři obnově novým mapováním se zjišťování průběhu hranic určuje podle skutečného stavu terénu a při zjišťování lze ověřovat další údaje z obsahu katastru. Při obnově přepracováním souboru geodetických informací dochází k převodu dosavadní katastrální mapy do elektronické podoby. Při obnově na podkladě výsledků pozemkových úprav jsou využívány výsledky komplexních pozemkových úprav.\n\nObnovu katastrálního operátu zahajuje katastrální úřad a obvykle se katastrální operát se obnovuje v rozsahu katastrálního území. Při obnově dochází k doplnění parcel pozemků, dosud evidovaných zjednodušeným způsobem, do katastrální mapy.\n\nSkutečnost, že došlo k zahájení obnovy katastrálního operátu, má povinnost oznamovat jak katastrální úřad, tak obec, kde obnova probíhá. Katastrální úřad vyloží v obci, kde došlo k obnově, obnovený katastrální operát po dobu nejméně 10 dnů k veřejnému nahlédnutí a obec má povinnost toto vyložení oznámit nejméně 30 dnů před jeho uskutečněním. O případných námitkách vlastníků a jiných oprávněných rozhoduje katastrální úřad a to do 15 dnů od vyložení nového katastrálního operátu.\n\nNa základě nového zjišťování hranic pozemků v terénu a určování souřadnic lomových bodů hranic parcel může v některých případech při obnově novým mapováním dojít ke změně výměry parcel. Zjišťování hranic pozemků provádí komise tvořená zaměstnanci katastrálního úřadu a zástupci obce a orgánů určených katastrálním úřadem a zjišťování probíhá za účasti vlastníků a jiných oprávněných. Obdobně může ke změně výměry parcel docházet při obnově na podkladě výsledků pozemkových úprav.\n\nPoplatníkem daně z pozemku je vlastník. V případě pronajatých pozemků, evidovaných v katastru nemovitostí zjednodušeným způsobem, je poplatníkem daně nájemce.Po dokončení obnovy nebudou již parcely pozemků evidovány zjednodušeným způsobem, poplatníkem se tak stává vlastník.\n"}
{"id": "1381623", "url": "https://cs.wikipedia.org/wiki?curid=1381623", "title": "Waking Up in Vegas", "text": "Waking Up in Vegas\n\n\"Waking Up in Vegas\" je píseň alba \"One of the Boys\" americké popové zpěvačky Katy Perry. 7. dubna 2009 byla píseň vydána jako poslední singl alba.\n"}
{"id": "1381638", "url": "https://cs.wikipedia.org/wiki?curid=1381638", "title": "SEPECAT", "text": "SEPECAT\n\nSEPECAT (plným názvem , Evropská společnost pro výrobu letounu pro bojový výcvik a taktickou podporu) je britsko-francouzský letecký výrobce založený roku 1966 s cílem vývoje, výroby a prodeje pokračovacího cvičného a útočného letounu Jaguar. Vznikl jako akciová společnost (\"société anonyme\") podle francouzského právního řádu, a zakladateli, každý s polovičním vlastnickým podílem, byla francouzská společnost Breguet (v roce 1967 odkoupená společností Dassault Aviation) a britská British Aircraft Corporation (v roce 1977 sloučená do British Aerospace).\n"}
{"id": "1381647", "url": "https://cs.wikipedia.org/wiki?curid=1381647", "title": "Josef Maštálko (fotbalista)", "text": "Josef Maštálko (fotbalista)\n\nJosef Maštálko (13. června 1924 – 6. května 2012) byl český fotbalový útočník a trenér.\n\nV československé lize hrál za Jiskru Koloru Liberec, aniž by skóroval. Nastoupil k historicky prvnímu utkání Slovanu Liberec, které se hrálo v sobotu 12. července 1958. Působil také v Jiskře Semily.\n\nPo skončení hráčské kariéry se stal trenérem. Na Liberecku se věnoval práci s mládeží, řadu let vedl okresní žákovský výběr.\n\n"}
{"id": "1381648", "url": "https://cs.wikipedia.org/wiki?curid=1381648", "title": "Eduard Glaser", "text": "Eduard Glaser\n\nEduard Glaser (15. března 1855 Podbořanský Rohozec – 7. května 1908 Mnichov) byl česko-německý arabista, cestovatel a archeolog. V 80. a 90. letech 19. století celkem čtyřikrát navštívil jižní část Arabského poloostriova, hlavně území dnešního Jemenu. Je jedním ze zakladatelů vědy o starověkých dějinách Jemenu. Publikoval několik odborných monografií a studií.\n\nGlaser se narodil jako jedno z pěti dětí židovského zemědělce v Podbořanském Rohozci na Podbořansku. Obec byla v té době německá, Glaserovou mateřštinou byla němčina. Ještě v době Glaserova dětství se rodina přestěhovala do Stránek na Žatecku a později do Žatce, kde si v v Obloukové ulici čp. 226 otevřel jeho otec obchod s obilím. Roku 1868 začal Glaser studovat na reálce v Chomutově, v roce 1871 přestoupil na vyšší reálku do Prahy. V roce 1873 začal studovat na tamní polytechnice, zároveň navštěvoval na univerzitě kurzy arabštiny. Dalším jeho působištěm se stala od roku 1878 Vídeň, kde začal se studiem astronomie a zároveň pracoval jako asistent v místní hvězdárně.\n\nV letech 1873 a 1875 podnikl cesty do Paříže. Vzhledem k nedostatku finančních prostředků většinu trasy absolvoval pěšky. Jeho jazyková vybavenost a znalosti astronomie a geodézie se brzy staly známými; Glaser proto obdržel několik nabídek k účasti na cestovatelských expedicích. Jednu z nich mu učinil jeho český vrstevník Emil Holub, jenž ho vyzval k účasti na své druhé africké expedici. Glaserův zájem ale směřoval do arabského světa, a tak Holubovu nabídku odmítl.\n\nDo přímého kontaktu a arabským světem se dostal roku 1880, kdy získal místo na rakouském konzulátu v Tunisu. Zároveň tam působil jako učitel konzulova syna. Počátkem roku 1882 odešel do Egypta, kde se zdokonaloval v arabštině a snažil se získat prostředky na vypravení expedice.\n\nV říjnu 1882 zahájil Glaser svoji první expedici. Přes Hudajdu se dostal až do San'á. V jejím okolí podnikl rozsáhlé archeologické výzkumy, zaměřené na tamní nejstarší státní útvary: Sabejskou říši, království Hadramaut a Quataban. Glaser do Evropy dopravil množství epigrafického materiálu, jednak opisy nápisů na kamenech, jednak originálů. Další cesty do Jemenu podnikl Glaser v letech 1885–1886, 1887–1888 a 1892–1894. Při třetí expedici se dostal do pouštního města Marib, poslední spolufinancovala Společnost pro německou vědu v Praze.\n\nAž do roku 1895, kdy se natrvalo odstěhoval do Mnichova, žil Glaser u své rodiny v Žatci. Bavorskou metropoli zvolil zejména proto, že odtud bylo blíže ke střediskům bádání o Orientu. Ještě v roce 1907 odjel do Cařihradu, kde v tamním Archeologickém muzeu katalogizoval sabejskou sbírku. Glaser zemřel ve svém mnichovském bytě na kornatění cév. Jeho prasynovcem byl Peter Glaser, česko-americký vědec spolupracující s NASA.\n\nGlaserova pozůstalost je v Čechách rozptýlena do tří institucí. Doposud nezpřístupněné jsou materiály v Regionálním muzeu K. A. Polánka v Žatci. Stejně jako žatecký muzejní fond obsahují i písemnosti uložené v Náprstkově muzeu korespondenci, rukopisy článků a fotografie. Rovněž tato část vědcovy pozůstalosti je nezpracována. Jediným badatelsky přístupným fondem je ta část Glaserovy pozůstalosti, která je uložená ve Státním okresním archivu v Lounech.\nObsahuje přes padesát dopisů, které Glaser psal příbuzným do Žatce ze svých cest, dále korespondenci s vědeckými institucemi a badateli, časopisecké výstřižky a rovněž písemnosti, týkající se vypořádání Glaserovy pozůstalosti.\n\n\n\n"}
{"id": "1381649", "url": "https://cs.wikipedia.org/wiki?curid=1381649", "title": "O poklad Ciboly", "text": "O poklad Ciboly\n\nO poklad Ciboly (\"\") je čtvrtý díl space opera knižní série Expanze od Jamese S. A. Coreye, což je pseudonym spisovatelů Daniela Abrahama a Ty Francka. Knížka byla vydána v roce 2014 nakladatelstvím Orbit Books, český překlad vyšel o rok později u nakladatelství Triton. Příběh je stejně jako u předchozí dílu Abaddonova brána vyprávěn z pohledu čtyř postav; kromě Jima Holdena, protagonisty celé knižní série, jde o bývalého policistu Dimitriho Havelocka, osadníka Basiu Mertona a o bioložku Elvi Okoye.\n\nPo otevření mezihvězdných bran se lidstvu zpřístupnilo velké množství obyvatelných planet. K jedné z nich, Nové Zemi, míří korporátní kolonizační loď Edward Israel s tisícem nových osadníků. Bezpečnost kolonizace má na starosti Adolphus Murtry, jeho podřízeným je Dimitri Havelock. Planeta je již ovšem řídce obydlená, převážně uprchlíky z Ganymeda. Někteří z nich nesouhlasí s kolonizací a mají strach, že je korporátní společnost připraví o jejich nový domov. Mezi nimi je i Basia Merton. Skupinka osadníků se tedy rozhodne odpálit přistávací plochu, na kterou má přistát menší raketoplán s prvními kolonizátory. Celá akce se ovšem zvrhne a Basia při odpalu nechtěně poškodí také raketoplán, jenž musí nouzově přistát. Přistání nepřežije několik členů posádky, včetně guvernéra.\n\nKvůli vyhrocené situaci se Spolek vnějších planet, Země a Mars dohodnou na vyslání nezávislého mediátora, který by mohl situaci zklidnit. Je vybrán Jim Holden, který se na cestu vydává ve své lodi Rosinante. Na Nové Zemi přistává společně s Amosem, Naomi a Alex zůstávají na oběžné dráze, jelikož jim pobyt ve vysoké gravitaci dělá problémy. Za korporátní společnost na Nové Zemi jedná Murtry, jenž, jak Holden zjišťuje, je psychopat se sklony k zabíjení. Celá vyhrocená situace nakonec skončí přestřelkou mezi útočníky na raketoplán a Murtryho týmem, přičemž z útočníků přežije jen Baisa, jehož Holden vezme pod svojí ochranu a přemístí ho na Rosinante. Basia totiž ještě předtím Holdenovi vše přiznal a zároveň ho upozornil, že ho útočníci plánují zabít.\nMezitím, co se osadníci a Murtry dohadují na podmínkách, tak na druhém konci planety pod mořem exploduje jaderná elektrárna, kterou zde zanechala minulá civilizace užívající protomolekulu. Následující vlna přejede přes celou planetu, osadníkům se díky rychlé spolupráci s Holdenem a Murtrym podaří ukrýt v troskách po předchozí civilizaci a většina se tak zachrání. Jelikož přijdou o většinu zásob, vypraví Edward Israel na pomoc malý raketoplán, ten ovšem exploduje v atmosféře. Protomolekula totiž planetu obalila jakýmsi ochranným štítem, kterým nejde proletět. Veškeré zásoby tak musí být dopravovány padákem. Protomolekula zároveň lodím kolem planety, Rosinante, Edwarda Israela a Barbapiccoly, lodi s osadníky, odstaví jaderné reaktory, čímž je odsoudí k pomalé smrti. Lodě jsou totiž přitahovány gravitační silou planety a držet se nahoře mohou pouze pomocí baterií, které mají omezenou kapacitu.\n\nHolden celý problém řeší s Millerem, jenž se mu stále zjevuje, má ovšem na starosti také další záležitosti. Po povodni se totiž na povrchu vyrojili slimáci, kteří při dotyku s kůží vypustí toxiny, jenž člověka během chvíle zabijí. Osadníci také přestávají vidět, jelikož se jim v očích šíří zelený zákal, pravděpodobně pocházející z mraků. Situaci se zákalem se snaží vyřešit bioložka Elvi Okoye, která pro testování používá Holdena, jenž je z neznámých důvodů proti zákalu imunní. Nakonec zjistí, že na něj zákal nepůsobí, jelikož je potlačován léky proti rakovině, jež Holden bere od ozáření na Erotu. Mezitím se zhoršuje vzájemný vztah Holdena a Murtryho, situace je ale vážná také na oběžné dráze.\n\nHavelock totiž na Murtryho rozkaz upravil jeden z raketoplánů tak, aby mohl posloužit jako střela proti Rosinante. Naomi se vydala raketoplán tajně vyřadit z provozu, byla ovšem chycena zrovna trénujícím týmem z Edwarda Israela. Basia se jí nakonec vydává zachránit, ve stejnou chvíli se Havelock pohádá s Murtrym, je zbaven dočasného velení nad bezpečností Edwarda Israela, připojuje se k Naomi a Basiovi a společně utíkají na Rosinante. Ta musí vzít do vleku Barbapiccolu a táhnout jí nahoru, jelikož technicky zaostalejší loď se již blížila k atmosféře. Holden se mezitím s duchem Millera vydává do centrálního uzlu planety, aby „osvobodili“ planetu od protomolekuly a také zjistili, co se vlastně stalo s původní supercivilizací, která protomolekulu vytvořila. Za ním jede také Murtry, ovšem s opačným cílem; nechce, aby na planetě přežili osadníci, je tedy ochoten všechny obětovat. Tím by pak nemohl korporátní společnosti nikdo bránit v osidlování. Za Murtrym se vydávají Amos a Elvi s cílem ho zastavit. Během následující situace Elvi s Millerem vyřadí z provozu obranný systém planety řízený protomolekulou a Holden zatkne Murtryho.\n"}
{"id": "1381650", "url": "https://cs.wikipedia.org/wiki?curid=1381650", "title": "Meg &amp; Dia", "text": "Meg &amp; Dia\n\nMeg & Dia byla rocková hudební skupina, založena roku 2004 v americkém městě Draper, jejíž hlavní zpěvačkou byla Dia Frampton (* 2. října 1987 Draper), finalistka první sezóny pěvecké soutěže The Voice. Skupina původně působila pod jménem Cowards Courage, přičemž takto vydala své první CD, \"Straight Out of a Story Book\". Po rozpadu tohoto šestičlenného uskupení se pod jménem Meg & Dia zformovala nová pětičlenná skupina, jejímiž dalšími členy byli Meg Frampton (z původní skupiny), Nicholas Price, Carlo Gimenez a Jonathan Snyder (ze skupiny \"Madison\"). Skupina byla zpočátku známa pro jejich odkazy na klasickou literaturu, například píseň \"Monster\" z druhého studiového alba, \"Something Real\", byla odkazem na knihu Na východ od ráje od Johna Steinbecka, píseň Indiana poté odkazovala na stejnojmennou knihu George Sand. Později také pro nezvykle dospělé texty v emo éře hudební tvorby první dekády 21. století.\n\nPo vydání posledního studiového alba, které na trhu zcela zklamalo, Dia Frampton samostatně podepsala smlouvu s Universal Music. V roce 2012 skupina oznámila, že se její jednotliví členové zaměří více na své sólové kariéry, a od té doby nevydala jedinou píseň.\n\n"}
{"id": "1381655", "url": "https://cs.wikipedia.org/wiki?curid=1381655", "title": "Pensionat Oskar", "text": "Pensionat Oskar\n\nPensionat Oskar je dánsko-švédský hraný film z roku 1995, který režírovala Susanne Bierová. Film popisuje středostavovskou rodinu v krizi. Snímek byl v ČR byl uveden v roce 2003 na filmovém festivalu Febiofest.\n\nRune pracuje jako filmový producent. S rodinou žije v domku na předměstí, ale má pocit, že se mu v životě moc nedaří. Nestal se hercem, jak snil, v povýšení ho přeskočil mladší kolega, s manželkou Gunnel si už také moc nerozumí. Doufá, že letní dovolená s dětmi a manželkou přinese do jejich rodinného života opět harmonii. Ubytují se v penzionu na břehu moře a hned zkraje dovolené se seznámí s Petrusem, který zde pracuje jako údržbář. Rune je k Petrusovi fyzicky přitahován a nedokáže si své pocity vysvětlit. Když dojde k během pobytu k jejich intimnímu sblížení, Rune se rozhodne předčasně ukončit dovolenou a odjet, aniž by rodině sdělil pravé důvody. Teprve s odstupem času manželce oznámí, že od ní odchází, neboť se zamiloval do muže.\n"}
{"id": "1381656", "url": "https://cs.wikipedia.org/wiki?curid=1381656", "title": "Anna Plochlová", "text": "Anna Plochlová\n\nAnna Plochlová (6. ledna 1804, Bad Aussee – 4. srpna 1885, Bad Aussee) byla morganatickou manželkou arcivévody Jana Habsbursko-Lotrinského. Byl jí přidělen titul baronky von Brandhofen a pak hraběnky von Meran. S manželem měla syna Františka, hraběte von Meran.\n\nAnna se narodila a vyrůstala v Bad Aussee jako dcera poštmistra Jakuba Plöchla (1774 – 1822) a jeho manželky Marie Anny Pilzové (1782 – 1821).\n\nV roce 1819 se setkala s arcivévodou Janem, když jej vozka nemohl převést zpět do Vídně a Anna se této role v přestrojení za chlapce zhostila. Arcivévodu Jana, který ji i přesto poznal, velice ohromil její temperament a slíbil dívce, která nevěřila, že je arcivévodou, že se vrátí a dokáže jí to.\n\nArcivévoda Jan nejen dodržel své slovo, ale následně se stal poštmistrovým častým návštěvníkem. Anna se pokoušela ze strachu ze skandálu vztah ukončit, ale on ji místo toho prohlásil za svou zamýšlenou snoubenku.\n\nJan požádal svého bratra, císaře Františka, o povolení se s Annou oženit, to mu však nebylo dovoleno. Souhlas s morganatickým sňatkem přišel po jedenácti letech. Svatba se konala v kostele v Bad Aussee.\n\nAnna po svatbě v roce 1829 obdržela majetky ve mstě Stainz a Brandhofen a titul baronky von Brandhofen a v roce 1850 hraběnky von Meran. Velké rozdíly ve společenském postavení zapříčinily rozepře mezi Janem a jeho rodinou a pár byl u dvora odmítnut.\n\nDíky svým pozitivním vlastnostem nakonec Anna získala ve dvorských kruzích neochotný respekt. V rámci všeobecné společnosti měla vysoké postavení, protože byla popsána jako společenská \"královna\".\n\nAnna měla s arcivévodou Janem syna Františka, hraběte z Meranu.\n"}
{"id": "1381657", "url": "https://cs.wikipedia.org/wiki?curid=1381657", "title": "Sitcom (film)", "text": "Sitcom (film)\n\nSitcom je francouzský hraný film z roku 1998, který režíroval François Ozon podle vlastního scénáře. Film zachycuje vztahy v dysfunkční středostavovské rodině, které ovlivní bílá krysa.\n\nVe velkém domě na předměstí žije čtyřčlenná rodina. Otec je inženýr, matka chodí na kursy gymnastiky a k psychoterapeutovi, dcera Sophie je umělkyně a syn Nicolas studuje práva. Jejich vzájemné vztahy ovlivní bílá krysa, kterou otec přinese domů jako dárek. Při fyzickém kontaktu s ní vyplouvají na povrch nejutajenější myšlenky každého člena rodiny. Introvertní Nicolas se během rodinné večeře svěří, že je homosexuál a tím začne jeho poměr s s Abdu, manželem jejich služky Marie. Časem se z něj stane extrovertní gay, který pořádá ve svém pokoji orgie. Sophie svého přítele Davida začne sadisticky mučit. Pokusí se o sebevraždu skokem z okna, ale přežije, nicméně ochrne a je připoutána na invalidní vozík. Matka začne incestní vztah s Nicolasem, neboť věří, že ho tím vyléčí z homosexuality. Pouze otec se zdá být imunní proti vlivu zvířete. Nakonec matka usoudí, že rodina musí podstoupit terapii, kde se zjistí, že východiskem z této situace je zbavit se krysy.\n\ncourgettes\n"}
{"id": "1381658", "url": "https://cs.wikipedia.org/wiki?curid=1381658", "title": "Hermína Habsbursko-Lotrinská", "text": "Hermína Habsbursko-Lotrinská\n\nHermína Habsbursko-Lotrinská (\"Hermine Amalie Marie,\" 14. září 1817, Budín – 13. února 1842, Vídeň) byla členkou Habsbursko-lotrinské dynastie.\n\nHermína se narodila jako dcera arcivévody Josefa Habsbursko-Lotrinského a jeho druhé manželky Hermíny z Anhalt-Bernburg-Schaumburg-Hoymu. Matka zemřela krátce po porodu Hermíny a jejího dvojčete, bratra Štěpána. Vychovávala ji její nevlastní matka Marie Dorotea Württemberská. Většinu dětství trávila v Budíně a na rodinném statku v Alcsútdobozu a přijala vynikající vzdělání. Současníci Hermínu popisovaly jako pohlednou, laskavou a skromnou. Byla však štíhlá, křehká a náchylná k nemocem.\n\nHermína byla princeznou-abatyší Tereziánského ústavu šlechtičen na Pražském hradě a zemřela 13. února 1842 ve Vídni.\n"}
{"id": "1381659", "url": "https://cs.wikipedia.org/wiki?curid=1381659", "title": "Obléhání Paříže (885–886)", "text": "Obléhání Paříže (885–886)\n\nObléhání Paříže v letech 885–887 bylo čtvrté obléhání Vikingy v dějinách města. Obléhání začalo v listopadu 885. Bylo po roce přerušeno příchodem císaře Karla III., který slíbil Normanům zaplatit 700 liber stříbra a nechat je drancovat Burgundsko. Obléhání města skončilo definitivně v květnu 887 vyplacením slibované částky. Tato událost přispěla k diskreditaci karolínské dynastie a k nástupu Kapetovců. Obléhání Paříže popisuje mnich Abbon z opatství Saint-Germain-des-Prés. \n\nUž v roce 799 podnikli Vikingové první útok na Karolínskou říši. Vikingové se od té doby pokoušeli pronikat po celém kontinentu a v ústích řek zakládali své osady. V květnu 841 dánský Viking Oscher pronikl po Seině do Rouenu, které 12. května dobyl a vyplenil, stejně jako klášter Jumièges. Tím začala série útoků Vikingů plavících se do vnitrozemí po řekách. Po pauze mezi lety 870 a 880 po porážce Dánů v Anglii v bitvě u Ethandunu a míru s Alfredem Velikým, králem Wessexu, Vikingové znovu zahájili nájezdy proti Frankům. V roce 879 zpustošili břehy Sommy, ale v roce 881 byli poraženi v bitvě u Saucourt-en-Vimeu Ludvíkem III. Následující rok napadli Lotharingii. V roce 882 je císař Karel III. obléhal v dnešním Limburgu, ale místo útoku upřednostnil zaplacení výkupného 2800 liber stříbra a tak velitelé Godfred, Sigfred a Vurm opustili oblast v červenci 882. Na jaře roku 883 znovu vyplenili Flandry a po jejich porážce králem Karlomanem II. se usadili v Amiensu. 2. února 884 jim Karloman nabídl 12 000 liber stříbra, aby město opustili, což udělali v říjnu. Odešli do Boulogne, někteří přepluli do Anglie, jiní přezimovali v Lovani. Když se v roce 884 Karel III. stal po smrti Karlomana králem Západofranské říše, nařídil společnou expedici Franků z Neustrie a Lotharingie proti Vikingům v Louvainu, která ale selhala. Dánové rozhodli o velké výpravě proti Západofranské říši a zvolili si Rouen jako místo soustředění.\n\nZ Rouenu flotila lodí odplula po Seině k Pont-de-l'Arche, kde byla zastavena opevněným mostem postaveným Karlem Holým. Zde byli napadeni Ragenoldem, vévodou z Maine spolu s vojáky Neustrie a Burgundska. Ragenold byl v boji zabit. Flotila pokračovala proti proudu řeky do Pîtres, poblíž soutoku s Andelle. Vikingové dorazili do Paříže 24. listopadu 885. Druhý den vikingský vůdce Siegfried požádal o slyšení s nejvyšším zástupcem města. Byl přijat biskupem Gozlinem. Siegfried žádal, aby Pařížané nechali flotilu plout dále proti proudu, výměnou za to nebude město napadeno. Gozlin tento návrh odmítl. Dne 26. listopadu 885 Vikingové zahájili svůj první útok na Grand Châtelet, který byl tehdy nedokončenou kamennou věží, která uzavírala vstup na Grand Pont na pravém břehu. Pařížský hrabě Odo se při obraně města mohl spoléhat na efektivní obranná zařízení – mosty se strážními věžemi. První útok ztroskotal a boje pokračovaly 27. a 28. listopadu. Útok na Grand Châtelet byl opět neúspěšný. Dánové se pokusili zničit zeď podkopáním, ale byli zahnání vroucím olejem, voskem a smolou. To je donutilo změnit taktiku. Po dvou dnech bojů se rozhodli město obléhat. Od poloviny 9. století Pařížané čelili několika vikingským útokům v letech 845, 856, 861 a 876 a město již bylo dobře opevněno. Vikingové rozbili svůj tábor poblíž kostela Saint-Germain-le-Rond.\nDne 31. ledna 886 se Vikingové rozdělili do tří skupin a zahájili útok po řece i po zemi na Grand Châtelet a na most na pravém břehu, ale nepodařilo se jim překonat odpor Franků. Útok pokračoval 1. února, kdy se Vikingové snažili zasypat příkopy, aby mohli zaútočit beranidly. Byli ale zahnáni palbou z trebuchetů a dalších zbraní. Pokusili se proto zapálit most vrháním pochodní, ale neúspěšně. Dne 3. února Normané ustoupili do svého tábora. Siegfried se stáhl se svými vojáky a plenil východ Francie kolem Remeše, jak dokládají dobové záznamy arcibiskupa Foulquese.\n\nDne 6. února 886 se Normanům podařilo dobýt Petit Châtelet, který bránil Petit-Pont na levém břehu Seiny. Rozvodněná Seina ho izolovala od ostrova Cité. Po této epizodě obléhání pokračovalo. 16. února část Normanů zaútočila bez úspěchu na Chartres, byli také poraženi u Le Mans, ale dobyli a vyplenili Évreux.\n\nV březnu 886 se biskup Gozlin obrátil na pomoc hraběte z Boulogne Erkengera a hraběte Henriho de Franconie, ale tento pokus o záchranu Paříže selhal. Po jejich odchodu se Normané usadili na levém břehu Seiny poblíž Saint-Germain-des-Prés. Hrabě Odo a biuskup Gozlin navázali jednání s náčelníkem Siegfriedem a nabídli mu 60 liber stříbra za jeho odchod. Po jeho zaplacení Siegfried odvedl své vojsko k dobytí Bayeux, ale někteří vojáci jej odmítli následovat a nadále neúspěšně útočili na město. Biskup Gozlin zemřel 16. dubna při epidemii, která vypukla ve městě. V květnu hrabě Odo tajně opustil město, aby vyjednal pomoc u císaře. Vedení obrany Paříže převzal Ebles, opat ze Saint-Denis.\n\nDne 30. července 886 se císař Karel III. Tlustý po svém návratu z Itálie rozhodl vytáhnout proti Normanům v Paříži. Pohyb vojska však zpomaloval déšť a záplavy. Koncem srpna se Normanům podařilo přemoci obránce a pronikli do města. Vyrabovali několik kostelů, ale stáhli se před příchodem franské armády. Většina franských vojsk dorazila k Paříži v září. Císař se neodvážil jít do přímého konfliktu s Vikingy a dal přednost vyjednávání, když se doslechl o návratu Siegfrieda a jeho mužů. Siegfried hrozil, že vypálí celou Paříž, pokud Vikingové nebudou vyplaceni. Počátkem listopadu 886 císař slíbil Normanům, že jim do následujícího března vyplatí 700 liber stříbra za jejich definitivní odchod. Také jim povolil vyplenit přes zimu Burgundsko, které nebylo císaři nakloněno. Poté Karel Tlustý odejel z Paříže do Soissons. Za ním odejel Siegfried a jeho muži, kteří zničili klášter Saint-Médard v Soissons, poté, co císař odejel do Alsaska. Siegfried se vrátil na jaře roku 887, poté odejel do Fríska, kde na podzim zemřel.\n\nNormané museli obejít Paříž a její mosty a tak své lodě táhli po pevnině až k Marně. Odtud pokračovali na Seinu a na Yonne. Zaútočili na Melun a 30. listopadu 886 obklíčili Sens, který odolal. Tak jako v případě Paříže vyplenili okolní území (ušetřili však klášter Saint-Denis-lès-Sens). Vyrabovali kláštery Saint-Germain d'Auxerre, Beze a Flavigny, kde zůstali od 11. do 25. ledna 887. V květnu se vrátili k Paříže do svého původního tábora u Saint-Germain-des-Prés. Zde získali slíbené výkupné 700 liber, které nový biskup Anschéric získal u císaře v Kirchheimu. Ale místo aby odjeli po proudu řeky, rozhodli se postupovat proti proudu. Pokračovali ve směru na Sens, pak se otočili a na podzim dorazili po Marně do Chessy poblíž Lagny, kde rozbili svůj zimní tábor.\n\nReputace Karla Tlustého byla jeho postojem k Vikingům vážně poškozena. Již v prosinci 887 byl šlechtou sesazen z trůnu Východofranské říše a nahrazen Arnulfem Korutanským. To znamenalo konec Karolínské říše. Odo oceňovaný za svůj odboj během obléhání, byl v roce 888 zvolen za krále Západofranské říše na úkor Karla Prostého z karolínské dynastie. Paříž, která neměla za Karlovců velký význam, se prosadila jako strategické centrum Západofranské říše.\n\nPo silném odporu Normané Paříž opustili s jistým vítězstvím: část města byla mezi lety 886 a 887 vyrabována a obléhatelé získali velké výkupné. Dánské nájezdy v západní Francii postupně ustávaly, i když kláštery podél Seiny byly občas vylupovány. Po porážce Normanů u Chartres v roce 911, se tito usadili pod vedením Rolla na dolním toku Seiny, kde vzniklo Normandským vévodstvím. Po jejich konverzi ke křesťanství se stali vazaly Franků.\n"}
{"id": "1381668", "url": "https://cs.wikipedia.org/wiki?curid=1381668", "title": "Michal Moravčík", "text": "Michal Moravčík\n\nMichal Moravčík (* 7. prosince 1994 Klatovy) je český lední hokejista hrající na pozici obránce.\n\nNarodil se v Klatovech, ale vyrůstal v Bolešinách. Ve svých mládežnických letech působil v celku Škody Plzeň. Mezi muži tohoto výběru odehrál první utkání v sezóně 2012/2013. V následujícím ročníku hrál jak za plzeňské juniory, tak za muže a nastupoval i ve třetí nejvyšší soutěži za HC Klatovy. Během sezóny 2014/2015 již střídal pouze muže Plzně a Klatov a v následujícím ročníku (2015/2016) hrál pouze za Plzeň. V dalším ročníku vedle plzeňského dresu oblékal i úbor klatovských hokejistů, avšak během sezóny 2017/2018 nastupoval pouze za Plzeň, v jejímž mužstvu pomohl k zisku bronzových medailí za konečné umístění, když v 52 zápasech základní části vsítil pět branek a na dalších jedenáct nahrál a následně pak v playoff během deseti zápasů vstřelil tři góly a na čtyři nahrál.\n\nV roce 2017 dostal od Josefa Jandače, trenéra reprezentačního mužstva, pozvánku do národního výběru a reprezentoval tak svou vlast na turnaji Karjala. O Moravčíkově pozvání do reprezentačního mužstva uvažoval kouč Jandač již dříve, ale jeho plány tehdy hatila Moravčíkova zranění. Do nominace na olympijské hry 2018 se pak následně Moravčík ještě nedostal, nicméně na mistrovství světa v témže roce již pozván byl. A na turnaji v utkání se Švýcarskem, které se hrálo 8. května 2018, zaznamenal svou první reprezentační asistenci a premiérovou branku. Po šampionátu dostal spolu se spoluhráčem Davidem Skleničkou nabídku k přestupu do klubu Montreal Canadiens hrající severoamerickou NHL a oba se ji rozhodli využít. Na konci ledna 2019 ale Moravčík rozvázal smlouvu s kanadským mužstvem a vrátil se zpět do České republiky, do Plzně, se kterou podepsal spolupráci do konce ročníku 2019/2020.\n\nMoravčík byl také členem České hokejové reprezentace na Mistrovství světa na Slovensku 2019, 25.05.2019 v semifinále Česko proti Kanadě si ovšem poranil rameno a do dalšího zápasu o třetí místo už nenastoupil, nahradil jej obránce David Sklenička.\n"}
{"id": "1381669", "url": "https://cs.wikipedia.org/wiki?curid=1381669", "title": "Radko Kejzlar", "text": "Radko Kejzlar\n\nRadko Kejzlar (29. března 1930, Úpice – 26. prosince 2012, Augsburg, Německo) byl český filolog, literární vědec, prozaik a překladatel z dánštiny, norštiny a švédštiny.\n\nRoku 1953 ukončil studia angličtiny a švédštiny na Filozofické fakultě Univerzity Karlovy v Praze. Pak do roku 1970 pracoval v Kabinetu pro moderní filologii při Československé akademii věd a současně přednášel severské literatury na Filozofické fakultě Univerzity Karlovy. Roku 1980 se stal profesorem novějších severských literatur na Mnichovské univerzitě. V době normalizace propůjčil své jméno Josefu Vohryzkovi pro některé překlady ze švédštiny.\n\nVe svých překladech z dánštiny, norštiny a švédštiny se zaměřoval především na moderní literaturu. Napsal dvousvazkové \"Dějiny norské literatury\", monografii o Henrikovi Ibsenovi a Ludvigovi Holbergovi a byl spoluautorem \"Slovníku spisovatelů. Dánsko-Finsko-Norsko-Švédsko-Island-Nizozemí-Belgie\" a \"Švédsko-českého slovníku\". Je rovněž autorem vzpomínkové trilogie psané formou humoristického románu.\n\n\n\n"}
{"id": "1381678", "url": "https://cs.wikipedia.org/wiki?curid=1381678", "title": "Kostel svatého Marka (Těchobuz)", "text": "Kostel svatého Marka (Těchobuz)\n\nKostel svatého Marka se nachází v centru obce Těchobuz, nedaleko zámku, Galerie Bernarda Bolzana, zvonice a obecního úřadu. Okolo prochází trasa NS Po pamětihodnostech Těchobuze. Kostel zasvěcený svatému Markovi je chráněn jako kulturní památka České republiky.\n\nPrvní písemná zmínka o kostele pochází z mešní knihy přibližně z roku 1338 či 1365. V 17. století prošel přestavbou do nynější podoby, v roce 1603 ještě přibyla oddělená zvonice. Během svého působení v Těchobuzi v něm sloužil ranní mše Bernard Bolzano. Kromě toho zdejším obyvatelům předčítal z novin, besedoval s nimi a také se jim snažil pomáhat v řešení jejich sociálních problémů. Ve 20. století prošla šindelová střecha několika rekonstrukcemi. Od druhé poloviny téhož století není kostel využíván k bohoslužbám a je téměř bez interiéru. Při další rekonstrukci v roce 1989 byla střecha pokryta měděným plechem. V letech 1993 a 1994 prošla opravou venkovní fasáda. Na začátku 21. století se v prostorách kostela konaly koncerty a štědrovečerní setkání obyvatel obce. Zároveň probíhala jednání o převodu z majetku farnosti do rukou obce.\n\nJedná se o jednolodní barokní stavbu na půdorysu obdélníka s pravoúhlým presbytářem, po jehož pravé straně byla vystavěna čtvercová sakristie a v patře oratoř. Západní průčelí kostela zakončuje volutový štít. Hlavní oltář a kazatelna jsou v klasicistním stylu a pocházejí z poloviny 19. století. Na pravé straně kostelní lodi se nachází náhrobník Antonína z Těchobuze. Až do počátku 19. století se v okolí kostela rozkládal hřbitov, později přesunutý k silnici do Velkého Ježova.\n\n"}
{"id": "1381681", "url": "https://cs.wikipedia.org/wiki?curid=1381681", "title": "Großhofen", "text": "Großhofen\n\nGroßhofen je obec v Rakousku ve spolkové zemi Dolní Rakousy v okrese Gänserndorf.\n\nGroßhofen se nachází ve spolkové zemi Dolní Rakousy v regionu Weinviertel. Rozloha území obce činí 6,18 km², z nichž 0,1 % je zalesněných.\n\nÚzemí obce Großhofen se skládá pouze z jedné části.\n\nObecní zastupitelstvo se skládá ze 13 členů. Od komunálních voleb v roce 2015 zastávají následující strany tyto mandáty:\n\nNynějším starostou obce Großhofen je Georg Weichand ze strany ÖVP.\n\n"}
{"id": "1381683", "url": "https://cs.wikipedia.org/wiki?curid=1381683", "title": "Kaple svatého Jana Nepomuckého (Těchobuz)", "text": "Kaple svatého Jana Nepomuckého (Těchobuz)\n\nKaple svatého Jana Nepomuckého se nachází u hřbitova na okraji obce Těchobuz, při silnici na Velký Ježov. Kaple zasvěcená svatému Janu Nepomuckému je chráněn jako kulturní památka České republiky.\n\nKapli nechala v roce 1826 postavit majitelka těchobuzského panství Anna Hoffmannová po smrti své dcery Karolíny z jejího věna. Vlivem Bernarda Bolzana šla část z peněz z věna na výstavbu školy, takže kaple je chudší, než byla zamýšlena. Pod kaplí se nachází rodinná hrobka majitelů panství Hoffmannů. Kaple je využívána jako smuteční síň.\n\nPo zrušení hřbitova v okolí kostela sv. Marka byl přenesen na okraj obce k silnici na Velký Ježov. Snížená část márnice byla postavena již se vznikem hřbitova na konci 18. století, zbytek pochází z roku 1820.\n\nKaple má podobu rotundy o vnitřním průměru 7,2 metrů. Zakončuje ji kopulovitá střecha.\n\n"}
{"id": "1381684", "url": "https://cs.wikipedia.org/wiki?curid=1381684", "title": "Bříšť sibiřský", "text": "Bříšť sibiřský\n\nBříšť sibiřský (\"Axyris amaranthoides\") je jednoletá, plevelná rostlina, kvetoucí v letních měsících mnoha drobnými, zelenožlutými, jednopohlavnými květy. Tento příležitostný neofyt je jediným druhem rodu bříšť, který bývá do české krajiny zavlékán. Poprvé byl zjištěn roku 1953 v okolí Liberce.\n\nTato bylina pochází a šíří se z Povolží evropského Ruska, Běloruska, Kavkazu, Sibiře, ruského Dálného východu, Korejského poloostrova, Střední Asie, Mongolska i horského Kašmíru. Byla odtud, patrně se semeny obilovin, rozšířena do Evropy a také do Severní Ameriky. Ve střední, západní a severní Evropě se vyskytuje poměrně řídce, kdežto na americkém kontinentu je hojně rozšířeným plevelem, jak téměř v celé Kanadě, tak i na jihu a východě Spojených států.\n\nRostlina upřednostňuje hlubokou, drobivou, minerály dobře zásobenou a propustnou půdu, která může obsahovat hojně písku, kameniva i úlomku cihel. Často roste mimo polí a luk na kamenitých neobdělávaných svazích, skládkách odpadu, v blízkosti lidských obydlí, na suchých náspech cest i na vlhkých svazích podél vodních nádrží a toků. Preferuje průběžně vlhká, ne však se zamokřená stanoviště. Ve střední Evropě obvykle kvete od června do srpna a plody dozrávají v průběhu srpna a září. Ploidie druhu je 2n = 18.\n\nJednoletá, jednodomá bylina s přímou, pevnou lodyhou vysokou 20 až 80 cm, vyrůstající z kůlovitého kořene. Chlupatá, slabě rýhovaná, světle zelená až bělavá lodyha se zpravidla v horní části větví, jednotlivé odbočky dlouhé až 13 cm jsou orientované šikmo vzhůru a jsou v porovnání s lodyhou mnohem tenčí. Lodyha i větve jsou porostlé četnými střídavými listy, které jsou krátce řapíkaté (spodní) až přisedlé (horní), velké 3 až 7 cm × 0,5 až 1,5 cm a obvykle bývají na lodyze větší než na odbočkách. Čepele listů jsou vejčité či kopinaté, na vrcholu špičaté, po obvodě celokrajné nebo slabě zoubkované, na líci mají výraznou středovou žilku, občas bývají slabě podvinuté a na rubu jsou zpočátku chlupaté a později lysé.\n\nJednopohlavné květy tvoří latnatá květenství sestavená ze samčích a samičích květů. Samčí květy jsou sdružené v klubkách a vytvářející na konci větví krátké lichoklasy, květy mají tři okvětní lístky a tři bělavé tyčinky s prašníky. Samičí květy vyrůstají po jednom až třech z úžlabí listenů pod samčím květenstvím, květy mají zelený pestík a dvě blizny. Všechna okvětí jsou tříčetná, jednotlivé lístky jsou zelené, blanité, podlouhlé až oválné a za plodu vytrvalé. Květy se opylují větrem.\n\nPlod je obvejčitá, zploštělá, červenohnědá nažka asi 3 mm dlouhá, některá má na vrcholu dvojité křídlo. Dospělá rostlina může vyprodukovat až 3000 semen (nažek). Semeno s křídlem klíčí již následujícího roku, kdežto bezkřídlé má několikaletou dormanci. Obvykle klíčí brzy z jara, již koncem března a počátkem dubna, k tomu potřebuje minimální teplotu půdy 5 °C, optimální teplota pro růst je okolo 20 °C. Nevyklíčí z hloubky větší než 4 cm.\n\nVe středoevropské přírodě je rostlinou poměrně vzácnou, kdežto na americkém kontinentu je v obilnářských oblastech silně rozrostlým plevelem, nejvíce zapleveluje proso. Existuje domněnka, že nyní se tento plevel do Evropy dostává spíše z Ameriky než z Asie.\n\n"}
{"id": "1381689", "url": "https://cs.wikipedia.org/wiki?curid=1381689", "title": "Všeobecná úmluva o autorském právu", "text": "Všeobecná úmluva o autorském právu\n\nVšeobecná úmluva o autorském právu (dále jen úmluva) je mezinárodní úmluva sjednaná a podepsaná v Ženevě dne 6. září 1952, revidována v Paříži 24. července 1971. Touto úmluvou si členské státy kladly za cíl zajistit ochranu autorského práva ve všech zemích, tak aby vyhovovala všem národům a navazovala na již existující právní platné mezinárodní systémy. Tato úmluva obsahuje 21 článků, k nimž jsou připojeny protokoly a dodatky.\n\nČeskoslovenská republika se přidala k Všeobecné úmluvě o autorském právu 7. září 1959. „Listina o přístupu Československé republiky k Všeobecné úmluvě o autorském právu a Protokolům č. 2 a č. 3 byla uložena dne 6. října 1959 u generálního tajemníka Organizace spojených národů pro výchovu, vědu a osvětu“ (Vyhláška č. 2/1960 Sb.)\n\nKaždý smluvní stát, jenž přistoupí k úmluvě je zavázán učinit všechna opatření k zajištění dostatečné a účinné ochrany práv autorů a ostatních nositelů autorských práv k dílům literárním, vědeckým a uměleckým – písemná díla, díla hudební, dramatická a filmová, malby, rytiny a díla sochařská. Ochrana díla občanů smluvních států podléhá vždy ochraně daného smluvního státu, ve kterém došlo poprvé k uveřejnění díla (článek I).\n\nPráva autorů k dílům zahrnují výlučné právo pořizovat a uveřejňovat překlady. Smluvní stát může omezit právo na překlad děl písemných za určitých podmínek, například pokud do sedmi let neuveřejnil nositel práva písemného díla či nesvolil k překladu do jazyka obecně užívaného ve smluvním státě, další podmínkou je uveřejnění původního názvu a jméno autora, které musí být vytištěny na všech exemplářích (článek V).\n\nKaždý stát může přistoupit k úmluvě, podléhá však ratifikaci nebo přijetí signatářskými státy a vstupuje v platnost tři měsíce po uložení listiny smluvního státu o ratifikaci, přijetí nebo přístupu. „Každý smluvní stát se zavazuje učinit v souladu se svou ústavou opatření nutná k tomu, aby se zajistilo uplatňování této úmluvy“ (článek X).\n\n„Doba ochrany pro díla chráněná touto úmluvou trvá nejméně po dobu autorova života a dvacet pět let po jeho smrti“ (článek IV 2a). Některé státy mohou mít toto období omezeno na určité druhy děl, ale vždy je doba minimálně dvacet pět let ode dne prvního vydání. Tato ustanovení se nevztahují na díla fotografická ani na díla užitého umění, pokud jsou ve smluvních státech tyto díla označována za umělecká, je minimální doba ochrany deset let.\n\nUveřejněné dílo, na kterého se má vztahovat podmínka ochrany práv autorů, musí být opatřen značkou Copyright, jménem nositele autorského práva a rokem prvního uveřejnění. Tyto formální náležitosti musí být uveřejněny na takovém místě, aby bylo jasně patrno, že je autorské právo vyhrazeno (článek III).\n\nV případě, že vznikne spor mezi dvěma nebo více smluvními státy, které se týkají výkladu nebo provádění této úmluvy, se nejdříve řeší jednáním. V případě, že jednáním nebude spor vyřešen, bude předložen k rozhodnutí Mezinárodnímu soudnímu dvoru (článek XV).\n\nKaždý smluvní stát poté může úmluvu vypovědět. Výpověď se uskuteční oznámením zaslaným generálnímu řediteli. Tato výpověď se bude vztahovat také na úmluvu z roku 1952 a bude účinná jen pro stát, zemi nebo území, jejichž jménem byla podána (článek XIV).\n\nMezivládní výbor má podle článku XI za úkol studovat otázky týkající se provádění a působení úmluvy, připravovat její periodické revize (jsou svolávány kdykoliv to výbor považuje za nutné), studovat jakékoliv jiné otázky týkající se mezinárodní ochrany autorského práva ve spolupráci se zainteresovanými mezinárodními organizacemi. Mezivládní výbor se skládá ze zástupců osmnácti států, které jsou smluvními stranami této mluvy nebo pouze z úmluvy z roku 1952 (článek XI).\n\nSeznam států mezivládního výboru (2010): Alžírsko, Rakousko, Brazílie, Kamerun, Česká republika, Chorvatsko, Kuba, Řecko, Guatemala, Indie, Izrael, Japonsko, Maroko, Peru, Portugalsko, Ruská federace, Ukrajina, Spojené státy americké (UNESCO 2010).\n\n"}
{"id": "1381690", "url": "https://cs.wikipedia.org/wiki?curid=1381690", "title": "Cornelis Schut", "text": "Cornelis Schut\n\nCornelis Schut (13.května 1597, Antverpy – 29.dubna 1655, Antverpy) byl vlámský malíř, návrhář, rytec a gobelínový designér. Specializoval se na mytologické a náboženské výjevy. Tvořil v protireformačním, barokním stylu. Existuje předpoklad, že byl žákem Rubensovým. Po pobytu v Itálii pracoval především v Antverpách, kde byl jedním z předních malířů první poloviny 17. století.\n\nCornelis Schut se narodil v Antverpách jako syn Willema Schuta a Suzanny Schernilla. O jeho uměleckých začátcích nejsou žádné informace. Poprvé je zmiňován jako žák Peter Paul Rubens. Zmiňuje se o něm excentrický malíř a spisovatel 18. století Jacob Campo Weyerman. Ačkoli je vědecký význam Weyermanových zdrojů zpochybňován, stále se předpokládá, že Schut byl žákem Rubensovým, protože Rubens byl osvobozen od zápisu svých žáků do archivu uměleckého spolku Cech Sv. Lukáše v Antwerpách. Vzhledem k tomu, že Schutova raná díla se svým stylem blíží ke stylu jiného předního malíře v Antverpách, Abrahama Janssense, je možné, že existuje souvislost s mezi Schutem a jeho uměleckou dílnou. Nedokazuje to ovšem, že Schut byl Janssensův žák. Krátce po roce 1618 Cornelis Schut odešel do Itálie. V Římě se stal zakládajícím členem skupiny Bentvueghels, sdružení hlavně holandských a vlámských umělců. Bylo zvykem, že členové skupiny Bentvueghels přijali nějakou přezdívku, tzv. \"Ohnuté jméno\". Schut dostal přezdívku \"Broodzak\" (taška na chleba). Od 13. ledna 1627 pracoval na freskách ve vile \"Casino Pescatore\" ve městě Frascati. Majitel vily byl Giorgio Pescatori (také známý jako Pieter de Vischere), bohatý italský bankéř a patron vlámského původu. Na této zakázce spolupracoval s holandským malířem, který byl také členem Bentvueghels, s Tymanem Arentsz. Crachtem. Tato zakázka byla počátkem kariéry Cornelise Schuta v Itálii, protože Pescatori byl bohatý a vlivný a chtěl pomáhat svým krajanům v Itálii. Dalším významným patronem v Římě byl aristokratický italský bankéř a umělecký sběratel Vincenzo Giustiniani, který pověřil Schuta vytvořením dvou velkých náboženských kompozic (nyní v opatství Sainte-Trinité, Caen, Normandie). Tento patronát jasně ukázal úctu, která byla v Římě Schutovi prokazována. Schutova práce zaujala také mladého Nicolase Poussina, který žil v Římě v rezidenci vlámského sochaře Françoise Duquesnoye. Poussinovy rané práce si vypůjčily některé motivy Schutových prací, které vytvořil pro Vincenze Giustinianiho.\n\nSchutova kariéra v Římě byla ukončena, když byl 16. září 1627 uvězněn za zabití jiného umělce jménem Giusto. Schutovo věznění bylo jen krátké, protože již 2. října byl propuštěn díky intervenci římských umělců sdružených v cechu Sv. Lukáše \"(Accademia di San Luca\"). Poté Schut opustil Řím a mezi roky 1627 a 1628 pracoval ve Florencii. Je známo, že navrhoval tapiserie pro \"Arazzeria Medicea\", jednu z nejslavnějších dílen na tapisérie v Itálii. Dílnu založil v roce 1546 ve Florencii velkovévoda toskánský Cosimo I. Medici. Schutovy další osudy nejsu známé. V září roku 1631 se objevil v Antverpách, důvodem bylo získání povolení k sňatku. Dne 7. října 1631 se Cornelis Schut oženil s Catharinou Gheenssinsovou, která pocházela z bohaté rodiny. Jeho manželka zemřela 29. září 1637. Z jejich tří dětí dvě zemřely v mládí. Po té se Schut oženil s Anastasií Scelliersovou, s níž měl dva syny a dvě dcery. Po svém návratu do Antverp byl Schut opět úspěšný. Maloval především oltářní obrazy pro místní kostely, a to v barokním stylu, který byl tehdy ve Flandrech oblíbený. Byl vysoce ceněn zejména pro svou schopnost vytvářet stropní dekorace v monumentálním italském stylu, s typickým iluzionistickým charakterem. Příkladem je jeho obraz \"Nanebevzetí Panny Marie\".\nV roce 1635 Schut hrál významnou roli při navrhování slavnostní výzdoby u příležitosti tzv. \"Royal Entry\", (\"Královský vstup\") guvernéra španělského Nizozemska Ferdinanda Španělského jak do Antverp, kde Rubens měl na starosti celkový umělecký design, tak i do Gentu. Na tomto projektu spolupracoval s Gaspard de Crayer, Nicolasem Roosem, Janem Stadiusem a Theodoorem Rombouts. V roce 1643 vypsal Jonge Voetboog, hlavní ředitel civilní milice v Antverpách soutěž na nový oltářní obraz pro katedrálu milicí v Antverpách. Vyzval Cornelise Schuta a Thomase Willeboirts Bosschaerta, aby předložili v rámci této soutěže obraz s námětem \"Mučení svatého Jiří\". Obě práce byly vystaveny a nakonec porota šesti soudců, z nichž každý umělec jmenoval tři, rozhodla ve prospěch Schuta. Schut zemřel v Antverpách 29. dubna 1655 krátce po smrti své druhé manželky. Byl pohřben 1. května 1655 v kostele \"Saint Willibrord\" v Antverpách do hrobu ke své druhé manželce. Hrob s kenotafem je stále v kostele. Schut byl učitelem Ambrozia (II) Gast, Jan Baptista van den Kerckhoven, Philippe Vleughelse, Hanse Witdoecka a svého bratrance Cornelise Schuta III.\n\nSchut byl všestranný umělec. Tvořil nejen olejomalby, fresky, rytiny, kresby ale i návrhy gobelínů. Byl malířem historických, náboženských a mytologických témat.\n\nJeho raná díla vykazují vliv Abrahama Janssense. Během svého pobytu v Římě v roce 1624 a Florencii v roce 1627 přejal prvky vrcholného barokního stylu Pietra da Cortony, Guercina, a klasicismu Domenichina a Guida Reni. Tento styl je charakterizován mimo jiné silným smyslem pro animaci a patos, kde světlo a barva hrají důležitou roli. Je také zřejmý jeho příklon k pozdnímu manýrismu. Schutův styl, který je charakterizován silnými zkresleními, ostrými kontrasty světla a extrémními výrazy obličeje, má jistou souvislost s prací Federica Barocciho, který hrál hlavní roli ve vývoji barokního malířství. To je zvláště patrné v Schutových pracích v Antverpách od roku 1630 (nebo možná i dříve), kde je styl Barocciho rozeznatelný v prostorových efektech, nestabilních a emotivních pózách a světelných efektech. Jeho \"Mučení Sv. Jiří\" namalované v roce 1643 pro soutěž s Thomasem Willeborestem Bosschaertem se blíží Barocciho \"Mučení Sv. Vitalise\". Schutův styl se v později téměř nezměnil, jen jeho barvy se stávaly méně intenzivnějšími a tahy štětce byly poněkud volnější. Kromě některých motivů a kompozičních uspořádání je Schutova práce jen málo stylisticky podobná stylu Rubense. Schutova dovednost při interpretaci témat protireformace jej přivedla k mnoha zakázkám oltářních obrazů pro kostely a kláštery v Antverpách, Bruselu, Gentu, Bruggách a Kolíně.\n\nSchut vytvořil některé velmi neobvyklé návrhy mytologických a alegorických témat pro sérii tapisérií \"Sedm svobodných umění (Seven Liberal Arts)\". Série sestávala z osmi gobelínů, sedm věnovaných každému ze svobodných umění plus jeden znázorňující jejich kombinovanou apoteózu. Celá série může být interpretována jako alegorie války a míru. Příklad tapisérie v seriálu je tapisérie \"Alegorie hudby\" o rozměrech 377 x 456 cm.\n\nVe středu horního okraje této tapisérie je kazeta s nápisem: \"Artes Deprifit bellum agvibus sustinatus\" (Válka utlačuje umění, které ji podporuje). Tapisérie byly opakovaně tkány v Bruggách a v bruselských dílnách v letech 1655-1675.\nSchut často spolupracoval s dalšími umělci. Přidal postavy ke kompozici malíře kostelních interiérů Pietera Neefse staršího. Spolupracoval také s malíři specializovanými na květinová zátiší jako byl například jezuita Daniel Seghers či Frans Ykens na tzv. \"garlandových obrazech\". Garlandové obrazy jsou typem zátiší, původem z Antverp. Jejich nejstarší tvůrce byl Jan Brueghel starší. Tyto obrazy obvykle zobrazují květinový věnec kolem zbožněného obrazu nebo portrétu. \"Garland obrazy\" byly obvykle výsledkem spolupráce mezi autorem zátiší a malířem postavy. Příkladem spolupráce mezi Schutem a malířem květinového motivu je kompozice \"Narození červené růže\", ve kterém figury v centru byly namalovány Schutem a květinový věnec byl malován Fransem Ykensem. Jeho kompozice byly ryty předními antverpskými rytci včetně Hanse Witdoecka, Wenceslause Hollara, a Lucase Vorstermana, ačkoli on sám byl dokonalým rytcem. Cornelis udělal mnoho leptů pro svá vlastní díla. Například vytvořil sérii leptů na téma \"svobodné umění\", témata jsou podobná jeho skicám pro tapisérie na stejné téma. Vytvořil také mnoho malých, dekorativních leptů nahých dětí nebo putti.\n"}
{"id": "1381691", "url": "https://cs.wikipedia.org/wiki?curid=1381691", "title": "Státní znak Vanuatu", "text": "Státní znak Vanuatu\n\nStátní znak Vanuatu je tvořen melanéským bojovníkem s kopím. Za ním jsou zelené, zkřížené listy kapradiny namele, krajina s horou a zatočený kančí zub. Vše v přirozených barvách. Pod výjevem je žlutá stuha s mottem: \"LONG GOD YUMI STANAP\" ().\n\nZatočený kančí zub je tradiční a oblíbená ozdoba místních obyvatel, je symbolem moci a bohatství. Dvě zkřížené ratolesti kapradiny jsou symbolem domorodých náčelníků a i dnes představují nový stát a jeho ústavu. Jejich 39 lístků odpovídá počtu členů poslanecké sněmovny.\n\nV roce 1934 (jiný zdroj uvádí rok 1906) byla zavedena vlastní vlajka souostroví, dříve známého pod názvem Nové Hebridy. Emblém (), užívaný na vlajce, byl tvořen kresbou tudorovské koruny s červeným sametem a kolem ní černý opis \"NEW HEBRIDES\", to vše v bílém kruhu.\n\nV roce 1953 byla kresba koruny upravena na korunu sv. Eduarda.\n\nStátní znak byl zaveden společně se státní vlajkou 30. července 1980, ihned po vyhlášení nezávislosti Vanuatu na Francii a Spojeném království.\n\nStátní znak je vyobrazen na vlajce vanuatského prezidenta.\n\n"}
{"id": "1381696", "url": "https://cs.wikipedia.org/wiki?curid=1381696", "title": "Bolzanova studánka", "text": "Bolzanova studánka\n\nBolzanova studánka se nachází v lesích u obce Těchobuz, na trase NS Po pamětihodnostech Těchobuze. Pojmenována je po Bernardu Bolzanovi, který v obci působil v letech 1830 – 1841. Ten u studánky často odpočíval a pracoval a tady s ním trávila čas i majitelka panství Anna Hoffmannová, která se o něj starala. Právě tady měl taky sepsat svoji autobiografii, kterou Anně věnoval.\n\nKe studánce se vážnou dvě verze pověsti o Karolíně, dcery Anny Hofmannové. Ta se v lesích ztratila a s přicházející nocí narazila na studánku. Tehdejší studánka byla mnohem větší, takže se dívka schovala dovnitř a chránily ji kamenné zdi se střechou. Podle jedné verze pověsti ji zde měl najít Bolzano, podle druhé verze její věrný pes.\n\n"}
{"id": "1381697", "url": "https://cs.wikipedia.org/wiki?curid=1381697", "title": "Třída Agdlek", "text": "Třída Agdlek\n\nTřída Agdlek byla třída hlídkových lodí dánského královského námořnictva určených pro službu v Arktidě. Tvořily ji tři jednotky, provozované v letech 1974–2017. Všechny byly ze služby vyřazeny. Nahradila je třída \"Knud Rasmussen\".\n\nTři hlídkové lodě této třídy postavila dánská loděnice Svendborg Skibsværft ve Svenborgu.\n\nJednotky třídy \"Agdlek\":\nPlavidla byla původně vyzbrojena dvěma 20mm kanóny Mk M/42 LvSa. Od roku 2004 je nahradily dva 12,7mm kulomety M/01 LvSa. Pohonný systém tvořil diesel B&W, o výkonu 800 hp, roztáčející jeden lodní šroub. Nejvyšší rychlost dosahuje 12 uzlů. Dosah je 3525 námořních mil při rychlosti 12 uzlů.\n"}
{"id": "1381701", "url": "https://cs.wikipedia.org/wiki?curid=1381701", "title": "Anna Klevská (1550)", "text": "Anna Klevská (1550)\n\nAnna Klevská (1. března 1552 – 6. října 1632) byla dcerou Viléma z Jülich-Kleves-Berg a jeho manželky Marie Habsburské.\n\n27. září 1574 se provdala za Filipa Ludvíka Falcko-Neuburského. Měli spolu několik dětíː\n\n"}
{"id": "1381702", "url": "https://cs.wikipedia.org/wiki?curid=1381702", "title": "Klen v Heřmanově", "text": "Klen v Heřmanově\n\nKlen v Heřmanově je památný strom, solitérní javor klen (\"Acer pseudoplatanus\") v Krušných horách. Roste v nadmořské výšce 670 m při jihovýchodním okraji Heřmanova, části obce Jindřichovic v okrese Sokolov. Pod stromem stál křížek, zachoval se však jen žulový podstavec. Stáří stromu je odhadováno na 250 let. Pravidelná, výrazně rozložitá koruna stromu sahá do výšky 20 m, obvod kmene měří 455 cm (měření 2016).\n\nKlen je chráněn od roku 2018 jako krajinná dominanta.\n\n"}
{"id": "1381705", "url": "https://cs.wikipedia.org/wiki?curid=1381705", "title": "Formát kódování audia", "text": "Formát kódování audia\n\nFormát kódování audia (někdy též formát komprese audia) je formát obsahu pro ukládání nebo přenos digitálního audia, používaný mimo jiné v digitální televizi, digitálním rádiu a audio a video souborech. Příklady formátů kódování audia jsou MP3, AAC, Vorbis, FLAC a Opus. Konkrétní softwarová nebo hardwarová implementace schopná komprese a dekomprese do a z daného formátu kódování audia se nazývá audio kodek. Příkladem audio kodeku je LAME, což je jeden z několika různých kodeků, které softwarově implementují kódování a dekódování audia do a z formátu MP3. \n\nNěkteré formáty kódování audia jsou popsány detailní technickou specifikací. Některé specifikace jsou napsány a schváleny standardizační organizací jako technické standardy a jsou tudíž známy jako standardy kódování audia. Pojem „standard“ se někdy kromě formálních standardů používá i pro de facto standardy.\n\nAudio obsah zakódovaný v určitém formátu kódování audia je běžně zapouzdřen v kontejneru. Uživatel tedy běžně nemá třeba čistý AAC soubor, ale .m4a audio soubor, což je MPEG-4 Part 14 kontejner obsahující AAC audio. Kontejner také obsahuje metadata jako název a další značky. Významnou výjimkou jsou MP3 soubory, které obsahují čisté zakódované audio bez kontejneru. De facto standardy pro přidávání značek do MP3 souborů jako ID3 tagy, přidávající metadata jako název skladby a jméno umělce, jsou nestandardní rozšíření, která fungují tak, že se značky přidají do MP3 souborů a poté se spoléhá na MP3 přehrávač, že daný kus souboru přeskočí. Ve video souborech, které obsahují audio, je zakódovaný audio obsah spojen s videem (ve formátu kódování videa) uvnitř multimediálního kontejneru.\n\nFormát kódování audia nediktuje všechny algoritmy, které mají použít kodeky implementující daný formát. Důležitou součástí toho, jak funguje ztrátová audio komprese, je odstraňování informací způsoby, které lidské ucho nepostřehne. Tvůrce kodéru má určitou volnost volby v tom, jaká data odstranit, podle použitého psychoakustického modelu.\n\nBezeztrátový formát kódování audia snižuje celkový objem dat potřebný k reprodukci zvuku, ale může být dekódován do své původní, nekomprimované podoby. Ztrátový formát kódování audia dále zredukuje data na úkor toho, že je původní informace nenávratně ztracena.\n\nAudio pro běžné uživatele se nejčastěji komprimuje ztrátovými audio kodeky, protože menší velikost je mnohem praktičtější pro distribuci. K dispozici mohou být i soubory v bezeztrátových formátech jako FLAC a Apple Lossless, ty ale mívají větší velikost.\n\nNěkdy se používají i formáty nekomprimovaného zvuku jako je pulzně kódová modulace.\n"}
{"id": "1381706", "url": "https://cs.wikipedia.org/wiki?curid=1381706", "title": "Bedřich František III. Meklenbursko-Zvěřínský", "text": "Bedřich František III. Meklenbursko-Zvěřínský\n\nBedřich František III. Meklenbursko-Zvěřínský (19. března 1851, Ludwigslust – 10. dubna 1897, Cannes) byl předposledním meklenbursko-zvěřínským velkovévodou.\n\nNarodil se v paláci Ludwigslust jako syn Bedřicha Františka III. Meklenbursko-Zvěřinského a jeho první manželky Augusty Reuss Köstritz. 15. dubna 1883 se stal po otci velkovévodou.\n\nOd raného věku trpěl Bedřich František astmatem a těžkými dýchacími problémy. Nemohl žít v severní Evropě a namísto toho žil u pobřeží Středozemního moře, kde mu mírné klima dělalo dobře. Veřejným tajemstvím byla jeho homosexualita.\n\nSmrt Bedřicha Františka 10. dubna 1897 v Cannes je zahalena tajemstvím, původně říkal, že se musí zabít pádem z mostu. Podle oficiální zprávy zemřel velkovévoda v zahradě na dýchací problémy, při nichž přepadl přes nízkou zeď. Jeho nástupcem se stal Fridrich František IV. Meklenburský, poslední meklenbursko-zvěřinský velkovévoda.\n\nBedřich František se 24. ledna 1879 v Petrohradě oženil s Anastázií Michailovnou Ruskou, s níž měl tři dětiː\n\n"}
{"id": "1381707", "url": "https://cs.wikipedia.org/wiki?curid=1381707", "title": "Univerzita Al-Karaouine", "text": "Univerzita Al-Karaouine\n\nUniverzita Al-Karaouine () je univerzita v marockém městě Fes. Byla založena v roce 859 a podle tradičního pojetí pojmu univerzity se jedná o nejstarší nepřetržitě fungující univerzitu na světě, která je zapsána i v Guinnessově knize rekordů. Je součástí historické fáské medíny, jež je zapsána v seznamu světového dědictví UNESCO.\n\nŠkolu založila v roce 859 dcera bohatého arabského obchodníka Fatima al-Fihri, a to společně s přidruženou madrasou, která se pak stala jedním z předních duchovních a vzdělanostních center tehdejšího islámského světa. Období založení a rané existence školy spadá do zlatého věku islámu.\n\nV roce 1963 byla univerzita začleněna do systému marockého vysokého školství. Výuka probíhá tradičním způsobem (studenti sedí v polokruhu kolem svého vyučujícího) a zaměřuje se na otázky islámského náboženství a práva, málikovského mazhabu a klasické arabské gramatiky a lingvistiky. Výjimečně jsou nabízeny i sekulární předměty (výuka francouzštiny nebo angličtiny). Většina studentů je ve věku od 13 do 30 let.\n"}
{"id": "1381710", "url": "https://cs.wikipedia.org/wiki?curid=1381710", "title": "Peering.cz", "text": "Peering.cz\n\nPeering.cz je internetový uzel s připojením v 10 datacentrech v České republice, na Slovensku, v Rakousku a Německu, sloužící poskytovatelům internetového připojení, telekomunikačním společnostem a obsahovým sítím střední Evropy. Peering.cz byl založen v roce 2013 v Praze. V současné době propojuje více než 152 sítí a dosahuje maximální propustnosti 1309 gigabitů za sekundu, což jej řadí mezi největší internetové uzly v Evropě a zároveň se jedná o největší výměnný uzel v České republice. \n\nLokality k připojení do Peering.cz:\n\n"}
{"id": "1381718", "url": "https://cs.wikipedia.org/wiki?curid=1381718", "title": "Pavilon C", "text": "Pavilon C\n\nPavilon C je výstavní hala na brněnském výstavišti dostavěná v roce 1959. Jde o třípodlažní stavbu v sousedství pavilonu A. Pavilon má čtvercový půdorys s atriem probíhajícím přes všechna podlaží. Objekt je zastřešen kopulí s klenbou ve tvaru české placky s lunetami. Schodiště se nacházejí v přístavcích a po stranách atria. Obvodový plášť je celoprosklený včetně lunet střešní klenby.\n\nAutory jsou Miloš Matiovský, Jiří Valenta, Zdeněk Valenta a Ferdinand Lederer. Objekt je spolu s některými dalšími stavbami na brněnském výstavišti chráněn jako kulturní památka. Velkou rekonstrukcí pod vedením Jana Chlupa prošel objekt v roce 1998, kdy byl také propojen s pavilonem A.\n\n"}
{"id": "1381723", "url": "https://cs.wikipedia.org/wiki?curid=1381723", "title": "ERecept", "text": "ERecept\n\nElektronický recept (eRecept), neboli předepisování léků elektronickou formou, je možné už od roku 2011 a od ledna 2018 je povinné. Ministerstvo zdravotnictví v případech, kdy není možný přístup k elektronickému systému, umožňuje předepsat léky klasickou formou - papírový lékařský předpis.\n\nŽádost o elektronický recept se vytváří prostřednictvím informačního systému předepisujícího lékaře ve formátu XML. Každému eReceptu je pak přidělen dvanáctimístný unikátní řetězec (posloupnost znaků) zvaný Identifikátor eReceptu. Ten může být zobrazen nejen alfanumericky, ale i čárovým nebo QR kódem.\n\neRecepty vytváří a eviduje centrální úložiště, které provozuje Státní ústav pro kontrolu léčiv. Historie jeho budování a historie zavádění eReceptů je uvedena v článku věnovaném Centrálnímu úložišti elektronických receptů (CÚER). \n\nPacient má do systému přístup přes webovou, případně ještě mobilní aplikaci.\n\nK propagaci eReceptu zřídil SÚKL stránky elektronické preskripce (odkaz níže). Tyto stránky jsou dobře zabezpečené, byly však zjištěny výpadky dostupnosti až 10% (květen 2018).\n\nSpolu se systémem eReceptu vzniká Národní identitní autorita, která by pak měla být využívána i v dalších systémech eGovernmentu.\n\nElektronický recept vytváří a zasílá centrálnímu úložišti receptů lékař po dohodě s pacientem. Odesílá se číslo pojištěnce, které je zároveň jeho rodným číslem, jméno a množství léku, cena léku, úhrada od pojišťovny, šarže lékárny a identifikační číslo předepisujícího lékaře.\n\nKód eReceptu může lékař pacientovi zaslat na mobilní telefon jako SMS, na e-mail, nebo předat prostřednictvím aplikace v mobilním telefonu. Pacient může od svého lékaře získat i papírovou průvodku (vytištěný eRecept). Vystavení lékařského předpisu v původní listinné podobě je přípustné jen ve vyjmenovaných případech a lékař je musí zdůvodnit.\n\neRecept na běžné léky má platnost čtrnáct dní. Výjimku tvoří antibiotika a chemoterapeutika, na jejich vyzvednutí má pacient \"pouze pět dní\". Platnost začíná běžet dnem vystavení eReceptu, počítají se i víkendy a svátky. Opakovací eRecept platí půl roku, může platit až rok. Recept vystavený pohotovostní službou platí nejdéle 1 den následující po jeho vystavení.\n\nV období bezprostředně předcházejícím povinnému používání eReceptů, tzn. v závěru roku 2017, se projekt eReceptu stal terčem silné kritiky lékařů. Na základě systematické analýzy témat v té době diskutovaných na stránkách časopisu Tempus Medicorum (časopis České lékařské komory) lze jako klíčové body této kritiky uvést \nZ pohledu sociálně orientovaného studia informačních technologií lze averzi českých lékařů k eReceptu interpretovat jako příklad rezistence proti nasazování informačních technologií v medicíně. Podle citované studie však nelze chybu hledat jen u lékařů, ale je nutno zohlednit i nevhodně zvolený postup implementace eReceptu, za kterou odpovídá Státní ústav pro kontrolu léčiv.\n\nPodle Zdravotnických novin \"z přehledu léků lze zjistit choroby i to, kolik pacient za léky zaplatil. Data o pacientech by rády využily v konkurenčním boji zdravotní pojišťovny, mohly by podle těchto informací provádět výběrový nábor nových pojištěnců.\" Tento způsob užití eReceptů však jednoznačně není v zájmu pacientů resp. pojištěnců.\n\nPraktický přínos pro pacienty mají zejména opakované eRecepty, pokud je lze získat emailem. Veřejnost oceňuje možnost lékaře (po souhlasu pacienta) nahlédnout do seznamu léků, které pacient užívá. Dále se kladně hodnotí možnost zjistit, zda předpis od lékaře není falešný.\n\nElektronické předepisování léků bylo zavedeno také v těchto státech:\n\n\nBližší informace o těchto systémech jsou na stránce anglické Wikipedie.\n\n"}
{"id": "1381726", "url": "https://cs.wikipedia.org/wiki?curid=1381726", "title": "Souleymane Cissé", "text": "Souleymane Cissé\n\nSouleymane Cissé (* 21. dubna 1940 Bamako) je filmový režisér z Mali. Pochází z nemajetné rodiny muslimského vyznání, školní vzdělání získal při zaměstnání. Vedl filmový klub v Bamaku, v roce 1969 vystudoval moskevský VGIK. Pracoval jako dokumentarista pro malijské ministerstvo informací, v roce 1975 natočil svůj celovečerní hraný debut \"Dívka\", který byl v Mali pro společenskokritický obsah zakázán. Film \"Světlo\" (\"Yeleen\"), natočený na motivy staré bambarské legendy, získal v roce 1987 jako první africký zástupce v historii cenu poroty na filmovém festivalu v Cannes. Cissé obdržel v roce 2007 za svůj přínos světové kinematografii Prix Henri-Langlois, je také předsedou Sdružení filmových a audiovizuálních tvůrců západní Afriky. \n\n"}
{"id": "1381728", "url": "https://cs.wikipedia.org/wiki?curid=1381728", "title": "Bedřich František II. Meklenbursko-Zvěřínský", "text": "Bedřich František II. Meklenbursko-Zvěřínský\n\nBedřich František II. Meklenbursko-Zvěřínský (28. února 1823, Ludwigslust – 15. dubna 1883, Schwerin) byl pruský důstojník a od 7. března 1842 Meklenbursko-zvěřínský velkovévoda.\n\nNarodil se v paláci Ludwigslust jako nejstarší syn dědičného velkovévody Pavla Fridricha Meklenburského a jeho manželky Alexandry Pruské. Po smrti pradědečka Bedřicha Františka I. Meklenbursko-Zvěřínského 1. února 1837 se stal následníkem trůnu. Bedřich František byl soukromě vzděláván do roku 1838. Pak přešel na Blochmann institut v Drážďanech a poté na Univerzitu v Bonnu. Otcovým nástupcem se stal 7. března 1842.\n\nBedřich František sloužil za dánsko-německé války na generálním štábu polního maršála Friedricha von Wrangel. Během prusko-rakouské války přikázal obsadit Lipsko a obléhat Norimberk. Účastnil se také prusko-francouzské války, ve které byl generálním guvernérem Remeše a nakázal německým silám obléhat Toul. Bránil pruské vojáky při obléhání Paříže před Armée de la Loire. Porazil francouzská vojska v bitvě u Beaune-La-Rolande a Beaugency. Z matčiny strany byl bratrancem německého císaře Fridricha III. a ruského cara Alexandra II. Byl pruským generálem a ruským polním maršálem.\n\nBedřich František zemřel 15. dubna 1883 ve Schwerinu a jeho nástupcem se stal jeho nejstarší syn Bedřich František III. Meklenbursko-Zvěřínský.\n\nBedřich František se poprvé oženil 3. listopadu 1849 s Augustou Reuss Köstritz. Měli spolu šest dětíː\n\n\nBedřich František se podruhé oženil 4. července 1864 v Darmstadtu s Annou Hesenskou. Měli spolu pouze jednu dceru, Anna sama zemřela krátce po jejím narození na horečku omladnic:\n\n\nPotřetí se oženil 4. července 1868 s Marií Schwarzbursko-Rudolstadtskou, se kterou měl čtyři dětiː\n\n"}
{"id": "1381732", "url": "https://cs.wikipedia.org/wiki?curid=1381732", "title": "Rozpočtové právo", "text": "Rozpočtové právo\n\nRozpočtové právo je soubor právních norem, které upravují soustavu veřejných rozpočtů, obsah veřejných rozpočtů, fondovní hospodaření, rozpočtový proces a vztahy vznikající při tvorbě, rozdělování a používání peněžní masy v těchto veřejných rozpočtech. Rozpočtové právo spadá do oblasti finančního práva, konkrétně jeho fiskální části a dále se člení do tří hlavních částí – obecná, zvláštní, procesní. V rozpočtovém právu se hovoří o tom, že prostřednictvím rozpočtů dochází k přerozdělování zdrojů od subjektů tvořících zdroje k těm, kteří zdroje netvoří, ale kteří jsou nedílnou součástí společnosti. \n\nSystém rozpočtového práva se rozděluje na tři části:\n\nPředmětem je úprava soustavy veřejných rozpočtů, obsah veřejných rozpočtů, fondovní hospodaření a vztahy vznikající při tvorbě, rozdělování a používání peněžní masy ve veřejných rozpočtech.\n\nSouhrnně subjektem rozpočtového práva jsou ti, kteří jsou napojeni různou měrou na státní rozpočet či jiný veřejný peněžní fond, popřípadě hospodaří s majetkem státu nebo územního samosprávného celku. \n\nRozpočtové právo plní čtyři hlavní funkce:\n\nZásady rozpočtového práva představují jednak obecné principy tvorby rozpočtového práva a jednak principy nutné pro odpovídající použití jeho právních norem. Obě roviny zásad jsou samozřejmě provázány, vzájemně se doplňují, překrývají.\nPři hospodaření s veřejnými rozpočty musí subjekty dodržovat stanovená pravidla, jimiž jsou rozpočtové zásady. Rozpočtové zásady jsou systémem poznatků a zevšeobecněných zkušeností, které se nahromadily v průběhu historického vývoje státního rozpočtu a rozpočtového procesu, jejž vyjadřují a odrážejí určité zákonitosti.\nHlavní rozpočtové zásady jsou:\n\nRozpočtová soustava je soustavou rozpočtových orgánů a institucí, které se starají o tvorbu, rozdělování a užití veřejných prostředků, kontrolují plnění veřejných rozpočtů, čili jedná se o souhrn veřejných rozpočtů na daném území. Rozpočtová soustava se tvoří na celostátní úrovni a místní úrovni, které se dále rozdělují. Rozpočtovou soustavu tvoří tedy státní rozpočet společně s rozpočty krajů, obcí a státních fondů a dále se sem řadí i orgány, které proces kontrolují, i ty, které se celého procesu účastní.\n\n"}
{"id": "1381735", "url": "https://cs.wikipedia.org/wiki?curid=1381735", "title": "Právní odpovědnost", "text": "Právní odpovědnost\n\nPrávní odpovědnost je druh obecné odpovědnosti, která znamená ručit za něco. V právní terminologii je tento pojem vymezen úžeji a právní odpovědnost lze chápat ve dvojí rovině. První je, že právní odpovědnost vzniká již v situaci, kdy jedinci vzniká určitá povinnost. Právní odpovědnost je v této situaci vztahem povinného k jeho povinnosti. Druhou rovinou chápání je situace, kdy se právní odpovědnost objevuje až ve chvíli, kdy je (nesplněním této povinnosti) porušena právní norma. Právní odpovědnost je pak spojena se vznikem nové (sekundární) povinnosti strpět sankci stanovenou právními normami v rámci odpovědnostního právního vztahu, a to v důsledku zaviněného porušení povinnosti původní.\n\nZákladem právní odpovědnosti je tedy právní delikt, kterým se rozumí (zpravidla zaviněné) protiprávní jednání, tedy jednání osoby spočívající v porušení nebo nesplnění povinností stanovených zákonem nebo uložených na jeho základě.\n\nK porušení právní normy může dojít buď komisivním jednáním (jedinec se choval, jak neměl) nebo omisivním jednáním (jedinec se nechoval, jak se chovat měl), nicméně může nastat i situace, kdy je právní povinnost porušena komisivně i omisivně zároveň. Z rozhodnutí soudu lze jako příklad takového jednání uvést skutky, jimiž mělo dojít ke zkrácení daně nebo jiné platby jejím nepřiznáním a nezaplacením a na druhé straně skutky, kdy si měl jedinec opatřit příjem podléhající daňové povinnosti. “Zatímco získání příjmu podléhajícího daňové nebo podobné povinnosti spočívá zpravidla v aktivním jednání (konání - delikt komisivní), ke zkrácení a ohrožení daně dochází opomenutím určitého povinného jednání (nekonáním - delikt omisivní).” Právní odpovědnost může být státní mocí uplatňována jen v případech a mezích stanoveným zákonem, a to způsobem, který stanoví zákon.\n\nPrvky právní odpovědnosti jsou subjekt a jeho subjektivní stránka a pak také objekt a objektivní stránka.\n\nSubjektem se rozumí osoba (právnická i fyzická), která porušila právní normu a je tudíž povinna nést následky za své jednání. Povinnost nést následky za své jednání je ovlivněna u fyzických osob jejich způsobilostí (dovršení 15 let, duševní stav v době porušení normy, apod.).\n\nSubjektivní stránka pak vyjadřuje psychický vztah subjektu k protiprávnímu jednání a jeho následkům. Je zde zahrnut motiv, pohnutka (podnět jednání) a zavinění (zda - nedbalost a do jaké míry-úmysl si byla osoba vědoma svého protiprávního jednání). Podle těchto faktorů se určují stupně zavinění.\n\n\n\nObjektem se rozumí hodnota nebo zájem, které jsou chráněny právní normou (život, veřejný pořádek, aj.)\nObjektivní stránka zahrnuje protiprávní jednání (delikt), škodlivý následek a příčinnou souvislost (vztah) mezi jednáním a následkem.\n\nPrávní odpovědnost je důležitá zejména díky svým funkcím. Slouží především pro určení druhu sankce, potažmo i rozsahu sankce, jež má následovat po porušení právní povinnosti. Funkce sankce se však projevují u každé konkrétní sankce s rozdílnou intenzitou. Například v případě práva trestního dominuje funkce represivní, oproti tomu v oblasti práva občanského je to pak funkce reparační.\n\n1. Funkce reparační (kompenzační) - kompenzace újmy, ke které došlo porušením právní normy\n\n2. Funkce satisfakční - řazena do reparačních; cílem je dosáhnout odpovídajícího vyvážení a zmírnění újmy, jenž je především nemajetkového charakteru (satisfakce pro toho, komu byla způsobena újma-využíváno zejména v oblasti práva na ochranu osobnosti)\n\n3. Funkce represivní - cílem je sankciovat/trestat protiprávní jednání\n\n4. Funkce preventivní - tím, že právní odpovědnost existuje, se předchází protiprávnímu chování (lidé se chovají tak, aby nebyli právně odpovědní a nebyli sankciováni)\n\nV rámci právní odpovědnosti se obvykle rozlišují dva druhy této odpovědnosti - subjektivní či objektivní právní odpovědnost. Vždy však záleží na tom, zda normotvůrce předpokládá odpovědnost za zavinění či nikoli. Obecně je v právu běžnější subjektivní odpovědnost. Objektivní odpovědnost představuje spíše výjimku a nejčastěji se s ní můžeme setkat v případech, kdy je odstranění následků natolik společensky vyžadováno, že se nevyžaduje přítomnost zavinění.\n\nO subjektivní právní odpovědnosti se uvažuje v případě zaviněného porušení právní odpovědnosti. Klíčovým pojmem je v této odpovědnosti zavinění. Se subjektivní odpovědností je často spojován pojem exkulpace, který se česky překládá jako vyvinění. Rozumíme jím možnost prokázat, že subjekt nezavinil vznik újmy i přesto, že jsou splněny všechny předpoklady odpovědnosti. Nejvyšší správní soud jako subjektivní odpovědnost považuje například soukromoprávní odpovědnost za škodu, kde se ten, kdo škodu způsobil porušením povinnosti může vyvinit (exkulpovat), pokud prokáže, že nešlo o jednání zaviněné, přičemž v takovém případě je důkazní břemeno na straně škůdce.\n\nObjektivní právní odpovědnost spočívá v odpovědnosti za protiprávní stav či událost. V tomto případě tak nejde o odpovědnosti za protiprávní jednání, ale za škodlivý následek. Tento druh odpovědnosti se vyznačuje tím, že právo ve vybraných případech umožňuje liberaci, tedy možnost se objektivní odpovědnosti zprostit, přestože jsou dané předpoklady splněny. Pokud tato možnost není právem vyhrazena, hovoříme o absolutní objektivní odpovědnosti. Jako příklad objektivní právní odpovědnosti lze považovat odpovědnost za vady, která vzniká nezávisle na zavinění zhotovitele, přičemž příčina vady musí spočívat v něčem jiném, než jsou okolnosti způsobené objednatelem.\n\nV případě porušení právní povinnosti nastávají právní normou předvídané následky. Liší se dle právního odvětví, v němž se daný typ právní odpovědnosti uplatňuje. Následky porušení právní povinnosti lze obecně rozdělit následovně:\n\n1. Primární povinnost stále trvá, změnila se však její povaha a lze tak přistoupit například k vymáhání pohledávky.\n\n2. Vzniká takzvaná sankční povinnost, neboli sekundární povinnost. Ta vzniká v momentě, kdy již nelze splnit povinnost, přičemž sekundární povinnost má tedy zřetelnou sankční povahu. Například povinnost uhradit dluh (primární) a povinnost zaplatit úroky z prodlení (sekundární).\n\n3. Vznikají jiné právní následky.\n\nPojmem delikt bývají typicky označována protiprávní jednání ve dvou případech, a sice jednání proti právu a jednání, které je obcházením zákona. K obcházení zákona dochází v případě, že dané jednání neporušuje ustanovení právní normy, zároveň je však v rozporu s účely sledovanými danou právní normou či objektivním právem. Delikty se běžně dělí dle odvětví práva, jež daný delikt upravuje. Od toho se také odvíjí samotná povaha konkrétního deliktu i míra, s níž se projevují funkce sankce uložené za tento delikt.\n\nDle těchto kritérií se rozlišují následovné hlavní typy deliktů:\n\n1. Trestný čin - protiprávní čin, jež je trestním zákonem označen za trestný a vykazuje znaky uvedené v takovém zákoně; veřejnoprávní povahy; dělí se na zločiny a přečiny\n\n2. Správní delikt - protiprávní jednání, které je vymezeno normami správního práva; sanksionuje jej správní orgán; veřejnoprávní povahy; dělí se na přestupky a jiné správní delikty\n\n3. Civilní delikt - porušení norem soukromého práva; soukromoprávní povahy; například způsobení škody úmyslným jednáním proti dobrým mravům\n\n4. Disciplinární delikt - porušení interních normativních instrukcí, jež je možné sankcionovat (například kázeňské řády zaměstnavatelů), či delikt osoby, která je ve zvláštním vztahu k určité instituci disponující veřejnou mocí; soukromoprávní povahy\n"}
{"id": "1381736", "url": "https://cs.wikipedia.org/wiki?curid=1381736", "title": "Centrální úložiště elektronických receptů", "text": "Centrální úložiště elektronických receptů\n\nCentrální úložiště elektronických receptů (CÚER), jako součást Systému eRecept, je úložiště lékařských předpisů (receptů) vystavených v elektronické podobě. \nSystém eRecept byl zřízen jako organizační součást Státního ústavu pro kontrolu léčiv podle zákona 378/2007 Sb. o léčivech.\n\nSouvisející právní předpisy:\n\nLékař předepíše lék, podepíše ho uznávaným elektronickým podpisem a připojí se k úložišti. Z centrálního úložiště e-receptů obdrží lékař identifikační kód, pomocí kterého lze lék v lékárně získat. Pacientovi může lékař eRecept poslat poštou, emailem, SMS zprávou, ale také předat ve vytištěné formě. Lékárník opíše nebo načte kód získaný od pacienta, a přes centrální úložiště e-receptů získá informace o požadovaném léku. Ten také pacientovi vydá a pošle zprávu úložišti, že lék byl vydán. Přes registr může lékárník zjistit, zda pacient už nepřekročil omezené množství vydaného léku nebo jiné podmínky výdeje, a lék nevydat., \n\nCentrální úložiště umožňuje lékařům poznat, zda si pacient lék vyzvedl. Informace o výdejích se mají v systému uchovávat nejméně po dobu pěti let.\n\nPohled pacienta je popsán v článku eRecept.\n\nPovinná elektronická preskripce se od 1. 1. 2018 týká všech předepisujících lékařů, včetně nepracujících důchodců, lékařek na mateřské/rodičovské dovolené apod. Tito lékaři mohou využívat pro vystavování eReceptů bezplatnou webovou nebo mobilní aplikaci, kterou je možné využít na kterémkoli PC, notebooku, tabletu či smartphonu.\n\nK vydávání eReceptů a přístupu do CÚER potřebuje lékař\n\nDojde-li např. k prokazatelnému výpadku elektrické energie či internetu, bude možné vystavit recept pacientovi i v papírové podobě. Výdej jako takový zaznamená do Centrálního úložiště lékárník.\n\nPro zdravotní pojišťovny nezveřejnil server Epreskripce.cz žádné specifické informace (květen 2018).\n\n\n"}
{"id": "1381737", "url": "https://cs.wikipedia.org/wiki?curid=1381737", "title": "Seznam dílů seriálu Boj o ředitelnu", "text": "Seznam dílů seriálu Boj o ředitelnu\n\nToto je seznam dílů seriálu \"Boj o ředitelnu\".\n\n<onlyinclude>\n</onlyinclude>\n\n"}
{"id": "1381741", "url": "https://cs.wikipedia.org/wiki?curid=1381741", "title": "Lætitia Sadier", "text": "Lætitia Sadier\n\nLætitia Sadier (* 6. května 1968 Vincennes) je francouzská zpěvačka a kytaristka. Koncem osmdesátých let působila v anglické kapele McCarthy, kterou původně spoluzaložil její tehdejší přítel Tim Gane. Když kapela roku 1990 ukončila svou činnost, založila spolu s Ganem kapelu Stereolab. Tato kapela svou činnost ukončila po devatenácti letech. Zpěvačka dále působila ve vlastním projektu Monade a počínaje rokem 2010, kdy vydala album \"The Trip\", se věnuje sólové kariéře. Coby vokalistka zpívala na nahrávkách řady dalších kapel, mezi něž patří například Blur (\"Parklife\"), Luna (\"Penthouse\") a The High Llamas (\"Snowbug\"). V roce 2010 se účastnila festivalu Life Along the Borderline, který pořádal velšský hudebník John Cale coby poctu zpěvačce Nico (zpívala zde coververze písní „My Only Child“ a „Afraid“).\n\n\n"}
{"id": "1381749", "url": "https://cs.wikipedia.org/wiki?curid=1381749", "title": "Stereolab", "text": "Stereolab\n\nStereolab je anglická hudební skupina. Vznikla v Londýně v roce 1990 a u jejího zrodu stáli dva členové nedávno zaniklé kapely McCarthy – kytarista Tim Gane a zpěvačka Lætitia Sadier. Své první album \"Peng!\" soubor vydal po dvou letech existence a následovala jej řada dalších desek. V letech 1993 až 1994 ve skupině působil Sean O'Hagan, člen kapely The High Llamas, který se skupinou občasně spolupracoval i po svém odchodu. Dále ve skupině hrála například Mary Hansen, která v roce 2002 zahynula při cyklistické nehodě. Skupina končila svou činnost roku 2009, ale hlavní duo (Gane a Sadier) spolu vystupovali i později.\n"}
{"id": "1381771", "url": "https://cs.wikipedia.org/wiki?curid=1381771", "title": "Sandra Silná", "text": "Sandra Silná\n\nSandra Silná, rodným jménem Sandra Zálabová (* 18. prosince 1979 Nymburk), je česká farářka Církve československé husitské, působí v náboženské obci u kostela v Brně na Botanické ulici.\n\nAbsolvovala První soukromé jazykové gymnázium v Hradci Králové a husitskou teologii a psychosociální studia na Husitské teologické fakultě Univerzity Karlovy, kde studovala také judaistiku. Dále vystudovala humanitní environmentalistiku na Katedře environmentálních studií Fakulty sociálních studií Masarykovy univerzity a dokončuje dálkově studia pivovarnictví na Střední průmyslové škole potravinářských technologií v Praze.\n\nPracovala v různých profesích, provozovala v Nymburku čajovnu. Dne 26. listopadu 2006, rok a půl po svém křtu, byla vysvěcena a od roku 2007 působí jako farářka Církve československé husitské, nejprve v náboženské obci v Praze na Břevnově, v polovině roku 2016 přešla do Brna na své současné působiště. V letech 2008–2016 působila jako generální sekretářka Ekumenické rady církví v České republice.\n\nMá syna Heřmana. Je mj. známá tím, že má na těle několik tetování. Během svého působení na Břevnově organizovala sousedské snídaně, v Brně pořádá brunche a farní zahradu přetváří na komunitní zahradu. Chová včely a vaří pivo značky \"Božínku\".\n"}
{"id": "1381777", "url": "https://cs.wikipedia.org/wiki?curid=1381777", "title": "William Grut", "text": "William Grut\n\nWilliam Oscar Guernsey Grut (17. září 1914 Stockholm – 20. listopadu 2012 Östersund) byl švédský reprezentant v plavání a moderním pětiboji, olympijský vítěz z roku 1948.\n\nJeho otec Torben Grut byl architekt (projektoval mj. stockholmský olympijský stadion) a mistr Švédska v tenisu. Za velké hospodářské krize přišel o většinu majetku, syn William proto musel ukončit studium medicíny na Univerzitě v Cambridgi a stát se vojákem z povolání. Byl kapitánem u Svealandského dělostřeleckého pluku a ve volném čase se věnoval sportovnímu tréninku, stal se švédským rekordmanem a mistrem země v plavání volným způsobem; byl také nominován na Letní olympijské hry 1936, ale zůstal pouze náhradníkem. Vynikal i ve vodním pólu a střelbě, získal pět titulů mistra Švédska v moderním pětiboji (1938, 1939, 1940, 1944, 1948), na mezinárodní scéně se však mohl představit až po skončení druhé světové války. Na Zimních olympijských hrách 1948 obsadil druhé místo v zimním moderním pětiboji (tato kombinace běhu na lyžích, sjezdu, střelby, šermu a jízdy na koni byl zařazena na olympijský program jako ukázkový sport) a na letní olympiádě téhož roku v Londýně získal pro Švédsko zlatou medaili, když jako jediný v historii dokázal vyhrát tři z pěti disciplín (střelba, šerm a jezdectví). V roce 1948 mu byla udělena zlatá medaile Svenska Dagbladet.\n\nPo olympiádě ukončil sportovní kariéru, byl učitelem tělocviku na vojenské akademii v Karlbergu a trenérem, Larse Halla dovedl k zisku dvou zlatých olympijských medailí a šesti titulů mistra světa v moderním pětiboji. Při zahájení Letních olympijských her 1960 byl vlajkonošem švédské výpravy. V letech 1960–1984 zastával funkci generálního tajemníka Mezinárodní unie moderního pětiboje a biatlonu. Z armády byl propuštěn v roce 1963 kvůli sňatku s maďarskou občankou Zsuzsanou Lelbachovou a přestěhoval se do Francie, kde pracoval jako obchodní zástupce farmaceutické firmy.\n\n"}
{"id": "1381781", "url": "https://cs.wikipedia.org/wiki?curid=1381781", "title": "Tháné", "text": "Tháné\n\nTháné (, dříve ) je město v indickém svazovém státě Maháráštra. Je součástí metropolitní oblasti kolem Bombaje, hlavního města Maháráštry. K roku 2018 žilo v samotném Tháné přes 1,8 miliónu obyvatel a jednalo se o hlavní město svého okresu.\n\nTháné leží severovýchodně od centra Bombaje na ostrově Salsette. S Bombají jej spojuje železnice i dálnice: Vedou přes něj železniční trať Bombaj – Kalkata a železniční trať Bombaj – Čennaí a také dálnice NH48, která vede ze severu z Dillí přes Džajpur, Udajpur, Vadodará, Tháné, Bombaj a dále na jihovýchod přes Puné a Bengalúru do Čennaí.\n\nV Tháné by také měla být stanice plánované vysokorychlostní trati Bombaj – Ahmadábád.\n\nV roce 1853 projel 16. dubna mezi Bombají a Thane první vlak.\n"}
{"id": "1381785", "url": "https://cs.wikipedia.org/wiki?curid=1381785", "title": "Chlorid ceritý", "text": "Chlorid ceritý\n\nChlorid ceritý (CeCl) je sloučenina ceru a chloru; hygroskopická pevná látka. Na vzduchu rychle pohlcuje vlhkost za vzniku hydrátu proměnlivého složení. Je velmi dobře rozpustný ve vodě a v bezvodé formě také v ethanolu a acetonu.\n\nSamotné zahřívání hydrátu může vést k hydrolýze.\n\nV použitelné podobě lze chlorid ceritý získat pozvolným, několikahodinovým, zahříváním heptahydrátu na 140 °C ve vakuu. V něm se může nacházet malé množství CeOCl vztniklého hydrolýzou, ovšem je možné jej použít společně s organolithnými i Grignardovými činidly. Čistý bezvodý CeCl je možné připravit z hydrátu dehydratací pomalým zahříváním na 400 °C za přítomnosti 4- až 6násobného množství chloridu amonného ve vysokém vakuu nebo zahříváním s přebytkem chloridem thionylu po 3 hodiny.\n\nDalším způsobem přípravy bezvodého chloridu ceritého je reakce kovového ceru s kyselinou chlorovodíkovou.\n\nPřečištění se většinou provádí sublimací za vysoké teploty ve vysokém vakuu.\n\nChlorid ceritý je možné použít jako výchozí látku na přípravu dalších ceritých solí, jako například trifluormethansulfonátu ceritého, Lewisovy kyseliny používané při Friedelových-Craftsových acylacích a jako katalyzátor při Friedelových-Craftsových alkylacích.\n\nV Lucheově redukci α,β-nenasycených karbonylových sloučenin, často využívané v organické syntéze, se používá CeCl·7HO společně s tetrahydridoboritanem sodným; například z karvonu vzniká pouze allylový alkohol 1 a ne nasycený alkohol 2. Za nepřítomnosti CeCl vzniká směs obou těchto alkoholů.\n\nDalší významné využití v organické syntéze nalézá chlorid ceritý při alkylaci ketonů, kde při použití organolithných sloučenin vznikají enoláty; například sloučenina 3 se za nepřítomnosti CeCl přemění na samotný enolát, zatímco je-li přítomen CeCl, tak dojde k alkylaci:\n\nBylo zjištěno, že organolithné sloučeniny jsou při této reakci účinnější než Grignardova činidla.\n"}
{"id": "1381788", "url": "https://cs.wikipedia.org/wiki?curid=1381788", "title": "Nikol Pašinjan", "text": "Nikol Pašinjan\n\nNikol Pašinjan (1. června 1975, Ijevan, Arménie) je od května 2018 premiérem Arménie. Dříve pracoval jako novinář. \n\nPočátkem 90. let se přestěhoval do Jerevanu, kde zahájil studium žurnalistiky, školu však nedokončil. Koncem téhož desetiletí nicméně založil noviny \"Haykakan Zhamanak\" (Armenian Time), které se později staly nejprodávanějšími v zemi.\n\nV prezidentské volbě roku 2008 podporoval Levona Ter-Petrosjana, kterého však porazil Serž Sarkisjan. Poté došlo k protestům, k nimž se přidaly násilnosti. Osm lidí bylo zabito. Pašinjan, po kterém kvůli organizaci protestů pátrala policie, se proto skrýval. Sám se přihlásil policii až v červenci 2009 poté, co byla vyhlášena amnestie. \n\nV květnu 2012 byl Pašinjan zvolen do arménského parlamentu. \n\nPašinjan se podílel na organizaci protestů proti koncentraci moci ze strany bývalého prezidenta a premiéra Sarkisjana také na jaře 2018. Spolu s dalšími opozičníky byl na jeden den zatčen.\n\nKdyž Sarkisjan po šesti dnech ve funkci předsedy vlády pod tlakem masových protestů rezignoval, stal se kandidátem na premiéra Pašinjan. Dne 1. května 2018 ale ještě nebyl zvolen. Stalo se tak na druhý pokus, a to 8. května 2018. Pokud by zvolen nebyl, znamenalo by to pro Arménii předčasné volby.\n\nPašinjan považuje za své priority upevňování vztahů s Evropskou unií a bezvízový režim s unijními státy. Na blízkých vztazích s Ruskem nehodlá nic měnit. \"„Vojenské partnerství s Ruskem považujeme za důležitý faktor zajišťující bezpečnost,“\" uvedl. Hodlá také usilovat o mezinárodní uznání Náhorně-karabašské republiky.\n\nDne 16. října 2018 na svou funkci rezignoval; 10. prosince 2018 čekají zemi mimořádné parlamentní volby.\n\nV listopadu 2004, kdy byl Pašinjan hlavním editorem deníku \"Hajkakan žamanak\", vybuchlo v době jeho obvyklého odjezdu z práce jeho auto, zaparkované před redakcí. Podle Pašinjana za atentátem stál bohatý podnikatel Gagik Carukjan, o kterém noviny negativně referovaly. Podle policie však za výbuch mohla závada autobaterie.\n"}
{"id": "1381789", "url": "https://cs.wikipedia.org/wiki?curid=1381789", "title": "Cahokia", "text": "Cahokia\n\nCahokia, (česky Kahótia) je archeologická lokalita nedaleko města St. Louis v jižní části amerického státu Illinois. Na ploše necelých devíti čtverečních kilometrů se zde nachází kolem osmdesáti mohyl navršených příslušníky předkolumbovské mississippské kultury: největší z nich je Monks Mound, vysoká 30 metrů o rozloze základny přes pět hektarů. Místo bylo osídleno v 7. století a největší rozkvět zaznamenalo v letech 1050–1350, kdy bylo největším domorodým městem v Severní Americe se zhruba třiceti tisíci obyvateli. Ovšem k obnovení populace došlo i později. Jako možný důvod zániku této civilizaci se uvádí klimatické změny, vyčerpání přírodních zdrojů nebo vpád nepřátel. Domy na vrcholech teras pravděpodobně obývala náčelnická a kněžská vrstva, v okolí se nacházely zemědělské usedlosti, věnující se především pěstování kukuřice. Obyvatelé nezanechali písemné památky a není známé ani jejich skutečné jméno (název „Cahokia“, což znamená „divoké husy“, se používá až od 18. století a pochází z jazyka Illiniweků). Byly zde nalezeny pozůstatky lidských obětí i rituálních pohřbů svědčících o ptačím kultu, zachovaly se předměty z keramiky a mědi nebo kameny sloužící ke hře chunkey, významnou památkou je i stavba z kůlů zvaná „Cahokia Woodhenge“ a považovaná za astronomickou observatoř. Oblast je chráněná jako National Historic Landmark a Světové dědictví. \n\n"}
{"id": "1381790", "url": "https://cs.wikipedia.org/wiki?curid=1381790", "title": "Plants vs. Zombies", "text": "Plants vs. Zombies\n\nPlants vs. Zombies (zkráceně PvZ) je singleplayerová hra žánru tower defense od společnosti PopCap Games. V roce 2009 byla vydána původně jen pro Microsoft Windows a OS X, postupně ale byla portována na mnoho dalších platforem.\n\nHráč je v roli majitele domu během zombie apokalypsy a musí se proti zombie bránit za pomoci různých druhů rostlin se zvláštními schopnostmi. Ve hře jich jsou tři typy: Základní, Vylepšené a tzv. Imitator (imitator je pouze jedna květina).\n\nHra získala pozitivní hodnocení a byla nominována na několik ocenění D.I.C.E. Awards. V roce 2013 vyšlo její pokračování, nazvané .\n"}
{"id": "1381792", "url": "https://cs.wikipedia.org/wiki?curid=1381792", "title": "Železniční trať Bombaj – Nágpur – Kalkata", "text": "Železniční trať Bombaj – Nágpur – Kalkata\n\nŽelezniční trať Háura – Nágpur – Bombaj (), stručněji (nehrozí-li záměna s tratí přes Iláhábád) jen železniční trať Bombaj – Kalkata, je železniční trať v Indii. Vede přes celý Indický poloostrov z nádraží čhatrapatiho Šivádžího v Bombaji ležící na pobřeží Arabského moře přes vnitrozemský Nágpur do Háura patřícího do metropolitní oblasti Kalkaty u pobřeží Bengálského zálivu. Její délka je 1968 kilometrů a prochází přes pět indických svazových států: Západní Bengálsko, Džhárkhand, Urísu, Čhattísgarh a Maháráštru. Trať používá indický široký rozchod (1676 mm), je dvojkolejná a elektrifikovaná. Na své cestě překonává mimo jiné Dekánskou plošinu a Západní Ghát.\n\nTrať je průjezdná v celé délce od 19. dubna 1900.\n"}
{"id": "1381803", "url": "https://cs.wikipedia.org/wiki?curid=1381803", "title": "Al-Maghtas", "text": "Al-Maghtas\n\nAl-Maghtas (المغطس, arabsky „ponoření“) nebo také Betánie v Zajordání je lokalita Světového dědictví v jordánském guvernorátu al-Balka. Nachází se na východním břehu řeky Jordán 11 km od jejího ústí do Mrtvého moře. Ve starověku se zde nacházel významný brod Bethabara na cestě do Jericha, kde Izraelité vedení Jozuem vstoupili do Země zaslíbené. Evangelium podle Jana uvádí, že u ústí říčky Vádí Gharar do Jordánu Jan Křtitel pokřtil Ježíše Krista (podle některých autorů k tomu však došlo v nedalekém místě zvaném Qasr al-Jahúd, které je pod kontrolou Izraele). Poutě sem podnikali již první křesťané, byzantský císař Anastasios I. nechal u Jordánu postavit první kostel, který zanikl po povodni v 7. století, byl obnoven v 19. století a zničen zemětřesením v roce 1927. Vzhledem k vysychání Jordánu již místo křtu neleží na břehu řeky a je jím izolovaná vodní nádrž, nacházejí se zde vykopávky původních staveb a okolí má parkovou úpravu, plánuje se vybudování dvanácti kostelů s ubytovnami pro poutníky. Po šestidenní válce byla pohraniční oblast zaminována a teprve v roce 1994 byla zpřístupněna veřejnosti, v roce 2000 sem přijel papež Jan Pavel II., v roce 2009 Benedikt XVI. a v roce 2014 František. Místo navštíví okolo 80 000 turistů ročně, hlavní pouť se koná ve svátek Epifanie 6. ledna. Na seznam Světového dědictví byl al-Maghtas zapsán 5. července 2015.\n\n"}
{"id": "1381808", "url": "https://cs.wikipedia.org/wiki?curid=1381808", "title": "Jordan Raskopoulos", "text": "Jordan Raskopoulos\n\nJordan Nicola Bridget Raskopoulos (* 25. ledna 1982 Sydney) je australská herečka a zpěvačka známá jako scenáristka a účinkující australského televizního skečového pořadu \"The Ronnie Johns Half Hour\" a jako hlavní zpěvačka oceňovaného rockového hudebního projektu \"The Axis of Awesome\", který svůj název satiricky odvozuje od termínu „osa zla“, použitého v roce 2002 americkým prezidentem Bushem. Její bratr je komik Steen Raskopoulos, otcem fotbalista Peter Raskopoulos.\n\nRaskopoulos za sebou má aféru z roku 2013, kdy údajně ovlivnila hlasování na australských televizních cenách, Logie Awards 2013. V roce 2016 se veřejně odhalila jako transwoman, o rok později se také veřejnosti svěřila se svými úzkostnými stavy.\n\n"}
{"id": "1381830", "url": "https://cs.wikipedia.org/wiki?curid=1381830", "title": "Úrvalsdeild 2018", "text": "Úrvalsdeild 2018\n\nÚrvalsdeild 2018 nebo také Pepsideild 2018 byl 107. ročníkem islandské nejvyšší fotbalové ligy. Vítězem se stal tým Valur, do druhé nejvyšší soutěže sestoupily týmy Fjölnir a Keflavík.\n"}
{"id": "1381831", "url": "https://cs.wikipedia.org/wiki?curid=1381831", "title": "Jaroslav Valenta", "text": "Jaroslav Valenta\n\nJméno a příjmení Jaroslav Valenta nese více osob:\n\n"}
{"id": "1381834", "url": "https://cs.wikipedia.org/wiki?curid=1381834", "title": "Movimento Autonomista Regionale Padano", "text": "Movimento Autonomista Regionale Padano\n\nMovimento Autonomista Regionale Padano () byla italská koalice pro subsidarita a autonomie pro italské kraje.\n\nJejím symbolem byl Drapò, vlajka Piemontu.\n\n\nV roce 1958 dostala koalice ve volbách hlasů (0,24%).\n\n"}
{"id": "1381843", "url": "https://cs.wikipedia.org/wiki?curid=1381843", "title": "Ochranná výchova", "text": "Ochranná výchova\n\nOchranná výchova je opatření schválené soudem ukládané po spáchání trestného činu mladistvým anebo v případě, že dítě starší 12 let spáchá trestný čin, pro který je přípustný výjimečný trest. Soud toto opatření nařizuje v rámci trestního řízení, v případě uložení ochranné výchovy dítěti mladšímu 15 let v občanskoprávním řízení. \n\nHlavním účelem ochranné výchovy je ochrana společnosti před nebezpečím spáchání dalších trestných činů, ale i ochrana duševního, mravního a sociálního vývoje dítěte. Institut ochranné výchovy slouží jako obdoba trestu odnětí svobody. \n\nOchranná výchova může být uložena ve dvou případech:\n\nOchranná výchova trvá tak dlouho, dokud není vykonána náprava, nejdéle však do dovršení 18. roku mladistvého. Pokud to však požaduje sám mladistvý, může soud ochrannou výchovu prodloužit až do dovršení 19. roku života – k rozhodnutí o prodloužení musí však dojít ještě před dovršením plnoletosti.\n\nOpatření se vykonává ve výchovných zařízeních rezortu Ministerstva školství mládeže a tělovýchovy ČR, přičemž soud se snaží o zajištění zařízení, kde bude dítě nebo mladistvý pobývat v blízkosti jeho rodinných příslušníků nebo jiných blízkých osob. Ve výchovném zařízení je dětem nebo mladistvým poskytováno plné zaopatření – ubytování, strava, ošacení, učební pomůcky a hrazení nutných nákladů na vzdělání, zdravotní služby nebo kapesné pro osobní potřebu. Možnými zařízeními jsou:\n\nHlavním legislativním pramenem je Zákon č. 109/2002 Sb. o výkonu ústavní výchovy nebo ochranné výchovy ve školských zařízeních a o preventivně výchovné péči ve školských zařízeních a o změně dalších zákonů. K dalším předpisům upravujícím tuto problematiku patří:\n"}
{"id": "1381844", "url": "https://cs.wikipedia.org/wiki?curid=1381844", "title": "Milena Marcilisová", "text": "Milena Marcilisová\n\nMilena Marcilisová (* 28. ledna 1953 Svitavy) je česká herečka, od roku 1980 členka souboru Městského divadla Zlín.\n\nVystudovala herectví na dramatickém oddělení Státní konzervatoře v Brně, absolvovala v roce 1972. Následujících osm let byla členkou souboru Slováckého divadla v Uherském Hradišti. V roce 1980 začala působit v Divadle pracujících v Gottwaldově, které se v roce 1990 přejmenovalo na Městské divadlo Zlín.\n\nKromě hraní se věnuje také pedagogické činnosti a na Zlínské soukromé vyšší odborné škole umění vyučuje umělecký přednes.\n\nV 80. letech 20. století se objevila ve vedlejších rolích v několika dětských snímcích natočených ve filmovém studiu ve Zlíně – např. \"Do zubů a do srdíčka\" (1985), \"Pětka s hvězdičkou\" (1985) či \"Cizím vstup povolen\" (1986). Později se objevila v několika seriálech brněnského televizního studia – např. \"Detektiv Martin Tomsa\" (1998) nebo \"Četnické humoresky\" (2000). Roli učitelky ztvárnila ve filmu \"Postel\" (1998), epizodní postavy hrála také v novějších televizních seriálech \"Okno do hřbitova\" (2011), \"Já, Mattoni\" (2016) či \"Život a doba soudce A. K.\" (2017).\n\nV komunálních volbách v roce 2006 kandidovala jako nestraník za ZHN do Zastupitelstva města Zlína, ale neuspěla.\n"}
{"id": "1381860", "url": "https://cs.wikipedia.org/wiki?curid=1381860", "title": "Tramvaje KPS série 1–5 (Brno)", "text": "Tramvaje KPS série 1–5 (Brno)\n\nTramvaje KPS série 1–5 jsou typ dvounápravové obousměrné tramvaje, vyrobené podnikem Brünn-Königsfelder Maschinenfabrik Lederer & Porges v Králově Poli v roce 1903 pro Společnost brněnských elektrických pouličních drah. Tyto vozy znamenaly pro brněnskou městskou hromadnou dopravu rozšíření vozového parku elektrické dráhy. Série pěti vozů evidenčních čísel 1–5 navázala na předchozí motorové vozy evidenčních čísel 1–41 z let 1899 a 1900, které pocházely z vagónky ve Štýrském Hradci. Roku 1904 byly dodány dvě obdobné tramvaje č. 6 a 7.\n\nProvoz elektrické dráhy v Brně byl zahájen 21. června 1900. Tehdy byly k dispozici nové vozy z vagónky ve Štýrském Hradci dodané v letech 1899 a 1900. Délka všech tratí převzatých z parní tramvajové dráhy činila 10 274 metrů. Postupně začal být navrhován projekt na rozšíření tramvajové dopravy v Brně, který počítal s výstavbou nových tratí pro pět nových linek. Tento projekt byl realizován v letech 1900–1906, kdy délka tratí vzrostla na 11 933 metrů.\n\nKvůli vývoji pohonu tramvají na přelomu 19. a 20. století se staly koně pro elektrickou dráhu nepotřebnými a parní lokomotivy se v důsledku znečišťování ovzduší v osobní dopravě přestaly používat. Tehdy vznikla potřeba nahradit je novými vozy s elektrickým pohonem. Brněnské vozy převzaté z parní tramvaje (1884–1900) a z druhé koňské dráhy (1876–1880) mohly sloužit pouze jako vlečné vozy. Proto byly dodány na konci 19. století nové motorové vozy ze Štýrského Hradce, které byly označeny číselnou sérií 1–41. Stávající vozový park i s novými vozy však zcela nedostačoval pro provoz rozšiřujících se linek, a tak byla u podniku Královopolská strojírna Lederer & Porges objednána série pěti tramvají, na kterou navázala dvojice obdobných vozů.\n\nSkříň byla obdobná jako u vozů ze Štýrského Hradce, které byly dodány do Brna v letech 1899 a 1900, byla však o něco prostornější, robustnější a těžší. Vozová skříň měla rošt, který tvořily válcované ocelové profily, a dřevěnou kostru, jež byla zvenčí oplechovaná; ve spodní části bočnic se nacházely i dřevěné peřejky. Střecha s nástřeškem byla zhotovena z dřevěných palubek krytých plátnem. Sedadla byla laťková v příčném uspořádání 2+1. Pojezd tvořil dvounápravový podvozek se dvěma motory typu GE 58 o výkonu 25,74 kW (35 ks). Kontroléry B 6-8 měly 9 jízdních stupňů a 7 stupňů pro elektrodynamickou brzdu. Odpory byly umístěny pod podlahou vozu. Osvětlení bylo elektrické, včetně čelních návěstních svítilen. Vozy byly dodány původně s tyčovým sběračem s kladkou, později ve 30. letech 20. století byly nahrazeny lyrovými sběrači. Původně nesly tmavě hnědý nátěr, který byl někdy mezi lety 1906 a 1910 změněn na bílo-červený. Oproti tramvajím ze Štýrského Hradce, jež měly zcela otevřené plošiny, měly královopolské vozy č. 1–5 z výroby instalovaná odnímatelná čelní okna, která ale byla před zařazením do provozu demontována. Během následujících desetiletí provozu všechny tramvaje této série získaly uzavření plošin a uspořádání sedadel v interiéru bylo změněno na podélné.\n\nV roce 1903 bylo vyrobeno celkem 5 vozů tohoto typu.\n\nPro brněnskou tramvajovou dopravu znamenaly tyto tramvaje zvýšení komfortu přepravy a snížení znečištění ovzduší. Dodány a zprovozněny byly v roce 1903, kdy získaly číselnou sérii 1–5 (původní štýrskohradecké tramvaje č. 1–5 byly přečíslovány na 42–46). Většina vozů této série byla z důvodu menší kapacity a stáří odstavena v roce 1930; v osobním provozu zůstala pouze tramvaj č. 5, zbylé přešly do služebního stavu. Po roce 1939 byly vozy č. 1, 3 a 4 vráceny do osobní dopravy z důvodu přesměrování veškeré výroby na těžký průmysl, zejména na zbrojení německé nacistické armády, kvůli čemuž nebylo možné uskutečnit žádné dodávky nových tramvají. Tehdy jezdily převážně na lince 5. Po skončení druhé světové války byly mezi služební přeřazeny vozy č. 1 a 5, takže v osobní dopravě zůstaly pouze tramvaje č. 3 a 4. V roce 1950 došlo k hromadnému přečíslování tramvají: osobní vozy č. 3 a 4 získaly nová čísla 1 a 2, služební č. 1, 2 a 5 čísla 500–502. V běžném provozu se oba poslední vozy této série udržely až do roku 1954, kdy byly poslední vyřazeny v důsledku poslední dodávky tramvají typu 4MT.\n\nSlužební tramvaje byly v roce 1963 přečíslovány na řadu 800. Nová čísla získaly tramvaje č. 501 a 502, zatímco vůz č. 500 byl odstaven pro možné muzejní využití. Roku 1964 byl vyřazen služební vůz č. 801 a jako poslední z této série dojezdil roku 1967 i vůz č. 802 (původně č. 5), jehož podvozek byl následně využit pro renovaci tramvaje č. 6 (ze série 6–7).\n\nV roce 1964 byl odstavený vůz č. 500 věnován Dopravním podnikem města Brna Technickému muzeu v Brně, tramvaj však nadále zůstala odstavená ve vozovně Pisárky v posledním provozím stavu. Vzhledem k přípravám na oslavy 100. výročí brněnské městské hromadné dopravy, které měly proběhnout v roce 1969, byla tramvaj č. 500 vrácena zpět Dopravnímu podniku, který ji během první poloviny roku 1969 renovoval do téměř původního stavu z let 1903–1906 s číslem 1; výjimkou byl pouze lyrový sběrač osazený ve 30. letech (původní tyčový sběrač s kladkou získala tramvaj roku 1989) a podélné uspořádání sedadel. Vůz č. 1 byl, společně s ostatními do té doby renovovanými tramvajemi, předán v roce 1971 Technickému muzeu, které jej zařadilo do své vznikající sbírky vozidel MHD.\n\n"}
{"id": "1381868", "url": "https://cs.wikipedia.org/wiki?curid=1381868", "title": "Helena Šrámková", "text": "Helena Šrámková\n\nHelena Šrámková (23. ledna 1883 Sedlčany – 26. února 1974 Jaroměř) byla česká akademická malířka, restaurátorka obrazů a představitelka českého meziválečného „ženského umění“.\n\nHelena Šrámková se narodila v Sedlčanech u Tábora jako nejmladší ze tří dcer smiřického rodáka Josefa Šrámka, vrchního komisaře finanční stráže, a matky Františky, rozené Hrdličkové. Pokrokový otec dopřál všem svým dcerám vzdělání; nejstarší Amálie vystudovala hru na klavír a v Bulharsku, kam se provdala, založila hudební školu. Prostřední Olga jako jedna z prvních dívek vystudovala českou filozofickou fakultu Karlo-Ferdinandovy univerzity v Praze a v roce 1903 zde byla promována na doktorku. Nejmladší Helena od mládí inklinovala k malování. Studovala na Uměleckoprůmyslové škole v Praze malbu u profesora Josefa Schussera, který ji naučil základům kompozičním, a poté u uznávaného malíře profesora Jakuba Schikanedera, který ji velice ovlivnil svým pojetím šerosvitu. Poté studovala krajinomalbu v Paříži u profesorů Luciena Simona a Reného Ménarda. V roce 1931 podnikla stipendijní cestu do Itálie a Bulharska.\n\nByla spoluzakladatelkou Kruhu výtvarných umělkyň v Praze, s nimiž hlavně vystavovala, sedm let jeho předsedkyní a poté čestnou členkou. V roce 1926 byla jmenována členkou poradního sboru pro odbor výtvarného umění při ministerstvu školství a národní osvěty. Dále byla členkou Klubu výtvarných umělců Aleš (KVU Aleš) a Českého fondu výtvarných umělců (ČFVU). Přátelila se s dětmi Mikoláše Alše, Tomášem a Marianou.\n\nHelena Šrámková zůstala svobodná a bezdětná. Bydlela ve Smiřicích, v Mlýnské (před válkou Mautnerově) ulici v domě čp. 120. Ateliér měla také v Praze, v ulici Ve Smečkách v domě čp. 6. V pozdějším věku žila v chudých poměrech a malovala na zakázku, aby si vydělala na obživu a údržbu domu ve Smiřicích. Poslední dochovaný dopis z její pozůstalosti je datován únorem 1967, v němž si Šrámková, kdysi tak uznávaná malířka, trpce stěžuje svému synovci na svůj život, nepochopení světem, samotu i bídu. 2. července 1971 odešla malířka do domova důchodců v Novém Hradci. Zemřela 26. února 1974 v nemocnici v Jaroměři v jednadevadesáti letech. Pochována je v rodinné hrobce na Vyšehradě spolu se svými rodiči.\n\nHelena Šrámková malovala především portréty (\"Adli\", \"Bretoňka\", \"F. F. Plamínková\", \"Slečna E. V.\", \"Msgre A. S.\", \"Msgre J. S.\", \"Umělkyně E. K. Ž.\", \"Gorenka\", \"Lidunka\", \"Umělkyně K. V.\", \"Vesnické děvče\", \"Sedící akt se zrcadlem\", \"Portrét chorého\") a krajiny (\"Turecký kostel v Šumenu\", \"Kandlův mlýn v květnu\", \"Měsíční noc v Karavankách\", \"Kočna a Storžič\", \"Krajina s mlýnem\", \"Šumava\", \"Sluneční paprsky v Alpách\", \"Veitfällské slatě\", \"Šumavský vodopád\", \"Horská vesnice\", \"Krkonoše\", \"Hory u Visu\", \"Přístav ve Visu\", \"Kvetoucí hruška\", \"Moře\"); akvarely i oleje. Restaurovala též poškozené a ztmavlé obrazy.\n\nNejznámějším obrazem Šrámkové je \"Adli\" (olej na plátně 90x70 cm), portrét asi desetiletého Karla Šrámka, který získal první cenu v roce 1924 na Salónu v Paříži a který reprodukoval časopis \"Zlatá Praha\".\n\nV letech 1915 až 1918 vystavovala na výstavách českých výtvarníků v Mánesu v Praze a v Hradci Králové, na všech členských výstavách Kruhu výtvarných umělkyň v Praze, Hradci Králové, Olomouci, Košicích, Plzni a Kroměříži. V zahraničí vystavovala na mezinárodní výstavě v Aténách, na mezinárodní výstavě akvarelů v Miláně, na výstavě německých umělkyň ve Vídni, na mezinárodní výstavě ženského umění v Buenos Aires, dále v Sofii, Bělehradě, Záhřebu, Bukurešti a USA. V roce 1927 souborně vystavovala v Galerii Fabre v Paříži, roku 1936 pak v pavilonu Myslbek v Praze. Dále se účastnila výstav KVU Aleš a Zlínských salónů. Za války uspořádala soubornou výstavu ve Dvoraně, spolu s místními amatéry, panem učitelem Kubelkou, JUDr. Nebeským, panem Sedlickým a dalšími. Výstavu uspořádal Adolf Mahler, smiřický knihkupec a kulturní činitel, spolu s Ladislavem Burešem.\n\n\n"}
{"id": "1381872", "url": "https://cs.wikipedia.org/wiki?curid=1381872", "title": "Tramvaje KPS série 6–7 (Brno)", "text": "Tramvaje KPS série 6–7 (Brno)\n\nTramvaje KPS série 6–7 jsou typ dvounápravové obousměrné tramvaje, vyrobené podnikem Brünn-Königsfelder Maschinenfabrik v Králově Poli v roce 1904 pro Společnost brněnských elektrických pouličních drah. Tato série dvou vozů vycházela z předchozích dodaných královopolských tramvají série 1–5 z roku 1903.\n\nV důsledku realizace připraveného projektu rozšíření tramvajové dopravy v Brně se v letech 1900–1906 postupně stavěly nové tramvajové tratě. S tím přišla potřeba nových vozů, protože starší vozy byly pouze vlečné, převzaté z parní (1884–1900) a II. koněspřežné dráhy (1876–1880), a staré parní lokomotivy již nebyly vhodné pro osobní dopravu z důvodů značného znečišťování ovzduší ve městě.\n\nNa přelomu 19. a 20. století proběhla elektrifikace tratí parní dráhy a staré parní lokomotivy zůstaly pouze v nákladní dopravě. Do roku 1903 se ve vozovém parku postupně objevily nové motorové vozy série 1–41 (ze Štýrského Hradce) a série 1–5 (z Králova Pole). Tratě se dál rozrůstaly, a tak se s nimi rozrůstal i celý vozový park. Vozy série 6–7 se staly pokračováním dodávky tramvají z roku 1903. Jejich výrobce, Královopolskou strojírnu Lederer & Porges, mezitím koupila vídeňská vagónka Maschinen- und Waggonbau-Fabriks-Aktiengesellschaft in Simmering, vormals H.D.Schmid.\n\nSkříň tramvají série 6–7 byla prakticky převzata z vozů série 1–5, které byly dodány do Brna v roce 1903, ale měla několik odlišností. Vozová skříň měla rošt z válcovaných ocelových profilů a dřevěnou kostru, zvenčí oplechovanou, přičemž ve spodní části bočnic se nacházely i dřevěné peřejky. Střecha s nástřeškem byla vyrobena z dřevěných palubek pokrytých plátnem. Sedadla byla laťková v příčném uspořádání 2+1. Pojezd tvořil dvounápravový podvozek s motory typu GE 58 o výkonu 25,74 kW (35 ks). Kontroléry B 6-8 měly 9 jízdních stupňů a 7 stupňů pro elektrodynamickou brzdu. Odpory byly umístěny pod podlahou vozu. Osvětlení bylo elektrické, včetně čelních návěstních svítilen. Vozy byly dodány původně s tyčovým sběračem s kladkou, který byl ve 30. letech 20. století nahrazen lyrovým sběračem. Tramvaje původně nesly tmavě hnědý nátěr, který byl někdy mezi lety 1906 a 1910 změněn na bílo-červený.\n\nOproti vozům z roku 1903 se lišily uzavřenými čely (v důsledku toho i vyšší hmotností) a odlišným uspořádáním oken v bočnicích. Elektrická výzbroj a podvozek byly shodné s předchozími vozy.\n\nV roce 1904 byly vyrobeny celkem 2 vozy tohoto typu.\nPro brněnskou tramvajovou dopravu znamenaly tyto tramvaje zvýšení komfortu přepravy a snížení znečištění ovzduší, stejně jako v případě předchozích vozů série 1–5. Dvojice vozů č. 6 a 7, dodaná v roce 1904, také znamenala pro Brno poslední rozšíření vozového parku v úplných počátcích elektrického provozu; další nové tramvaje byly dodány až roku 1911. Vozy č. 6 a 7 měly podobný osud jako série 1–5. Po jejich pořízení v roce 1904 byly původní štýrskohradecké tramvaje č. 6 a 7 přeznačeny na č. 47 a 48. Královopolské vozy zůstaly v provozu do 20. let 20. století, kdy je začala omezovat jejich nižší přepravní kapacita a začalo se projevovat jejich stáří. Po roce 1930 zůstal v osobním provozu pouze vůz č. 7, zatímco vůz č. 6 byl přeřazen mezi služební. Počátkem druhé světové války však začala vozit cestující i tramvaj č. 6. Tato dvojice vozů, společně se sérií 1–5, obsluhovala za války především linku 5. V dubnu 1945 byl při požáru vozovny Pisárky zničen vůz č. 7. Tramvaj č. 6 dále jezdila v osobní dopravě, v roce 1950 získala při hromadném přečíslování nové číslo 3 a k jejímu definitivnímu vyřazení došlo v roce 1954.\n\nSkříň vozu č. 6 byla po vyřazení tramvaje prodána do Náměště nad Oslavou, kde nejprve sloužila jako chatka a odkud se následně dostala do areálu Uhelných skladů v Třebíči. Během příprav na 100. výročí městské hromadné dopravy v Brně, které se chystalo na rok 1969, byla skříň tramvaje nalezena pracovníky Dopravního podniku města Brna (DPmB), jenž ji také získal. Během první poloviny roku 1969 byla tramvaj v Ústředních dílnách DPmB zrenovována do stavu odpovídajícího provozu ve 30. a 40. letech 20. století. Podvozek byl získán ze služebního vozu č. 802 (původně královopolský vůz č. 5). Vůz č. 6 byl, společně s ostatními do té doby renovovanými tramvajemi, předán v roce 1971 Technickému muzeu v Brně, které jej zařadilo do své vznikající sbírky vozidel MHD.\n\n"}
{"id": "1381873", "url": "https://cs.wikipedia.org/wiki?curid=1381873", "title": "Eleni Foureira", "text": "Eleni Foureira\n\nEleni Foureira (řecky Ελένη Φουρέιρα \"Eléni Fouréira\", rodným jménem Entela Fureraj; 7. března 1987 Fier, Albánie) je řecká zpěvačka, herečka, tanečnice a módní návrhářka albánského původu. Hudební kariéru začala v roce 2007 jako členka řecké dívčí skupiny \"Mystique\", jako sólová zpěvačka začala účinkovat v roce 2009, kdy se tato skupina rozpadla.\n\nEleni reprezentovala Kypr na Eurovision Song Contest 2018 v portugalském Lisabonu. Podle kurzů sázkových kanceláří patřila k největším favoritům a měla největší šanci na výhru, nicméně s 436 body skončila na druhém místě za izraelskou reprezentantkou Nettou Barzilai.\n\nEleni Foureira se narodila jako Entela Fureraj do albánské rodiny v albánském městě Fier. Má tři sourozence. V jejích 11 letech s rodinou emigrovala do Řecka, jelikož v Albánii v té době probíhala občanská válka. V Řecku získala své řecké jméno a též řecké občanství. Vyrostla tak ve městě Kallithea, které leží poblíž Athén.\n\nV letech 2007 až 2009 byla Eleni členkou dívčí hudební skupiny \"Mystique\". Po rozpadu skupiny začala působit jako sólová zpěvačka a začala zpívat jak v řečtině, tak v angličtině. V letech 2015 až 2016 hrála v hudební komedii \"Barbarella: the 80's Musical\". Poslední desku vydala v roce 2017.\n\nEleni se několikrát zúčastnila řeckého národního výběru pro reprezentaci na Eurovision Song Contest, poprvé již v roce 2010. Následně se pokusila v roce 2013, ale neuspěla. Naposledy se pokusila o výhru v národním výběru v roce 2016 a 2017, ale též neuspěla. V únoru 2018 byla vybrána jako reprezentantka Kypru. Kurzy sázkových kanceláří jí v den prvního semifinále (8. května 2018), kdy Eleni vystoupila, posunuly na první místo. Ze semifinále postoupila do velkého finále Eurovision Song Contest, stejně jako český reprezentant Mikolas Josef. Ve velkém finále pak skončila i přes předpoklady bookmakerů na druhém místě za izraelskou reprezentantkou Nettou Barzilai.\n"}
{"id": "1381877", "url": "https://cs.wikipedia.org/wiki?curid=1381877", "title": "Státní kremelský palác", "text": "Státní kremelský palác\n\nStátní kremelský palác (), do r. 1992 Kremelský sjezdový palác, je objekt v areálu Moskevského kremlu, postavený roku 1961 z iniciativy Nikity Chruščova. Již od počátku sloužil vedle sjezdů Komunistické strany Sovětského svazu také jako divadelní, koncertní a společenský sál. Objekt je památkově chráněný.\n\nOtázka výstavby nové budovy pro vládní orgány se objevila již ve 20. letech. Celá 30. léta se potom předpokládalo, že problém vyřeší megalomanský Palác sovětů. Ten nakonec nebyl realizován, potřeba velkého objektu pro zasedání Nejvyššího sovětu Sovětského svazu a pro sjezdy komunistické strany však přetrvávala. O výstavbě Kremelského sjezdového paláce rozhodnul roku 1959 osobně generální tajemník KSSS Nikita Chruščov.\n\nZ dvanácti projektů byl vybrán návrh tehdejšího hlavního architekta Moskvy Michaila Posochina, který se postavil do čela týmu architektů a projektantů. Původně se předpokládala kapacita sjezdového sálu 4000 míst, avšak během návštěvy Číny udělal na Nikitu Chruščova tamní Velký sál lidu natolik velký dojem, že nařídil navýšit kapacitu na 6000 míst a nad hlavní sál umístit ještě plesový sál. Aby stavba nenarušovala svou výškou historické panorama Kremlu, je zapuštěna 16 m pod zem.\n\nNejdříve se zvažovala vestavba sjezdového sálu do Velkého kremelského paláce tak, aby nebyl narušen historický vzhled areálu, nakonec ale bylo rozhodnuto o výstavbě nové samostatné budovy. Té padlo za oběť několik drobnějších klasicistních budov z 19. století, severní křídlo Paláce patriarchů a stará empírová zbrojnice z let 1807-1810 (později přestavěná na kasárna). Archeologické vykopávky byly prováděny ve spěchu a pouze na 200 čtverečních metrech, takže velká část možných nálezů byla zničena (v těchto místech stával například dvorec Borise Godunova či dětinec z doby Jurije Dolgorukého). Samotná výstavba trvala 16 měsíců.\n\nKremelský sjezdový palác byl zbudován ve stylu sovětského modernismu, tedy slohu, který po smrti Stalina nahradil socialistický realismus.\n\nPalác má celkový objem okolo 40 tisíc m³ a nachází se zde více než 800 místností. Centrální část budovy zabírá sál pro 6 tisíc lidí.\n\nVnější fasáda je zhotovena z uralského mramoru a nazlátlého eloxovaného hliníku, uvnitř je použita červená žula, uralský mramor, ázerbájdžánský pěnovec a různé druhy dřeva. Nad vchodem se původně nacházel velký znak SSSR, dnes nahrazený ruským státním znakem.\n"}
{"id": "1381884", "url": "https://cs.wikipedia.org/wiki?curid=1381884", "title": "Hřbitov Ohlsdorf", "text": "Hřbitov Ohlsdorf\n\nHřbitov Ohlsdorf (německy: \"Ohlsdorfer Friedhof,\" do roku 1991 \"Hauptfriedhof Ohlsdorf\") je nekropolí v Hamburku ve čtvrti Ohlsdorf o rozloze 389 ha. Je největším parkovým hřbitovem na světě a svou rozlohou se řadí k největším na světě.\n\nHřbitov byl založen v roce 1877 podle návrhu architekta Johanna Wilhelma Cordese ve stylu krajinářského parkového hřbitova. Na hřbitově je pohřbeno na 1,4 milionů zemřelých ve více jak 256 tisících hrobových míst (hrobů). Síť ulic, chodníků a stezek dosahuje 17 km. Veřejnou dopravu na hřbitově zajišťují dvě autobusové linky s 22 zastávkami. Na hřbitově se nachází na 800 soch, sousoší a plastik, 12 kaplí, 22 mauzolea, dvě krematoria. Hřbitov je největší zelenou plochou v Hamburku s 2500 stromy několika rybníky, na 2700 růžemi, které vytvářejí romantická zákoutí a krásné zahrady. Mezi zajímavé objekty také patří několik jeskyní, vodárenská věž a muzeum.\n\nV letech 1930–1932 bylo postaveno z režného zdiva (slinutá cihla) nové krematorium podle návrhu architekta Fritze Schumachera (1869–1947). V roce 2011 bylo krematorium reorganizováno a rekonstruováno \"Dohse Architekten\". Ve slavnostní hale byly odstraněny pozdější změny a uvedeny do původního stavu. Byly restaurovány barevná okna vytvořené maďarským malířem Ervinem Bossányim, mozaika od Heinricha Jungebloedta, stojan na svíce podle návrhu Fritze Schumachera. Dvě křídla byla přistavěna \"tsj Architekten\" za stávající objekt a prodloužena až k ulici Fuhlsbüttler Straße. Fasády na několika místech byly doplněny pohledovým betonem.\n\nStaré krematorium, které se nachází na Alsterdorfer Straße (místo), bylo postaveno v období 1890–1891 Ernstem Paulem Dornem. Objekt je jedním z nejstarších zachovalých krematorií v Německu. Součástí krematoria bylo kolumbárium a od let 1901 a 1904 jej obklopovaly dva hřbitovy. Původní stavba zahrnovala osmibokou centrální budovu, která byla v roce 1911 rozšířena o dvě přístavby (čekárny pro truchlící) a jednu přístavbu pro duchovního. Stavba je kombinací barokních, románských, byzantských a průmyslových prvků a 25 m vysokým polygonálním komínem. Osmiboká smuteční obřadní síň pojala asi sto lidí.Ve vstupní hale byla galerie a kůr, naproti hlavnímu vchodu byl výklenek pro rakev. Krematorium zahájilo činnost v roce 1882 při výskytu epiodemie cholery v Hamburku. Do té doby jeho činnost byla odmítána.\n\nV roce 1997 bylo krematorium rekonstruováno. Od roku 1998 do roku 2003 neslo název \"Alsterpalais\". Od roku 2003 sloužila jako gurmánská restaurace. Od roku 2009 je využívána jako škola.\n\nČíslování kaplí je podle data jejich výstavby.\n"}
{"id": "1381885", "url": "https://cs.wikipedia.org/wiki?curid=1381885", "title": "Požár skladů v Hostivaři (2018)", "text": "Požár skladů v Hostivaři (2018)\n\nPožár skladů se odehrával od 8. května až do 9. května 2018 v pražské Hostivaři. V průmyslové oblasti vymezené ulicemi Průmyslová, U továren a U pekáren (bývalá Strojírna O. Podhajský) hořely haly s molitanem a pneumatikami. Požár vypukl kolem 13:00. Kolem 15:00 v objektu vybuchly tlakové lahve a zhroutila se část konstrukce haly. Byl vyhlášen čtvrtý (nejvyšší) stupeň požárního poplachu, došlo k omezení okolní dopravy, po Praze byl viditelný černý dým, který obsahoval nebezpečné částice. U požáru zasahovalo celkem 200 hasičů z 39 jednotek, včetně policejní helikoptéry s hasicím bambivakem. Došlo ke škodě přibližně 45 milionů korun. K dokončení likvidace požáru došlo dopoledne 10. května, zásah tak trval více než dva dny. Během léta 2018 byly v areálu zasaženém požárem odstraněny všechny zbylé budovy.\n\n"}
{"id": "1381887", "url": "https://cs.wikipedia.org/wiki?curid=1381887", "title": "Seznam kulturních památek ve Volfířově", "text": "Seznam kulturních památek ve Volfířově\n\n"}
{"id": "1381888", "url": "https://cs.wikipedia.org/wiki?curid=1381888", "title": "Kostel svatého Prokopa (Studená)", "text": "Kostel svatého Prokopa (Studená)\n\nKostel svatého Prokopa je farní kostel v římskokatolické farnosti Studená, nachází se v centru obce Studená na Zákostelní ulici. Kostel je jednolodní původně gotická stavba s polygonálním závěrem a hranolovou věží. Kostel je chráněn jako kulturní památka České republiky. \n\nKostel byl postaven ve 14. století jako gotický, z původní stavby zůstal presbytář s gotickým oknem. Z roku 1647 pochází kostelní kamenná křtitelnice. V roce 1750 kostel vyhořel, ze stavby zůstala stát pouze loď s plochým stropem, při stejném požáru shořela i farní budova. Kostel byl opraven a při dalším velkém požáru dne 23. srpna 1840 kostel nebyl, na rozdíl od zbytku obce, zasažen. Vyhořel však v roce 1854, v roce 1855 pak byl přestavěn do současné podoby.\n\n\n"}
{"id": "1381896", "url": "https://cs.wikipedia.org/wiki?curid=1381896", "title": "Clean Bandit", "text": "Clean Bandit\n\nClean Bandit je anglická elektronická hudební skupina. Skladby spolu začali skládat v roce 2008 v Cambridge. Mezinárodního úspěchu dosáhli se svým singlem z roku 2013 s názvem „Mozart's House“, který obsadil 17. příčku na britském žebříčku UK Singles Chart. Své jméno si nejvíce proslavili na singlu „Rather Be“, který obsadil 10. příčku v US \"Billboard\" Hot 100. Za tuto píseň taky dostali Cenu Grammy v kategorii za nejlepší taneční nahrávku. Jejich singl „Rockabye“ z roku 2016 se stal jejich druhým největším hitem ve Velké Británii.\n\n\n\n\nKapela kombinuje elektronickou hudbu s klasickými skladbami skladatelů, jako jsou Wolfgang Amadeus Mozart a Dmitrij Šostakovič. Některá z jejich hudby zahrnuje také humor v řeči.\n\nČlenové se potkali při studiu na Jesus College v Cambridge. V roce 2008 založili Clean Bandit, kde z původních pět členů se později stali kvartetem. Název kapely Clean Bandit pochází z překladu ruské fráze; význam je podobný anglickému výrazu „úplný bastard“. V prosinci 2012 skupina vydala svůj debutový singl „A + E“, který dosáhl na 100 příčku na britském UK Singles Chart. Jednalo se o singl z jejich debutového alba New Eyes, které vydalo 2. června 2014 Atlantic Records.\n\nDne 29. března 2013 vydali druhý singl „Mozart's House“. Skladba byla na 17. příčce na UK Singles Chart.\n\nNejvětšího úspěchů ale dosáhli s písní „Rather Be“, kterou vydali 19.ledna 2014 a nazpívala ji Jess Glynne. V roce 2014 to byla druhá nejprodávanější píseň ve Velké Británii po „Happy“ od Pharrella Williamse. Dosáhla první pozici v několika zemí, jako například v Rakousku, Finsku, Německu, Nizozemsku, Norsku a Švédsku. V USA dosáhla 10. příčku v \"Billboard\" Hot 100. V únoru 2015 získal „Rather Be“ cenu Grammy za nejlepší taneční nahrávku na 57. ročníku Grammy Awards.\n\nDne 19. října 2016 se na svém účtu na Facebooku uvedli oznámení, že houslista a klavirista Neil Amin-Smith se rozhodl opustit skupinu. Neil učinil samostatné oznámení o tom samém na svém účtu na Twitteru. O dva dny později skupina vydali svou první píseň bez Amin-Smith: „Rockabye“, kterou udělali s rapperem Seanem Paulem a zpěvačkou Anne-Marie. Stala se jejich druhou písní, která skončila na první příčce nejen ve Velké Británii, ale také i v ostatních zemích a v USA dosáhla 9. příčku v \"Billboard\" Hot 100.\n\nDne 17. března 2017 vydali další píseň, které měla mezinárodní úspěch a jmenovala se „Symphony“, kterou nazpívala Zara Larsson.\n\nZačátkem prosince 2017 skupina oznámila, že pro rok 2018 připravují nové album.\n\n\n\n\n\n2018\n\n\n\n"}
{"id": "1381900", "url": "https://cs.wikipedia.org/wiki?curid=1381900", "title": "Půlnoční slunce (rozcestník)", "text": "Půlnoční slunce (rozcestník)\n\nPůlnoční Slunce má více významů:\n"}
{"id": "1381901", "url": "https://cs.wikipedia.org/wiki?curid=1381901", "title": "Vidinské carství", "text": "Vidinské carství\n\nVidinské carství ( \"Vidinsko Tsarstvo\") bylo v období středověku nevelký polonezávislý státní útvar a jedno ze dvou existujících bulharských carství v době upadající Druhé Bulharské říše. Toto severozápadní panství náleželo bulharským carům sídlícím ve městě Vidin a spolu s ním ovládalo i přilehlé okolí. Současně existovalo další carství s legitimnějším nástupnictvím v Bulharské říši v dřívějším hlavním městě Tarnovo – viz Druhá Bulharská říše. To ovládalo větší část někdejší rozlehlé říše rozprostírající se takřka od Černého moře na východě po Jaderské na západě.\n\nVe Vidinu sídlili a vládli carové z dynastie Šišmanovců, pouze s výjimkou let 1365–1369, kdy byl Vidin obsazen uherskými křižáky.\n\nTakto decentralizovaný bulharský stát vydržel jen do přelomu 14. a 15. století. V roce 1396 pak byla obě carství jako ostatně celé Bulharsko dobyto Osmanskými Turky.\n\n"}
{"id": "1381902", "url": "https://cs.wikipedia.org/wiki?curid=1381902", "title": "Vision (komiks)", "text": "Vision (komiks)\n\nVision je fiktivní superhrdina, který se objevuje v amerických komiksech vydavatelství Marvel Comics. Jedná se o androida, který je členem týmu Avengers. Poprvé se objevil v říjnu 1968 v komiksu \"The Avengers\" č. 57. Autory postavy jsou scenáristé Roy Thomas a Stan Lee a kreslíř John Buscema. Postava Visiona se objevuje také v celovečerních filmech série Marvel Cinematic Universe, ve kterých jej ztvárnil Paul Bettany. Jedná se o snímky \"\" (2015), \"\" (2016) a \"\" (2018).\n"}
{"id": "1381904", "url": "https://cs.wikipedia.org/wiki?curid=1381904", "title": "Stupino", "text": "Stupino\n\nStupino () je město v Moskevské oblasti v Ruské federaci. Při sčítání lidu v roce 2010 mělo šestašedesát tisíc obyvatel.\n\nStupino leží několik kilometrů severně od severního, levého břehu Oky (přítok Volhy). Od Moskvy, správního střediska oblasti i hlavního města celé federace, je vzdáleno přibližně 88 kilometrů jižně. Nejbližším jiným městem v okolí je Kašira ležící zhruba deset kilometrů jihovýchodně na druhé straně Oky.\n\nZápadně od Stupina prochází dálnice M4 přicházející z Moskvy přes Domodědovo a pokračující dále přes Jelec a Voroněž do Rostova na Donu a následně až do Novorossijsku v Krasnodarském kraji. Přímo přes město prochází železniční trať z moskevského Paveleckého nádraží do Lipecku.\n\nVe městě působí klub ledního hokeje Kapitan Stupino.\n"}
{"id": "1381905", "url": "https://cs.wikipedia.org/wiki?curid=1381905", "title": "Kućište", "text": "Kućište\n\nKućište nebo též Kučište je vesnice patřící do opčiny Orebić v Chorvatsku, v Dubrovnicko-neretvanské župě. V roce 2011 zde žilo 217 obyvatel.\n\nVesnice se nachází 6 km západně od Orebiće, při úpatí vrcholu Svatý Ilja (961 m n. m.), podél pobřeží. Má výborné podmínky pro windsurfing díky v létě převládajícímu větru mistrál.\n\nHlavním odvětvím ekonomiky je cestovní ruch a dále se obyvatelé zabývají rybolovem.\n\nVe vesnici je několik renesančních a barokních kapitánských domů z 16. a 17. stoleté a barokní kostel Sv. Trojice (Sveto Trojstvo) z 18. století.\n\n"}
{"id": "1381920", "url": "https://cs.wikipedia.org/wiki?curid=1381920", "title": "Národní park Aketajawe-Lolobata", "text": "Národní park Aketajawe-Lolobata\n\nNárodní park Aketajawe-Lolobata je národní park nacházející se na Halmaheře, největším ostrově indonéské provincie Severní Moluky. BirdLife International považuje tento park za životně důležitý pro přežití některých endemitních druhů ptáků. Oblast o rozloze asi 167 300 hektarů byla za národní park vyhlášena roku 2004.\nNárodní park se nachází na severu ostrova Halmahera (Severní Moluky), který je součástí oblasti Wallacea tvořící přechodnou zónu mezi indomalajskou a australasijskou oblastí.\nPark je tvořen převážně nížinatými a horskými tropickými deštnými lesy. Je zde vysoká biologická rozmanitost, rozdou zde například damaroně (\"Agathis\"), kalaba obvejčitá (\"Calophyllum inophyllum\"), \"Octomeles sumatrana\", ledvinovníkovitý strom \"Koordersiodendron pinnatum\", dále \"Pometia pinnata\" (mýdelníkovité), \"Intsia bijuga\" (bobovité) či \"Palaquium obtusifolium\".\n\nZ celkem 51 druhů savců v Severních Molukách ostrov Halmahera obývá 28. Sedm z nich je pro tuto oblast jedinečnou a jeden druh kuskuse je endemitní pro ostrov.\n\nZ celkem 243 druhů ptáků v Severních Molukách bylo na ostrově Halmahera zaznamenáno 211, z roho 24 se nevyskytuje nikde jinde na světě. Lze mezi ně zařadit rajku vlajkovou (\"Semioptera wallacii\"), housečníka halmaherského (\"Coracina parvula\"), ledňáčka halmaherského (\"Todiramphus funebris\") a moluckého (\"Todiramphus diops\"), kakadua bílého (\"Cacatua alba\"), chřástala halmaherského (\"Habroptila wallacii\"), žluvu moluckou (\"Oriolus phaeochromus\"), jestřába halmaherského (\"Accipiter henicogrammus\"), tabona Freicinetova (\"Megapodius freycinet\"), vránu hrubozobou (\"Corvus macrorhynchos\"), holuba moluckého (\"Ptilinopus hyogastrus\"), pitu obrovskou (\"Pitta maxima\") a mandelíka azurového (\"Eurystomus azureus\").\n\nZ herpetofauny lze jmenovat žáby \"Callulops dubius\", \"Cophixalus montanus\" či agamy.\n\nDalší endemitní fauna zahrnuje 2 druhy kobylek, 3 druhy vážek, 1 druh motýla a 20 druhů měkkýšů.\nV parku žije skupina částečně kočovných lidí známých jako Tebelo Dalam. Jejich počet se odhaduje na 2 000.\nJiž roku 1981 bylo navrženo vytyčení čtyř chráněných oblastí: Aketajawe, Lolobata, Saketa a Gunung Gamkonora. Průzkum BirdLife International mezi lety 1994 a 1996 určil Aketajawe-Lolobata jako významné ptačí území.\n\nRoku 1995 byly oblasti Aketajawe a Lolobata navrženy jako národní park. Národní park s celkovou rozlohou 167 300 ha byl deklarován roku 2004 a zahrnuje lesy Aketajawe (77 100 ha) v distriktech Central Halmahera a Kota Tidore Kepulauan a lesy Lolobata (90 200 ha) v distrktu East Halmahera.\n\nPark je ohrožen nelegální těžbou a také nelegálním kácením porostů. Během let 1990 až 2003 zalesnění Severních Moluk pokleslo z původních 86 % na méně než 70 %. Mnohé z postižených lesů byly nížinné.\n\n"}
{"id": "1381922", "url": "https://cs.wikipedia.org/wiki?curid=1381922", "title": "Paprikáš (pokrm)", "text": "Paprikáš (pokrm)\n\nPaprikáš (maďarsky \"paprikás\") je pokrm z masa, který pochází z Maďarska. Toto jídlo je podobné perkeltu, a stejně jako on obsahuje méně vody než guláš. Může být připraven jak z hovězího, telecího, jehněčího nebo vepřového masa, tak třeba z králíka, z kuřete či ryby, případně z jejich směsi. \n\nMaso nakrájíme na stejně velké kostky. Osmažíme nakrájenou cibuli dozlatova, pak zasypeme paprikou (dle chuti buď jemnou, nebo pálivou). Přidáme trochu vody. Až se voda trochu vyvaří, přidáme maso, kmín a utřený česnek. Několik minut povaříme a přidáme oloupaná rajčata. Poté asi 30–40 minut dusíme pod pokličkou, než maso změkne. Před koncem vaření přidáme hustou smetanu.\n\n"}
{"id": "1381926", "url": "https://cs.wikipedia.org/wiki?curid=1381926", "title": "Tokáň", "text": "Tokáň\n\nTokáň (maďarsky \"tokány\") je pokrm z masa, který pochází z Maďarska. Toto jídlo je podobné guláši, obsahuje však méně vody. Může být připraven jak z hovězího, skopového, vepřového nebo jehněčího.\n\nMaso se nakrájí na krátké tenké proužky. Okoření se pepřem a majoránkou. Lze přidat i houby, uzeninu, rajčata nebo fazole. Před koncem vaření se přidá hustá smetana.\n\n"}
{"id": "1381927", "url": "https://cs.wikipedia.org/wiki?curid=1381927", "title": "Fajtův kopec", "text": "Fajtův kopec\n\nRozhledna Fajtův kopec (nebo také rozhledna na Fajtově kopci) je rozhledna ve Velkém Meziříčí. Je ve tvaru šroubovice DNA, stojí na železobetonových pilotech zapuštěných 16 metrů do země, celková hmotnost rozhledny je 42 tun. Přízemní část rozhledny je tvořena kruhovou a obdélnou stavbou, kde je pokladna sjezdovky, toalety a zázemí pro provozovatele sjezdovky. Věž je složena z dvou trojic protisměrně stočených sloupů, které jsou propojeny schodišťovými rameny a následně spojeny kruhovým prstencem, který drží vyhlídkovou plošinu. \n\nPrvní návrhy na stavbu rozhledny vznikly v roce 2009, kdy provozovatelé sjezdovky na Fajtově kopci chtěli nabídnout další vyžití. Bylo osloveno několik architektů, kdy zvítězil návrh Václava Hlaváčka a Jáchyma Pechta ze Studia Acht, stavba však byla pro vysokou finanční náročnost projektu odložena. V roce 2013 byla získána dotace na stavbu rozhledny, kdy bylo získáno 5,3 milionu Kč. V červnu 2014 byla zahájena stavba a představena veřejná sbírka na stavbu rozhledny, kdy se následně vybralo 300 000 Kč. Celkové náklady na stavbu dosáhly 9,4 milionu Kč, zbylou část nákladů financoval provozovatel sjezdovky.\n\nRozhledna byla postavena v roce 2015 a otevřena 20. června 2015, za rok 2015 se stala rozhlednou roku, získala také čestné uznání Kraje Vysočina v soutěží Stavba Vysočiny.\n\nNa Fajtově kopci se každoročně koná hudební festival Fajtfest, který láká tisíce posluchačů převážně tvrdších žánrů. Během třídenní akce se na pódiu pod rozhlednou vystřídá několik desítek umělců, včetně zahraničních kapel. V roce 2018 na 10. ročník dorazili například Emmure z USA, Hed PE z USA, Crystal Lake z Japonska, Crazy Town z USA nebo Betraying the Martyrs z Francie.\n\n\n"}
{"id": "1381928", "url": "https://cs.wikipedia.org/wiki?curid=1381928", "title": "PlanToys", "text": "PlanToys\n\nPlanToys je thajský výrobce hraček. Společnost vznikla v roce 1981.\n\nV roce 1982 začala společnost s výrobou předškolních pomůcek pro rozvoj jemné motoriky a logického uvažování.\nV roce 1990 vyrobili první dům pro panenky\nOd roku 2000 PlanToys postupně představila Tančíčciho krokodýla, balanční kaktus, zatloukačky, kostky s barevnou vodou, houpadla a strkadla, ekologický dům, vodní hračky, dětský nábytek atd.\n\nSídlo společnosti je v Thajsku, pobočky společnosti jsou v Japonsku, USA a Belgii. Zakladatel a prezident společnosti je Vitool Viraponsavan.\nwww.plantoys.com\n"}
{"id": "1381931", "url": "https://cs.wikipedia.org/wiki?curid=1381931", "title": "Hafsidé", "text": "Hafsidé\n\nHafsidé (arabsky الحفصيون‎ \"al-Hafsijún\") byla ve středověku muslimská sunnitská dynastie berberského původu, která vládla v Severní Africe v oblastech Ifríkíjje (dnešní Tunisko, západní Libye a východního Alžírska) v rozmezí let 1229–1574.\n\nAž do roku 1229 byli Hafsidé místodržiteli Almohadů pro oblast Ifríkíjja s centrem v dnešním Tunisu. V důsledku probíhající španělské Reconquisty na Pyrenejském poloostrově a následném rozpadu říše Almohadů nabyli Hafsidé v roce 1264 plné samostatnosti. Prvním vladařem, který si přisvojil titulu chalífy, byl v pořadím druhý panovník Muhammad I. al-Mustansir (1228–1277). Muhammad musel také za své vlády v roce 1287 čelit vojskům osmé křížové výpravy vedených francouzským králem Ludvíkem IX. Pro křižáky měla tato kampaň být jen zahřívací epizodou, v plánu bylo severoafrickou zemi obsadit a odtud následně podniknout další výpad proti daleko silnějšímu Egyptu a podpořit tím křižácká panství v Levantě. V tomto případě osud hrál do karet Hafsidům, když křížová výprava skončila pro Francouze fiaskem již na samém začátku, nikoli však zásluhou vojenské nebo taktické převaze Tuniska. Hafsidé byli slabými politickými hráči a na dění okolního světa se příliš nepodepsali. Přestože si jim podařilo podmanit Tlemcenský sultanát v sousedním Alžírsku, mezi lety 1347 a 1357 však byli dvakrát dobyti dynastií Marínovců z Maroka a v době 14. století se museli potýkat s postupným úpadkem.\n\nMocensky a hospodářsky slabý sultanát tak roku 1534 podlehl vpádu Osmanských Turků, bylo tomu poprvé v historii a další porážky měly teprve následovat. Zanedlouho po tomto dobytí byli Osmané z Tunisu vyhnáni intervencí císaře Karla V. a Hafsidé se stali poplatným klientským státem Habsburků. V roce 1535 se stali vazaly habsburského Španělska. V roce 1569 byl ale Tunis znovu napaden a dobyt Osmany a opět musela zasahovat habsburská vojska pod vedením Juana de Austria. Ani to však neodvrátilo zábor a připojení Tunisu k Osmanské říši, roku 1574 byl Tunis opět dobyt, nyní již definitivně. Poslední vládce Hafsidů chalífa Muhammad IV. byl převezen do Konstantinopole a popraven. Někteří zbylí dědicové a potomci někdejší vládnoucí dynastie unikli osmanskému vraždění a přežili v ústraní pod ochranou Španělů na Kanárských ostrovech a na ostrově Tenerife. Vlády nad Tuniskem již ale nikdy nenabyli zpět.\n"}
{"id": "1381932", "url": "https://cs.wikipedia.org/wiki?curid=1381932", "title": "Orlík (rozhledna)", "text": "Orlík (rozhledna)\n\nRozhledna Orlík (nebo také rozhledna na hradě Orlík) je rozhledna na věži zříceniny hradu Orlík nedaleko vesnice Rozkoš u Humpolce v okresu Pelhřimov.\n\nHrad Orlík byl postaven na konci 14. století, jeho součástí byla 22 metrů vysoká hranolová věž, do poloviny své výšky byla vyzděna, od poloviny dutá se schodištěm. Hrad byl poničen během třicetileté války a během 19. století se stal zříceninou. První opravy věže a hradu nastali kolek roku 1913, kdy rodáci z Rozkoše provedli první opravy. Další opravy hradu proběhly mezi lety 1939 a 1941, kdy členové Klubu českých turistů hrad zabezpečili před rozpadem. Po roce 1970 se hrad opět začal rozpada až od roku 1988 místní občané opět začali hrad opravovat, z těchto občanů se stává humpolecká organizace Klubu Augusta Sedláčka. Mezi lety 1992 a 1996 byl hrad opraven za pomocí okresu Pelhřimov a od roku 1997 byl hrad otevřen veřejnosti. \n\nPrvní plány na rozhlednu z bývalé věže pochází z roku 1990, kdy měla být věž dostavěna a zastřešena, to se nakonec nepovedlo a další návrhy na rozhlednu pochází až z roku 2007. Od těchto úprav se ustoupilo a začala se plánovat stavba rozhledny na blízkém Havlově kopci, tam ke stavbě však nakonec nedošlo. V roce 2009 byla vypracována studie rozhledny Zdeňkem Závodským a v roce 2013 Martinem Fraňkem, ta byla uznána jako proveditelná Národním památkovým ústavem a v listopadu 2013 byla stavba schválena městem Humpolec. Stavební úpravy věže pak proběhly mezi červencem a říjnem v roce 2014, slavnostní otevření pak proběhlo 12. listopadu 2014, otevřena však byla již 1. listopadu téhož roku.\n\n\n"}
{"id": "1381933", "url": "https://cs.wikipedia.org/wiki?curid=1381933", "title": "Johny Dick", "text": "Johny Dick\n\nJohny Dick (29. ledna 1877 Eaglesham – 14. září 1932 Londýn) byl skotský fotbalista a trenér. Hrál nejčastěji na pozici středního záložníka, jako bývalý přespolní běžec vynikal rychlostí a vytrvalostí. Začínal v Airdrieonians FC, v roce 1898 přestoupil do Arsenal FC – postoupil s ním do nejvyšší anglické soutěže, zastával funkci kapitána a jako první hráč klubu překročil hranici dvou set padesáti odehraných ligových zápasů.\n\nV roce 1912 odešel z Arsenalu a přijal funkci hrajícího trenéra DFC Prag, který dovedl k vítězství v Böhmen Erste Klasse 1913 a 1914. V letech 1919–1923 vedl AC Sparta Praha; stál u zrodu týmu zvaného „železná Sparta“, který pětkrát vyhrál mistrovství Středočeské župy. V letech 1923–1927 byl v angažmá v belgickém klubu K. Beerschot VAC, s nímž získal tři mistrovské tituly. Pak se vrátil do Sparty a zasloužil se o postup do finále Středoevropského poháru 1930, zisk Středočeského poháru 1931 a ligový titul 1932. Trpěl rakovinou žaludku, kvůli léčení se vrátil na britské ostrovy, kde záhy zemřel ve věku 55 let. \n\n"}
{"id": "1381934", "url": "https://cs.wikipedia.org/wiki?curid=1381934", "title": "Mistrovství Československa jednotlivců na klasické ploché dráze 1971", "text": "Mistrovství Československa jednotlivců na klasické ploché dráze 1971\n\nMistrovství Československa jednotlivců na klasické ploché dráze 1971 bylo tvořeno 6 závody.\n\n\n\n"}
{"id": "1381939", "url": "https://cs.wikipedia.org/wiki?curid=1381939", "title": "František Ledecký", "text": "František Ledecký\n\nFrantišek Ledecký (* 3. listopadu 1940) je bývalý československý motocyklový závodník, reprezentant v ploché dráze. Po skončení aktivní kariéry působil do roku 1991 jako trenér ploché dráhy. \n\nV Mistroství světa jednotlivců na ploché dráze startoval v letech 1962-1970, nejlépe skončil v roce 1965 na 11. místě v kontinentálním polofinále. V Mistrovství světa družstev skončil v roce v roce 1964 na 3. místě. Ve finále Mistrovství světa jednotlivců na dlouhé ploché dráze skončil v roce 1969 na 16. místě. V mistrovství Československa jednotlivců na klasické ploché dráze startoval v letech 1962-1971, nejlépe skončil na 2. místě v roce 1969, dále skončil v roce 1962 na 11. místě, v roce 1964 na 7. místě, v roce 1965 na 9. místě, v roce 1966 na 5. místě, v roce 1967 na 13. místě, v roce 1968 na 4. místě, v roce 1970 na 9. místě a v roce 1971 na 15. místě.\n\n"}
{"id": "1381942", "url": "https://cs.wikipedia.org/wiki?curid=1381942", "title": "Plynový pedál", "text": "Plynový pedál\n\nPlynový pedál, nazývaný také plyn, je ovládací prvek motorového vozidla, kterým se řídí výkon motoru. Je umístěn na podlaze před sedadlem řidiče. Pedál je nějčastěji ovládán pravou nohou. Na motocyklech, u některých lehkých vozidel, nebo v případě individuální úpravy pro osobu se zdravotním postižením, se namísto plynového pedálu používá otočná rukojeť nebo ruční škrtící klapka.\n\nVýraz „plynový pedál“ pochází z doby, kdy se tímto pedálem, s pomocí škrtící klapky nebo posuvníku, regulovalo množství vzduchu přiváděného do karburátoru. Po vynálezu vstřikování paliva už výraz neodpovídá svému původnímu významu.\n"}
{"id": "1381947", "url": "https://cs.wikipedia.org/wiki?curid=1381947", "title": "Józef Ondrusz", "text": "Józef Ondrusz\n\nJózef Ondrusz (18. března 1918 Lázně Darkov – 27. května 1996 Karviná) byl polský učitel, spisovatel a kulturní expert, etnograf, redaktor, bibliofil působící na Zaolší v Těšínském Slezsku.\n\nNarodil se v rodině Karola Ondrusze a Marie, roz. Klimszové. Otec pracoval jako horník na dole \"Gabriela\" v Karviné. Matka a babička měly významný vliv na osobnost Józefa Ondrusze. Díky jejich vyprávění se v mladém Ondruszovi zrodily folklórní zájmy a vlastenectví.\n\nV letech 1924–1929 navštěvoval lidovu školu v Darkově, pak až do 1933 roku chodil do polské měšťanky ve Fryštátě. V letech 1933–1937 studoval na učitelském ústavu ve Slezské Ostravě, který absolvoval v roce 1937. Po maturitní zkoušce se stal učitelem. Do vypuknutí druhé světové války působil jako učitel na polských školách v Karviné a Darkově. Patřil do polského harcerství (obdoba skautingu) v Československu, redigoval harcerskou přílohu časopisu Ogniwo, hrál v amatérských divadlech a zpíval v pěveckém sboru v Darkově. V roce 1939 za práci v harcerském hnutí obdržel polské civilní státní vyznamenání Stříbrný kříž za zásluhy. Válku prožil v důmslně zhotoveném domácím úkrytu, který opouštěl jen zřídka.\n\nPo válce vedl polskou jednotřídku v Třanovicích a následně učil na polské základní škole ve Fryštátě. V březnu 1946 byl z politických důvodů z práce propuštěn . Do roku 1948 učil v Pogwizdově (Polsko). Následovala škola ve Fryštátě a pak lidová škola v Darkově. V roce 1969 se stal vedoucím polské sekce Krajského pedagogického institutu v Ostravě pro školy 1. stupně. V institutu pracoval až do důchodu. Ondrusz byl autorem nebo spoluautorem 17 učebnic pro polské základní školy. V roce 1955 vytvořil spolu s Hildou Badurowou \"Slabikář pro první ročníky polských škol\", základní učebnici pro polský jazyk, zveřejněnou v Praze na základě potřeb polské menšiny. \n\nV létech 1950–1958 a 1970–1973 byl šéfredaktorem měsíčníku pro děti „Jutrzenka“.\n\nOndrusz byl sběratelem živých lidových textů, autorem řady děl a knihovníkem. Byl také organizátorem výstav, autorem mnoha katalogů a článků věnovaných popularizaci exlibrisů. Psal své práce v literárním jazyce a místním nářečí. Jeho práce se zaměřuje především na regionální folklór, kulturu a pohádky. Kromě materiálů zveřejněných na stránkách školních časopisů publikoval hodně článků na stránkách kalendářů, novin a časopisů jako Głos Ludu, Zwrot a dalších.\n\nV roce 1972 na Vyšší pedagogické škole v Opolí obhájil doktorát za prácí \"\"Proza ludowa Śląska Cieszyńskiego w latach 1845–1970\" (Lidová próza Těšínského Slezska v letech 1845–1970) a obdržel titul doktora humanitních věd.\n\nOd roku 1947 se akívně zapojil do činnosti Polského kulturně-osvětového svazu (PZKO). Byl členem redakční rady Zwrotu, členem literárně-umělecké sekce svazu a jeho folklórní sekce.\n\nZa svojí činnost byl odměněn řadou českých i polských vyznamenání a ocenění.\n\nJózef Ondrusz zemřel 27. května 1996 ve svém domě v Karviné-Darkově a je pohřben na evangelickém hřbitově ve Stonavě.\n\n\n\n"}
{"id": "1381953", "url": "https://cs.wikipedia.org/wiki?curid=1381953", "title": "Psoralen", "text": "Psoralen\n\nPsoralen je skupina sloučenin vzniklých jako přírodní obranné látky rostlin. Řadí se mezi furokumariny. Jejich charakteristikou, využívanou v medicíně, mj. je, že zvyšují citlivost kůže na sluneční světlo včetně UV záření.\n\n Tyto látky jsou obsaženy především v rostlinách z čeledí miříkovité (\"Apiaceae\"), zvané lidově pakmín, a routovité (\"Rutaceae\"). Psoraleny se přirozeně vyskytují v semenech rostliny \"Psoralea corylifolia\", která tomuto typu látek dala název. Dále je najdeme např. v bolševníku, ale i fících, celeru, petrželi a citrusech.\n\nPsoraleny jsou fotoaktivní, tzn. jejich účinek je zesílen působením UV záření. Díky této vlastnosti jsou psoraleny používány při léčbě lupenky, ekzému a vitiliga. Toto léčebné využití má dlouhou historickou tradici již od starého Egypta. V kombinaci se světlem jsou však rakovinotvorné a je třeba je užívat střídmě a pod lékařskou kontrolou.\n\nNejznámějšími fototerapiemi (světloléčbami) jsou: \n\n\nKombinace psoralenu či methoxsalenu se světlem však po dlouhodobém používání zvyšuje riziko rakoviny, a postup a množství osvitu jsou tedy přesně dávkovány.\n\nMnoho z furokumarinů jsou extrémně toxické pro ryby, a je jich proto využíváno k lovu ryb v Indonésii.\n\nV ČR jsou mj. dostupné tyto psoraleny:\n\nÚčinnou látkou Oxoralenu je methoxsalen (8-methoxypsoralen), vyráběný z rostliny morač větší, lidově zvané pakmín. \n\nZ této rostliny léčitelé také vyrábějí tzv. pakmínovou mast, jejíž užití však není odborně přesně předepsáno. V prodeji jsou i semena rostliny pakmín visnaga.\n"}
{"id": "1381955", "url": "https://cs.wikipedia.org/wiki?curid=1381955", "title": "Tramvaje KPS série 74–149, 151–152, 400–405 (Brno)", "text": "Tramvaje KPS série 74–149, 151–152, 400–405 (Brno)\n\nTramvaje KPS série 74–149, 151–152, 400–405 jsou typ dvounápravové obousměrné tramvaje, vyráběné pro Společnost brněnských elektrických pouličních drah v letech 1926–1946 Královopolskou strojírnou v Brně a v letech 1927–1928 též v Továrně na vozy v Kolíně. Celkem vzniklo 84 vozů tohoto typu, takže se jedná o největší modelovou řadu dvounápravových tramvají provozovaných v Brně. Šlo zároveň o poslední obousměrné vozy s dřevěnou konstrukcí skříně, které brněnský dopravce pořídil.\n\nPo první světové válce se ve 20. letech 20. století veřejná doprava postupně zotavovala a vozový park byl ve většině měst rozšiřován. Prvními poválečnými novými tramvajemi v Brně se stala série vozů č. 59–73, vyrobených ve vagónce Graz v roce 1920 a objednaných o čtyři roky dříve. Situace v první polovině třetího desetiletí ale nebyla v Brně z hlediska vozového parku optimální, neboť většinu tramvají tvořily malé a málo kapacitní vozy ze začátku století. Společnost brněnských elektrických pouličních drah (SBPD) tak přistoupila k objednávce zcela nového typu dvounápravových vozů, které byly dodávány od roku 1926 po dobu následujících 20 let a které v této době vytvořily základ vozového parku. Vozy vyráběné Královopolskou strojírnou (KPS) a Továrnou na vozy v Kolíně (TVK) konstrukčně vycházely ze série č. 59–73, zatímco jejich vzhled byl inspirován řadou CMg původem z příměstské dráhy Vídeň–Bratislava.\n\nVozová skříň byla tvořena dřevěnou kostrou na rámu z ocelových profilů. Okenní sloupky byly oplechované, vnější spodní část bočnic byla obložená dřevěnými peřejkami. Okna byla uchycena do kovového rámu, krajní okna v interiéru byla spouštěcí. Střechu tvořily dřevěné palubky, které byly z vnější strany pokryty plátnem, uvnitř vozu pak byly obloženy bíle natřenými dřevovláknitými deskami. Stěny oddělující plošiny a salón pro cestující byly dřevěné s dvoukřídlými posuvnými dveřmi. Sedadla byla čalouněná kůží a uspořádaná podélně. Odpory byly umístěny na střeše vozu.\n\nElektrickou výzbroj tvořily kontroléry Škoda typ BRNO I a dva motory Škoda TIS-33 o výkonu 44 kW usazené v nýtovaném dvounápravovém podvozku. Výzbroj pocházela od různých výrobců (Škoda, František Křižík, Bartelmus-Donát, ČMK), konstrukčně však byla shodná, takže se vozům pro motory Škoda přezdívalo „škodovky“. Všech 60 vozů z let 1926–1928 bylo vybaveno tyčovým sběračem proudu, v roce 1930 však byl na třech tramvajích zkušebně instalován pantograf. Ten se osvědčil, proto vozy ze 30. a 40. let jej měly již od výroby. Zároveň byly v letech 1933 a 1934 pantografem vybaveny i ostatní tramvaje z let 1926–1928.\n\nDva vozy č. 140 a 141 byly tvořeny vozovými skříněmi vyrobenými v Královopolské v roce 1941 a podvozky, které vznikly ve vlastních dílnách SBPD. Od předchozích tramvají se odlišovaly kontroléry Siemens z bratislavské pobočky tohoto podniku. Další série z roku 1943 se rovněž lišila: drobným detailem byla hranatá okna (namísto zaoblených rohů), z úsporných důvodů válečné doby však neměly mezistěny mezi plošinami a salónem pro cestující, podélná sedadla nebyla čalouněná, ale jen laťková, dveře byly dvojdílné zasouvací (místo trojdílných sklápěcích); elektrická výzbroj však opět pocházela ze Škody a obsahovala kontroléry BRNO II. Vozy č. 151 a 152 byly navíc postaveny na dvou náhradních podvozcích série vozů č. 59–73 s motory AEG. Poslední, již poválečná série, si udržela hranatá okna a dvoudílné dveře, v interiéru však odpovídala vozům z 20. a 30. let. Měla však osazeny motory Škoda AD 2748/hN o výkonu 70 kW (kvůli téměř dvojnásobnému výkonu od předchozích sérií byly tyto tramvaje přezdívané „rychloběžky“) a kontroléry Siemens, podvozek byl svařovaný.\n\nTři tramvaje, které byly koncem druhé světové války poškozeny válečnými událostmi, byly do roku 1948 rekonstruovány a kvůli úsporám kabeláže upraveny na jednosměrné. Mezi lety 1955 a 1962 bylo při generálních opravách zjednosměrněno dalších 15 tramvají; až na jedinou výjimku šlo o vozy z let 1941–1946. U vozů původních čísel 140 a 141 byly zároveň odstraněny atypické kontroléry Siemens.\n\nV letech 1926–1946 bylo vyrobeno celkem 84 vozů tohoto typu.\nV letech 1926–1928 bylo do Brna dodáno 60 nových tramvají č. 74–133, což umožnilo výrazně omezit provoz starých a málo kapacitních vozů ze začátku 20. století. Tramvaje tohoto typu se tak staly základem prvorepublikového vozového parku Společnosti brněnských elektrických pouličních drah, takže byly deponovány ve všech třech vozovnách, v Pisárkách, v Králově Poli i v Husovicích. Roku 1932 k nim přibyla ještě malá šestikusová série stejného typu (č. 134–139), která byla již z výroby vybavena pantografy. Za druhé světové války pak SBPD zakoupila osm kompletních vozů a čtyři náhradní vozové skříně, které byly dokončeny v podnikových dílnách (č. 140–149, 151, 152). Závěrečná šestikusová poválečná série z roku 1946 (č. 400–405) se stala poslední dodávkou obousměrných dvounápravových tramvají s dřevěnou kostrou do Brna. V 50. letech 20. století kupoval brněnský dopravní podnik jednosměrné tramvaje 4MT.\n\nVálečné tramvaje č. 142–149 byly přiděleny do Husovic a obsluhovaly linky 3, 7 a 10. Atypické vozy č. 151 a 152 s vysokými podvozky z roku 1920 jezdily na vložené lince B.\n\nNa konci druhé světové války byl zničen jediný vůz tohoto typu, č. 74, jenž byl zasažen při náletu 12. dubna 1945. V roce 1950 došlo k hromadnému přečíslování tramvají a vozy ze série 74–149, 151–152 a 400–405 získaly novou souvislou řadu č. 34–116 (chyběl pouze vůz původního č. 74). Na začátku 60. let 20. století, po zahájení dodávek typu Tatra T2 do Brna, obsluhovaly „škodovky“ a „rychloběžky“ z pisárecké vozovny linky 2, 5, 8, 9, 10 a 11, z královopolské (dnešní vozovna Medlánky) linky 4 a 11 a z husovické linku 10 a vložené vlaky na linkách 2 a 3. Se zařazováním dalších tramvají koncepce PCC, včetně nového typu Tatra T3, dvounápravové tramvaje nejprve zcela opustily Královo Pole. Po reformě linek v roce 1964 jezdily pisárecké vozy na linkách 5, 9, 10, 11 a 15 a husovické na linkách 12 a 13.\n\nNepočítaje za války zničený vůz č. 74, vydržely všechny tramvaje tohoto typu v provozu až do 60. let 20. století. Teprve v roce 1960 byl vyřazen vůz č. 64 (ex 105), který měl v závěru předchozího roku nehodu, a roku 1961 byl mezi služební převeden vůz č. 109 (ex 151, nově č. 506). Ostatní tramvaje zůstaly i v průběhu tohoto desetiletí nadále provozní. K začátku jejich hromadného vyřazování přistoupil dopravní podnik v roce 1967, po zahájení dodávek typu T3 do Pisárek. Ten rok bylo z osobního provozu odstaveno celkem 25 tramvají tohoto typu, v letech 1968 a 1969 pak po 19 kusech, takže jich na konci roku 1969 zůstalo posledních osmnáct, které jezdily na linkách 10 a 15. Od března 1970 byly všechny přeřazeny na linku 7, kde vydržely až do svého úplného konce 29. února 1972.\n\nVelká část vyřazovaných tramvají tohoto typu přešla mezi služební vozy, v roce 1969 byly takto vedeny vozy služebních čísel 801, 802, 804–815 (č. 806 = ex 506 = ex 151) a 817–823. Tehdy došlo k přečíslování, takže tramvaje nově dostaly č. 4001–4013 a 4020–4029, k nimž v roce 1972 přibyly ještě vozy č. 4034–4040. Služební tramvaje tohoto typu byly využívány především vrchní stavbou a většina jich byla do roku 1974 vyřazena. Posledním provozním se stal zřejmě vůz č. 4036, jenž sloužil ještě v roce 1978.\n\nV roce 1968 byly během příprav na oslavy 100. výročí brněnské městské hromadné dopravy, které se měly konat v roce 1969, vybrány dosud provozní vozy č. 40 a 116 jako zástupci své série. Oba byly 1. listopadu 1968 vyřazeny z osobní dopravy a převedeny mezi historická vozidla. Tramvaj č. 40 byla během roku 1969 v Ústředních dílnách Dopravního podniku města Brna (DPmB) renovována do původního stavu s č. 81 (s ponechaným pantografem). Následoval vůz č. 116, u nějž proběhla v roce 1969 velká prohlídka, při které byl rekonstruován a ponechán v jednosměrném provedení, které získal roku 1962. V roce 1971 byly oba vozy, společně s ostatními do té doby renovovanými tramvajemi, předány Technickému muzeu v Brně, které je zařadilo do své vznikající sbírky vozidel MHD.\n\nTechnické muzeum získalo od Dopravního podniku v roce 1972 také tramvaje č. 106 a 107. Tramvaj č. 107 (zjednosměrněná v roce 1960) byla muzeem zpočátku využívána jako služební vůz, jenž však byl ve druhé polovině 70. let odstaven kvůli závadě na trakčním motoru. Výhledově se s ním, coby zástupcem válečné dodávky z roku 1943, počítalo na renovaci. Vůz č. 106 měl posloužit na náhradní díly a na tzv. částečný řez, v roce 1977 byl ovšem vyřazen ze sbírkového fondu a zlikvidován. V roce 1987 byl při selekci fondu vůz č. 107 vrácen, společně s vlečným vozem č. 215, Dopravnímu podniku, který jej opravil a od roku 1989 ho využívá pro prezentační, komerční a nostalgické jízdy. V roce 1990 dokonce v rámci zácviku řidičů na dvounápravové tramvaje jezdil s cestujícími na běžné lince 20. V letech 2006–2007 byl kompletně renovován v Krnovských opravnách a strojírnách a je využíván také na pravidelných historických linkách.\n\nVůz č. 99 (zjednosměrněný v roce 1960) byl po svém vyřazení v roce 1970 prodán, spolu s vlečným vozem č. 220, Filmovým laboratořím Barrandov, které soupravu využily ve filmu \"Jatka č. 5\", v níž vozy po přelakování krémovým nátěrem představovaly soupravu drážďanských tramvají. Po natáčení zůstaly vozy odstaveny v Praze, motorový vůz se však v roce 1976 vrátil do Brna. Technické muzeum jej zprovoznilo, upravilo a až do 90. let využívalo jako služební (náhradou za č. 107), poté byl odstaven. V roce 2005 byl zařazen do sbírky TMB, neboť se připravoval provoz pravidelné historické linky. Tramvaj byla tehdy pro tento účel dlouhodobě zapůjčena Dopravnímu podniku. Během roku 2006 byl vůz v Krnovských opravnách a strojírnách kompletně zrenovován; kvůli špatnému stavu vozové skříně však musela být provedena její novostavba. Od té doby tramvaj č. 99 využívá DPMB na historické lince. Pro zajištění jejího provozu na podzim 2006, kdy ještě probíhala renovace obou vozů č. 99 a 107, Technické muzeum krátkodobě zapůjčilo Dopravnímu podniku vůz č. 81.\n\n"}
{"id": "1381956", "url": "https://cs.wikipedia.org/wiki?curid=1381956", "title": "Erymanthos", "text": "Erymanthos\n\nErymanthos ( \"Ερύμανθος\") je pohoří v Řecku. Nachází se v severní části Peloponésu a tvoří přirozenou hranici mezi Achaiou a Élidou. Nejvyšším vrcholem je Olonos (2224 m n. m.), čtvrtá nejvyšší hora Peloponésu. Na východě Erymanthos sousedí s pohořím Helmos. \n\nNa úbočích hor roste jedle řecká, cedry, smrky, jalovec, dub a vítečník sítinovitý, ve výšce nad 1600 metrů převládají alpínské louky a kamenná pole. Část regionu je pro velké množství endemických druhů rostlin chráněným územím v rámci programu Natura 2000. Erymanthos je vyhledáván turisty díky přírodním scenériím a výhledům na značnou část západního Řecka.\n\nPohoří je pojmenováno podle Apollónova syna Erymantha. Ve starověku byla oblast známá díky legendě o obřím erymanthském kanci: polapení tohoto nebezpečného zvířete bylo čtvrtým z dvanácti úkolů, které musel splnit Hérakles.\n"}
{"id": "1381965", "url": "https://cs.wikipedia.org/wiki?curid=1381965", "title": "Safari Ltd.", "text": "Safari Ltd.\n\nSafari Ltd. je americká firma. Tato firma vyrábí vzdělávací hračky v podobě autentických, ručně malovaných modelů zvířat a dětských pomůcek do přírody. \nSpolečnost založil v roce 1982 německý manželský pár Bernard a Rosemarie Rubel. V roce 1986 firma podepsala licenční smlouvu s Carnegie Museum of Natural History. Tato licence umožnila vyrábět autentické modely dinosaurů ve spolupráci s jejich paleontology. S postupným rozrůstáním firmy se začala rozšiřovat i série modelů, které se už neomezovaly jen na dinosaury, ale nabízely pohled na celý svět.\nV současné chvíli vede podnik jejich pravnuk Alexandre Pariente se svou manželkou Christinou. Alexandre Pariente vytvořil SafariPedii (encyklopedii online), která vzdělává děti po celém světě a doplňuje tak kompletní přehled jejich produktů. \n\nSafari Ltd. nabízí široký sortiment více než 1000 modelů zvířat zahrnující figurky dinosaurů, zvířat z divoké přírody, draků, pohádkových postav, koní, života na farmě, hmyzu, mořských živočichů i mystických zvířat.\n\nKolekce Safariology je zaměřena na pomůcky do přírody a modely pro pozorování života živočichů a rostlin. Tato kolekce zahrnuje dalekohledy, kompasy, krabičky na brouky, lupy a spoustu dalších nástrojů pro bádání, ale i životní cykly několika druhů zvířat a rostlin, jako je např. mořská želva, kuře, komár, včela, fazole nebo vývoj člověka.\n\nBernie the Gator je maskotem Safari Ltd. a zároveň odkazem na jeho zakladatele Bernarda Amadea Rubela. Aligátor je oblíbeným zvířetem především v USA na Floridě, kde společnost sídlí.\n\n"}
{"id": "1381966", "url": "https://cs.wikipedia.org/wiki?curid=1381966", "title": "Vít Fousek", "text": "Vít Fousek\n\nVít Fousek (31. prosince 1913, Tři Studně – 1990) byl československý lyžař, běžec na lyžích. Jeho syn Vít Fousek startoval na ZOH 1968 v Grenoble.\n\nNa V. ZOH ve Svatém Mořici 1948 skončil v běhu na lyžích na 18 km skončil na 58. místě v běhu na lyžích na 50 km závod nedokončil. V roce 1938 získal titul mistra Československa v běhu na lyžích na 50 km a ve štafetě 4x10 kma a v roce 1946 ve štafetě na 4x10 km.\n\nStátní bezpečnost jej zatkla v Jihlavě 26. května 1953. Krajský soud v Jihlavě jej spolu s dalšími čtyřmi lidmi (tzv. protistátní skupina Menšíková a spol.) odsoudil za to, že „ve Vlachovicích a jinde se spolčili, a to Vladimír Ptáček na jaře 1950 s dalšími osobami, všichni pak od prosince 1950 s uprchlým protistátním zločincem Musilem, případně s dalšími osobami a navzájem k pokusu o zničení lidově demokratického státního zřízení republiky, které je zaručeno ústavo, tím, že ve vzájemné součinnosti přechovávali protistátně činné osoby a zahraniční agenty a pomáhali jim k ilegálnímu přechodu státních hranic“. Někteří obžalovaní včetně Víta Fouska měli dále „vytvořit skupinu k udržování spojení mezi protistátně činnými osobami v republice a zahraniční agenturou“. Členové skupiny byli odsouzení k trestům odnětí svobody od 9 do 18 let, Vít Fousek byl v lednu 1954 odsouzen za velezradu k 9 letům odnětí svobody, propadnutí majetku a ztrátě čestných občanských práv na 3 roky. Prošel vězeními v Jihlavě, v Praze na Pankráci a nápravněpracovním táborem Vykmanov C na Jáchymovsku. Jeho pracovitost se projevila i ve vězení, kde pravidelně vysoko překračoval stanovenou normu. Propuštěn byl na amnestii v květnu roku 1960.\n\n"}
{"id": "1381967", "url": "https://cs.wikipedia.org/wiki?curid=1381967", "title": "Východočeský krajský přebor 1965/66", "text": "Východočeský krajský přebor 1965/66\n\nV soubojích Východočeského krajského přeboru 1965/66 se utkalo 12 týmů dvoukolovým systémem podzim - jaro. Tento ročník skončil v červnu 1966.\n\nZdroj: \n\nPoznámky:\n"}
{"id": "1381970", "url": "https://cs.wikipedia.org/wiki?curid=1381970", "title": "Obléhání Paříže (978)", "text": "Obléhání Paříže (978)\n\nObléhání Paříže uskutečnil v roce 978 císař Ota II. Paříž bránila vojska Lothara I. a Huga Kapeta. Císař musel ustoupit a mír byl uzavřen v roce 980.\n\nLothar I. v roce 978 obsadil Lotrinsko, neboť císař Ota II. jmenoval Lotharova bratra Karla dolnolotrinským vévodou. Lothar se domníval, že mu toto území patří a navíc obsadil i Cáchy. Na tento výpad císař odpověděl protiakcí.\n\nCísař shromáždil armádu o síle 60 000 mužů a v říjnu 978 napadl severní Francii. Nejprve obsadil Soissons, Remeš a Laon. Postupoval k Paříži až se dostal k Montmartru, kde založil tábor. Z něj obléhal Paříž hájenou hrabětem Hugem Kapetem. Historici se shodnou, že císař Ota zaútočil na jednu z pařížských bran, vypálil jižní předměstí města a vyhrožoval, že zničí i Paříž. U výkladu následujících událostí však nepanuje jednota. Konec obléhání mohl císař nařídit s vědomím, že se blíží silná armáda Lothara I. Nebo bylo obléhání přerušeno v důsledku ztrát, které jeho armáda utrpěla během útoku a také proto, že Lothar I. dorazil s posilami z oblastí Anjou a Burgundska. Nebo musel císař nařídit ústup kvůli epidemii, která se rozšířila mezi jeho vojáky. Obléhání skončilo koncem listopadu. Zadní voj armády byl napaden franskou armádou u Soissons během překročení řeky Aisne. Zbytek ústupu znamenal pro Otu II. katastrofu. Po překročení Aisne, císařské jednotky pronásledované franským vojskem uprchly přes Argonne a Ardeny. Zde došlo k bitvě, ve které vévoda Geoffroy I. z Anjou zničil část císařovy armády. Po této bitvě Frankové pokračovali v pronásledování Němců a Ota se vrátil do Cách s méně než šestinou své armády. Mír byl uzavřen v roce 980.\n"}
{"id": "1381979", "url": "https://cs.wikipedia.org/wiki?curid=1381979", "title": "Pekelný kopec (rozhledna)", "text": "Pekelný kopec (rozhledna)\n\nRozhledna Pekelný kopec (nebo také rozhledna na Pekelném kopci) je rozhledna na Pekelném kopci v okresu Třebíč.\n\nPrvní plány k postavení rozhledny pochází z roku 2007, plán byl však jiný, původně se měla stavět rozhledna blíže k Třebíči, v lokalitě Na Klinkách. Později však byl záměr stavby změněn a rozhledna měla být postavena na Pekelném kopci. Rozhledna na tomto místě již existovala, ale zanikla v 50. letech 20. století.\n\nV létě 2014 byla na vrcholu Pekelného kopce postavena rozhledna. Konstrukce je dřevěná (modřínové dřevo) s kovovými prvky. Architekt Pavel Jura, který rozhlednu navrhoval, se nechal inspirovat historií města Třebíče, především architektonického ztvárnění baziliky sv. Prokopa a Davidovou hvězdou, která zase symbolizuje židovské osídlení města. Samotná stavba pak architektonicky spojuje křesťanství s židovstvím. V roce 2019 byla rozhledna nově natřena.\n\nK rozhledně vede značená cesta, která začíná u polikliniky v části města Horka-Domky, vede do kopce v trase staré slavické cesty a u vodárny odbočuje vpravo. Turista pak projde okolo rozcestníku „Pod Pekelným vrchem“ a vydá se do lesa po cestě vedoucí k vrcholu. Na trase budou odpočívadla (U Křížku, U Vodárny, Na Kraji lesa, a na samotném „Pekelňáku“). K rozhledně dovede turisty tzv. pekelná stezka.\n\nZ rozhledny je vidět Třebíč, Stařeč, Mastník, Kracovice, Slavice, Střítež a další blízké obce. Při dobré viditelnosti je vidět náměšťský zámek, Moravské Budějovice, kopce u Rapotic, pláně u Koněšína, Budišov, atd. A při vynikající dohlednosti je vidět až na Alpy. Ty jsou vidět v zimním období, po průchodu studené fronty. Rozhledna byla v roce 2019 rekonstruována, byl opraven nátěr rozhledny.\n"}
{"id": "1381981", "url": "https://cs.wikipedia.org/wiki?curid=1381981", "title": "Wendiceratops", "text": "Wendiceratops\n\nWendiceratops (\"Wendina rohatá tvář\") byl rod býložravého ceratopsidního dinosaura, který žil v období geologického věku svrchní křídy kampánu, a to asi před 79 až 78 miliony let.\n\nFosilie tohoto rohatého dinosaura byly objeveny v roce 2010 v provincii Alberta (Kanada), v uloženinách souvrství Oldman. Jméno \"Wendiceratops\" je poctou kanadské amatérské paleontoložce Wendy Slobodové, která fosilie objevila. Holotyp nese označení \"TMP 2011.051.0009\" a jde o částečně zachovanou kostru. Typový druh \"W. pinhornensis\" byl formálně popsán roku 2015.\n\"Wendiceratops\" byl zřejmě blízkým příbuzným čínského druhu \"Sinoceratops zhuchengensis\" a severoamerického druhu \"Albertaceratops nesmoi\".\n\nTento středně velký rohatý dinosaurus dosahoval délky kolem 4,5 metru a hmotnosti přibližně 1500 kilogramů. Podle jiných odhadů dosahoval hmotnosti spíše kolem 1000 kilogramů a délky až 6 metrů.\n\n\n"}
{"id": "1381982", "url": "https://cs.wikipedia.org/wiki?curid=1381982", "title": "Jazata", "text": "Jazata\n\nJazatové „uctíváníhodní“ jsou nižší božstva, duchové či andělé v zarathuštismu. Někdy jsou chápáni jako podřízení Ameša Spentů, jindy jsou s nimi ztotožňováni a dokonce i Ahura Mazda je mezi ně počítán. Jazatové představují zpravidla abstraktní ideje či ctnosti a mohou být jak mužského a ženského pohlaví. Objevuje se dělení \"mainjava\" „nebeské, duchovní“ a \"gaethja\" „pozemské, hmotné“, ale nikde není uvedené jací jazatové spadají do jaké kategorie. Jejich hlavní funkcí je pomoc a požehnání těm kteří jim obětují. Některým je věnován samostatný avestánský hymnus – jašt.\n\nČást jazatů odpovídá védským božstvům:\n\n\nJiní jsou čistě íránští\n\n\n"}
{"id": "1381988", "url": "https://cs.wikipedia.org/wiki?curid=1381988", "title": "Klenot TV (pořad)", "text": "Klenot TV (pořad)\n\nKlenot TV je teleshoppingový pořad vyráběný společností Telemedia InteracTV Production Home Limited. V České republice pořad vysílá TV Barrandov, Barrandov Krimi, Kino Barrandov a Klenot TV, dříve ho vysílala i Prima Love, Joj Family, Barrandov News a TV Galerie. Program nabízí šperky za výhodnější cenu než v jiných kamenných a internetových obchodech. Program provází opakované stížnosti diváků, například na kvalitu šperků či problémy s reklamacemi. Rada pro rozhlasové a televizní vysílání udělila v říjnu 2017 TV Barrandov za odvysílání dílu pořadu z 23. srpna 2016 pokutu ve výši půl miliónu korun, za nekalou, respektive klamavou obchodní praktiku.\n\nOd května 2018 se pořad přesunul do odpoledního programu Kina Barrandov, kde zastoupil \"Linku lásky\". Od 1. července 2019 se pořad přesunul do brzkých ranních hodin vysílání TV Barrandov, kdy byl vysílán namísto \"Linky lásky\". Od 15. července 2019 byl pořad zkrácen a přesunut z 4.45 na 7.00.\n\nVečerní živý blok, který vysílala TV Galerie, byl k 5. říjnu 2019 zrušen, ovšem v listopadu 2019 byl opět obnoven.\n\nV říjnu 2019 bylo oznámeno, že maďarský teleshoppingový prodejce šperků Emporia Style plánuje spustit televizní stanici Klenot TV. Ta byla 10. prosince 2019 spuštěna, vysílání pořadu Klenot TV tak bylo z TV Galerie staženo a nahrazeno na stejnojmenné stanici.\n\nOd 6. ledna 2020 se odpolední vysílání přesunulo z Kina Barrandov na Barrandov News. O víkendu byl mezi 2 odpolední bloky \"Klenot TV\" přesunut z Barrandov News také pořad \"Rychlá hra\".\n\nNa Slovensku byl pořad vysílán v letech 2016–2017 na stanicích TV WAU a Joj Plus pod názvem \"Klenot TV\" a na TV Doma a TV Dajto pod názvem \"Šperkománia\".\n\n\n\n"}
{"id": "1381989", "url": "https://cs.wikipedia.org/wiki?curid=1381989", "title": "Mandschurosaurus", "text": "Mandschurosaurus\n\nMandschurosaurus (\"Mandžuský ještěr\") byl rod velkého hadrosauridního dinosaura z období pozdní křídy, žijícího na území dnešního dálnovýchodního Ruska (oblast kolem řeky Amur). Rozměry zástupců tohoto druhu nejsou známé.\n\nTypový druh \"M. amurensis\" byl popsán ruským paleontologem A. N. Rjabininem jako \"Trachodon amurensis\" v roce 1925 a o pět let později již jako \"Mandschurosaurus amurensis\". Fosilie byly objeveny ruskou expedicí v roce 1914, a to na území Mandžuska. Jedná se vlastně o vůbec první fosilie dinosaurů, objevené na území Číny. Protože fosilie jsou fragmentární, je dnes tento taxon mnoha paleontology považován za \"nomen dubium\" (pochybné jméno).\n\nPostupně byly popsány ještě další druhy tohoto rodu, konkrétně \"M. mongoliensis\" a \"M. laosensis\". Pouze typový druh \"M. amurensis\" by ale mohl být vědecky platným taxonem.\n\n\n"}
{"id": "1381997", "url": "https://cs.wikipedia.org/wiki?curid=1381997", "title": "Ondřej Vinklát", "text": "Ondřej Vinklát\n\nOndřej Vinklát (* 5. února 1992 Liberec) je český tanečník a choreograf.\n\nNarodil se v Liberci. Od osmi let se věnoval sportovní gymnastice a učil se hře na klavír. K baletu se dostal náhodou, když se v roce 2001 přišla tehdejší šéfka baletu Divadla F. X. Šaldy v Liberci spolu s choreografem divadla podívat na trénink gymnastiky a vytipovat si představitele pro dětské role v představení \"Podzimní karneval\". \nVystudoval Taneční konzervatoř hl. m. Prahy; absolvoval v roce 2011. \n\nBěhem studia na konzervatoři byl od roku 2009 členem tanečního souboru TKP Bohemia Balet. \n\nV roce 2012 byl angažován do Baletu Národního divadla. Od sezony 2013/2014 zde působil jako sólista a od sezony 2015/2016 je prvním sólistou souboru Baletu ND. Současně je stálým hostem Laterny magiky. \n\nKromě svého působení v Baletu Národního divadla je od roku 2015 jedním ze členů „druhé generace“ projektového souboru profesionálních umělců, choreografů a tanečníků DEKKADANCERS, založeného v Praze v roce 2009. Je členem uměleckého a výkonného vedení souboru spolu se Štěpánem Pecharem (choreograf a tanečník, umělecký šéf DEKKADANCERS, člen Baletu ND, stálý host Laterny magiky) a Markem Svobodníkem (choreograf a tanečník, člen souboru Baletu ND, host Laterny magiky).\n\nOndřej Vinklát se souborem DEKKADANCERS tančí a také pro něj připravuje choreografii.\n\n\n\n\n\n"}
{"id": "1381998", "url": "https://cs.wikipedia.org/wiki?curid=1381998", "title": "Romana Julinová", "text": "Romana Julinová\n\nRomana Julinová (* 20. dubna 1966 Písek) je česká herečka, od roku 1994 členka souboru Městského divadla Zlín.\n\nUž jako dítě navštěvovala dramatický kroužek. Vystudovala na hudebně dramatickém oddělení Pražské konzervatoře, následně působila v divadle v Chebu. Na počátku 90. let 20. století se stala členkou souboru Městského divadla Zlín.\n\nPracovala s režisérem Karlem Kachyňou, který ji obsadil do snímku \"Smrt krásných srnců\" (1986). Dělala také dabing, natáčí reklamy pro rádio. Z dalších filmových rolí lze zmínit například snímky \"Kariéra\" (1984), \"Hele, on letí!\" (1984) či \"Přízrak\" (1987). Objevila se také v epizodních rolích v televizních seriálech \"Rozsudek\" (2014) nebo \"Četníci z Luhačovic\" (2017).\n\nJejím manželem je taktéž herec Městského divadla Zlín Zdeněk Julina. Mají spolu dvě děti – dceru Adinu a syna Jakuba.\n"}
{"id": "1382001", "url": "https://cs.wikipedia.org/wiki?curid=1382001", "title": "Fokker F.XXXVI", "text": "Fokker F.XXXVI\n\nFokker F.XXXVI byl nizozemský čtyřmotorový dopravní letoun vzniklý v jednom exempláři v 30. letech 20. století u společnosti Fokker. Jednalo se o největší dopravní letoun navržený a vyrobený touto firmou až do roku 1986, kdy vznikl Fokker 100, překonávající jej délkou trupu i rozpětím křídel.\nFokker F.XXXVI, imatrikulace \"PH-AJA\", poprvé vzlétl 22. června 1934. Šlo o hornoplošník se samonosným křídlem a pevným podvozkem záďového typu. Pro společnost Fokker tradiční konstrukce byla tvořena dřevěnými křídly a trupem svařeným z ocelových trubek, potažených plátnem. Pohon zajišťovaly čtyři hvězdicové motory Wright Cyclone instalované v náběžné hraně křídla, a letoun nesl čtyři členy osádky a, ve čtyřech osmimístných kabinách, třicet dva cestující. Tehdy nezvyklým prvkem byl důraz kladený konstruktéry na zvukovou izolaci přepravního prostoru, která umožňovala pasažérům po startu běžnou konverzaci bez zvyšování hlasu.\n\nLetoun byl předán společnosti KLM, která jej od března 1935 provozovala na evropských trasách. Stroj měl značnou nosnost, ale jeho dolet nebyl považován za dostatečný, a konstrukce byla strukturálně méně vyhovující ve srovnání s novými Douglasy DC-2 a DC-3, jejichž celokovové draky byly méně náročné na provozní údržbu, takže zůstalo pouze u jednoho vyrobeného kusu. Ten byl KLM v roce 1939 prodán britské společnosti Scottish Aviation, která jej používala k výcviku navigátorů a dalších příslušníků leteckých osádek v rámci letecké školy \"No.12 Elementary Flying Training School\", jejíž provoz pro Royal Air Force firma zajišťovala. Stroj byl odepsán v roce 1940, poté co vyhořel během startu.\n\nBritská společnost Airspeed Ltd. získala licenční práva k typu, který chtěla pro britský trh vyrábět pod označením Airspeed AS.20, ale nepodařilo se jí získat žádnou objednávku.\n\nÚdaje podle\n\n\n"}
{"id": "1382003", "url": "https://cs.wikipedia.org/wiki?curid=1382003", "title": "Jaroslav Štorkán", "text": "Jaroslav Štorkán\n\nJaroslav Štorkán (20. dubna 1890, Příbram - 1. června 1942, Praha) byl český zoolog a akarolog.\n\nMnoho zpráv se dnes o něm nezachovalo. Již před dokončením univerzitních studií se stal demonstrátorem a později asistentem profesora Aloise Mrázka na zoologickém ústavě Karlovy university.  Doktorem přírodních věd se stal v roce 1923. Roku 1928 se habilitoval z všeobecné zoologie a stal se docentem, dále zůstával však jako asistent a až v roce 1953 se stal profesorem.  Po něm pracoval v ústavu u prof. Komárka. Podnikal četné cesty do zahraničí, včetně zámoří (Mexiko) kde studoval živočichy a sbíral materiál.\n\nV době okupace se zapojil do domácího odboje. Dne 1. června 1942 v době druhého stanného práva pro něj ráno přišlo do bytu gestapo a odpoledne téhož dne byl popraven na kobyliské střelnici.\n\nVěnoval se studiu bezobratlých živočichů a byl zejména znalcem roztočů. Redigoval první ročníky „Věstníku československé zoologické společnosti“ (prvních osm) a zasloužil se o vydání Sborníku k jubileu 90tých narozenin profesora Vejdovského Královskou společností nauk v Praze. Redigoval Masarykův slovník a později Ottův slovník naučný, kam psal většinu zoologických hesel. Mnoho z jeho archivu bylo Němci zašantročeno.\n\n\n\n"}
{"id": "1382007", "url": "https://cs.wikipedia.org/wiki?curid=1382007", "title": "Evropský olympijský výbor", "text": "Evropský olympijský výbor\n\nEvropský olympijský výbor (EOV, : \"Comités olympiques européens\", : \"European Olympic Committee, EOC\") je organizace sídlící v Římě v Itálii. K EOV patří 50 národních olympijských výborů. Jeho hlavním cílem je šíření olympijských principů v Evropě. Jedná se o jednu z pěti kontinentálních organizací Asociace národních olympijských výborů.\n\nMyšlenka seskupení evropských národních olympijských výborů pod jednou organizací inspirovanou Italem Giuliem Onestiem, Belgičanem Raoulem Molletem a Švýcarem Raymondem Gafnerem byla poprvé předloženo v roce 1967 v Teheránu, které bylo později známo jako Asociace národních olympijských výborů (ANOC). Prvním krokem k vytvoření kontinentální asociace evropských národních olympijských výborů (AENOC) se uskutečnilo v roce 1968 na shromáždění ve Versailles pod vedením prvního prezidenta AENOC, hraběte Jean de Beaumont z Francie. Teprve v roce 1975 v Lisabonu mělo Sdružení písemné stanovy a definitivní název: \"Asociace evropských NOV\".\n\nOd roku 2017 je jeho předsedou Slovinec Janez Kocijančič.\n\nEvropský olympijský výbor organizuje Evropské hry, které se jako první konaly v roce 2015 v Baku v Ázerbájdžánu.\n\n\n\n\n"}
{"id": "1382017", "url": "https://cs.wikipedia.org/wiki?curid=1382017", "title": "Yamaha XS400", "text": "Yamaha XS400\n\nYamaha XS400 je model motocyklu, který v letech 1976 až 1982 vyráběla japonská firma Yamaha. Měl čtyřdobý vzduchem chlazený motor o objemu 400 ccm (přesněji 392 ccm do roku 1980 a následně 399 ccm). Motor je řadový, dvouválcový. Se zvýšením objemu motoru byl zároveň zvýšen výkon z 19,7 kW na 32,8 kW. Převodovka má šest stupňů. Na stejném základu byly vyráběny rovněž slabší motocykly XS250 a XS360.\n"}
{"id": "1382022", "url": "https://cs.wikipedia.org/wiki?curid=1382022", "title": "Jaromír Šámal", "text": "Jaromír Šámal\n\nJaromír Šámal (12. července 1900 Praha – 5. června 1942 Praha) byl český zoolog, entomolog a hydrobiolog.\n\nNarodil se do rodiny významného českého politika a kancléře českých prezidentů Přemysla Šámala. Ten byl účastníkem protirakouského i protiněmeckého odboje, což jej stálo život – v roce 1941 byl v Berlíně popraven. Jako by to předurčilo osud i  Jaromíra Šámala. Po gymnaziálních studiích přešel na přírodovědeckou fakultu Karlovy Unverzity, kde jeho učiteli byli prof. Mrázek a doc. Komárek. Po získání titulu doktora v roce 1923 se stal hned asistentem prof. Weniga a později prof. Jandy v stavu pro všeobecnou a pokusnou zoologii. Odtud odešel na České vysoké učení technické, habilitoval se tam v oboru všeobecné a užité entomologie a v roce 1935 byl jmenován profesorem zoologie. Tak jako jeho otec zapojil se do protiněmeckého odboje a v době druhého stanného práva v červnu 1942 byl v Kobylisích zastřelen. \n\nSyn z prvního manželství. Jeho otec Přemysl byl popraven v Berlíně v roce 1941. Maminka byla poslána do koncentračního tábora Osvětim. \n\nJeho dvě děti byly dány na převýchovu do německých rodin a po válce se vrátily. \n\nByl znalcem pošvatek, některých skupin jepic a byl hydrobiologem nejen v oblasti hmyzu, ale i ryb a jejich biologie a patologie.\n\n\n\n"}
{"id": "1382025", "url": "https://cs.wikipedia.org/wiki?curid=1382025", "title": "Iterační metoda", "text": "Iterační metoda\n\nVe výpočtové matematice je iterační metoda proces, který z počáteční aproximace konstruuje posloupnost přibližných řešení daného problému. Každá iterace přibližného řešení je konstruována z iterací předchozích.\n\nPro řešení soustav lineárních algebraických rovnic existují dvě hlavní skupiny iteračních metod – stacionární iterační metody a metody Krylovových podprostorů.\n\nZákladní stacionární iterační metody vycházejí ze štěpení příslušné matice soustavy na formula_1, přičemž matice formula_2 musí být jednoduše invertovatelná. Novou iteraci přibližného řešení spočítáme z předchozího jako formula_3 Přesné řešení soustavy je pak pevným bodem tohoto zobrazení.\n\nMetody Krylovových podprostorů jsou projekční metody založené na hledání přibližného řešení v Krylovových podprostorech rostoucí dimenze, tj. formula_4. Jednoznačnost tohoto přibližného řešení formula_5 dosáhneme dodatečnými podmínkami na příslušné residuum formula_6. Zpravidla požadujeme buď minimalitu residua v eukleidovské normě, nebo ortogonalitu residua na prostor, ve kterém hledáme aproximaci formula_5. Požadujeme-li ortogonalitu residua na prostor, na kterém hledáme přibližné řešení, jedná se o tzv. Galerkinovu metodu.\n"}
{"id": "1382027", "url": "https://cs.wikipedia.org/wiki?curid=1382027", "title": "Walter Royal", "text": "Walter Royal\n\nWalter Royal (1931-2) byl osobní automobil továrny Walter (Akciová společnost Walter, továrna na automobily a letecké motory), českého výrobce osobních automobilů. Představení automobilu veřejnosti s všeříkajícím označením Walter Royal proběhlo na podzimním pražském autosalonu v říjnu 1931 (XXIII. ročník, 22.-28. října), kde pochopitelně vévodil tovární expozici. Walter Royal nepomýšlel na převratná technická řešení, sázel spíše na konvenční postupy, ovšem vyniknout měl spíše dokonalou spolehlivostí, rychlostí a špičkovým komfortem.\nJednalo se o jeden z posledních vozů vlastní konstrukce vyráběných v Jinonicích. Završením typů „šlechtické“ hierarchie Princ (1932), Lord (1932) a Regent (1932) se stal pravý král: Royal. Byl to nejdražší, největší a nejvýkonnější československý osobní automobil, uvažujeme-li vozy dostupné na volném trhu. Jeho motor byl poněkud úspěšnější v prodeji než samotný vůz. Mimo vlastního automobilu Royal, jejichž počet můžeme spočítat na prstech jedné ruky, bylo vyrobeno 13-15 motorů 12V, které byly po zvýšení objemu na 7354 cm (vrtání 85, zdvih 108 mm) použity v dálkových autobusech Walter D-BUS a také do rychlého hasičského automobilu Walter W-12. Minimální počet vyrobených automobilů však nemění nic na skutečnosti, že Walter Royal je jedním z klenotů československého automobilního průmyslu. Projekt Walter Royal vedli inženýři František Barvitius a Jan Šusta. Centrem vozu se stalo mohutné dvanáctiválcové srdce, jež v detailech nezapřelo zkušenosti obou pánů v konstrukci velkých leteckých motorů.\n\nRedaktor Národních listů Vilém Heinz-Henry popsal premiéru na autosalonu takto: \"Mohutný dvanáctiválec Royal, krásný, elegantní, živelný výraz síly, neúnavné rychlosti, impulsivní akcelerace a pružnosti. Mohutné chassis budí obdiv originelním a do nejmenších detailů propracovaným technickým provedením. Dlouhodobá praxe v leteckých motorech vyznívá z čistých línií motoru, v němž jest uzavřen vysoký výkon 120 k.s. A přece pracuje tiše a bez otřesů. Je to skutečně velké eso velké továrny\". \n\nPředstavení na podzimním autosalonu v roce 1931 šlo o jasnou reakci na rok před tím představený dvanáctiválec Tatra 80, jehož vývoj byl ovšem zahájen již dříve. Spolu s Tatrou 80 se jedná o jediné dva československé, osobní automobily, které byly vybaveny 12-válcovými motory. Je však pravdou, že Walter Royal přišel do naprosto nevhodné doby, do vrcholící světové hospodářské krize. A byl skvělý, báječný, úžasný, ale neprodejný.\n\nZážehový, kapalinou chlazený vidlicový dvanáctiválec (V12), rozvod OHV, dva ventily/válec, bez přeplňování. Byl tvořen dvěma šestiválcovými bloky uspořádanými v úhlu 60° do V. Každá z řad válců měla samostatné zapalování Scintilla Vertex MN-IZ BN12d, což lze označit za novinku převzatou z letecké výroby, a samostatný karburátor. Motor byl umístěn vpředu. Při vrtání 76 a zdvihu 108 mm činil objem válců úctyhodných 5879 cm. Dosahoval při stupni komprese 5,0:1 výkonu 88,3 kW/120 k při 3000 ot./min. Kliková skříň byla odlita z hliníkové slitiny. Hliníkové byly i písty Bohnalite (s invarovými vložkami). Klikový hřídel (6x zalomený) s tlumičem torzních kmitů byl staticky a dynamicky vyvážen a uložen v sedmi ložiscích. Byl vyroben z oceli Poldi Vitrix Cr-Ni-Mo (W), které se v tom období standardně používaly na klikové, zalomené a drážkované hřídele Walter. Ojnice v profilu H byly zhotoveny z chromniklové oceli. Vodní chlazení s nuceným oběhem a s automatickou regulací teploty chlazení (regulace žaluzií před chladičem). Mazání motoru tlakové, oběžné s filtrem oleje.\n\nBezhlučná čtyřstupňová převodovka (4+Z, 3. a 4. stupeň synchronizovány) Aphon G45 nebo Maybach s podtlakovou (pneumatickou) předvolbou a rychloběhem přenášela kroutící moment přes vícelamelovou, kotoučovou spojku a kardanův hřídel na zadní hnanou nápravu. Transport paliva ke 2 horizontálním karburátorům Solex, případně ke 2 spádovým Stromberg Downdraft (pro každou řadu válců byl jeden karburátor) zajišťovalo elektromagnetické čerpadlo Autopuls.\n\nObě nápravy byly tuhé, zadní typu \"Banjo\". Podvozek s centrálním mazáním byl vpředu i vzadu odpružen měkkým pérováním (půleliptická podélná pera) s hydraulickými tlumiči kmitů. Rám se vyznačoval nízkou stavbou, zdárně přispívající k dobrým jízdním vlastnostem. Hmotnost samotného podvozku 1600 kg. Samotný podvozek pro další, karosářské kreace byl k mání za 150 000 Kč. \n\nŘízení šnekové, samosvorné a bylo umístěno vpravo. Dvacetipalcová drátěná kola Hering nebo Rudge-Whitworth byla brzděna kapalinovými, dvouokruhovými brzdami ATE-Lockheed s posilovačem Bosch Dewandre se samostatnými okruhy pro přední a zadní kola. Byla obuta pneumatikami rozměru 7,00x20\". Bubny brzd byly mohutně žebrovány ke zlepšení účinnosti chlazení. Ruční, mechanická brzda působila na zadní kola. Objem palivové nádrže 90 l. Průměrná spotřeba 25,0 l/100 km.\n\nWalter Royal byl nabízen ve dvou provedeních: čtyřdveřový pětimístný kabriolet. a čtyřdveřová 6-7 místná limuzína s karoserií Pullmann. Byly postaveny jen tři vozy (2 limuzíny Pullman a kabriolet Petera) podle jiných pramenů asi šest\n\nV základním provedení měl kabriolet hmotnost 1900 kg, rozvor 3700 mm, rozchod kol vpředu i vzadu 1430 mm, vnější rozměry: délka 5180 mm, šířka 1800 mm, výška 1700 mm, světlá výška 220 mm, maximální rychlost 145-150 km/h. \n\nBílý čtyřdveřový kabriolet s karosérií Theodora Petery z Vrchlabí byl nabízen za 208 000 Kč (tato karosárna již v roce 1932 nabízela kabriolety s elektrickým sklápěním střechy) a stal se tak nejdražším československým vozem. Čtyřdveřová 6-7 místná limuzína s hmotností 2050 kg, s rozvorem 3700 mm a rozchodem vpředu i vzadu 1450 mm, byla dlouhá 5015 mm, šířka 1760 mm a vysoká byla 1750 mm. Černá limuzína (vyrobeny min. 2 ks) měla cenovku 198 000 Kč. \n\nNa XIII. řádné valné hromadě A.s. Walter, konané 25.5.1932, k tomu generální ředitel Ing. Antonín \"Teny\" Kumpera ve své zprávě poznamenal: \"Veškerá svá úsilí obrátili jsme v uplynulém roce ke všem opatřením, kterými podařilo by se nám alespoň stav našeho závodu udržeti na té výši, v jaké do minulého roku vstoupil. Za tím účelem bylo pracováno daleko s vyšší intensitou ku automobilům, tak i za hranicemi v oboru leteckém. Dále pak bylo přikročeno ku všem opatřením za účelem snížení veškeré režie závodu. ... Přes veškeré obtíže, plynoucí z nejvýše úsporného režimu, bylo nám možno v uplynulém období přivésti do prodeje v oboru automobilním náš nový dvanáctiválcový superluxusní osobní vůz, který můžeme dnes po všech zkouškách s tímto provedených, označiti za typ úplně vylaborovaný a dokončený.\"\n\nVětšina vyrobených vozů ve skutečnosti sloužila spíše vedení automobilky než zákazníkům. Generální ředitel ing. Antonín „Teny“ Kumpera jezdil kabrioletems. S limuzínou jezdil později obchodní ředitel dr. Vítězslav Kumpera, Antonínův mladší bratr. Spolu s Tatrou 80 (představena o rok dříve) se jedná o jediné dva československé, osobní automobily, které byly vybaveny 12-válcovými motory.\nHned, jak se brány pražského autosalonu uzavřely, usedl závodník Jindřich Knapp za volant prvního vyrobeného vozu Walter Royal v podobě černé limuzíny s karoserií Pullman, aby se „na otočku“, propagačně-sportovní jízdou, podíval do Paříže. Spolujezdce mu dělal generální ředitel ing. Antonín „Teny“ Kumpera. Vyrazili 5. listopadu 1931 od klubovního domu Autoklubu Republiky Československé (AKRČs) v Lützowově ul. (dnes Opletalova) a cesta Praha – Paříž – Praha jim trvala pouhých 18 hodin a vůz ji celou absolvoval na přímý záběr. \n\nKnapp tovární Royal samozřejmě hnal, na rovných úsecích jezdil přes 140 km/h, čemuž odpovídala průměrná spotřeba benzínu 25,5 l/100 km a 0,6 l oleje/100 km. Během celé cesty, která se uskutečnila za krajně nepříznivých podmínek, se nevyskytl jediný defekt či chyba motoru, ani na ostatních částech automobilu. „Celá trať s největším stoupáním byla projeta na přímý záběr, mezi Štrasburkem a Paříží byla na špatném terénu měřena rychlost 140 kilometrů za hodinu“, jak se můžeme dočíst v časopisu Auto (měsíčník Autoklubu Republiky Československé, AKRČS), který jízdě věnoval mimořádnou pozornost. Dále „bylo zjištěno, že vůz sedí zcela bezpečně na rozmočené silnici i na mokrém asfaltu, i při nejvyšší rychlosti je řízení velmi lehké a snadné, jízda pohodlná a příjemná díky dokonalému pérování a útlumu vibrací a hluku.“ Zvláště byla v rozsáhlém komentáři zdůrazněna skutečnost, že vůz dosáhl - vzhledem ke způsobu jízdy a objemu válců - relativně malé spotřeby pohonných hmot. Černá limuzína Walter Royal při své zastávce u Vítězného oblouku na Champs-Élysées a u dnes již zbořeného Paláce Trocadéro sklidila plno obdivu a byla středem pozornosti mnoha Pařížanů.\n\nNa závodních tratích se tento model pochopitelně neobjevil. Zúčastňoval se soutěží elegance jako např. na Concours d'Elegance v Brně, kterou uspořádal Moravsko-slezský automobilní klub (MSAK) v 8. května 1932, a o týden později na Concours d'Elegance v Piešťanech, kterou uspořádal Klub slovenských automobilistov 16. května 1932. V Brně ve skupině uzavřených vozů (IV. kategorie) byl oceněn První cenou dr. Vítězslav Kumpera (limuzína Royal) a ve skupině speciálních vozů (V. kategorie) ing. Antonín Kumpera (kabriolet Royal). Zlatou stuhou byli v Piešťanech oceněni mj. dr. Vítězslav Kumpera (limuzína Royal) i ing. Antonín Kumpera (kabriolet Royal).\n\nNa počátku 21. století se vedly na motoristických portálech diskuze, zdali se nějaký Walter Royal nedochoval. Byly signály, že existuje šasi ale bez motoru a na straně druhé, že někde odpočívá jen motor. \"Přítrž\" těmto diskuzím učinila společnost Hicar s.r.o. z Brna, která zveřejnila snímky z ukončené renovace kabrioletu s dvanáctiválcovým motorem. \n\n"}
{"id": "1382034", "url": "https://cs.wikipedia.org/wiki?curid=1382034", "title": "Pavel Kunert", "text": "Pavel Kunert\n\nPavel Kunert (30. ledna 1930 Litomyšl – 7. května 2018 Brno) byl český herec, dlouholetý člen souboru Městského divadla Brno. Ztvárnil přes 200 divadelních a více než 40 televizních a filmových rolí.\n\nNarodil se 30. ledna 1930 v Litomyšli. Učil se tkalcem i knihkupcem, studoval rovněž na obchodní škole, pracoval na různých úřadech.\n\nPo celou dobu působil jako amatérský herec a od roku 1949 se stal hercem profesionálním. V letech 1949–1956 hrál sedm sezon v Krajském oblastním divadle Hradec Králové, poté 1956–1958 dvě sezony v Krajském oblastním divadle Trutnov. Na počátku sezony 1958/1959 se dostal do Brna, do Divadla Julia Fučíka na zdejším výstavišti, jehož soubor byl posléze převeden pod Divadlo bratří Mrštíků (od roku 1993 přejmenované na Městské divadlo Brno). Zde zůstal až do svého důchodu, odešel v roce 2010.\n\nKromě divadla účinkoval také v televizních inscenacích či filmech, nikdy však v hlavní roli. Uplatnil se rovněž v rozhlase a dabingu.\n\nZemřel 7. května 2018 v 8 hodin ráno po dvojnásobné operaci následků mozkové příhody.\n\n"}
{"id": "1382036", "url": "https://cs.wikipedia.org/wiki?curid=1382036", "title": "Požár na King's Cross", "text": "Požár na King's Cross\n\nDne 18. listopadu 1987 zhruba v 19:30 vypukl požár na stanici metra King's Cross St Pancras, jedné z největších stanic londýnského metra. Ve stanici byla jednak hlavní - nadzemní - linka, ale i linky umístěné hlouběji v podzemí obsluhující linky Northern, Piccadilly a Victoria. Požár započal na dřevěném eskalátoru linky Piccadilly a v 19:45 se vyvinul v celkové vzplanutí haly. Katastrofa zabila 31 lidí a dalších 100 zranila. \n\nOd února do června 1988 probíhalo veřejné vyšetřování katastrofy. Vyšetřovatelé se pokusili požár dvakrát reprodukovat, poprvé aby zjistili, zda může mazivo eskalátoru vzplanout a podruhé, aby ověřili pravdivost počítačové simulace požáru, aby určili příčinu celkového vzplanutí. Vyšetřování skončilo se závěrem, že požár se zahájil kvůli cigaretě odhozené na eskalátor. Požár se jevil pouze malým, do doby, než náhle výrazně zvýšil svou intenzitu. Zvýšení intenzity požáru nastalo kvůli - předtím neznámému - příkopovému efektu, který byl odhalen počítačovou simulací požáru. \n\nSpolečnost provozující londýnské město byla tvrdě kritizována kvůli svému přístupu k požáru. Zaměstnanci metra se cítili být v bezpečí, jelikož na King's Cross ještě nikdy nedošlo k fatálnímu požáru. Nikdo je také neproškolil, jak s požárem naložit anebo jak vyvolat evakuaci metra. \n\nZávěrečná zpráva vyšetřování vedla k rezignaci vysokého managementu jak londýnského metra, tak společnosti London Regional Transport. Tatáž zpráva také vedla k zavedení a vyncování nových požárních směrnic, na všech stanicích také došlo k vyměnění dřevěných eskalátorů za kovové eskalátory.\n\nVe stanici King's Cross se nacházela hlavní železniční linka spolu s dalšími nástupištěmi, které se nacházely v podzemí. Byly zde separátní eskalátory vedoucí na linku Piccadilly a Victoria; na linku Northern se nastupovalo z linky Piccadilly. K eskalátorům připojené na linky Piccadilly a Victoria vedly na nástupiště používané britskou železniční společností Midland City (později Thameslink) pro vlaky do Moorgate a jako výstup do ulice Pentonville. \n\nV 19:30 nahlásilo několik cestujících oheň na eskalátoru linky Piccadilly. Zaměstnanci metra a policie šli incident prošetřit a potvrdili, že na Piccadilly skutečně hoří. Jeden z policistů proto odešel zavolat hasiče. Čtyři požární vozy byly vyslány na místo v 19:36. Oheň se nacházel pod eskalátorem a nebylo možné ho hasit bez použití hasicích přístrojů. Takové přístroje se na místě nacházely, ale nikdo ze zaměstnanců metra je neuměl použít. Zaměstnanci metra a přítomní policisté rozhodli o evakuaci stanice, za využití eskalátorů linky Victoria. O několik minut později dorazili hasiči a několik hasičů zamířilo dolů k eskalátorům, aby požár posoudili. Uviděli požár zhruba o velikosti papírové krabice a chtěli ho hasit za použití vodního proudu. \n\nV 19:42 se rozhořel celý eskalátor.\n\nV 19:45 nastalo celkové vzplanutí a několik proudů ohně vystřelilo do vstupní haly. To zablokovalo únikovou cestu několika stovkám lidí, kteří byli evakuováni za použití eskalátorů linky Victoria. Policista se zraněným mužem se pokusil prostor opustit přes nástupiště Midland City, ale dveře byly zamčeny. Zaměstnanci a policistka uvěznění na lince Metropolitan unikli vlakem. \n\nBěhem katastrofy bylo povoláno přes 150 hasičů. Čtrnáct vozidel londýnské ambulance převáželo zraněné do nemocnic, včetně University College Hospital. Požár byl dohašen v 1:46 následujícího dne ráno. \n\nZemřelo 31 lidí a 100 dalších bylo převezeno do nemocnice, 19 s vážnými zraněními. Hasič Colin Townsley byl vedoucím první posádky požárního vozidla, které na místo dorazilo a byl ve vstupní hale ve stejný čas, kdy nastalo celkové vzplanutí. Nepřežil, jeho tělo bylo nalezeno vedle ošklivě popáleného těla jedné z cestující na cestě k východu na ulici Pancras. Townsley pravděpodobně narazil na cestující snažící se opustit hořící halu a snažil se jí pomoci. \n\nNeznámý muž známý jako \"Michal\" nebo \"tělo 115\", byl identifikován 22. ledna 2004, kdy forenzní analýza potvrdila, že jde o 73letého Alexandra Fallona z Falkirku. Nick Lowe nazpíval píseň \"Who Was That Man?\". \n\nVstupní hala a nástupiště linky Metropolitan byly vesměs nepoškozené a byly otevřeny následující ráno po požáru. Linka Victoria, jejíž eskalátory byly poškozeny jen málo, obnovila svůj provoz následující úterý. Vstupní haly pro další linky byly obnoveny až za čtyři týdny. Tři eskalátory linky Piccadilly bylo nutné zcela vyměnit, nové byl spuštěny 27. února 1989, více než 16 měsíců po požáru. Do spuštění nových eskalátorů byl jediný přístup k lince Piccadilly přes linku Victoria nebo přes nástupiště Midland City. \n\nPřístup k lince Northern byl nepřímý, pomocí eskalátorů připojených k lince Picadilly. Jelikož provoz ze všech těchto linek by eskalátory linky Victoria přetížil, linka Northern stanicí Kings Cross jen projížděla do doby, než byly opravy dokončeny. Při té příležitosti byly vyměněny i eskalátory linky Northern, které byly na konci své životnosti. Linka Northern plně obnovila svůj provoz 5. března 1989. \n\nVeřejné vyšetřování incidentu bylo zahájeno premiérkou Spojeného království Margaret Thatcherovou. Vyšetřování bylo vedeno Desmondem Fennellem a jeho týmem čtyř expertů. Vyšetřování bylo zahájeno dne 1. února 1988 a uzavřeno 24. června téhož roku. \n\nKouření ve vlacích metra bylo zakázáno v červenci roku 1984. Po požáru na stanici Oxford Circus v listopadu 1984 byl tento zákaz v únoru 1985 rozšířen na veškeré prostory metra. Tento zákaz ale kuřáci často ignorovali a cigarety odhazovali na eskalátorech. Vyšetřování odhalilo, že požár byl téměř určitě spuštěn cestujícím, který odhodil ještě hořící zápalku, která zapadla pod eskalátor. Možnost záměrného zapálení stanice byla vyloučena policií, jelikož zde nebyl jediný důkaz o použití akcelerátoru hoření. Vyšetřovatelé nalezli, že dřevo (ze kterého byly vyrobeny eskalátory) bylo na devíti místech ohořelé, což naznačovalo, že obdobné požáry se již na místě vyskytly, ale nestihly se rozšířit. Vyšetřovatelé zjistili, že zespodu na eskalátorech se vyskytuje vrstva maziva a odpadků, kterážto směs byla považovaná za nesnadno zapálitelnou a pokud by už k zapálení došlo, měla hořet poměrně pomalu. Vyšetřovatelé se to rozhodli vyzkoušet záměrným odhozením hořící zápalky pod eskalátor. Hned první odhozená zápalka mazivo skutečně zapálila. Vyšetřovatelé nechali oheň hořet asi devět minut, poté ho uhasili. \n\nVyšetřovatelé se pokusili požár simulovat na počítači. Tato simulace ukázala, že si plameny před tím, než vyšlehnou do vstupní haly, na eskalátor lehnou namísto toho, aby hořely rovně vzhůru. Vyšetřovatelé si mysleli, že je počítačová simulace vadná a rozhodli se to vyzkoušet. Zapálili model stanice King's Cross a po sedmi a půl minutách normálního hoření si plameny skutečně lehly na eskalátor, stejně, jako v počítačové simulace. Kovové strany eskalátoru žár z ohně směrovaly dál a jakmile žár dosáhl kritické hranice, plameny náhle vyšlehly do modelu vstupní haly. Ukázalo se, že třicetistupňový náklon eskalátorů byl skutečností, která výrazně napomohla rychlému šíření požáru. Tento efekt byl před katastrofou neznámý a byl pojmenován příkopový efekt.\n\nLondýnské metro bylo v závěrečné zprávě kritizované za svůj přístup k požárům v metru, konkrétně kvůli tomu, že velmi podcenili riziko. Zaměstnanci měli zavolat hasiče pouze v okamžiku, kdy by se požár vymknul kontrole a měli požár pokud možno uhasit sami. I přesto ale zaměstnanci nebyli vyškoleni pro takové situace. \n\n"}
{"id": "1382038", "url": "https://cs.wikipedia.org/wiki?curid=1382038", "title": "Henry Lauterbach", "text": "Henry Lauterbach\n\nHenry Lauterbach (* 22. října 1957) je bývalý německý atlet, halový mistr Evropy ve skoku do dálky.\n\nVe svých atletických začátcích se věnoval více skoku do výšky. Na evropském šampionátu v Praze v roce 1978 skončil čtvrtý. Stejného úspěchu dosáhl na olympiádě v Moskvě o dva roky později. Jeho nejlepší výkon v této disciplíně – 230 cm – pochází z roku 1978.\nTaké ve skoku do dálky zaznamenal mezinárodní úspěchy. V roce 1982 se stal halovým mistrem Evropy. Osobní rekord 835 cm si vytvořil v srpnu 1981.\n"}
{"id": "1382041", "url": "https://cs.wikipedia.org/wiki?curid=1382041", "title": "Isarco", "text": "Isarco\n\nIsarco (německy \"Eisack\", latinsky \"Isarus\" nebo \"Isarcus\") je alpská řeka v severní Itálii, druhá nejdelší v provincii Jižní Tyrolsko (Tridentsko-Horní Adiže). V češtině řeka nemá své specifické jméno. Její pramen se nachází ve Stubaiských Alpách, nedaleko na západ od známého alpského průsmyku Brennerpass, ve výšce přibližně 1990 m n. m. Povodí této řeky má rozlohu asi 4960 km.\n\nŘeka nejprve protéká údolím Wipptal které tvoří hranici mezi Stubaiskými Alpami a Zillertalskými Alpami. Pod městem Vipiteno (Sterzing) pak protéká údolím Eisacktal. Toto údolí mezi městy Vipiteno a Bolzano odděluje alpskou skupinu Sarntalské Alpy v severní části od Zillertalských Alp a jižněji od Dolomit. Po cca 100 kilometrech toku se vlévá pod Bolzanem zleva do řeky Adiže.\n\nVýznamnějšími městy a obcemi podél toku Isarca jsou Vipiteno (německy Sterzing), Fortezza (Franzenfeste), Bressanone (Brixen), Chiusa (Klausen) a Ponte Gardena (Waidbruck) a konečně Bolzano (Bozen), hlavní město provincie.\n\nV Brixenu se do Isarca zleva vlévá největší přítok Rienza (Rienz), řeka protékající údolím Val Pusteria (Pustertal) na severní straně Dolomit. Druhým největším přítokem je řeka Talfer, protékající Sarntalskými Alpami, která se vlévá do Isarca v Bolzanu krátce před vtokem do Adiže.\n\n\nIsarco je pro svou značnou vodnatost využívána k výrobě elektrické energie. Za tím účelem jsou na toku nedaleko obcí Fortezza, Chiusa a Ponte Gardena vybudovány přehrady.\nIsarco je jako mnoho horských řek vhodná a oblíbená pro vodácký sport. Jedná se o divokou řeku s úseky až do WW V, která je téměř v celém svém toku dobře sjízdná jak na kajacích tak na raftech. Jako varianta může být kombinována se sjezdem jejího přítoku Rienzy. Řečiště je na mnoha místech dobře přístupné. Doprava lodí k řece je velmi snadná, po celé délce vede souběžně s řekou i jejím přítokem kvalitní silnice. Krajinářsky je zážitek ze sjezdu negativně ovlivněn tím, že v údolích jimiž řeka protéká je husté osídlení a silnice souběžné silnice slouží jako hlavní dopravní tah mezi Rakouskem a severní Itálií. Vzhledem k energetickému využívání může být v některých úsecích v určitých obdobích nedostatek vody nebo dokonce sucho.\n\n"}
{"id": "1382043", "url": "https://cs.wikipedia.org/wiki?curid=1382043", "title": "Akademie výtvarných umění v Seville", "text": "Akademie výtvarných umění v Seville\n\nAcademia de Bellas Artes neboli Akademie výtvarných umění v Seville byla institucí pro výuku studentů různého uměleckého zaměření. Byla založena 1. ledna 1660 za podpory Bartoloméa Estebana Murilla, jejího prvního prezidenta. Murillo také získal podporu Juana de Valdése Leala, druhého prezidenta a mladého Francisca de Herrera. Na založení akademie se podíleli Herrera, Murillo, Valdés Leal, Sebastian Llanos y Valdes, Pedro Honorio de Palencia, Cornelio Schut, Ignacio de Iriarte, Matias de Arteaga, Matias de Carbajal, Antonio de Lejalde, Juan de Arenas, Juan Martinez, Pedro Ramirez, Bernabé de Ayala, Carlos de Negron, Pedro de Medina, Bernardo Arias Maldonado, Diego Diaz, Antonio de Zarzoza, Juan Lopez Carrasco, Pedro de Camprobin, Martin de Atienza nebo Alonso Perez de Herrera.\n\nPovinností prezidentů, kteří se střídali po týdnech, bylo řídit pokrok žáků, řešit pochybnosti a spory, ukládat pokuty a zachovávat pořádek ve škole a také vybírat nové členy, kteří budou mít právo na hodnost akademika. Výdaje na modelky, svíčky a jiné položky byly hrazeny měsíčním předplatným šesti reálů, které každý člen zaplatil, zatímco studenti byli volně přijímáni ke studiu po zaplacení jakéhokoli poplatku, který si mohli dovolit. Studenti museli vyznávat ortodoxii tím, že schvalovali \"Nejsvětější Eucharistii\" a \"Neposkvrněné početí Panny Marie\". Ve škole byla zakázána konverzace o tématech, které nepatřily k aktivitám školy. Pachatel byl pokutován, pokud pokračoval v konverzaci na zakázaná témata i po dvojím zazvonění prezidenta. Přísahy, profánní jazyk a trestné činy proti dobrým mravům byly rovněž pokutovány.\n\nV roce 1673 měla akademie 43 členů. Tato sevillská akademie byla předchůdkyní \"Academia Real de Bellas Artes de San Fernando\" v Madridu.\n"}
{"id": "1382044", "url": "https://cs.wikipedia.org/wiki?curid=1382044", "title": "Devizové právo", "text": "Devizové právo\n\nDevizové právo je soubor právních předpisů, které upravují dispozice s hodnotami, jimiž je možné uhrazovat závazky do zahraničí a některými dalšími hodnotami, souvisejícími s platebním a úvěrovým stykem se zahraničím. \n\nTzv. devizový tuzemec: Jedná se o právnickou osobu, která má v ČR sídlo, a fyzickou osobu, která má v ČR své bydliště nebo se zde alespoň po většinu část roku zdržuje. Ostatní fyzické a právnické osoby jsou považovány za devizové cizozemce, tedy jsou to devizoví nerezidenti. Není zde rozhodující občanství ani původ kapitálu. \n\nJsou obdařeny působností a pravomocemi. Jedná se o Ministerstvo financí České republiky, které působí vůči státním orgánům a o Českou národní banku, která působí vůči všem ostatním tuzemským a cizozemským osobám. \nOsoba provádějící obchody s devizovými hodnotami, nebo poskytující peněžní služby jako předmět svého podnikání. \nJedná se o\nDevizová místa se dělí do jednotlivých kategorií. \n\nJe zde nutná licence, což je oprávnění provádět obchody s devizovými hodnotami, nebo platební styk ve vztahu k zahraničí.\n\nOsoba bez licence. Je nutné se registrovat u České národní banky.\n\nJe vyžadována při provádění obchodů s devizovými hodnotami, nebo poskytování peněžních služeb, je-li činnost podnikáním. Při podání žádosti ji uděluje Česká národní banka danému devizovému místu. Česká národní banka eviduje seznam devizových míst.\nLicence může být plná či částečná, a od toho se odvíjí rozsah produktů v cizích měnách. U směnárenských společností není třeba devizová licence, ale vyjádření České národní banky podle zvláštního zákona. V devizové licenci se předepisuje rozsah práv, doba trvání a povinnosti.\n\nJedná se o nákup nebo prodej devizových hodnot na vlastní nebo cizí účet, zprostředkování nebo směna. Obchodovat mohou výhradně devizová místa v rozsahu stanoveném udělenou licencí.\n\n\n\n"}
{"id": "1382045", "url": "https://cs.wikipedia.org/wiki?curid=1382045", "title": "Cornelis Schut III", "text": "Cornelis Schut III\n\nCornelis Schut III, či také Cornelis Escut III, Cornelis Schut III, Cornelio Schut el Mozo, Cornelio Schut el joven (kolem roku 1629 - 1685) byl malíř, který během celé své umělecké kariéry pracoval ve španělské Seville. Byl jedním z vůdčích vlámských malířů, kteří v té době v Seville působili. Jeho styl byl ovlivněn stylem jiného španělského malíře Bartolomé Estebana Murillo.\n\nCornelis Schut se narodil v Antverpách kolem roku 1629. Malovat se učil u svého strýce, významného vlámského malíře Cornelise Schuta. Do španělské Sevilly odcestoval se svým otcem, jenž byl u španělského krále zaměstnán jako inženýr. První záznam o Schutovi v Seville pochází z roku 1653. Již v následujícím roce byl přijat do místního malířského cechu. Pohyboval se v kruhu vlámského sochaře José de Arco a oženil se se sestrou jeho manželky. Pár měl dvě dcery.\nPodpora Josého de Arco napomohla zajistit Schutovi první zakázky. V roce 1655 přijal do své dílny prvního žáka. Cornelis měl více žáků, z nichž mnozí, například Manual Gallardo, José Lopez Chico a Juan Antonop Lopes, se ve své profesní kariéře věnovali polychromii oltářních retáblů. Schutova dílna pracovala pro Cornelisova švagra Josého de Arco při polychromování jeho plastik. V roce 1660 se Schut stal jedním ze zakladatelů španělské umělecké akademie \"Academia de Bellas Artes\" v Seville. Na akademii se stal učitelem kresby a v roce 1672 byl zvolen prezidentem této akademie. Spoluprezidenty byli Bartolomé Esteban Murillo a Francisco Herrera mladší. O čtyři roky později byl Schut zvolen znovu. Byl jedním z nejvýznamnějších přispěvatelů akademie, často vyplácel odměnu uměleckým modelům z vlastní kapsy, či finančně podporoval některé žáky.\n\nZemřel v Seville v roce 1685. I přes svou úspěšnou kariéru zemřel jako chudák, protože léčba bolestivé nemoci, která vedla k jeho smrti, byla velmi nákladná.\n\nVětšinu jeho prací lze nalézt v Seville, některá díla jsou v Cádizu a dalších místech ve Španělsku. Pracoval v mnoha žánrech, včetně historických témat, portrétů a zátiší. Většina jeho datovaných děl byla vytvořena v šedesátých letech 17. století. Nezpochybňoval své vlámské kořeny. Udržoval úzké vztahy s uměleckou komunitou v Seville a také s vlámskými a holandskými obchodníky ve městě. Pod vlivem Murillovy tvorby vyvinul styl \"umírněnější Murillo\". Konfluence (splynutí) vlámských a místních uměleckých proudů je hlavním rysem malířství 17. století v Seville. Zachovalo se mnoho Schutových kreseb, jejichž styl živé a plynulé linky má blízko ke stylu Murilla. Tyto kresby také byly často Murillovi přičítány. Hlavní zakázky dostával od Sevillské katedrály. Kromě toho dostával mnoho zakázek od soukromých osob a obchodníků. Tím se vysvětluje rozmanitost žánrů, v nichž pracoval. Namaloval mnoho verzí \"Neposkvrněného početí\", což je téma, ve kterém Schut ukazuje silnou podobnost s Murillovým ikonografickým zpracováním tohoto tématu.\n"}
{"id": "1382046", "url": "https://cs.wikipedia.org/wiki?curid=1382046", "title": "Vodárenská věž v Ohlsdorfu", "text": "Vodárenská věž v Ohlsdorfu\n\nVodárenská věž v Ohlsdorfu se nachází ve staré části Cordes-Allee hřbitova Ohlsdorf v Hamburku. Svým historizujícím vzhledem připomíná spíše sakrální budovu nebo součást zámeckého komplexu. Věž je orientačním bodem pro návštěvníky staré části hřbitova v Ohlsdorfu.\n\nStavitel hřbitova Ohlsdorf a pozdější ředitel Wilhelm Cordes, navrhl vodárenskou věž, která byla postavena v roce 1898. V té době se nacházela na východní hranici hřbitova (později byl hřbitov rozšířen východním směrem). Věž 34 m vysoká obsahovala dvě vodní nádrže: ve spodní části byla nízkotlaká o objemu 100 m³ a v horní části ve výšce 18 m nad terénem byla vysokotlaká nádrž o objemu 18 m³. Na boku věže vedlo kamenné schodiště k střední úrovni nad nízkotlakým zásobníkem a dále pokračovalo točité železné schodiště skrz střed vysokotlaké nádrže až na vyhlídkový ochoz.\n\nVodárenská věž sloužila k zásobování hřbitovních ploch vodou, zejména pro potřeby zahradnictví. Na hřbitově byly postaveny ještě další čtyři nádrže, z nichž se jedna dosud nachází v části Nording.\n\nV roce 1877 byl otevřen parkový hřbitov Ohlsdorf, který měl od počátku plánovanou infrastrukturu. Ta zahrnovala v roce 1879 vlastní zásobování vodou dvěma čerpacími stanicemi. Voda byla čerpána částečně z vlastní studny, částečně ze severního rybníku. Nárůst spotřeby vody zapříčinil, že studny nestačily pokrýt spotřebu. Proto v roce 1919 byl hřbitov napojen na městskou vodovodní síť. Vlastní výroba probíhala do roku 1920, kdy narostly náklady na opravy zařízení.\n\nV době druhé světové války byla velká nádrž proměněna na protiletecký kryt. V roce 1941 byla k vůli havarijnímu stavu sundána původní střecha a nahrazena provizorní střechou. V následujících letech se stav objektu nadále zhoršoval. V roce 1980 byla při kontrole zjištěno, že velká nádrž je silně zkorodovaná, zdivo v horní části věže v havarijním stavu. V roce 1989 byla zahájena firmou \"Arbeit und Lernen GmbH\" rozsáhlá rekonstrukce, která byla dokončena v roce 1992. Byla odstraněna horní nádrž a rekonstruována střecha do původní zvonové podoby. Staré železné schodiště bylo nahrazeno novým ocelovým.\n\nOd roku 2003 je využívána vodárenská věž společnosti \"Garten der Frauen e.V\". V létě v neděli odpoledne je vodárenská věž zpřístupněna veřejnosti.\n"}
{"id": "1382049", "url": "https://cs.wikipedia.org/wiki?curid=1382049", "title": "Celia Aymonierová", "text": "Celia Aymonierová\n\nCelia Aymonierová (* 5. srpna 1991) je francouzská reprezentantka v biatlonu a bývalá běžkyně na lyžích. \n\nDo roku 2014 závodila v běhu na lyžích a za Francii se zúčastnila Zimních olympijských her 2014 v Soči. Od sezony 2015/2016 již závodila v biatlonu a zúčastnila se také Zimních olympijských her 2018 v Pchjongčchangu.\n\nJejím dosavadním největším úspěchem ve světovém poháru jsou dvě vítězství v se štafetou žen, poprvé v německém Oberhofu v ročníku 2016/17. V individuálních závodech skončila nejlépe sedmá.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n"}
{"id": "1382050", "url": "https://cs.wikipedia.org/wiki?curid=1382050", "title": "Nárys", "text": "Nárys\n\nJako nárys se v technickém kreslení označuje pohled na předmět z nejběžnější, zpravidla přední strany. Z nárysu by mělo být možno vyčíst největší množství informací o daném předmětu/obrobku. Zobrazovací metodou je pravoúhlé promítání.\n\n"}
{"id": "1382051", "url": "https://cs.wikipedia.org/wiki?curid=1382051", "title": "Bokorys", "text": "Bokorys\n\nJako bokorys se v technickém kreslení označuje pohled na předmět z boční strany. U jednoduchých výkresů může být místo bokorysu narýsován svislý řez. Složitější výkresy zpravidla obsahují oba typy zobrazení. Zobrazovací metodou je pravoúhlé promítání.\n\n"}
{"id": "1382054", "url": "https://cs.wikipedia.org/wiki?curid=1382054", "title": "Substraktivní výrobní proces", "text": "Substraktivní výrobní proces\n\nJako substraktivní výrobu označujeme způsob zpracování materiálu tak, že výsledný výrobek vznikne jeho postupným ubíráním. Takto lze zpracovávat většinu známých materiálů – kov, dřevo, plasty. Substraktivní charakter mají všechna třísková obrábění – řezání, frézování, vrtání, broušení, atd. \n\nOpakem je aditivní výrobní proces, při němž je naopak materiál postupně přidáván.\n"}
{"id": "1382055", "url": "https://cs.wikipedia.org/wiki?curid=1382055", "title": "Aditivní výrobní proces", "text": "Aditivní výrobní proces\n\nJako aditivní výrobu označujeme způsob zpracování materiálu tak, že výsledný výrobek vznikne jeho postupným kontrolovaným přidáváním. Takto lze zpracovávat materiály, které lze roztavit – kovy, plasty (zejména termoplasty), sklo. Patří sem zejména odlévání, spékání (\"sintrování\", prášková metalurgie) a 3D tisk.\n\nOpakem je substraktivní výrobní proces, při němž naopak dochází k ubírání materiálu.\n"}
{"id": "1382056", "url": "https://cs.wikipedia.org/wiki?curid=1382056", "title": "Simone Simonová", "text": "Simone Simonová\n\nSimone Simonová, celým jménem Simone Thérèse Fernande Simon (23. dubna 1910 Béthune – 22. února 2005 Paříž) byla francouzská herečka.\n\nJejí otec byl inženýr židovského původu, matka Italka a žena v domácnosti. Když byly Simone tři roky, její rodiče se rozvedli a ona prožila dětství s matkou na Madagaskaru. Po návratu do Francie se živila jako manekýnka a módní návrhářka, v roce 1931 ji režisér Victor Tourjansky obsadil do prvního filmu \"Neznámý zpěvák\". Vystupovala také v operetním divadle Théâtre des Bouffes-Parisiens, v roce 1935 dostala první hlavní roli ve filmu \"Krásné dny\" a téhož roku odcestovala do Hollywoodu, kde uzavřela kontrakt se společností 20th Century Fox a uspěla v muzikálu \"Třetí se směje\". Roku 1938 se vrátila do Francie a Jean Renoir jí svěřil roli Séverine v zolovské adaptaci \"Člověk bestie\". Po vypuknutí druhé světové války odjela opět do Ameriky, účinkovala v klasickém horroru \"Kočičí lidé\" a jeho sequelu \"Kletba kočičích lidí\". Po návratu do vlasti se představila v režii Maxe Ophülse v adaptaci hry Arthura Schnitzlera \"Rej\". Od poloviny padesátých let se zaměřila na práci v pařížském divadle Théâtre Saint-Georges. Poslední film \"Žena v modrém\" natočila v roce 1973.\n\nByla svobodná a bezdětná, proslulé však byly její milostné vztahy se skladatelem George Gershwinem a špionem Dušanem Popovem. \n\n \n"}
{"id": "1382061", "url": "https://cs.wikipedia.org/wiki?curid=1382061", "title": "Mutua Madrid Open 2018 – ženská čtyřhra", "text": "Mutua Madrid Open 2018 – ženská čtyřhra\n\nŽenská čtyřhra Mutua Madrid Open 2018 probíhala v první polovině května 2018. Do deblové soutěže madridského tenisového turnaje nastoupilo dvacet osm dvojic. Obhájcem titulu byl tchajwansko-švýcarský pár Latisha Chan a Martina Hingisová, jehož členky nestartovaly společně. Hingisová po sezóně 2017 ukončila profesionální kariéru. Spoluhráčkou Chanové se stala bývalá deblová světová jednička Bethanie Matteková-Sandsová, s níž dohrála ve čtvrtfinále na raketách Češek Strýcové a Sestini Hlaváčkové.\n\nVítězem se stal nejvýše nasazený pár světových dvojek Jekatěrina Makarovová a Jelena Vesninová z Ruska, který ve finále zdolal maďarsko-francouzské turnajové trojky Tímeu Babosovou s Kristinou Mladenovicovou. Po dvousetovém průběhu 2–6 a 6–4 rozhodl až supertiebreak nejtěsnějším dvoubodovým poměrem míčů [10–8]. Rusky přitom po prohrané úvodní sadě ztratily podání i ve druhé, ale soupeřky získaný brejk nedokázaly dovést do vítězství. Šampionky si do žebříčku WTA připsaly 1 000 bodů. Získaly premiérovou sezónní a šestou společnou trofej v kategorii Premier Mandatory. Oba páry se v předchozí části sezóny utkaly dvakrát. Z finále Australian Open odešla ruská dvojice poražena a naopak zvítězila v semifinále BNP Paribas Open. Makarovová s Vesninovou navázaly na finále z Madrid Open 2012, kde postoupily jako pár vůbec poprvé do závěrečného boje o titul. Přiblížily se také k pozici deblových světových jedniček, když na první Latischu Chanovou ztrácely jen 230 bodů.\n\nMakarovová vybojovala třináctý deblový titul na okruhu WTA Tour a pro Vesninovou to bylo devatenácté takové turnajové vítězství. Jednalo se o jejich poslední společně odehraný turnaj, když následně ukončily spolupráci. Během šesti let triumfovaly na dvanácti turnajích, včetně tří grandslamů a olympijských her. \n\nČtyři nejvýše nasazené páry obdržely volný los do druhého kola.\n"}
{"id": "1382062", "url": "https://cs.wikipedia.org/wiki?curid=1382062", "title": "Mutua Madrid Open 2018 – mužská čtyřhra", "text": "Mutua Madrid Open 2018 – mužská čtyřhra\n\nMužská čtyřhra Mutua Madrid Open 2018 probíhala v první polovině května 2018. Do deblové soutěže madridského tenisového turnaje nastoupilo dvacet čtyři dvojic. Obhájcem titulu byl první světový, polsko-brazilský pár Łukasz Kubot a Marcelo Melo, který ve čtvrtfinále vyřadili Kolumbijci Juan Sebastian Cabal s Robertem Farahem.\n\nVítězem se stal nenasazený chorvatsko-rakouský pár Nikola Mektić a Alexander Peya, kterému během úvodního setu finále skrečovaly americké turnajové dvojky Bob a Mike Bryanovi pro zranění kyčle Boba Bryana. Bratři se tak nevrátili na post deblových světových jedniček, jimiž se mohli stát jako nejstarší hráči. Oba šampioni si do žebříčku ATP připsali 1 000 bodů a po triumfu na Grand Prix Hassan II získali druhou společnou trofej a premiérovou v sérii Masters. Mektić vybojoval čtvrtý deblový titul na okruhu ATP Tour a pro Peyu to bylo sedmnácté takové turnajové vítězství.\n\nVšechny nasazené páry obdržely volný los do druhého kola.\n"}
{"id": "1382066", "url": "https://cs.wikipedia.org/wiki?curid=1382066", "title": "Dzisna", "text": "Dzisna\n\nDzisna (, – \"Disna\", , ) je město ve Vitebské oblasti v Bělorusku. K roku 2017 v něm žilo přibližně 1500 obyvatel.\n\nDzisna leží na levém, jižním břehu Dzviny, přítoku Rižského zálivu. Patří do Mjorského rajónu, jehož správní středisko Mjory leží přibližně pětačtyřicet kilometrů západně. V podobné vzdálenosti směrem na východ leží větší město Polock.\n\nJižně od Dzisny prochází silnice R14 z Polocku přes Mjory do Braslaŭ.\n\nV šestnáctém století udělil Dzisně polský král Zikmund II. August městská práva. Od roku 1569 do roku 1793 byla součástí Polsko-litevské unie a následně připadla v rámci druhého dělení Polska ruskému impériu. Po první světové válce se stala součástí druhé Polské republiky. Za druhé světové války ji nejprve v letech 1939 až 1941 držel Sovětský svaz, pak v letech 1941 až 1944 nacistické Německo a pak opět v letech 1944 až 1945 Sovětský svaz, jehož Běloruské sovětské socialistické republiky se následně stala součástí.\n"}
{"id": "1382074", "url": "https://cs.wikipedia.org/wiki?curid=1382074", "title": "Mistrovství Československa jednotlivců na klasické ploché dráze 1972", "text": "Mistrovství Československa jednotlivců na klasické ploché dráze 1972\n\nMistrovství Československa jednotlivců na klasické ploché dráze 1972 bylo tvořeno 7 závody.\n\n\n\n"}
{"id": "1382077", "url": "https://cs.wikipedia.org/wiki?curid=1382077", "title": "Billy Budd", "text": "Billy Budd\n\nBilly Budd je opera o čtyřech dějstvích od Benjamina Brittena. Libreto napsali Edward Morgan Forster a Eric Crozier. Předlohou k libretu byl román Billy Budd od Hermana Melvilla. Opera byla skladatelem revidována v roce 1960 do dvouaktové verze s prologem a epilogem.\n\nČlánek popisuje původní čtyřaktovou verzi opery z roku 1951.\nLiterární předlohou k libretu byl román Billy Budd od Hermana Melvilla (* 1. srpna 1819 v New Yorku; † 28. září 1891 tamtéž) K literární tvorbě jej přivedly životní zkušenosti námořníka na obchodních, velrybářských a válečných lodích. Svými dobrodružnými romány si získal čtenářskou oblibu. Měl však také zájem o filozofii, který jej přivedl k úvahám o problematice lidské osobnosti a o její identitě. Svůj poslední román Billy Budd, Sailor (Billy Budd, námořník) začal psát v listopadu 1888, na poslední stránku rukopisu napsal datum 19.4.1891. Román o Billym Buddovi vydal v roce 1924 Raymont M. Weaver, profesor anglické literatury na Kolumbijské univerzitě a autor první Melvillovy biografie.\n\nPodle Brittena se Billy Budd vynořil ke konci roku 1948. Skladatel v tématu zničené nevinnosti vycítil obrovský potenciál morální i hudební a vyzval Erica Groziera, se kterým již dříve spolupracoval, a Edwarda Morgana Forstera ke spolupráci na opeře. Dokončení první pracovní verze libreta, na které se Britten aktivně podílel, trvala šest měsíců. Libretisté přistupovali k Melvillovu textu s velkým respektem a z originálu převzali řadu konkrétních detailů. Některé věty a dialogy citují doslova. Věnovali také velkou pozornost stylizaci námořnických popěvků, signálů a námořním reáliím vůbec. Prošli si válečnou loď Victory, aby viděli na vlastní oči v jakých podmínkách námořníci žili. Vše sloužilo k podrobnému poznání života námořníků, aby dokázali co nejvěrněji vystihnout atmosféru Melvillovy předlohy.\n\nHlavním dějištěm je moře a válečná loď, pojímaná jako model světa, kde se odehrává odvěký zápas dobra a zla. Hlavní reprezentanty dobra a zla, Billyho a Claggarta, pojali libretisté ve shodě s Melvillem. U kapitána Vereho se snažili zdůraznit jeho váhání mezi záchranou Billyho a smyslem pro povinnost, které jej však nakonec přivedlo až k selhání, takže podpořil vítězství zla.\n\nOpera vznikla v letech 1950/1951 na objednávku komise Umělecké rady pro Královskou operu Covent Garden v Londýně. Premiéru tam měla 1. prosince 1951. Dirigoval sám skladatel, inscenace byla od Basila Colemana a roli kapitána Vereho zpíval Peter Pears. Po skončení měla sedmnáct opon. Uskutečnilo se šest představení před zcela zaplněným hledištěm. Dále se hrála v Cardiffu, Manchesteru, Glasgově a Birminghamu.\n\nV březnu 1952 měla premiéru v Německu, ve Wiesbadenu.\n\nV Paříži měla premiéru v květnu 1952 v Teátre des Champs Elysées.\n\nRuská premiéra se konala v roce 2013 v Михайловском театре v Санкт-Петербурге.\n\nV USA byla premiéra v roce 1952 v Indiana University Opera Company.\n\nČeská premiéra se uskutečnila 18.1.2018 v Národním divadle v Praze.\n\nČeská premiéra se uskutečnila 18.1.2018 v Národním divadle v Praze v rámci šesti exkluzivních představení v sezoně 2017/18. Opera se uvedla v původní čtyřaktové verzi. Režie se ujal šéf činohry Národního divadla Daniel Špinar, choreografii vytvořil český mim a choreograf Radim Vizváry ve spolupráci s tanečníky Losers Cirque Company. Scénu navrhla výtvarkyně Lucia Škandlíková. Pod taktovkou britského dirigenta Christophera Warda účinkoval sbor a orchestr Státní Opery Praha. Režisér Špinar se zde zaměřil především na milostný trojúhelník hlavních postav Billy Budd-Captain Vere-John Claggart.\n\nO přípravě opery vznikl dokument pro ČT art Backstage: Billy Budd.\n\nOpera má hudební formy vytvořené ze skladeb a rozsáhlých meziher. Důležitou roli zde má moře. Odráží vnější křivku opery a současně slouží jako prostředek k vyjádření vnitřního emocionálního stavu tragického hrdiny, který se v rozhodujících situacích nedá vysvětlit jen jeho koktáním. Soustředění celého děje na anglickou válečnou loď přináší dramaturgickou zvláštnost, protože se skladatel vzdává všech ženských hlasů. Atmosféru moře a lodi hudebně charakterizuje zařazení námořních písní, vojenských signálů a námořních výrazů. Konflikt dobra a zla je v celé opeře vyjádřen í tonální neukotveností, bitonalitou,a to od prvního taktu prologu, kdy se ve ztišených smyčcích postupně odvíjí melodická linie v B-dur (violy a cella) a G-dur (housle), až do vyhraněného střetu B-dur a b-Moll. Bitonalita, která uvádí jak prolog, tak epilog, navozuje zamlženou, neurčitou atmosféru Vereho vzpomínek na minulost a hudební metaforu dvojznačnosti celého příběhu. Briten nepřiděluje postavám konkrétní leitmotivy, pro jejich charakteristiku používá zvukové symboly a zvukové asociace. Billyho koktání slyšíme ve staccatu ozvučných dřívek a dřevěných dechových nástrojů. Zbičovaného Nováčka uvozuje altsaxofonové sólo, které se vrací znovu, když jej Claggart donucuje, aby Billyho navedl ke vzpouře. Billyho úder, kterým zabije Claggarta, je podtržen hlubokými tóny v H-dur a tento zvuk prochází celou partiturou a až v závěru, ve Vereho epilogu, se vytrácí. Claggartovu zvrácenost představují hluboké žestě v F-dur, kapiána Vereho pak zobrazuje nokturnové C-dur. Poměr obou tonin (f-Moll a C-dur) zůstává v jejich partech zachován jako symbol konfliktu charakterů. Kontrast postav Billyho a Claggarta vyjádřují jasné tóny ve vyšších polohách pro Billyho a temně znějící žestě pro Claggarta. Vrcholný moment skladatelovy instrumentační imaginace nastává před vynesením rozsudku, když zní celotaktové pomalé akordy v F-dur, v různých nástrojových kombinacích (procházejí sekcemi smyčců, dřevěných dechů, lesních rohů a ostatních žesťů). Dlouze znějící akordy ve chvíli, kdy Vere předává Billyho k výkonu rozsudku jsou symbolem dlouhých mořských vln - a zatracení.\n\nPříběh se odehrává na palubě britské královské lodi Indomitable (Nepřemožitelná) během anglicko-francouzské námořní války 1797. Délka představení: přibližně tři hodiny.\n\nStarý kapitán Vere, dřívější velitel válečné lodi Indomitable, vzpomíná na svůj život na moři a na svého bývalého podřízeného Billyho Budda.\n\n¨Na palubě lodi Indomitable vykonává posádka pod dozorem důstojníků denní práce. Jeden z námořníků, Nováček, si svou nešikovností vyslouží nevoli loďmistra Bosuna a ten přikazuje, aby byl potrestán dvaceti ranami bičem. Z obchodní lodi Rigth o Man (Lidská práva) jsou na loď Indomitable násilně naverbováni tři muži, které vyslýchá zbrojmistr (master-at-arms) John Claggart. Zatímco první muž, řezník John Higgins, zvaný Red Whiskers (Rudovous), bouřlivě protestuje, přijetí druhého, tkalce Arthura Jonese, proběhne v klidu. Třetí mladík, Billy Budd, je svou novou situací nadšen. Pohledný, dobrosrdečný Billy má jeden nedostatek - ve chvíli emočního vypětí koktá. Je zařazen jako námořník do předního strážního koše, což nadšeně vítá. Pak dává sbohem své bývalé lodi (Farewell, Rights o Man = Sbohem Lidská práva). Tím ovšem vyvolá podezření u důstojníků, kteří si jeho zvolání nespojí se jménem lodi, mají stálý strach ze vzpoury a nový námořník pro ně představuje nebezpečí. První poručík Redburn dává příkaz Claggartovi, aby nechal Billyho sledovat. Claggart tímto úkolem pověří námořníka Squaka (Pisklouna) a nařizuje mu, aby chlapce záměrně provokoval. Starý námořník Dansker varuje Billyho před Claggartem.\n\nNámořníci nastupují na palubu ke kapitánskému raportu. Vítají kapitána, kterého nazývají Starry (Hvězdný) Vere. Kapitán sděluje námořníkům, že se jejich loď přiblížila ke břehům Francie, a všem přikazuje, aby se připravili na boj s nepřítelem.Námořníci vyjadřují své odhodlání zničit Francouze, nejnadšeněji Billy Budd. K němu se přidají i ostatní námořníci a provolávají kapitánovi slávu.\n\nKapitán Vere je ve své kajutě obklopen knihami. Posílá pro prvního poručíka Redburna a pro navigátora Flinta, které zve k sobě na sklenici vína. Společně pak probírají nadcházející boj s nepřítelem. Všichni odsuzují způsoby Francouzů, jejich mravy a jazyk. Poukazují na nebezpečí rozšíření myšlenek francouzské revoluce a připomínají si v této souvislosti vzpoury ve Spitheadu a na Nore. Flint s Redburnem zmiňují Billyho Budda, který volal \"lidská práva\" a na něhož je třeba si dát pozor. Ale Vere nesouhlasí, Billy je zkrátka jen mladý. Poručík Ratcliffe přijde se zprávou, že jsou na dohled francouzských břehů. Důstojníci odcházejí a Vere pokračuje ve čtení.\n\nJe večer, na palubě posádka notuje námořnické popěvky. Jen Dansker se odmítá k nim přidat; jediné, co si přeje, je tabák. Billy pro něj odběhne, u svého vaku přistihne Pisklouna a oba se pustí do rvačky. Přeruší je Claggart, který si uvědomí, že Piskloun zpackal jeho příkaz, a dá ho vsadit do vězení. Námořníci se uloží ke spánku, Claggart zůstane na palubě sám. Jeho myšlenly patři Billymu, jehož přítomnost na lodi v něm vyvolala trýznivé myšlenky. Nakonec přísahá, že ho zničí. Pod hrozbou dalšího bičování donutí Nováčka, aby Billyho vyprovokoval k účasti na domnělé vzpouře. Nováček předstírá, že se mnozí námořníci chtějí vzbouřit proti důstojníkům a penězi se snaží Billyho přesvědčit, aby jim velel. Billy se rozzuří a Nováček uteče. Objeví se Dansker. Billy mu řekne, co mu Nováček nabízel a Dansker ho znovu varuje před Claggartem. Marně. Billy si je jistý, že ho Claggart má upřímně rád.\n\nO několik dní později. Námořníci netrpělivě očekávají boj s Francouzi, ale počasí není příznivé, padá hustá mlha. Claggart oslovuje kapitána Vereho a naznačuje, že od jednoho námořníka hrozí všem nebezpečí. Jeho řeč přeruší hlídka, která hlásí přítomnost francouzské lodi na pravoboku. Loď Indomitable nepřítele pronásleduje, dělostřelci a ostatní se připravují k boji, je odpálena první salva z děl, ale francouzské lodi se podaří zmizet v mlze. Vere dává pokyn k zastavení pronásledování nepřítele. Claggart opět oslovuje kapitána a řekne mu, že Billy podněcuje námořníky ke vzpouře. Vere tomu odmítá uvěřit a posílá pro Billyho, aby jej konfrontoval s Claggartem.\n\nVere je přesvědčený, že Claggart vznesl falešné obvinění a že Billy je nevinný. Přichází Billy a nadšeně projevuje Veremu oddanost. Claggart opakuje své obvinění a Vere vyzývá Billyho, aby na to reagoval. Hluboce rozrušený Billy není schopen slova a posléze udeří Claggarta tak silně, že ho usmrtí. Vere pošle pro důstojníky. Koná se soud, Vere vystupuje jako svědek a popisuje onu událost. Billy přísahá svou věrnost králi a odmítá obvinění ze zrady. Neumí však vysvětlit důvod Claggartovy křivé výpovědi a prosí Vereho, aby ho zachránil. Důstojníci vědí, že Claggarta pro jeho krutost všichni nenáviděli a uvědomují si, že Billy byl ke svému činu vyprovokován. Žádají Vereho o radu, ten však odmítá a tak důstojníci na základě zákona o vzpouře v době války odsuzují Billyho ke smrti.\n\nBlíží se ráno. Billy přemýšlí o nadcházející smrti. Dansker mu přináší zprávy od posádky, která chce Billyho zachránit. Billy pomoc odmítá a žádá Danskera, aby námořníky od vzpoury odvrátil. On sám je smířen se svým osudem.\n\nJe ráno. První poručík Redburn čte Válečný zákon, podle něhož každý námořník, který udeří či zabije nadřízeného důstojníka, bude odsouzen ke smrti. Billy žehná Hvězdnému Veremu a všichni námořníci jeho požehnání opakují.\n\nStarý Vere vzpomíná na chvíle, kdy Billyho mrtvé tělo shodili do moře. Přiznává se, že chlapce mohl zachránit. Pak si uvědomí, že mu Billy před smrtí požehnal a tím mu poskytl útěchu i odpuštění.\n\n\n"}
{"id": "1382090", "url": "https://cs.wikipedia.org/wiki?curid=1382090", "title": "Mistrovství Asie ve sportovním lezení 2018", "text": "Mistrovství Asie ve sportovním lezení 2018\n\nMistrovství Asie ve sportovním lezení 2018 (: \"Asian Continental Championship\") se uskutečnilo již po šestadvacáté, 7.-11. listopadu v japonském Kurajoši ve třech disciplínách (v lezení na obtížnost, rychlost a v boulderingu) a také v kombinaci disciplín.\n\n\n"}
{"id": "1382091", "url": "https://cs.wikipedia.org/wiki?curid=1382091", "title": "Jitka Malíková", "text": "Jitka Malíková\n\nJitka Malíková (1926 Praha – 6. května 2018 Praha) byla česká katolická aktivistka, studentka medicíny, v 50. letech těžce vězněná. Obdržela Cenu paměti národa 2016.\n\nVystudovala gymnázium a poté studovala medicínu. V dětství a dospívání chodila do skauta a později organicky pokračovala v různých skupinách katolické mládeže, které se postupně pod vlivem totalitních režimů stávaly ilegálními. V těchto skupinách se seznámila s budoucími osobnostmi, jako by Josef Zvěřina, Antonín Mádr nebo Václav Vaško. Po nástupu komunistického útlaku v těchto společenstvích pomáhala pronásledovaným tak, že některé ukrývala a jiným pomáhala k útěku do zahraničí, čímž se dostávala do stále většího sporu se státní mocí.\n\nJitka Malíková byla prvně zatčena v roce 1951, pouze krátkodobě. Podruhé byla zatčena v roce 1953, kdy byla cíleně vytažena přímo ze školy. Půl roku strávila ve vyšetřovací vazbě, kde byla označena jako vedoucí protistátní skupiny a odsouzena za velezradu na 11 let žaláře, později sníženo na 9 let. I po soudu byla tvrdě vyslýchána, ale nátlaku odolala a nevyzradila nic, co by utlačovatelům pomohlo. Poté prošla tábory a věznicemi v Želiezovcích, Trnovcích, Ilavě a v Pardubicích. Propuštěna byla na amnestii roku 1960. \n\nPoté směla pracovat jen v dělnických profesích, po uklidnění poměrů jako laborantka ve zdravotnictví, kde zůstala až do penze.\n\n"}
{"id": "1382106", "url": "https://cs.wikipedia.org/wiki?curid=1382106", "title": "Neuquensaurus", "text": "Neuquensaurus\n\nNeuquensaurus („Ještěr z provincie Neuquén“) byl menším až středně velkým sauropodním dinosaurem, který žil v oblasti dnešní argentinské Patagonie v období svrchní křídy (geologický věk kampán, asi před 80 miliony let).\n\nTento dinosaurus byl zřejmě vybaven hřbetním \"brněním\" v podobě zkostnatělých destiček osteodermů. Jeho stehenní kost měřila jen asi 75 centimetrů, celkově pak dosahoval délky jen asi 7,5 metru a hmotnosti kolem 1800 kilogramů, takže byl mnohem menší než obří sauropodi, jako byl například \"Argentinosaurus\" (který mu však nebyl blízce příbuzný). Paleontolog Thomas R. Holtz, Jr. však odhaduje jeho délku na 15 metrů a hmotnost zhruba na 10 000 kilogramů.\n\nFosilie tohoto sauropoda byly objeveny v souvrství Anacleto a vědecky je popsal již v roce 1893 britský paleontolog Charles Lydekker. Zřejmě neplatný druh \"N. robustus\" popsal německý paleontolog Friedrich von Huene v roce 1929. Rodové jméno \"Neuquensaurus\" pak oficiálně stanovil až Jaime Eduardo Powell v roce 1992.\n\"Neuquensaurus\" byl vývojově vyspělým zástupcem podčeledi Saltasaurinae. Mezi jeho blízké příbuzné patřily rody \"Saltasaurus\", \"Rocasaurus\", \"Bonatitan\" a \"Yamanasaurus\".\n\n\n"}
{"id": "1382108", "url": "https://cs.wikipedia.org/wiki?curid=1382108", "title": "Dracena guyanská", "text": "Dracena guyanská\n\nDracena guyanská (\"Dracaena guianensis\"), také dracena krokodýlovitá nebo teju krokodýlovitý, je ještěr z čeledi tejovitých, obývající deštné pralesy severní části Jižní Ameriky.\n\nMůže dosáhnout délky až 120 cm a váhy 4,5 kg. Tělo je robustně stavěné s krátkými končetinami, hřbet má krytý osteodermy, které ho chrání před predátory jako je např. kajman brýlový nebo anakonda velká. Dracena má základní olivově zelené zbarvení, které na hlavě může přecházet do červené nebo oranžové.\n\nVzhledem ke skrytému samotářskému způsobu života se o jejím chování v přirozeném prostředí mnoho neví. Je obojživelným druhem, obývajícím mokřady a břehy vodních toků; kvůli odpočinku šplhá na stromy a vybírá si větve visící nad vodou, což jí umožňuje rychlý únik v případě ohrožení. Adaptací na vodní prostředí je zploštělý ocas usnadňující plavání a mžurka chránící oko. Živí se převážně vodními měkkýši, jejichž ulity drtí silnými zploštělými zuby. K vyhledávání potravy jí slouží citlivý jazyk vybavený čichovými orgány.\n\nSamice klade tři až deset vajec dlouhých až 6 cm do termitích hnízd, kde trvá inkubace při teplotě okolo třiceti stupňů pět až šest měsíců. Mláďata dosahují pohlavní dospělosti ve věku tří let, dožívají se deseti až patnácti let.\n\nDracena guyanská bývá lovena pro kůži nebo pro chov v teráriích, jako úzký potravní specialista však pobyt v zajetí špatně snáší.\n\nDracena je chována přibližně ve čtyřech desítkách evropských zoo. Mezi nimi jsou také čtyři české zoo:\n\n\nDracény jsou v Zoo Praha od srpna 1995. První odchov se podařil o necelé tři roky později – v červnu 1998. Jednalo se o světový prvoodchov. Ke konci roku 2017 chovala zoo čtyři jedince. V průběhu roku 2018 byl dovezen samec a samice, takže na konci roku 2018 bylo chováno šest jedinců. \n\nPůvodně byly chovány v pavilonu kočkovitých šelem, aktuálně jsou k vidění v pavilonu Terárium při Rezervaci Bororo v někdejším pavilonu velkých savců v dolní části zoo.\n\n"}
{"id": "1382112", "url": "https://cs.wikipedia.org/wiki?curid=1382112", "title": "Vlečné vozy Ringhoffer série 211–260 (Brno)", "text": "Vlečné vozy Ringhoffer série 211–260 (Brno)\n\nVlečné vozy série 211–260 jsou typem dvounápravového obousměrného tramvajového vlečného vozu vyráběného původně Ringhofferovými závody (dnes zaniklá ČKD DS, a.s.), později výroba přešla do závodu Tatra Vagónka Kolín (dnes Škoda Vagonka), a poté do Královopolské strojírny (dnes Královopolská, a. s.) pro Společnost brněnských elektrických pouličních drah (SBEPD, dnes Dopravní podnik města Brna). Výroba probíhala ve 20. letech 20. století v souvislosti s dodávkou vozů série 74–152.\n\nV roce 1925 byla společností SPEBD objednána série třiceti vlečných vozů u Ringhofferových závodů, které zakázku dodaly do Brna v roce 1926. Nové vozy měly být spřahovány s novými motorovými vozy řady 74–133, které měly být průběžně dodány v letech 1926–1928. Po dodávce prvních 30 \"škodovek\", jak se přezdívalo mot. vozům ev. č. 74–139, mezi lety 1926 a 1927 a prvních vlečných vozů série 211–230 v roce 1926 se výroba jak motorových, tak i vlečných vozů přesunula v roce 1927 do vagónky v Kolíně, kde byly vyrobeny motorové vozy ev. č. 104–113 a vlečné vozy 231–250. Výroba zde probíhala od roku 1927 do roku 1928. Poté se výroba motorových vozů a vlečných vozů přesunula do Královopolské strojírny, kde byly v následujících letech vyrobeny motorové vozy série 114–152, 400–405 (vyjma prototypu č. 150), jejichž výroba byla ukončena až po 2. světové válce v roce 1946. Vlečných vozů bylo vyrobeno 10 kusů ev. č. 251–260, poté byla jejich výroba ukončena.\n\nKonstrukce těchto vlečných vozů vycházela z tehdy vyráběných \"vlečňáků\" série 805–1219 pro Elektrické dráhy hlavního města Prahy (dnes DP Praha). Oproti nim byly prodlouženy a salón pro cestující byl od plošin oddělen mezistěnami.\n\nSkříň vozů byla nýtovaná, tvořená celokovovou a zvenčí oplechovanou kostrou a dřevěnou střechou, byla uzavřeného typu uložená na pojezdu, který tvořil dvounápravový běžný podvozek. Střecha byla vyhotovena z dřevěných palubek pokrytých plátnem. Sedadla byla původně laťková v podélném uspořádání, později ve 30. letech se sedadla částečně vypolstrovala. Okna byla uchycena v dřevěných rámech a byla spouštěcí.\n\nV letech 1926–1928 bylo vyrobeno celkem 50 vlečných vozů série 211–260.\nPrvní vozy se zařadily do provozu počátkem roku 1926 a byly spřahovány s novými motorovými vozy řady 74–139 na linkách 1, 3 a 7 . Po skončení dodávek v roce 1928 se na nich ve 30. letech začaly projevovat první provozní úpravy. Dvě nejvýznamnější bylo částečné vypolstrování podélných laťkových lavic, tato úprava byla obdobná i u motorových vozů a výměna původních špalkových brzd za nové kleštinové, které měly brzdové kotouče umístěné uprostřed náprav. Po náletech a požáru vozovny v Pisárkách v roce 1945 byly sešrotovány pouze jediné dva vozy ev. č. 213 a 235. V normálním provozu se tyto vlečné vozy udržely spolu s motorovými vozy až do 60. let 20. století, kdy byly vyřazovány celé spřažené soupravy vlečných a motorových vozů v důsledku dodávek nových vozů Tatra T3 koncepce PCC mezi lety 1963–1972, hromadné rušení nastalo v letech 1967–1972, kdy dojezdily poslední vozy. V současnosti se zachovaly 2 vlečné vozy 214 a 215. \n"}
{"id": "1382120", "url": "https://cs.wikipedia.org/wiki?curid=1382120", "title": "Taekwondo (film)", "text": "Taekwondo (film)\n\nTaekwondo je argentinský hraný film z roku 2016, který režírovali Marco Berger a Martín Farina. Film popisuje skupinu mladých mužů, kteří společně tráví prázdniny v letním domě na předměstí Buenos Aires.\n\nFernando tráví se svými kamarády prázdniny ve venkovském domě svých rodičů na předměstí Buenos Aires. Bez přítomnosti svých přítelkyň mladíci spolu hovoří o svých pocitech, jako jsou jejich sexuální touhy, strach z budoucnosti a spory s partnerkami. Čas tráví opalováním, koupáním v bazénu, kouřením marihuany a pitím.\n\nDo této skupiny Fernando pozve Germána, svého nového kamaráda z tréninku taekwondao. Germán je skupinou přátelsky přijat, ale nikdo netuší, že Germán je gay. V ryze heterosexuálním prostředí Germán svou orientaci skrývá a zároveň se snaží zjistit, jaké jsou Fernandovy pocity vůči němu.\n"}
{"id": "1382128", "url": "https://cs.wikipedia.org/wiki?curid=1382128", "title": "Mistrovství Asie ve sportovním lezení 2015", "text": "Mistrovství Asie ve sportovním lezení 2015\n\nMistrovství Asie ve sportovním lezení 2015 (: \"Asian Continental Championship\") se uskutečnilo již po třiadvacáté, v čínském Ning-po ve třech disciplínách (v lezení na obtížnost, rychlost a v boulderingu), zúčastnili se jej lezci z jedenácti zemí.\n\nCelkem měli domácí závodníci 8 finalistů, muži získali dvě bronzové medaile: Haibin Qu v lezení na obtížnost a Penghui Lin v lezení na rychlost. Finále v lezení na obtížnost a v boulderingu ovládli Japonci, kteří si odvezli 9 z 12 medailí, v lezení na rychlost putovaly tři medaile do Indonésie. Z mužů měl nejlepší čas v semifinále Íránec Reza Alipourshenazandifar 6.40 s a z žen měla Indonésanka Supita Tita ve finále 9.05 s.\n\n\n"}
{"id": "1382129", "url": "https://cs.wikipedia.org/wiki?curid=1382129", "title": "Jorgos Averoff", "text": "Jorgos Averoff\n\nJorgos Averoff nebo Γεώργιος Αβέρωφ (15. srpna 1815 Metsovo – 15. července 1899 Alexandrie) byl řecký podnikatel. Pocházel z arumunské rodiny, od mládí žil v Egyptě, kde původně pomáhal staršímu bratrovi v obchodu s textilem, později se osamostatnil a zbohatl jako bankéř, rejdař a obchodník s nemovitostmi. Byl významným mecenášem řecké komunity v Egyptě i ve staré vlasti: spolu s Kalliopi Kehagiosovou se podílel na reformě vězeňství, díky jeho finanční podpoře byla založena Athénská konzervatoř a zemědělská škola v Larise, nechal vybudovat kampus Národní technické univerzity v Athénách, přispěl také na rekonstrukci antického stadionu Panathinaiko před Letními olympijskými hrami 1896 a pomník Rigase Feraiose v Athénách, zakoupil první řecký válečný křižník, který dostal jeho jméno.\n\n"}
{"id": "1382133", "url": "https://cs.wikipedia.org/wiki?curid=1382133", "title": "Jaroslav Volf (1941)", "text": "Jaroslav Volf (1941)\n\nJaroslav Volf (* 24. srpna 1941) je bývalý český motocyklový závodník, reprezentant v ploché dráze. Jeho otec Jaroslav Volf byl také plochodrážní závodník a reprezentant.\n\nV Mistrovství Československa na klasické ploché dráze skončil nejlépe v roce 1964 na 2. místě, dále skončil v roce 1961 na 8. místě, v roce 1962 na 4. místě, v roce 1965 na 4. místě, v roce 1966 na 16. místě, v roce 1967 na 8. místě, v roce 1968 na 5. místě, v roce 1969 na 5. místě, v roce 1970 na 7. místě, v roce 1971 na 8. místě a v roce 1972 na 14. místě. V Mistrovství světa jednotlivců startoval v letech 1961-1970, nejlépe skončil v roce 1965 na 14. místě v kontinentálním finále. \n\n"}
{"id": "1382156", "url": "https://cs.wikipedia.org/wiki?curid=1382156", "title": "Návrat divokých koní 2011", "text": "Návrat divokých koní 2011\n\nNávrat divokých koní 2011 je označení prvního ročníku rozsáhlého ochranářského reintrodukčního projektu Zoo Praha (obecné info na Návrat divokých koní). První ročník vyvrcholil v červnu 2011, kdy Zoo Praha uskutečnila historicky vůbec první český transport koní Převalského do Mongolska. Zároveň se jednalo o v celé historii první přesun těchto koní, který byl naplánován a zorganizován přímo zoologickou zahradou. Do té doby na obdobných akcích zoo participovaly jen jako odborní poradci či jako pouzí „dodavatelé“ koní. Transportem Zoo Praha se podařilo opět upoutat českou i světovou veřejnost na problém ochrany těchto divokých koní a potřebu jejich dalšího průběžného navracení do asijských stepí. Akce proběhla ve spolupráci s Armádou ČR. \n\nIdea prvního českého transportu vznikla na sklonku roku 2010 s cílem eliminovat dramatický pokles reintrodukované populace v národním parku Gobi B, k němuž došlo na počátku roku 2010. Ukázalo se však, že tento cíl je prakticky nesplnitelný vzhledem ke změnám, k nimž došlo od posledních transportů. Mongolské aerolinie totiž vyměnily své stroje za modernější, které – na rozdíl od těch původních – nebyly schopny přistávat na nezpevněných plochách stepi. Pozemní cesta od nejbližšího letiště by byla natolik náročná, že realizace takového projektu by byla spíše utopií. Proto došlo k rozhodnutí podpořit jinou lokalitu – Seeriin Us v oblasti Chomiin Talu. Tamní projekt vznikl ve spolupráci francouzské nadace a mongolských ochránců přírody. První koně tam dorazili roku 2004, další následovali o rok později. Pocházeli přitom z francouzské aklimatizační stanice Le Villaret. Populace před příjezdem českého transportu čítala 24 jedinců. Od roku 2006 do května 2011 se přitom v místě narodilo 16 hříbat, z toho však jen necelá polovina přežila. Zlepšení této bilance pomocí zvýšení genetické diverzity i absolutní početnosti se stalo jedním z cílů českého transportu. \n\nJelikož byli všichni klasičtí letečtí přepravci příliš drazí, stala se největším kamenem úrazu právě doprava. Nečekaně však přišla příležitost využít kapacity českého vojenského letectva (Armády ČR), bez jehož pomoci by transport pravděpodobně nebyl uskutečněn. Po získání nutných povolení se začalo s podrobnějšími přípravami celé akce. Použit byl letoun CASA C295M. Let s dvěma mezipřistáními měl přistát v mongolském Hovdu, avšak získat všechny potřebné formality bylo nesmírně obtížné. Podařilo se to až na přímluvu českého velvyslance v Mongolsku. \n\nVe spolupráci s koordinátorkou evropského záchovného programu (EEP) došlo pro transport a reintrodukci v Mongolsku k výběru následujících jedinců:\n\n\nTransport probíhal ve dnech 14. až 16. června 2011. Začal 14. června v šest hodin ráno, a to nakládáním koní do přepravních beden. Koně byli před transportem shromážděni do Chovné a aklimatizační stanice Zoo Praha v Dolním Dobřejově v oblasti České Sibiře, tedy v regionu, v němž panují drsnější klimatické podmínky vhodné pro aklimatizaci před cestou. Letoun s koňmi na palubě odstartoval z Prahy v 15:25. V Mongolsku na letišti v Hovdu přistál následujícího dne v 14:10 tamního času. V průběhu letu byla absolvována dvě mezipřistání na území Ruska – v Kazani a Novosibirsku. Po vyřízení všech formalit a překládce koní na nákladní auta (trvalo přes tři hodiny) následovala přes 280 km dlouhá cesta na místo určení. Tato cesta si vyžádala dlouhých 22 hodin. Všichni koně však dorazili v pořádku a byli úspěšně vypuštěni do aklimatizačního areálu. \n\nSamice Lima v roce 2012 porodila mládě. O rok později ji napodobila Cassovia. V roce 2014 přivedly na svět potomka všechny tři samice. Hřebec Matyáš uhynul 7. 7. 2014. Jako příčina úmrtí byla určena slezinná sněť – anthrax, tedy onemocnění, které v tehdy v oblasti způsobilo úhyn mnoha domácích koní. Ještě v roce 2014 se mu však narodil potomek – pohrobek. Geneticky cenný potenciál tak zůstal zachován.\n"}
{"id": "1382161", "url": "https://cs.wikipedia.org/wiki?curid=1382161", "title": "Východočeský krajský přebor 1964/65", "text": "Východočeský krajský přebor 1964/65\n\nV soubojích Východočeského krajského přeboru 1964/65 se utkalo 14 týmů dvoukolovým systémem podzim - jaro. Tento ročník skončil v červnu 1965. Vzhledem k reorganizaci postoupilo prvních 6 týmů do Divize C a sestoupil pouze poslední tým.\n\nZdroj: \n\nPoznámky:\n\n"}
{"id": "1382207", "url": "https://cs.wikipedia.org/wiki?curid=1382207", "title": "Zákon o zpracování osobních údajů", "text": "Zákon o zpracování osobních údajů\n\nZákon o zpracování osobních údajů je zákon, který upřesňuje zavedení nařízení (EU) GDPR, zapracovává příslušné předpisy Evropské unie, zároveň navazuje na přímo použitelné předpisy Evropské unie a k naplnění práva každého na ochranu osobních údajů upravuje práva a povinnosti při zpracování osobních údajů.  \n\nTento zákon zapracovává příslušné předpisy Evropské unie, zároveň navazuje na přímo použitelné předpisy Evropské unie:\n\n\nTermíny, které jsou definované v nařízení GDPR a použité v textu zákona:\n\n\n\n "}
{"id": "1382209", "url": "https://cs.wikipedia.org/wiki?curid=1382209", "title": "Cung-li ja-men", "text": "Cung-li ja-men\n\nCung-li ja-men () byl úřad, který byl zodpovědný za zahraniční politiku čínského císařství v pozdním období dynastie Čching. Založil jej v roce 1861 princ I-sin v rámci reakcí na uzavření Pekingské smlouvy; do té doby byly zahraniční vztahy starostí zejména ministerstva obřadů a ministerstva závislých držav. Zrušen byl v roce 1901, kdy bylo pro zahraniční vztahy založeno ministerstvo zahraničí.\n\nÚřad sídlil v chu-tchungu \"Tung-tchang-c\"' v tehdejší Diplomatické čtvrti v Pekingu. Skoro všechny jeho budovy se dochovaly do moderní doby a leží v moderním obvodě Tung-čcheng.\n"}
{"id": "1382210", "url": "https://cs.wikipedia.org/wiki?curid=1382210", "title": "Vlastivědné muzeum Jesenicka", "text": "Vlastivědné muzeum Jesenicka\n\nVlastivědné muzeum Jesenicka, největší a nejvýznamnější instituce tohoto typu na území okresu Jeseník, je příspěvkovou organizací, kterou zřizuje a financuje Olomoucký kraj. Muzeum bylo založeno roku 1900 a sídlí ve významném historickém objektu vodní tvrze v centru města Jeseník. Již od svého vzniku se jesenické muzeum primárně orientovalo na regionální vlastivědu, tj. na oblast současného okresu Jeseník (s přesahy do sousedních okresů Šumperk a Bruntál) a na území Hrubého Jeseníku. Vedle čtyř stálých expozic a permanentní odborné činnosti se zaměřuje na prezentaci výstav nejrůznějšího charakteru, na pořádání přednášek, exkurzí, edukačních programů a dalších akcí pro veřejnost. Muzeum rovněž spravuje expozici věnovanou proslulému léčiteli Vincenzi Priessnitzovi nacházející se v jeho rodném domě v Lázních Jeseník.\n\nV roce 1897 připravily členky ženského dobročinného spolku v Jeseníku (tehdy pod názvem Freiwaldau, česky Frývaldov) výstavu s názvem „Starý Frývaldov a okolí“ (Alt-Freiwaldau und Umgebung), na jejíž počest napsal významný regionální básník a politik Viktor Heeger oslavnou báseň „An Alt Freiwaldau“. Expozice slavila u návštěvníků úspěch, a v řadách jesenických patriotů tak začala klíčit myšlenka soustředit vystavené exponáty ve stálých prostorách. Dne 19. října 1900 bylo na zasedání obecního výboru rozhodnuto o zřízení stálého muzea. Tímto úkolem byli pověřeni řídící učitel a nadšený vlastivědný pracovník Adolf Kettner, oblíbený děkan Josef Neugebauer, ředitel měšťanské školy Karl Hiltscher, průmyslník Erwin Weiss a majitel hotelu Krone (dnes Koruna) Edmund Wolf.\n\nJiž v březnu následujícího roku získala nově vzniklá instituce první sbírkový předmět – pamětní kamenný kříž s informací o posledním jesenickém katu Michaelu W., který byl roku 1646 zastřelen švédskými vojsky. Slavnostní otevření muzea proběhlo 17. prosince 1905 v budově někdejšího Pedagogia (na Školní ulici). Funkcí kustoda byl pověřen Adolf Kettner, mimo jiné dlouholetý předseda jesenické sekce Moravskoslezského sudetského horského spolku. Dobové dokumenty a fotografie z této doby sice svědčí o ne příliš odborném pojetí muzejnické práce, o to více z nich však vyniká nadšení pracovníků. Přestože jejich činnost zbrzdila první světová válka, od roku 1918 se sbírkový fond začal opět rozrůstat (především díky darům obyvatel města), což nutně vyžadovalo změnu výstavních prostor. Po dohodě s vratislavským biskupstvím se muzeum v roce 1932 částečně přesunulo do Vodní tvrze. Ve 30. letech vytvořil nový kustod dr. Franz Peschel novou, již vysoce profesionální expozici vystavující kupř. předměty spojené s dějinami lázeňství, produkty jesenických fabrik, ukázky lidové tvořivosti nebo doklady fortelnosti nejvýznamnějších lokálních umělců (především dřevořezby z dílny slavné rodiny Kutzerů).\n\nDruhá světová válka a události spojené s vysídlením drtivé většiny původního obyvatelstva vnesly do muzejnictví chaos, vlivem častého přemisťování předmětů se ztratila řada vzácných sbírkových předmětů a ani budova tvrze nebyla v nejlepším stavu. Muzeum tedy bylo přesunuto do provizorních prostor na dnešním Masarykově náměstí. Situace se začala měnit k lepšímu v polovině 50. let s příchodem nových odborných pracovníků. Tehdy se muzeum opět stěhovalo, tentokrát do bývalého kláštera voršilek. V roce 1959 vystřídal správce muzejních sbírek V. Krmníčka Vítězslav Zeman. Roku 1963 se muzeum stalo součástí Vlastivědného ústavu v Šumperku, pod který spadalo až do vzniku okresu Jeseník v roce 1996. V letech 1970–1982 opět proběhla rozsáhlá rekonstrukce objektu. V muzeu se vystřídala celá řada význačných odborníků, jmenovitě kupř. historici Vítězslav Zeman, Zdeněk Brachtl, biologové František Lemon či Antonín Lyko, geolog Josef Večeřa a další. Roku 1993 byla díky Moravskoslezskému sudetskému horskému spolku obnovena pamětní deska Karla Ditterse z Dittersdorfu, která je umístěna vlevo od hlavního vchodu.\n\n\nVedle čtyř stálých výstav se muzeum aktivně zaměřuje i na akce pro odbornou i laickou veřejnost. Pravidelně pořádá přednášky na nejrůznější témata spojená s historií, přírodou či kulturou Jesenicka, dále organizuje exkurze s odbornými pracovníky na zajímavá místa v okolí či workshopy. Již několik let muzeum spolu se Státním okresním archivem v Jeseníku organizuje tzv. svatováclavské setkání, akci s mezinárodní účastí, jejímž výstupem je kromě odborného semináře (každý rok na jiné téma) i následné vydání sborníku. Oblíbené jsou rovněž každoroční vánoční jarmarky se středověkou hudbou, ukázkami krajových řemesel a množstvím tematických produktů. Od konce roku 2017 se muzeum zapojilo do Krajské sítě podpory nadání (KSPN) v Olomouckém kraji, a nabízí tak nejrůznější akce a aktivity pro nadané žáky základních a středních škol.\n"}
{"id": "1382211", "url": "https://cs.wikipedia.org/wiki?curid=1382211", "title": "Masakr v Ivanově Sele", "text": "Masakr v Ivanově Sele\n\nMasakr v Ivanově Sele dne 21. září 1991 byl válečný zločin z doby chorvatské války za nezávislost, spáchaný srbskými paravojenskými jednotkami na chorvatských civilistech české národnosti. \n\nVýsledkem byla smrt 14 (podle některých zdrojů 8) osob, všech české národnosti, z vesnice s nejstarší českou komunitou v Chorvatsku, Janově vsi (Ivanovo Selo).\n\nDne 15. září 1991 na křižovatce silnic na Janovu ves (Ivanovo Selo) a Munije srbští bojovníci přepadli a násilně zadrželi skupinu chorvatských civilistů. Následně je fyzicky týrali a okradli. Jednoho odvlékli do vězení v Velké Peratovici, kde byl zavražděn.\n\nMístní Češi již 29. srpna 1991 z důvodu častých hrozeb ze strany srbských paravojenských jednotek psali prezidentovi České republiky Václavu Havlovi, protože tyto hrozby se již začaly naplňovat (v důsledku útoku na vesnici 20. srpna 1991 zemřela jedna obyvatelka).\n\nDne 21. září 1991 srbské jednotky vstoupily do vesnice, následně střílely po domech místních obyvatel, pálily hospodářské objekty a rabovaly majetek. \n\nNásledně pod hrozbou střelných zbraní vojáci seskupili kolem dvacet místních obyvatel aby je použili jako živého štítu v boji s chorvatskými jednotkami.\n\nChorvatské jednotky následně osvobodily vesnici a donutily srbské jednotky k ústupu. Srbové ovšem během ústupu zabili jednoho z civilistů, a následně vystřelili dělostřelecký granát do skupiny civilistů kteří leželi na zemi jako živý štít. Dalšího člověka odvezli jako rukojmí. Později byl zavražděn. Zemřelo celkem 14 osob (starší zdroje uvádějí 7 mrtvých, 12 zraněných a 1 pohřešovaného), všichni české národnosti. \n\n"}
{"id": "1382217", "url": "https://cs.wikipedia.org/wiki?curid=1382217", "title": "Kokešov", "text": "Kokešov\n\nKokešov je lokalita na území Pardubic.\n\nKokešov se nachází uprostřed lesa na katastru místní části Pardubic Opočínek u křižovatky silnic I/2 Pardubice - Přelouč a Lány na Důlku - Bezděkov. \n\nPůvodně se zde nacházel pouze pramen Lánského potoka tzv. \"Čivická studánka\" a to severně od křižovatky. V roce 1867 zde přenocovali tři slovenští dráteníci a jednomu u nich Juraju Hutarovi se zjevila Panna Marie. Karel Chotek z Chotkova, kterému místní les patřil, nechal pramen upravit a postavit zde Mariánský sloup. Ten byl později přemístěn do prostoru dnešní kaple Panny Marie Bolestné. V roce 1869 zde byla Karlem Chotkem a jeho ženou postavena první dřevěná kaple. Místo se stalo poutním. V roce 1995 byla studánka zrekonstruována a v letech 1996 - 1997 zde byla postavena kaple nová zděná, která slouží k občasným bohoslužbám.\n\nMezi studánkou a křižovatkou byl v roce 1930 postaven výrobní areál na zpracování zemědělských produktů a výrobu konzerv. Nechal jej postavit statkář z nedalekých Starých Čívic Emanuel Kokeš, po kterém se celá lokalita dnes nazývá. Po znárodnění zde byl zřízen Ústav pro výzkum radiotechniky spadající pod Teslu Pardubice. V něm vznikl mmj. radiolokátor Tamara. Ústav zanikl po roce 1990 nicméně areál je stále využíván.\n\nKromě výše uvedených silnic prochází Kokešovem zelená turistická značená trasa 4289 Přelouč - Lány na Důlku a cyklistické trasy 102 a 4127.\n\n"}
{"id": "1382221", "url": "https://cs.wikipedia.org/wiki?curid=1382221", "title": "Návrat divokých koní 2012", "text": "Návrat divokých koní 2012\n\nNávrat divokých koní 2012 je označení druhého ročníku reintrodukčního projektu Návrat divokých koní, když v červenci 2012 uskutečnila Zoo Praha druhý český transport koní Převalského do Mongolska. Oproti prvnímu projektu z roku 2011 byla změněna cílová destinace. Čtyři klisny byly převezeny do zvláště chráněného území Gobi B. V zimě 2009/2010 postihly toto území kruté mrazy a sněhové bouře, po nichž se tamní populace koní Převalského snížila na třetinu. To byl hlavní důvod nasměrování pomoci právě do Gobi B, ačkoliv se jednalo o logisticky nesmírně obtížnou akci.\n\nGobi B se nachází v jihozápadním cípu Mongolska, poblíž čínských hranic. Jedná se o přísně chráněné území (zkratka SPA), jež má v mongolské legislativě vyšší stupeň ochrany než národní park. Toto území je nesmírně důležité z hlediska záchrany koně Převalského. Jde totiž mj. i o místo, kde byli na konci 60. let 20. století pozorováni poslední divocí jedinci tohoto druhu. Lokalita Tachin Tal se správním centrem a aklimatizačním výběhem se nalézá na východním okraji území.\n\nÚvahy o reintrodukci a transportech začaly krátce poté, co byly v zoologických zahradách dostatečně vysoké stavy koně Převalského. Gobi B si pro tento účel vybrala německá nadace Christian Oswald Stiftung. Na konci 90. let 20. století vedení tamního projektu převzala nevládní organizace International Takhi Group (ITG). První stádo sem bylo dovezeno v roce 1992 a do roku 2004 se počet transportovaných koní dostal na 89 jedinců. V roce 2007 se pak ještě uskutečnil vnitrostátní transport, který přivezl tři hřebce z národního parku Chusta Nurú poblíž Ulánbátaru. Počet koní se průběžně zvyšoval, a to s výjimkou tří sezón. Nejhorší byla zimní sezóna 2009/2010, po jejíchž sněhových bouřích a tuhých mrazech přežilo jen 50 ze 147 koní. Právě to byl stěžejní důvod, proč byl druhý český transport v roce 2012 namířen právě sem. Akce proběhla ve spolupráci Zoo Praha s Armádou ČR a organizací ITG.\n\nStejně jako v předešlém roce (Návrat divokých koní 2011) byl použit letoun Armády České republiky typu CASA C295M. To bylo zcela stěžejní pro opětovný úspěch akce nejen z finančního hlediska, ale také z toho důvodu, že letouny CASA jsou schopné přistát na nezpevněné ploše letiště v Bulganu. Druhým mezníkem pro možnost realizace bylo získání povolení pro přistání na tomto letišti. To má totiž statut domácího letiště, a do té doby proto nebylo nikdy využito pro vstup do země. Možnost využití letiště pro účely transportu schválila přímo mongolská vláda. Realizace by také nebyla možná bez dlouhodobého několikatýdenního pobytu pracovníka Zoo Praha v Mongolsku a taktéž bez úzké spolupráce s českým zastupitelským úřadem stejně jako s mongolskými kolegy z partnerské organizace ITG. \n\nVe spolupráci s koordinátorkou evropského záchovného programu (EEP) došlo k výběru jedenácti vhodných mladých klisen. Šest z nich bylo nakonec dopraveno do Chovné a aklimatizační stanice Zoo Praha v Dolním Dobřejově. Jedna další potenciálně vhodná klisna tu žila již od předchozího roku. Po zvážení všech pro a proti byla pro transport a repatriaci vybrána následující zvířata:\n\n\nTransport probíhal ve dnech 16. až 18. července 2012. První den začal v Dolním Dobřejově oddělením vybraných klisen a jejich nakládáním do přepravních beden. Letoun s koňmi na palubě odstartoval z Prahy-Kbel. V Mongolsku na letišti v Bulganu přistál následujícího dne ve 14:20 tamního času, tedy asi 25 hodin od začátku transportu. V průběhu letu byla přibližně po pěti hodinách absolvována dvě mezipřistání na území Ruska – v Kazani a Novosibirsku. Následovalo vyřízení všech formalit, kvůli nimž se na jinak vnitrostátní letiště museli dostavit zástupci pasové kontroly, cizinecké policie, celní správy či veterinární kontroly. Po překládce koní na nákladní auta (necelé dvě hodiny) již mohla začít skoro 180 km dlouhá cesta na místo určení. Tato cesta trvala deset hodin a měla deset přestávek, celkově se tak doba transportu vyšplhala na více než 35 hodin. Všechny klisny dorazily v pořádku a po druhé hodině ranní byly úspěšně vypuštěny do aklimatizační ohrady. \n\nNa transport v roce 2012 navázaly další v letech 2013, 2014, 2015, 2016 i 2017. Koně dovezení v roce 2012 byli vypuštěni z aklimatizačních ohrad do volné přírody na jaře 2013. Anežce (v Mongolsku přejmenované na Alag) se 29. 7. 2014 narodila klisnička. Další dvě klisny byly také březí, avšak svá mláďata nedonosily.\n"}
{"id": "1382240", "url": "https://cs.wikipedia.org/wiki?curid=1382240", "title": "La-mu Žen-čching", "text": "La-mu Žen-čching\n\nLa-mu Žen-čching (* 1990 Tibetská autonomní oblast) je čínská reprezentantka ve sportovním lezení, mistryně Asie v lezení na obtížnost a v boulderingu.\n\n\n"}
{"id": "1382252", "url": "https://cs.wikipedia.org/wiki?curid=1382252", "title": "Markéta Holcmanová", "text": "Markéta Holcmanová\n\nMarkéta Holcmanová, rozená Kalužíková, (* 18. července 1986 Gottwaldov, nyní Zlín) je česká herečka, od roku 2012 členka souboru Městského divadla Zlín.\n\nPo základní škole nastoupila na hudebně-dramatický obor na brněnské konzervatoři. Po úspěšném absolutoriu byla přijata ke studiu muzikálového herectví na Janáčkově akademii múzických umění v Brně, kterou dokončila v roce 2010.\n\nNásledně působila v letech 2010 až 2012 v divadle v Šumperku. Od roku 2012 je členkou souboru Městského divadla Zlín. Hostovala v Národním divadle Brno či Divadle D'EPOG, je členkou divadelního studia \"Aldente\". Na konci roku 2018 nastoupila na mateřskou dovolenou.\n\nPři studiu konzervatoře ji Jiří Krejčík obsadil do televizní inscenace \"Dědictví slečny Innocencie\" (2003), ztvárnila také roli venkovské servírky v seriálu \"Znamení koně\" (2011). Účinkovala v několika studentských filmech. Pravidelně spolupracuje s reklamou, a to především hlasově (např. obchodní dům IKEA).\n\nJejím manželem je taktéž herec Jan Holcman.\n"}
{"id": "1382259", "url": "https://cs.wikipedia.org/wiki?curid=1382259", "title": "Nordahl Grieg", "text": "Nordahl Grieg\n\nNordahl Grieg, celým jménem Johan Nordahl Brun Grieg (1. listopadu 1902 Bergen - 2. prosince 1943 Kleinmachnow) byl norský spisovatel, novinář a politický aktivista komunistické orientace.\nStudoval na univerzitě v Oslu a poté hodně cestoval, nějaký čas i jako námořník. Básnicky debutoval v roce 1922 sbírkou \"Omkring Kap det gode Haab\", která zpracovávala jeho zkušenosti na moři, podobně jako některé jeho další knihy a divadelní hry. Začal pracovat také jako novinář, roku 1927 působil jako zpravodaj v Číně. Ve 30. letech vstoupil do Komunistické strany Norska. V letech 1933-1935 žil v Sovětském svazu, kam byl oficiálně pozván ke studiu sovětského divadla a filmu. Po návratu se stal horlivým propagátorem Stalina. V letech 1935-1940 byl předsedou politické organizace Přátelé Sovětského svazu. V roce 1937 napsal obhajobu moskevských procesů (viz Velký teror) a napadal norské intelektuály, kteří je kritizovali. Také jeho román \"Ung må verden ennu være\" byl obranou Stalina a moskevských procesů. Tvrdě útočil také na norské trockisty i samotného Trockého, který v Norsku žil v letech 1937-1939. V letech 1936-1937 vydával literární časopis \"Veien Frem\", kam zpočátku psala řada levicových intelektuálů, ale většina z nich nakonec odešla poté, co Grieg prosadil striktně stalinistickou linii. Roku 1936 napsal jednu ze svých nejznámějších básní Til Ungdommen (Obklopeni nepřáteli), roku 1952 byla zhudebněna Otto Mortensenem.\n\nV roce 1940 se ovšem Grieg postavil proti Stalinovi a Kominterně, když žádali (po podepsání paktu Molotov-Ribbentrop), aby komunisté odsuzovali německou válku se západními zeměmi jako střet dvou imperialismů. Jako vlastenec se s tím Grieg nemohl smířit zejména po vpádu německých vojsk do Norska roku 1940. Nechal se odvést do norské armády a zúčastnil se bojů proti Němcům. Z Norska do Velké Británie prchl na stejné lodi jako královská rodina a rezervy centrální banky. V Británii Grieg sloužil norské exilové vládě a podílel se na tvorbě vládního rozhlasového vysílání. Sloužil také jako válečný korespondent, mapoval zejména činnost norských vojáků (na Islandu, na ostrově Jan Mayen a jinde). V noci na 2. prosince 1943 se v pozici válečného korespondenta zúčastnil spojeneckého náletu na Berlín. Připojil se ke 460. squadróně královského australského letectva, která sídlila u Binbrooku, konkrétně nasedl do Lancasteru Mk.III. Ten se stal jedním z pěti sestřelených spojeneckých letounů během této operace, zřítil se blízko německé obce Kleinmachnow. Grieg při tom zahynul, stejně jako všech sedm dalších členů posádky Lancasteru. To učinilo z Griega norského národního hrdinu. Krátce po osvobození, roku 1945, v Norsku vyšla sbírka jeho válečných básní nazvaná \"Friheten\" (Svoboda). Stala se nejprodávanější norskou sbírkou poezie všech dob. O jeho sporném působení ve 30. letech se v Norsku začalo diskutovat až s jistým zpožděním. \n\nGrieg byl přítelem anglického romanopisce Grahama Greena, který v roce 1980 napsal o Griegovi životopisnou knihu \"Způsoby útěku\".\n\nByl vzdáleným příbuzným hudebního skladatele Edvarda Griega, jeho bratr Harald Grieg byl významným nakladatelem, jeho žena Gerd Griegová herečkou.\n"}
{"id": "1382260", "url": "https://cs.wikipedia.org/wiki?curid=1382260", "title": "Klaus Roth", "text": "Klaus Roth\n\nKlaus Friedrich Roth (29. října 1925 Vratislav – 10. listopadu 2015 Inverness) byl britský matematik židovského původu narozený na území dnešního Polska (tehdy Německa). Roku 1958 obdržel Fieldsovu medaili. V teorii čísel proslul svými příspěvky k problému Diofantovy aproximace a teorii diskrepance.\n\nJeho rodina odešla z Německa po uchopení moci nacisty v roce 1933, když mu bylo osm let. Vystudoval poté matematiku na Cambridgské univerzitě (na koleji Peterhouse). Absolvoval roku 1945. Rok poté začal vědecky pracovat na University College London, pod vedením Theodora Estermanna. Roku 1952 začal pracovat na teorii množin, výsledkem byl roku 1955 Rothův teorém (někdy též zvaný Thue–Siegel–Rothův) týkající se Diofantovy aproximace. Hlavně za něj získal roku 1958 prestižní Fieldsovu medaili. Roku 1961 byl na University College jmenován profesorem. Roku 1966 se stal vedoucím katedry na Královské univerzitě v Londýně. Zde působil až do odchodu do důchodu v roce 1988. \n"}
{"id": "1382261", "url": "https://cs.wikipedia.org/wiki?curid=1382261", "title": "Gerda Wegenerová", "text": "Gerda Wegenerová\n\nGerda Marie Fredrikke Wegenerová, rodným jménem Gottliebová (15. března 1886 Haderslev – 28. července 1940 Frederiksberg) byla dánská malířka a ilustrátorka, která proslula svými kresbami dívek v secesním oblečení. Stala se hrdinkou knihy \"Dánská dívka\", již roku 2000 napsal americký spisovatel David Ebershoff, a která byla zfilmována v roce 2015. Ve filmu Gerdu ztvárnila švédská herečka Alicia Vikanderová. Film i kniha se soustředili na její vztah s transsexuální osobou. Kniha i film nicméně obnovily zájem o její dílo.\nVyrostla v konzervativní rodině, její otec byl evangelický vikář s hugenotskými kořeny. Měla tři sourozence, ale jen ona přežila do dospělosti. Brzy ukázala výtvarný talent a její rodina se přestěhovala do Kodaně, aby zde mohla vystudovat Královskou dánskou akademii umění (\"Det Kongelige Danske Kunstakademi\"). \n\nJiž na škole poznala svou životní lásku. Šlo o muže, který rád chodil v ženských šatech (v ten moment si říkal Lili Elbe) a jmenoval se Einar Wegener. Dodnes se vedou spory, zda se do něj Gerda zamilovala jako do muže, nebo jako do ženy (což by značilo, že byla homosexuální). Vzali se roku 1904, v Gerdiných osmnácti letech. Manžel v ženských šatech byl častým modelem jejích obrazů dívek v elegantních šatech, jimiž proslula. To, že přeobrazem dívek na jejích obrazech je její manžel, vyšlo najevo prvně roku 1913. Když byla Gerda s manželem v šatech na veřejnosti, představovala ho jako Einarovu sestřenici.\n\nPo absolutoriu vyhrála výtvarnou soutěž novin \"Politiken\". Milovala módu a to ovlivňovalo i styl jejích kreseb. V Dánsku s ním nedošla velkého úspěchu, mnohem lépe byla přijata v Paříži, kam se svým mužem odešla roku 1912, a kde kreslila módní obrázky pro časopisy \"Vogue\", \"La Vie Parisienne\" aj. (fotografie byla tehdy v periodicích ještě velmi neobvyklá). V roce 1925 získala cenu v soutěži na Světové výstavě v Paříži. Kreslila i reklamy, ilustrovala knihy a byla též vyhledávanou portrétní malířkou. Spřátelila se se slavnou dánskou balerínou Ullou Poulsenovou, která se stala častým modelem pro její obrazy. Přes Ullu se seznámila i se sochařem Rudolphem Tegnerem. \nManželova travestie se ovšem časem měnila v upevnění ženské identity. V roce 1930 podstoupil Einar operaci změny pohlaví, jež byla druhou takovou v historii medicíny. Vzhledem k tomu, že dánský zákon v té době neumožňoval manželství mezi dvěma ženami, jejich manželství bylo zrušeno v říjnu 1930. Lili Elbe zemřela krátce na to, v roce 1931, kvůli pooperačním komplikacím.\n\nJeště v roce 1931 se Gerda vdala za italského důstojníka a diplomata Fernanda Porta, který byl o deset let mladší. Přestěhovala se s ním do Maroka (Marakéše a Casablanky). Pokračovala v malování a podepisovala své obrazy jako Gerda Wegener Porta. S Portou se nicméně rozvedli v roce 1936. V roce 1938 se vrátila do rodného Dánska. Jako malířka zde však znovu nedocházela úspěchu. Žila sama, v zapomnění a živila se malováním pohlednic. Stále více propadala alkoholismu. Zemřela krátce po vstupu německých vojsk do Dánska, roku 1940. \n"}
{"id": "1382262", "url": "https://cs.wikipedia.org/wiki?curid=1382262", "title": "Vincenc ze Zaragozy", "text": "Vincenc ze Zaragozy\n\nVincenc ze Zaragozy (3. století Huesca - 22. ledna 304 Valencie) byl španělský křesťanský mučedník a světec. \n\nNarodil se v rodině římských úředníků v Aragonii, jež byla tehdy římskou provincií. Vstoupil do učení k biskupovi Valeriánovi v Zaragoze. Ten ho také vysvětil na jáhna a určil svým pomocníkem. V období pronásledování křesťanů římským císařem Diokleciánem byli na pokyn místodržitele Daciána jak Valerián tak i Vincenc zatčeni. Vincenc byl při výsleších mučen na skřipci, bylo mu trháno maso, nakonec byl též pečen na rožni. Zemřel ve vězení, jeho tělo zatížené kamenem bylo hozeno do moře. Jeho ostatky, které prý přeci jen vyplavaly, jsou dnes uložené v Římě, v kostele sv. Vincence a Anastázie. Je patronem Lisabonu a Valencie, též cihlářů, hrnčířů, dřevorubců, námořníků a vinařů. V katolické a anglikánské církvi se jeho svátek slaví 22. ledna, v pravoslavné církvi 11. listopadu.\n\n"}
{"id": "1382263", "url": "https://cs.wikipedia.org/wiki?curid=1382263", "title": "Nikómachos z Gerasy", "text": "Nikómachos z Gerasy\n\nNikómachos z Gerasy, řecky Νικόμαχος (asi 60 – asi 120) byl starořecký matematik narozený na území dnešního Jordánska (tehdy římská provincie Sýrie). Je řazen k neopythagorejské škole, ovlivněn byl též Aristotelem. Dochovaly se dvě jeho práce: \"Arithmetike eisagoge\" (\"Úvod do aritmetiky\") a \"Encheiridion Harmonikes\" (\"Harmonický manuál\"). V první se věnoval číslům, často jim připisoval mystické vlastnosti. Důležité závěry jsou převzaty od Euklida, který je ovšem formuloval na poli geometrie. Práce obsahuje jednu z nejstarších řeckých tabulek násobilky (starší jsou ovšem čínské a babylonské). Boethiova práce \"De institutione arithmetica\" je z velké části latinským překladem této Nikómachovy práce. Více ceněna je druhá práce, věnovaná harmonii a hudební teorii. Obsahuje první důkladný popis \"hudby sfér\", tedy vztahu mezi hudbou a uspořádáním vesmíru. Pro historiky je cenné, že popisuje řadu hudebních nástrojů své doby. Kniha též obsahuje nejstarší známou podobu mýtu o Pythagorově zjevení u kováře. Ze zmínek Fotia, Eutokia, Porfyria, Iamblicha z Chalkydy či Athénaia usuzujeme na existenci dalších Nikómachových prací, které se ovšem nedochovaly.\n"}
{"id": "1382265", "url": "https://cs.wikipedia.org/wiki?curid=1382265", "title": "Hypereidés", "text": "Hypereidés\n\nJeho učitelem rétoriky a řečnictví byl Isokratés. Působil v Athénách, v makedonské éře. Choval nepřátelství k makedonské dynastii (Filip, Alexander) a odmítal podvolení se Athén této dynastii, spolu Démosthenem, který kampaň proti Makedoncům v Athénách dlouho vedl. Poté co Démosthena kompromitovala a z Athén vyhnala aféra defraudanta Harpala, postavil se do čela kritiků Alexandera právě Hypereidés (údajně k tomu byl motivován i perskými penězi). Po Alexandrově smrti svými projevy vyvolal útok Athéňanů na Makedonii (tzv. Lamijská válka). Makedonci však roku 322 zvítězili a Hypereidés byl odsouzen k smrti. Uprchl sice ještě do Aiginy, ale zde byl v Poseidonově chrámu dopaden a zabit. Regent Antipatros si nechal jeho mrtvé tělo předvést ještě předtím, než bylo pohřbeno. \n\nBylo mu tradicí připisováno 77 projevů, nejznámější byl ten vedený proti athénskému příznivci Filipa Makedonského Philippidesovi. Podle legendy rukopisy většiny Hypereidových projevů měl ještě v 15. století v knihovně uherský král Matyáš Korvín, ale ty byly zničeny Turky po dobytí Budy v 16. století. Poté bylo známo jen několik fragmentů z Hypereidových řečí, avšak v 19. století, i díky nové vlně zájmu o antickou kulturu, byly objeveny nové texty - v roce 1847 velké fragmenty projevu Proti Demosthenovi a Lykofrónovi (mimořádně zajímavé pro objasnění podoby manželských průvodů v Athénách) a celá řeč Pro Euxenippa. Byly nalezeny v hrobce v Thébách. V roce 1856 byly objeveny další texty - smuteční řeči nad Leosthénem a jeho kamarády, kteří padli v Lamijské válce. Ke konci 19. století došlo k dalším objevům, včetně závěru řeči proti Philippidovi a celé řeči proti Athenogenovi (výrobci parfémů obviněného z podvodu). Poslední objev jeho textů pochází z roku 2002, nacházejí se na posledních stránkách tzv. Archimédova palimpsestu (řeči proti Timandrovi a proti Diondovi). Množství známého textu od tohoto autora se tak tímto jediným objevem zvedlo o 20 procent. Hypereidés je tudíž dnes jedním z nejlépe zmapovaných starořeckých řečníků. Přesto se řada jeho projevů, o nichž hovoří tradice, ztratila, například jeho obhajoba prostitutky (hetéry) Fryné (údajně jeho milenky), které měl před soudci prý strhnout šaty a docílit tak jejího osvobození - o tomto aktu psal Plútarchos či Athénaios.\n"}
{"id": "1382266", "url": "https://cs.wikipedia.org/wiki?curid=1382266", "title": "Konón ze Samu", "text": "Konón ze Samu\n\nKonón ze Samu, řecky Κόνων ὁ Σάμιος (asi 280 př. n. l. – asi 220 př. n. l.) byl starořecký astronom a matematik. \n\nKonón se se dle tradice narodil na řeckém ostrově Samu, v tradičním středisku pythagorejství a tedy i starořecké matematiky. Většinu života ale působil v Alexandrii, jakožto dvorní astronom ptolemaiovského panovníka Egypta Ptolemaia III.. Králova manželka, královna Bereniké ze Cyrenaiky (též Bereniké II.), obětovala své vlasy za šťastný návrat manžela z války v Sýrii. Když se vlasy ztratily z chrámu, Konón přišel s vysvětlením, že bohyně Afrodita vlasy vzala na nebesa a pojmenoval jimi Souhvězdí Vlasů Bereniky. Název ponechala i moderní astronomie a souhvězdí je tak jediným, které je dnes pojmenováno po historické osobě, byť královna Bereniké je někdy zaměňována za sestru Ptolemaia III., jež se rovněž jmenovala Bereniké, a kvůli jejíž vraždě král vlastně invazi do Sýrie podnikl.\n\nSvé astronomické poznatky Konón shrnul do sedmidílného díla \"De astrologia\", ceněny jsou zvláště pasáže o zatměních Slunce.\n\nBlízkým Konónovým přítelem v Alexandrii byl Archimédés. Pappos z Alexandrie tvrdil, že objevitelem Archimédovy spirály je ve skutečnosti právě Konón. Apollónios z Pergy zase uváděl, že Konón bádal o kuželosečkách, a že na Konónových objevech postavil svou knihu \"Kónika\" věnovanou tomuto tématu. Tyto údaje však historici nedokáží ověřit.\n"}
{"id": "1382268", "url": "https://cs.wikipedia.org/wiki?curid=1382268", "title": "Alfonsina Storniová", "text": "Alfonsina Storniová\n\nAlfonsina Storniová (29. května 1892 Sala Capriasca – 25. října 1938 Mar del Plata) byla španělsky píšící argentinská básnířka narozená ve Švýcarsku v italské rodině. Je řazena k modernismu.\nNarodila se v italsky mluvící rodině v kantonu Ticino, jediném kantonu ve Švýcarsku, kde se mluví italsky. Její otec krátce před jejím narozením otevřel pivovar v argentinském městě San Juan. Roku 1896, v jejích čtyřech letech, rodina odešla do Argentiny, aby tak následovala otce a jeho obchodní zájmy. Roku 1901 se usadili ve městě Rosario.\n\nV roce 1907, ve svých patnácti, se Alfonsina připojila ke kočovné divadelní společnosti. Za rok se vrátila k matce, která se mezitím rozvedla s Alfonsininým otcem. Začala také studovat učitelský seminář. Zároveň začala přispívat do několika novin (\"Mundo Rosarino\", \"Monos y Monadas\", \"Mundo Argentino\"). Roku 1912 odešla do Buenos Aires, aby zde v anonymitě velkoměsta porodila nemanželského syna. Živila se pak jako učitelka, posléze i prodavačka, stále ale také publikovala v novinách (\"Caras y Caretas\").\n\nRoku 1916 publikovala první verše v literárním časopise \"La Nota\", který vedl Emin Arslan, a vzápětí vydala svou první básnickou sbírku \"La inquietud del rosal\". Díky tomu se seznámila s okruhem dalších argentinských spisovatelů, zejména José Enrique Rodó a Amado Nervo jí byli blízcí. Její sbírka z roku 1920 nazvaná \"Languidez\" získala i některé literární ceny, přesto Alfonsina nakonec odešla do uruguayského Montevidea. Zde se pohybovala v okruhu spisovatelů jakými byli Juana de Ibarbourouová nebo Horacio Quiroga. Učila v Montevideu literaturu na Escuela Normal de Lenguas Vivas a vydávala další sbírky, mezi nimiž vynikla \"Ocre\" z roku 1925, mnohem více realistická než v argentinském období a také silně feministická.\n\nVnitřní neklid (a možná i počínající psychické problémy) a nespokojenost s malým ohlasem na dílo jí nakonec přiměl odejít do Evropy. Zde opět změnila styl a přidala silný erotický nádech, zejména ve sbírkách \"Mundo de siete pozos\" (1934) a \"Mascarilla y trébol\" (1938). Ani zde se úspěch ale nedostavil, a tak se vrátila do Argentiny, kde roku 1938 spáchala sebevraždu utopením. Romantická legenda tvrdila, že pomalu nakráčela do oceánu a nechala se pohltit vlnami, ve skutečnosti však skočila do moře z vlnolamu.\n"}
{"id": "1382269", "url": "https://cs.wikipedia.org/wiki?curid=1382269", "title": "Aristofánes z Byzance", "text": "Aristofánes z Byzance\n\nAristofánes z Byzance, řecky Ἀριστοφάνης ὁ Βυζάντιος (asi 257 př. n. l. - asi 185 př. n. l.) byl starořecký učenec, kritik a gramatik, obzvláště proslulý svými pracemi o Homérovi, Pindarovi a Hésiodovi. \n\nNarodil se v Byzanci, brzy se ale přestěhoval do Alexandrie a studoval u Zénodota a Kallimacha z Kyrény. Nahradil Eratosthéna v čele Alexandrijské knihovny. Jako první vyvrátil, že spis \"Cheírōnos hypothêkai\" je dílem Hésioda.\n\nPůsobil v období, kdy řečtina, po expanzi Alexandra Velikého, začala fungovat jako \"lingua franca\" pro východní Středomoří a nahradila tak řadu semitských jazyků. Aristofánes proto vynalezl akcentní systém k určení výslovnosti. Akcenty byly navrženy tak, aby pomohly s výslovností řečtiny ve starších literárních dílech.\n\nTaké vynalezl jednu z prvních forem řecké interpunkce. Tato interpunkce se stala základem mnoha dalších. Jako lexikograf sestavil sbírky archaických a neobvyklých slov. Z jeho rozsáhlých spisů se dochovalo jen několik fragmentů zachovaných v textech pozdějších autorů, několik názorů na díla řeckého dramatu a část uvedeného slovníku.\n\nJeho žákem byl Aristarchos ze Samothráky.\n"}
{"id": "1382270", "url": "https://cs.wikipedia.org/wiki?curid=1382270", "title": "Arnobius", "text": "Arnobius\n\nArnobius ze Sikky (? -asi 330) byl křesťanský spisovatel berberského původu, zřejmě z Numibie (dnešní Tunisko). Působil v éře Diokleciánova pronásledování křesťanů (284-305). Jediným zdrojem informací o jeho životě jsou poznámky svatého Jeronýma. Podle něj byl Arnobius před svou konverzí ke křesťanství významným rétorem v Sicca Veneria (dnešní El Kef). Ke konverzi se prý rozhodl díky nočnímu snu. Aby překonal pochyby místního biskupa (Sicca byla již tehdy významným křesťanským centrem) o autenticitě svého křesťanského přesvědčení, napsal (asi roku 303) sedmidílné, latinsky psané, apologetické dílo, které svatý Jeroným nazýval \"Adversus Gentes\", ale které je známější jako \"Adversus Nationes\" (\"Proti pohanství\"), neboť tento název nesl jediný rukopis z 9. století, který se zachoval, v Paříži. Dílo je pokusem vyvrátit pohanské argumenty, proč bylo Diokleciánovo pronásledování oprávněné (\"křesťané přinesli hněv bohů na Řím\"). Zajímavostí je, že Arnobius v knize popírá nesmrtelnost duše, a že takovou myšlenku označuje za nebezpečnou, což dokazuje, že počátky křesťanství se nevyznačovaly teologickou jednotou. Paradoxem rovněž je, že jeho kniha je dnes cenná především popisem pohanských rituálů a přesvědčení té doby, byť se jim autor vysmívá (často přitom čerpal z Kléménse Alexandrijského). Z textu je zřejmé, že neměl znalost Starého zákona, ale naopak dobře znal některé autory antické (Platón, Cornelius Labeo). Jeroným uváděl, že Arnobiovým žákem byl Lactantius. \n"}
{"id": "1382271", "url": "https://cs.wikipedia.org/wiki?curid=1382271", "title": "Faedrus", "text": "Faedrus\n\nFaedrus (asi 20 př. n. l - asi 50) byl římský spisovatel, autor bajek. Původem byl pravděpodobně thrácký otrok z Pydna v římské provincii Makedonie (dnes v Řecku). Jeho tvorba spadá do období vlády císařů Augusta, Tiberia, Caliguly a Claudia. Faedrus je považován za prvního latinsky píšícího autora bajek, ačkoli ve skutečnosti pouze přeložil jambickým senárem řecké bajky připisovány Ezopovi.\n\nJak se zdá, Faedrus se sice narodil v Makedonii, ale už v dětství se dostal do Říma, neboť v prologu ke třetí knize svých bajek vzpomíná, že jako chlapec četl Quinta Ennia. Protože se v rukopise svého díla označuje jako \"Libertus Augusti\" (Augustův propuštěnec), tento císař mu pravděpodobně daroval svobodu.\nNa základě některých narážek v téže knize se usuzuje, že básník upadl do nemilosti u Tiberiova všemocného prétoriánského velitele Seiana, a byl pohnán před soud, údajně kvůli některým bajkám, ve kterých se skrývala kritika režimu. Přesto Faedrus přežil jak Tiberiovu , tak Caligulovu vládu a zemřel kolem roku 50 našeho letopočtu.\n\nV jeho době zůstávala bajka v římském prostředí opomíjeným žánrem stojícím mimo hlavního proud literární tvorby. Její okrajový význam pro římskou literaturu dosvědčuje i to, že když ji v této době konečně uchopil, bylo to prostřednictvím osoby s nejnižším společenským postavením - otroka. Dokonce ani vydání Faedrova bajkařského souboru nevyvolalo v římské společnosti větší zájem a jako autor unikl pozornosti významných literárních osobností své doby, a popravdě i dlouho poté. Římský literární kritik Marcus Fabius Quintilianus ho nepovažoval za hodného zmínky. Na několik zmínek o tomto \"římském Ezopovi\" lze natrefit u epigramatika Marcuse Valeria Martiala a pozdně antického básníka Aviena. Jiný pozdně antický básník Aurelius Prudentius Clemens Faedra imitoval.\n\nFaedrův počin neměl v římské tradici obdoby, nicméně Faedrus se omezil na přebásnění původní prozaické látky řeckých ezopských bajek do latiny. Různorodým řeckým předlohám přitom dal jednotný styl a ráz (které si s nimi dnes spojujeme), tedy výhradní užití zvířat jako protagonistů a uvedení poučení na úvod nebo závěr bajky. K některým bajkám Faedrus přimíchal anekdoty z běžného života, kterým nechybí satirický duch a které lze považovat za jeho nejoriginálnější přínos.\n\nFaedrus je uváděn jako autor přibližně 90 bajek rozdělených do pěti knih. Zdá se však, že některé bajky zůstávají roztroušené po dalších anonymních rukopisech. Připisuje se mu například téměř s jistotou dalších 30 bajek ze sbírky \"Appendix Perottino\", nazvané podle jeho vydavatele, Niccola Perottiho, arcibiskupa ze Siponto, žijícího v 15. století. Rukopis obsahoval 64 Faedrových bajek s uvedeným autorstvím, další byli anonymní.\n\nNevíme kdy byly Faedrovy bajky přesně vydány, asi až po roce 43, jelikož Seneca, vyjadřující se v tom roce k formě bajky, se o Faedrovi nezmiňuje. \n\nFaedrovy bajky ovlivnily středověkou kulturu. Řada středověkých vydání byla sice anonymních, nebo s pseudoautorstvím (např. \"Kodex Romulus\"), každopádně posloužila pro obnovu žánru a jako vzor pro bajky nové.\n"}
{"id": "1382272", "url": "https://cs.wikipedia.org/wiki?curid=1382272", "title": "Filón Byzantský (matematik)", "text": "Filón Byzantský (matematik)\n\nFilón Byzantský, řecky Φίλων ὁ Βυζάντιος, někdy zvaný též Filón Mechanicus (asi 280 př. n. l. – asi 220 př. n. l.) byl starořecký technik, mechanik a fyzik. Někdy je zaměňován s autorem stejného jména, kterému je připisováno určení Sedmi divů starověkého světa. Ten žil o mnoho let později, pravděpodobně ve 4.-5. století. \nPocházel z Byzance, ale většinu života prožil v egyptské Alexandrii. Napsal významné dílo \"Mechaniké syntaxis\". Je rozděleno do několika částí, které se věnují postupně matematice (což v Řecku značilo zejména geometrii), mechanice, stavbě přístavů, střelným zbraním, pneumatice (stlačování vzduchu či vody), mechanickým strojům, stavbě pevností a hradeb a samostatná část je věnována i tématu, jak zasílat tajné zprávy. Některé části se nám dochovaly v řečtině, jiné jen v latinských překladech z arabských zdrojů. Část o pneumatice obsahuje první popis vodního mlýna v historii. Zpočátku byl považován za arabský dodatek, dnes se historici přiklánějí k názoru, že je původní, a že Řekové princip mlýna skutečně objevili, byť masově nepoužívali. Podobně ve vojenské části popisuje Filón stroj pro opakovanou střelbu šípů, který by mohl fungovat, avšak ani tento \"šípomet\" nebyl v praxi zřejmě nikdy použit. Filón popisuje jako první známý badatel i kardanův závěs, ovšem jen jako princip, je nepravděpodobné, že by ho Řekové někdy prakticky užili. Jako první se též zmiňuje o mechanismu převodu, který je klíčový pro možnost konstrukce mechanických hodin. Filón sice o něm hovoří v souvislosti s umyvadlem, avšak zmiňuje, že \"stejný princip lze použít v hodinovém mechanismu\", což patrně naznačuje, že Řekové ve svých vodních hodinách převod někdy užívali - užití v mechanismu hodin kovových není ze starého Řecka prozatím doloženo. V geometrii řešil především problém zdvojnásobení krychle. Navrhl řešení, které je velmi podobné tomu, jež o několik století později navrhl Hérón Alexandrijský, zřejmě bez znalosti Filónovy práce.\n"}
{"id": "1382273", "url": "https://cs.wikipedia.org/wiki?curid=1382273", "title": "Andronikos Rhodský", "text": "Andronikos Rhodský\n\nAndroníkos Rhodský, řecky Ἀνδρόνικος ὁ Ῥόδιος, byl starořecký a římský filozof, scholarcha (vedoucí) peripatetické (tedy aristotelovské) školy.\n\nNarodil se na řeckém ostrově Rhodos, patrně od roku 58 př. n. l. pak působil a učil v Římě. Proslavil se zde pečlivým vydáním spisů Aristotelových a Theofrastových, s jejichž redakcí mu pomáhal gramatik Tyrannion z Amisa. Velké množství Aristotelových děl získal Androníkos v Apellikonově knihovně, kterou z Athén do Říma nechal převézt císař Sulla. Zachované spisy Androníkos sestavil podle předmětu a připojil k nim komentáře týkající se uspořádání a pravosti. Podle současné vědy některé pravé spisy označil za podvržené, jeho uspořádání Aristotelových sebraných spisů je však respektováno dodnes. Nechtěně tak dal vzniknout pojmu metafyzika, když Aristotelovy texty věnované přírodě shrnul do souboru nazvaného \"Fysika\" a spisy pozdější do souboru \"Metá ta fysika\", tedy \"texty následující v čase po Fyzice\". Pojem však časem získal význam \"nadtělesna\", což je kuriózní i z toho důvodu, že jako filozofa lze Andoníka považovat za materialistu, neboť učil, že duše je produktem tělesného vývoje. Zdůrazňoval též, ze základem filozofie musí být logika. To víme ovšem jen díky svědectví Plutarchově, vlastní spisy Androníkovy se nedochovaly, byť někdy mu bývala chybně připisována kniha \"O emocích\" a jeden komentář k Aristotelově \"Etice\".\n"}
{"id": "1382274", "url": "https://cs.wikipedia.org/wiki?curid=1382274", "title": "Dunstan z Canterbury", "text": "Dunstan z Canterbury\n\nDunstan z Canterbury (909 Baltonsborough - 19. května 988 Canterbury) byl anglický duchovní a politik, v letech 959-988 arcibiskup z Canterbury. Katolická, pravoslavná i anglikánská církev ho uznává jako svatého. Všechny slaví jeho svátek 19. května. \nDo politiky se prvně zapletl na dvoře krále Athelstana. Zde proti němu vzniklo spiknutí a byl obviněn z čarodějnictví a provozování černé magie. Byl nejen vyhnán, ale i zbit a uvržen do žumpy. Zachránil se, avšak později kvůli tomu onemocněl, byť asi ne leprou, jak se jeho okolí obávalo. On si ovšem boláky, které se na jeho těle objevily, vyložil jako boží znamení a odpověď na jeho váhání, zda se má stát mnichem, a zda by zvládl celibát. A tak se roku 943 stal mnichem. Jeho mnišský život byl velmi rozmanitý, pracoval jako kovář, hrál na harfu i vytvářel iluminace do knih. Proto je dnes patronem kovářů, zlatníků, zámečníků a hudebníků. Stal se také zpovědníkem Lady Athelfledové, neteře krále Athelstana. Když zemřela, odkázala mu značné jmění, které využil k oživení mnišského života v Anglii. Další peníze zdědil po smrti svého otce Heorstana. Byl náhle značně vlivným a po smrti krále Athelstana ho nový král Edmund I. znovu pozval ke dvoru a přidělil mu funkci ministra. Připravil reformu, jež měla znovu vytvořit klášterní život a obnovit opatství. Začal tím, že založil benediktinský klášter v Glastonbury a sám se stal benediktinem. Za vlády krále Edreda jeho vliv ještě stoupl a byl jmenován hlavním ministrem, což byla funkce odpovídající zhruba pozici premiéra. Byl hlavním strůjcem reforem, které se nelíbily zvláště pánům z Wessexu. Po nástupu Edwina na trůn (955) Dunstan okamžitě svůj vliv ztratil. Spor s králem začal již během korunovace a vyvrcholil tím, že král nechal zbořit Dunstanův klášter a sám Dunstan musel uprchnout do Flander. Jeho působení poblíž Gentu posílilo vliv benedektínů v Nizozemsku. Jeho exil skončil ovšem brzy, již roku 957, kdy se šlechtici z Mercie a Northumbrie vzbouřili, krále svrhli a zvolili nového, Edgara, byť vládl jen na sever od Temže, zatímco jih zůstal věrný Edwinovi. Edgar pak povolal Dunstana zpět do Anglie. Vzápětí byl zvolen biskupem Worcesteru, brzy poté i Londýna a roku 959, poté co Edgar ovládl celou zemi, nakonec i arcibiskupem z Canterbury, což byla již tehdy nejprestižnější církevní funkce v zemi, byť neměla ještě takovou roli jako po pozdějším odštěpení od Říma a vzniku anglikánské církve. Dunstan okamžitě zahájil velké reformy církve: prosazoval celibát, zakázal prodávání církevních úřadů za peníze a zvyk duchovních jmenovat příbuzné do úřadů pod jejich jurisdikcí. Bylo postaveno několik klášterů a ve velkých katedrálách mniši převzali místa sekulárních kanovníků. Souběžně znovu zastával funkci de facto premiéra. Nechal vycvičit speciální strážní jednotky, které na severu a na moři střežili zemi před vpádem Vikingů. Roku 973 prosadil druhou, slavnostní korunovaci krále Edgara, která měla zvláštní symbolický význam a je předlohou britského korunovačního ritu dodnes. Po smrti Edgara korunoval králem jeho syna, Edwarda Martyra. Nepřátelští šlechtici však vycítili slabost nového krále a zesílili tlak, který mířil hlavně na kláštery, symbol Dunstanových reforem. Mnoho mnichů bylo vyhnáno i zabito. V březnu 978 byl i král Edward zavražděn, a to na zámku Corfe, možná z podnětu nevlastní matky. Její syn Ethelred II. byl zvolen novým králem. Jeho korunovace byla poslední státní událostí, které se Dunstan zúčastnil. S vobou nesouhlasil, prorokoval království zkázu a stáhl se z politického života, ačkoli pozici arcibiskupa formálně držel až do roku 988. Působil pak v jakémsi důchodu v katedrále v Canterbury, zejména učil v katedrální škole. V katedrále je i pohřben. Po kanonizaci v roce 1029 byl dvě století nejoblíbenějším anglickým světcem, než byl zastíněn Thomasem Becketem. Popularita mezi lidem byla dána i tím, že se stal součástí anglického folklóru. Populární je třeba příběh, jak svou mazaností porazil ďábla a sevřel mu nos do kovářských kleštích. Velmi oblíbenou je též pověst, jak Dunstan přibil podkovu na čertovo kopyto, což mu způsobilo velkou bolest a odstranil ji teprve za slib, že čert nikdy nenapadne místo, na nímž visí podkova. To je podle všeho počátek tradice věšení \"šťastné podkovy\" nad obydlí, která se rozšířila i mimo Anglii. \n"}
{"id": "1382275", "url": "https://cs.wikipedia.org/wiki?curid=1382275", "title": "Persius", "text": "Persius\n\nPersius, celým jménem Persius Flaccus Aulus (4. prosince 34 Volterra – 24. prosince 62) byl starořímský básník a satirik. Ve svých dílech psaných z pozic stoické filozofie tepal etické a stylistické neřády své doby. Jeho práce si uchovaly oblibu do středověku.\n\nByl etruského původu. Ve dvanácti přišel do Říma, kde získal dobré vzdělání. Gramatiku ho učil Remmius Palaemon, rétoriku Verginius Flavus, filozofii stoik Lucius Annaeus Cornutus. Ke stoické filozofii ho vedl i Publius Clodius Thrasea Paetus, jehož žena Arria byla Persiovou příbuznou. Byl ve styku i se Senecou, ale neporozuměli si.\n\nPo raných pokusech s tvorbou tragedií se začal věnovat skládání satir, inspirován hlavně Luciliem a Horatiem. Po jeho brzké smrti jeho přátelé nalezli šest takových satirických skladeb. Cornutus je upravil a básník Caesius Bassus vydal. V těchto satirách z pozice stoického mravokárce tepe mravní pokleslosti své doby. \n\nČeský filolog Robert Novák v hesle Ottova slovníku naučného z roku 1902 soudil Persiovo dílo značně příkře: \"Persius psal satiry své jen zvolna a s vědomím, že vlastním básníkem ani není. Jeho mluva jest strojená, temná a tím velmi nesnadná. Nic méně kusy Persiovy došly veliké přízně, jakmile byly uveřejněny. Čítány byly horlivě po celý starověk a přízeň ta přešla i ve středověk, jenž vysoce si Persia vážil pro éthické myšlenky básní jeho. Zcela jinak a spravedlivěji o satirách těchto soudí se v nové době: ani formou ani obsahem se nezamlouvají. Neníť tu pravé poesie, a poučení, jež tu mladý básník světu dává o ctnosti a neřesti, není jeho majetkem, nevyplynulo z jeho zkušenosti, nýbrž jsou to myšlenky vážené z knih, hlavně filosofických,\" píše Ottův slovník naučný.\n"}
{"id": "1382276", "url": "https://cs.wikipedia.org/wiki?curid=1382276", "title": "Epicharmos z Kosu", "text": "Epicharmos z Kosu\n\nEpicharmos z Kosu, řecky Ἐπίχαρμος ὁ Κῷος (524 př. n. l. – 448 př. n. l. Syrakusy) byl řecky píšící dramatik narozený možná na území dnešní Itálie, často označovaný za objevitele a prvního tvůrce komediální divadelní formy (např. Aristotelem v jeho \"Poetice\"). Byl též filozofem.\n\nMísto je narození je nejisté, starověká encyklopedie \"Suda\" uvádí, že se narodil v Syrakusách, nebo ve městě Krastos, přičemž obě města jsou sicilská (E 2766). Díogenés Laertios tvrdí, že se narodil ve městě Astypalaia, které leží na ostrově Kos, jednom z dodekanských ostrovů, tedy v Řecku. Spojení se Sicílii vzniklo dle Díogena tím, že tam (do města Megara) odešel Epicharmův otec, jenž byl lékařem, když byl Epicharmos ještě malý chlapec. Otec si prý přál, aby se syn také věnoval lékařství, ale on se nadchl pro pythagorejskou filozofii, uvádí též Díogenés. \n\nDnešní historici tyto informace považují za nejisté a prvním jistějším bodem v Epicharmově životopise tak je, že roku 484 př. n. l. žil v Syrakúsách a byl zde básníkem ve službách tyranů Gelóna jeho bratra Hieróna I. Věnoval se široké škále témat, od filozofie, přes lékařství až po lingvistiku. Díogenés tvrdí, že sám Platón Epicharmovi ukradl řadu myšlenek, avšak nějaké Epicharmovo filozofické dílo se nedochovalo. Časem více proslul jako autor veselých dramatických kusů, jejichž autorství je ale někdy nejisté – je mu připisováno 35 až 52 komedií. Z řady zbyly jen fragmenty, mnoho se nedochovalo vůbec. V podobné době se ke komediálnímu dramatu propracovával Formis, který však není tak známý. Epicharmos i Formis šli oba stejnou cestou – humor těžili z toho, že velkým mytickým hrdinům brali jejich vznešenost a propůjčovali jim slabosti běžných lidí. Tak například Epicharmova hra \"Hebes Gamos\" zobrazuje Herakla jako nenažrance. Hra \"Odysseùs Autómolos\" zase paroduje hrdinství Odysseovo. Satiricky naopak vyznívá hra \"Agrōstīnos\", která si dělá legraci ze zemědělců a venkova.\n\n\n"}
{"id": "1382277", "url": "https://cs.wikipedia.org/wiki?curid=1382277", "title": "Sozemenós", "text": "Sozemenós\n\nSalaminius Hermias Sozomenus či Sozemenós, řecky Σωζομενός (asi 400 Bajt Lahíja – asi 450 Konstantinopol) byl byzantský historik věnující se dějinám rané církve. \n\nPocházel z křesťanské rodiny z pásma Gazy (tehdy Římská říše), vychováván byl místními křesťanskými mnichy, ovlivněnými zejména pouštním mnichem sv. Hilarionem. Později vystudoval právo v Bejrútu a odešel do Konstantinopole, aby zde zahájil právnickou kariéru, možná u dvora východořímského císaře Theodosia II. \nKolem roku 443 začal sepisovat dějiny církve. Napsal dvě takové práce, ale dochovala se jen druhá z nich. Jeho první, dvanáctidílná, práce pokrývala dějiny církve od vzkříšení Ježíše až po porážku římského císaře Licinia v bitvě u Chrysopole roku 324. K Sezemenovým hlavním zdrojům v této práci patřili Eusebios z Kaisareie (\"Historia ecclesiastica\"), Hegesippos (\"Hypomnémata\") a Sextus Iulius Africanus (\"Chronografiai\"). \n\nSozomenova druhá práce navazuje přibližně tam, kde jeho první práce skončila. Dedikoval ji císaři Theodosiovi II. Práce je rozdělena do devíti knih, zhruba uspořádaných podle vlády byzantských císařů. Devátá kniha je nedokončená, končí rokem 425, ačkoli Sezemonův původní záměr byl dojít až k roku 439. Podle některých závěr Sezemenus zničil, protože obsahoval pasáž o císařovně Aelii Eudocii, která sice sehrála nepominutelnou roli ve vývoji křesťanství, avšak Sozemenův ochránce, císař Theododius II., ji zapudil kvůli cizoložství. Podle jiných závěr nějaký čas existoval, ale nedochoval se (zdá se, že na něj odkazují někteří pozdější autoři: Nikeforos Kallistos, Theofanes Homologetes a Theodoros Anagnostes). Zdrojem prvních osmi dílů byly zejména spisy Sókrata Scholastika, okrajově Atanáše a Tyrannia Rufina. Devátý díl se opírá o Olympiodora z Théb, který tak byl Sozemenovým jediným nekřesťanským zdrojem. \n\nNejvíce ze všech raně křesťanských historiků věnoval pozornost misionářské činnosti, je tak základním zdrojem informací o pronikání křesťanství k Arménům či Gótům. Více než jiní se také věnoval mnišství a zakládání klášterů. Méně důvěryhodný byl při referování o dění v západní církvi. Popisované dění málokdy hodnotil, a pokud, pak přijímal hodnocení svých zdrojů, což ale mj. vedlo k jeho obvinění z ariánství a novaciánství (viz Novatianus), to proto, že se podle svých dobových křesťanských čtenářů od těchto heretických učení nedostatečně distancoval, když o nich psal. Podle všeho skutečně nezastával žádný teologický názor, jeho hlavní ideologií byla loajalita ke křesťanskému státu – heretiky odsuzoval jako rozvratníky, ale osobně na ně nijak neútočil ani proti nim neargumentoval. Sám o tom napsal: \"Jestliže jsem ocenil vůdce nebo nadšence herezí, pak proto, že obdivuji jejich výmluvnost a jejich přesvědčivost. Nechávám jejich učení soudit ty, kterým je to určeno.\" I když je tedy jeho dílo hodně odvozené (zvláště od Sokrata), bývá považováno za na svou dobu objektivní. \n\nNa západě jeho práce poprvé vyšla v Paříži roku 1544.\n"}
{"id": "1382278", "url": "https://cs.wikipedia.org/wiki?curid=1382278", "title": "Stilpón", "text": "Stilpón\n\nStilpón z Megary, řecky Στίλπων (asi 380 Megara – asi 300) byl starořecký filozof, představitel sokratovské megarské školy. Podle Díogena Laertia měl blízko ke kynikům, jeho blízkým spolupracovníkem byl kynik Kratés z Théb. Někdy bylo uváděno, že byl žákem Euklida z Megary, což bylo ovšem i zpochybňováno. Z jeho učitele bývají uváděni též méně známí megarici Thrasymachos z Korintu či Pasiklés z Théb.\n\nŽádný z jeho spisů se nedochoval, podle Díogena psal podobně jako Platón formou dialogů, ovšem proti platonismu, zejména odmítal teorii idejí – individuální a konkrétní je podle Stilpóna plně odříznuto od univerzálního. Hodně se věnoval též dialektice, logice a etice, kde zdůraznil, že rostoucí vědění vnitřně osvobozuje, a tato svoboda se projeví jednak jako apatie (nezasažitelnost) a také jako ataraxie (neochvějnost). Kynik Teles z Megary uváděl, že Stilpón byl donucen po vojenském vpádu do svého města žít v exilu. Dobro prý rozděloval na duševní, tělesné a veřejné a zdůrazňoval, že ani jednomu exil nezabraňuje. Podobné svědectví vydal Cicero, který tvrdil, že po vojenském vpádu Stilpón ztratil veškerý majetek, ženu i děti, a přesto byl šťastný. Král Malé Asie Démétrios I. Poliorkétés se ho prý zeptal, co bude dělat, když všechno ztratil. Stilpón se podivil a odpověděl: \"Vše ztratil? Naopak, mám vše sebou.\" Tento příběh zapracoval roku 1777 německý dramatik Friedrich Maximilian Klinger do divadelní hry \"Stilpón a jeho děti\". \n\nJeho nejslavnějšími žáky byli Zénón z Kitia a Pyrrhón z Élidy, od Stilpóna tedy vedou přímé cesty k počátkům stoicismu i pyrrhónismu. Jeho méně známí žáci (Menedemos, Asklepiades) působili též v élidské škole. Stilpón měl pověst (např. dle Cicera) muže posedlého ženami, a také vínem, přičemž oba sklony prý překonal svou filozofií.\n"}
{"id": "1382279", "url": "https://cs.wikipedia.org/wiki?curid=1382279", "title": "Dionýsios Thrax", "text": "Dionýsios Thrax\n\nDionýsios Thrax, řecky Διονύσιος ὁ Θρᾷξ (asi 170 př. n. l. – 90 př. n. l.) byl starořecký gramatik. Tradice mu připisuje autorství nejstarší dochované řecké gramatiky O umění gramatickém (\"Techné grammatiké\"; Τέχνη γραμματική), která byla syntézou stoické a alexandrijské tradice. Věnoval se především morfologii, skoro vůbec syntaxi. Původní řecký text se nedochoval, ale známe ho podrobně díky zachovanému arménskému a syrskému překladu. Byl žákem Aristarcha ze Samothráky. Působil nejprve v Alexandrii, což bylo pravděpodobně i jeho rodiště, navzdory přídomku odkazujícímu k Thrákii (pocházel odtud jeho otec). V roce 144 př. n. l. odešel učit na Rhodos. \n"}
{"id": "1382280", "url": "https://cs.wikipedia.org/wiki?curid=1382280", "title": "Antiochos z Askalonu", "text": "Antiochos z Askalonu\n\nAntiochos z Askalonu, řecky Άντίοχος ὁ Ἀσκαλώνιος (asi 125 př. n. l. Aškelon – asi 68 př. n. l.) byl řecký filozof narozený na území dnešního Izraele. Byl žákem Filóna z Larissy, Mnesarcha z Athén a Aenesidema. Vzdělání získal nejen v Athénách, ale i v Alexandrii a v Sýrii. Stal se scholarchou (tedy vedoucím) athénské Akademie (někdy se hovoří o páté Akademii, přičemž Platónova je označována jako čtvrtá, jindy je Platónova akademie nazývána starou a Antiochova novou). Byl klíčovým představitelem eklekticismu, jenž v Akademii v té době převládl. Usiloval o syntézu platonismu, aristotelismu, stoicismu, peripatetismu a pythagoreismu. Žádal \"návrat k Platónovi\" a dogmatický výklad Platóna, naopak zavrhl předchozí výklady skeptické, typické pro starou Akademii. Na rozdíl od Platóna (a zejména na rozdíl od jeho prvních žáků) byl ovšem přesvědčen, že mysl dokáže rozlišit mezi pravdou a lží (čímž se přiblížil ke stoikům). Jeho morální filozofie se opírala o Aristotela. Někdy se uvádí, že je zakladatelem tzv. středního platonismu. Jeho spisy se nedochovaly, ale jeho nejznámější žák, Cicero, cituje jeho spis \"Sosus\", polemizující se skepticismem staré Akademie, a Sextus Empiricus zmiňuje jeho spis o logice zvaný \"Canonica\".\n"}
{"id": "1382281", "url": "https://cs.wikipedia.org/wiki?curid=1382281", "title": "Alexander Alexandrijský", "text": "Alexander Alexandrijský\n\nAlexandr Alexandrijský (? – 17. dubna 328 Alexandrie) byl v letech 313-328 alexandrijským biskupem. Koptská pravoslavná církev ho považuje za svého 19. papeže. Katolická i pravoslavná církev uctívá Alexandra jako světce. V katolické církvi se jeho svátek slaví 26. února, v pravoslavné církvi 22. dubna.\n\nAlexandr se setkal během svého funkčního období patriarchy se třemi velkými výzvami. První z nich byl nástup schizmatické sekty vedené Erescentiem, která zpochybnila datum slavení Velikonoc. Alexandr potvrdil dosavadní výpočet dne svátku pocházející od Dionýsia Alexandrijského. Spor přesto neutichl a musel ho vyřešit až První nikajský koncil. Alexander na něm uspěl a až do dnešních dnů církev tak užívá tzv. alexandrijský výpočet svátku Velikonoc.\n\nDruhým hlavním problémem byl spor s Meletiem z Lycopole, který již za alexandrijského biskupa Petra během Diokletianova pronásledování začal světit vlastní biskupy. Alexandr se meletiánské schizma snažil řešit smírem, dohoda ale byla komplikována po koncilu v Nikaii vzniklým spojenectvím meletiánl s ariány. Na sklonku života Alexandr snad povolil Meletiovi návrat do církve a uznal legitimitu jím vysvěcených biskupů.\nSpor s Areiem byl pro církev nejzávažnější a nejdramatičtější a svolání Nikajského koncilu inicioval. Alexandrijský kněz Areios ve svém učení zpochybnil božství Ježíše. Spor propukl naplno v okamžiku, kdy Areios během jedné disputace obvinil Alexandra ze sabelianské hereze. Alexandr byl nejprve smířlivý, později se rozhodl svolat do Alexandrie synodu (tzv. synoda téměř sta biskupů). Areios si nakonec vyslechl odsuzující rozsudek a musel opustit Egypt. V biskupovi Eusebiovi z Nikomédie však našel vlivného spojence, v důsledku čehož se tzv. ariánský spor rozšířil prakticky po celým křesťanském Východě. Císař Konstantin I. Veliký pověřil svého poradce, biskupa Ossia z Córdoby, aby sjednal mezi Alexandrem a Areiem smír. Ossios navštívil Alexandrii, později se účastnil synody v Antiochii. Nakonec však musel Konstantin roku 325 kvůli tomuto sporu svolat první všeobecný církevní sněm do Nikaie (dnes Iznik na území Turecka). Během tohoto tzv. Prvního nikajského koncilu byl Alexandr jedním z nejvýznamnějších představitelů protiariánskeho stanoviska, koncilu se účastnil i jeho nástupce Athanasios. Koncilu nepředsedal (předsednictví se ujal snad Ossius z Cordóby). Podle většiny historiků se sám Areios koncilu nejspíše neúčastnil a hlavní útok byl veden na jeho zastánce Eusebia z Nikomédie. Koncil Areiovu nauku zavrhl (anatematizoval). Nicejské vyznání víry výslovně zmiňovalo, že Boží Syn je \"soupodstatný\" s Bohem Otcem, je tedy také Bohem. Pojem \"soupodstatný\" (\"homoúsios\") navrhl nejspíše císař Konstantin, který se koncilu také účastnil a aktivně do něj zasahoval.\n\nZ Alexandrových spisů se zachovaly jen tři listy: prvním je list biskupovi Alexandrovi z Byzantia, druhým dopis adresovaný všem katolickým biskupům (\"Epistula encyclica\") a třetím list alexandrijskému kléru, ve kterém oficiálně oznamuje Ariovo odsouzení. Různé citáty a několik úryvků z jeho textů se nachází v dílech jeho nástupce Atanasia.\n"}
{"id": "1382283", "url": "https://cs.wikipedia.org/wiki?curid=1382283", "title": "Sidonius Apollinaris", "text": "Sidonius Apollinaris\n\nSidonius Apollinaris, plným jménem Gaius Sollius Modestus Apollinaris Sidonius (asi 430 Lugdunum – 489) byl básník a kněz narozený na území dnešní Francie (tehdy římská provincie Galie). Své texty psal latinsky. Dochovalo se 24 jeho básní a 147 významných dopisů. \n\nNarodil se v galském městě Lugdunum (dnešní Lyon). Začínal ve státních (římských) službách, jakožto \"comes\" (vyšší úředník provincie), přičemž v římských službách byl už jeho otec a děd. Jeho žena Papianilla, kterou si vzal roku 452, byla dcerou Avituse, který se později stal římským císařem. Jeho příznivcem byl však nejen Avitus, ale i císař Anthemius, který ho odměnil za panegyrik (oslavnou řeč) tím, že ho uvedl do patricijského stavu a přisoudil mu i post senátora. Podle svědectví Řehoře z Tours byl Sidonius brilantním řečníkem a dokázal pronášet i nepřipravené uchvacující projevy. \n\nRoku 471 byl zvolen křesťanským biskupem v Arvernu (dnes Clermont-Ferrand v jižní Francii). V roce 475 organizoval obranu města před Vizigóty, ti ale město stejně dobyli a Sidonia uvěznili. Podle některých zdrojů žil nějaký čas ve vyhnanství, podle jiných ho vizigótský král Eurich propustil a Sidonius setrval v Clermontu. V závěru života vedl kampaň proti ariánům. \n\nV katolické církvi je uznáván jako svatý, jeho svátek slaví 21. srpna. Jeho syn Apollinaris se stal rovněž biskupem v Arvernu.\n\n"}
{"id": "1382284", "url": "https://cs.wikipedia.org/wiki?curid=1382284", "title": "Ruth Prawer Jhabvalaová", "text": "Ruth Prawer Jhabvalaová\n\nRuth Prawer Jhabvalaová (7. května 1927 Kolín nad Rýnem – 3. dubna 2013 New York) byla britsko-americká spisovatelka a filmová scenáristka židovského původu narozená v Německu, kam její rodiče odešli z Polska. Roku 1939 rodina emigrovala do Anglie, kde studovala na Londýnské univerzitě anglickou literaturu. Roku 1951 si vzala párského architekta Cyra S. H. Jhabvala, odstěhovali se do Nového Dillí a měli spolu tři dcery. \n\nRoku 1975 získala Man Bookerovu cenu za román \"Heat and Dust\". Za scenáře k filmům \"Pokoj s vyhlídkou\" (1985) a \"Rodinné sídlo\" (1992) získala Oscara. Napsala též scénář k úspěšnému filmu \"Soumrak dne\" (1993).\n"}
{"id": "1382286", "url": "https://cs.wikipedia.org/wiki?curid=1382286", "title": "Andreï Makine", "text": "Andreï Makine\n\nAndreï Makine (10. září 1957 Krasnojarsk) je francouzský spisovatel narozený v Rusku. Jeho nejslavnějším dílem je román \"Francouzská závěť\", za nějž byl roku 1995 odměněn Goncourtovou cenou a Prix Médicis. Roku 2016 byl zvolen členem Francouzské akademie.\n\nJeho rodina měla francouzské kořeny, na ruské Sibiři se usadila roku 1903. V rodině se mluvilo francouzsky i rusky, takže Andrej byl odmala bilingvní. Na Moskevské univerzitě vystudoval filozofii. Poté učil na Pedagogickém institutu v Novgorodě. Publikoval zejména v revue \"Innostrannaja litěratura\". V roce 1987 začal v rámci výměnného programu učit na Vysoké škole politických studií v Paříži. Nakonec se rozhodl ve Francii zůstat natrvalo. Na Sorbonně si udělal doktorát, jeho závěrečná práce byla věnována Ivanu Buninovi. Začal psát francouzsky, nejprve román \"Dcera hrdiny Sovětského svazu\" (1990), který představoval jako překlad, neboť nakladatelé nechtěli číst text čerstvého exulanta, v obavě, že jeho francouzština nemůže být kvalitní. V roce 1995 vydal román \"Francouzská závěť\", který je silně autobiografický. Vypráví o sibiřském chlapci, který sní o Francii jako dokonalé rajské zemi. Získal za něj vzápětí Goncourtovu cenu a Prix Médicis. V roce 2001 začal publikovat tajně pod pseudonymem Gabriel Osmonde. O tom, kdo se pod pseudonymem skrývá, se dlouho spekulovalo. Vše vyšlo na povrch roku 2011. Do té doby napsal pod pseudonymem čtyři knihy.\n\n"}
{"id": "1382287", "url": "https://cs.wikipedia.org/wiki?curid=1382287", "title": "Georgij Sviridov", "text": "Georgij Sviridov\n\nGeorgij Vasiljevič Sviridov, rusky Георгий Васильевич Свиридов (16. prosince 1915 Fatež - 6. ledna 1998 Moskva) byl ruský a sovětský hudební skladatel, představitel neoromantismu. \nJeho otec, sympatizant bolševiků, zahynul během občanské války, když byly Georgijovi čtyři. Rodina se pak přestěhovala do Kurska, kde se na základní škole Georgij naučil hrát svůj první nástroj - balalajku. Byl poté přijat do místního orchestru ruských lidových nástrojů. V roce 1929 se přihlásil do hudební školy a v roce 1932 odjel do Leningradu, kde studoval klavír na střední hudební škole. Absolvoval v roce 1936. Od roku 1936 do roku 1941 studoval na Leningradské konzervatoři pod Pjotrem Rjazanovem a Dmitrijem Šostakovičem. V roce 1941 narukoval na vojenskou akademii v Ufě, ale do válečných bojů nakonec nezasáhl, neboť byl z akademie propuštěn kvůli špatnému zdraví. V roce 1980 byl jmenován Národním umělcem SSSR.\nProslul zvláště sborovou hudbou, silně ovlivněnou tradičními pravoslavnými zpěvy. Zhudebnil poezii Alexandra Puškina, Michaila Jurjeviče Lermontova, Fjodora Ivanoviče Ťutčeva, Alexandra Alexandroviče Bloka, Sergeje Jesenina, Nikolaje Někrasova, Vladimíra Majakovského, Williama Shakespeara či Roberta Burnse. Psal též hudbu pro film. Krátký výsek z jeho hudby pro film \"Vremja, vpered!\" z roku 1965 byl později vybrán jako znělka hlavního večerního sovětského televizního zpravodajství \"Vremja\".\n\nZdroj: enwiki\n"}
{"id": "1382289", "url": "https://cs.wikipedia.org/wiki?curid=1382289", "title": "Kostel Narození Panny Marie (Tršice)", "text": "Kostel Narození Panny Marie (Tršice)\n\nKostel Narození Panny Marie v Tršicích je novobarokní  římsko-katolický chrám postavený v letech 1905 až 1906. Na jeho místě původně stával památkově velmi cenný gotický kostel ze 14. století, který však byl roku 1904 zbourán, neboť již nevyhovoval potřebám tršické farnosti.\n\nKostel má obdélný půdorys, pouze kněžiště je půlkruhové a v průčelí stavbě dominuje hranolová věž, pod níž se nachází hlavní vstup do budovy s kamenným portálem. Fasáda je členěná pilastry a vpadlými výplněmi a prolamují ji kruhová či půlkruhově zaklenutá okna v profilovaných šambránách. Střecha kostela je valbová s polygonálním sanktusníkem na hřebenu. Střecha věže je má cibulový tvar a je zakončená makovicí s křížkem.\n"}
{"id": "1382290", "url": "https://cs.wikipedia.org/wiki?curid=1382290", "title": "Mistrovství Evropy v atletice 2018", "text": "Mistrovství Evropy v atletice 2018\n\nXXIV. Mistrovství Evropy v atletice 2018 se konalo v Berlíně ve dnech 6.–12. srpna na Olympijském stadionu. Místo konání vybrala Evropská atletická asociace na svém 138. zasedání 2. listopadu 2013. Německo hostilo atletické mistrovství Evropy již potřetí, předchozí šampionáty proběhly v roce 1986 ve Stuttgartu a v roce 2002 v Mnichově.\n\nMistrovství bylo součástí premiéry multisportovního evropského šampionátu (další odvětví hostil Glasgow ve dnech 2.–12. srpna).\n\nČeský atletický svaz stanovil kvalifikační kritéria pro účast na tomto mistrovství Evropy. Dne 30. 7. 2018 nominoval celkem 49 atletek a atletů. \n"}
{"id": "1382292", "url": "https://cs.wikipedia.org/wiki?curid=1382292", "title": "Kyjanice", "text": "Kyjanice\n\nKyjanice jsou zaniklá osada, součást obce Kozlov v okrese Olomouc. Poprvé se připomínají k roku 1548. \n\nBýval zde vrchnostenský mlýn, později pila. Majitelem byla rodina Švarcova. Před okny obytného domu stála až do vzniku první republiky socha Josefa II. V roce 1862 zde byl vztyčen vysoký kamenný kříž s korpusem Ukřižování Krista a reliéfem Panny Marie Bolestné, věnovaný Francem a Florentinou Švarcovými. V roce 1892 mlýn i pilu koupil František Losert. Byl tu i hostinec, obchod a německá obecná škola. Mlýn později zanikl a pila byla zrušena po druhé světové válce. V poválečných letech zde žilo několik rodin, postupně se odstěhovaly. Po roce 1968 zde byly usídleny rodiny sovětských důstojníků, po jejich odchodu osada postupně zanikla. Dnes ji připomíná pouze torzo kamenného kříže. Nedaleko bývalé obce stojí památník Zákřovský Žalov, který je připomínkou událostí konce druhé světové války. Dnes je kulturní památkou.\n"}
{"id": "1382294", "url": "https://cs.wikipedia.org/wiki?curid=1382294", "title": "Virtuální univerzita třetího věku", "text": "Virtuální univerzita třetího věku\n\nVirtuální univerzita třetího věku (VU3V) je dlouhodobá společenská aktivita v oblasti seniorské výuky, jejímž cílem je zpřístupňovat vzdělávání označované jako Univerzita třetího věku (U3V) těm zájemcům, kteří se z různých důvodů nemohou účastnit prezenčního studia U3V v sídlech vysokých škol či univerzit. Využitelnost se předpokládá zejména pro seniory, kterým ve studiu brání vzdálenost od sídel vysokých škol, či zdravotní problémy. Tato forma je chápána jako forma distančního seniorského vzdělávání.\n\nSystém výuky je založen na multimediálních přednáškách, předem natočených vysokoškolskými lektory. Přednášky se prostřednictvím internetu aplikují do výukových míst v rámci celé České republiky. Využitím moderních ICT je tak možné zpřístupnit seniorské vzdělávání širokému okruhu zájemců, a tím poskytnout stejné příležitosti všem seniorům bez rozdílu místa bydliště.\n\nVU3V zahrnuje skupinové přednášky a společné testy. Na následné samostatné studium podle individuálně zvoleného tempa a testy včetně nepovinné samostatné práce po každé přednášce se předpokládá doba 14 dnů. Své studium si mohou senioři rozšiřovat dalšími doprovodnými aktivitami, např. vyhledáváním dalších informací ke studovaným tématům na internetu.\n\nPozitivem Virtuální U3V je pro seniory - mimo získávání nových poznatků - i plnohodnotně strávený čas a vlastní podíl sebeúcty, úspěšnosti v rodině a u přátel i sociální aspekt - pravidelné setkávání účastníků stejné generace při skupinové výuce, kteří nejen že si mohou společně v kolektivu rozšiřovat své teoretické vědomosti, ale předpokládá se i prostor pro sdílení denních praktických zkušeností, diskusi a neformální rozhovory o dalších tématech, kterými jsou v běžném životě obklopováni.\n\nSenior je na základě své písemné přihlášky registrovaný pouze v jednom konzultačním středisku. Zúčastňuje se pravidelných přednášek a dodržuje daná pravidla KS. Svůj zájem o studium dokládá účastí na přednáškách, aktivní účastí při diskuzích k přednáškám a vypracováním jak společných dílčích testů, tak i samostatného testu po každé přednášce a včetně celkového závěrečného testu. Po ukončení každého semestru obdrží senior Pamětní list a po ukončení šesti semestrů (nezáleží na délce studia - studium může být ze zdravotních či rodinných důvodů přerušeno) obdrží účastník \"Osvědčení o absolvování\" Univerzity třetího věku.\n\nKonzultační středisko v Základní škole Doloplazy s kontaktní osobou učitelem Mgr. Jaromírem Navrátilem začalo pracovat na podzim v roce 2013, garantem studijního programu a organizačním garantem je Provozně ekonomická fakulta České zemědělské univerzity v Praze. Jako první proběhl pilotní kurz Astronomie, který měl čtyři přednášky, z nichž dvě byly věnovány \"Velkým astronomům Evropy\" a další dvě \"Slunečním hodinám\". Zúčastnilo se ho 7 seniorů - studentů.\n\n"}
{"id": "1382295", "url": "https://cs.wikipedia.org/wiki?curid=1382295", "title": "Kostel svatého Cyrila a Metoděje (Doloplazy)", "text": "Kostel svatého Cyrila a Metoděje (Doloplazy)\n\nKostel svatého Cyrila a Metoděje v Doloplazích je římsko-katolický chrám postavený v letech 1896 až 1894. Od roku 1899 je kostelem farním.\n\nKostel je jednolodní stavba s pětibokým závěrem a pravoúhlou sakristií. Pod hranolovou věží se střechou ve tvaru jehlanu se nachází hlavní vstup do budovy. Okna jsou půlkruhově zaklenutá a obklopená štukovými šambránami. Na jižní straně je ve zdi kostela malá nika se sochou Panny Marie s dítětem.\n"}
{"id": "1382296", "url": "https://cs.wikipedia.org/wiki?curid=1382296", "title": "Velký Týnec (zámek)", "text": "Velký Týnec (zámek)\n\nZámek Velký Týnec je pozdně-barokní šlechtické sídlo ve Velkém Týnci, postavené po r. 1765 na místě zbourané gotické tvrze. Roku 1779 ho postihl rozsáhlý požár a musel být přestavěn. Je chráněn jako kulturní památka České republiky.\n\nZámek je volně stojící obdélná budova o jednom patře s krátkými křídly po stranách. Uprostřed průčelí se nachází rizalit s půlkruhově zaklenutým vjezdem a dvěma vchody po jeho stranách. Kolem vjezdu je profilovaný kamenný portál s pilastry, nad nímž se nachází nadpražní římsa s kamenným erbem hraběte Karla z Martinic. Fasáda horního patra je od přízemí oddělena kordonovou římsou. Okna hlavního průčelí jsou orámována profilovanými šambránami. \n"}
{"id": "1382299", "url": "https://cs.wikipedia.org/wiki?curid=1382299", "title": "Linus Wahlqvist", "text": "Linus Wahlqvist\n\nLinus Wahlqvist (* 11. listopadu 1996, Norrköping) je švédský fotbalový obránce hrající za Dynamo Drážďany.\n\nWalhqvist přišel do IFK Norrköping ze svého mateřského klubu Eneby BK v roce 2009. Pro sezonu 2013 byl přesunut do A-týmu a přesunul se z pozice stopera na pravého krajního obránce. Svůj debut v Allsvenskan odehrál 6. dubna 2014 proti Helsingborgs IF.\n\nV květnu 2018 se začalo mluvit o jeho přestupu do Sparty.\n\nProšel reprezentacemi do 17 let, do 19 let a do 21 let. Za seniorskou reprezentaci odehrál 6 přátelských utkání.\n"}
{"id": "1382302", "url": "https://cs.wikipedia.org/wiki?curid=1382302", "title": "Naciye Suman", "text": "Naciye Suman\n\nNaciye Suman (23. dubna 1881 - 23. července 1973) byla známá díky svému pseudonymu \"Madame Naciye\" nebo Naciye Hanım a byla první tureckou muslimskou ženou, která se stala profesionální fotografkou. Po rozpadu Osmanské říše se rušily říšské tituly a místo \"Hanim\" si musela vybrat příjmení. Vybrala si \"Suman\". Po té, co vystudovala fotografování v Rakousku, si v roce 1919 otevřela doma vlastní studio. Její klienti byly převážně ženy, kterým fotografovala portréty a svatební fotografie. Později vyučovala fotografování v sultánském paláci. \n\nNaciye se narodila v dubnu roku 1881 v Üsküpu v Osmanské říši; místo je dnes součástí Severní Makedonie. Ke svému jménu získala titul podle svého postavení, což bylo \"Hanımefendi\" (madam nebo slečna). V roce 1903 se provdala za kapitána \"Ýsmail Hakký Beye.\" Měla tři děti; Nusret Suman, který se stal sochařem; a další dvě dcery - Fikret a Nedret. Kvůli válkám v Balkánu (1912-13) se v migrační vlně i rodina odstěhovala do Anatolie. Během útěku přišla Naciye o své čtvrté dítě na maďarských hranicích. I když měla rodina původně namířeno do Istanbulu, jistý přítel jim pomohl přežít konflikt a přesunul je do Vídně. Fotografie byly v té době novinkou a Naciye se chtěla naučit je vytvářet. Následujícího roku (1914) ji její manžel zavolal zpět do Istanbulu, kde už na ni čekali její děti, matka, babička a tři služebnice, se kterými se odstěhovala do istambulské čtvrti Beşiktaş. Poté si koupila fotoaparát a veškeré vybavení, a udělala malé studio v prádelně v podkroví jejich sídla.\n\nBěhem první světové války nastoupil její manžel do armády a ona zůstala sama v jejich sídle, aby se o něj starala. Na válku krátce navázaly turecké boje za nezávislost a časy byly těžké. V roce 1919, když musela prodat rodinné stříbro a zabezpečit tak finančně rodinu, se rozhodla pro jiné řešení. Rozhodla se z rodinného sídla udělal studio s prostým názvem \"Türk Hanımlar Fotoğrafhanesi-Naciye\" (Turecká fotografka žen, Naciye) a začala pracovat jako profesionální muslimská fotografka. Během této doby bývaly ženy zahaleny a nepracovaly, zvláště pak ty, které byly dcerami pašů, ale i přesto měla hned od prvního dne klienty. Mnoho žen, jejichž manželé byli právě ve válce, chtělo přidat k dopisům i svou fotografii. V roce 1921 prodala toto sídlo a přestěhovala se do malého apartmánu, aby její foto studio bylo mimo domov. Z podnikání se stal tzv. \"Kadınlar Dünyası\" (Ženský svět) a bylo nejvýznamnější ženskou institucí té doby. Fotografovala také svatební snímky a vyučovala, jak se má správně fotografovat v paláci sultána Mehmeda V. Když válka skončila, pokračovala Naciye společně s manželem ve fotografování až do roku 1930. Toho roku se narodilo její dceři dítě; obchod se zavřel a přestěhovali se do Ankary. V roce 1934 zavedlo Turecko zákon o příjmeních, který kázal, aby si obyvatelé místo titulů zvolili příjmení. V té době si Naciye jako své příjmení zvolila \"Suman.\" \n\nNaciye zemřela v červenci roku 1973 v Ankaře v Turecku. Věřilo se, že její fotografie se ztratily, ale sběratel a spisovatel Gülderen Bölük, prohledal všechny staré pohlednice a dokumenty o studiu a našel šest fotografií.\n"}
{"id": "1382304", "url": "https://cs.wikipedia.org/wiki?curid=1382304", "title": "Dub Housing", "text": "Dub Housing\n\nDub Housing je druhé studiové album americké skupiny Pere Ubu. Vydáno bylo v listopadu roku 1978 společností Chrysalis Records a spolu se členy skupiny jej produkoval Ken Hamann. Později se dočkalo řady reedic, včetně prvního vydání na CD v roce 1989, které obstarala společnost Rough Trade Records. Podle periodik The Village Voice, NME a Sounds deska patří mezi nejlepší alba roku 1978.\n\nAutory všech skladeb jsou David Thomas, Tom Herman, Tony Maimone, Allen Ravenstine a Scott Krauss.\n\n"}
{"id": "1382311", "url": "https://cs.wikipedia.org/wiki?curid=1382311", "title": "École supérieure d'art dramatique de Paris", "text": "École supérieure d'art dramatique de Paris\n\nÉcole supérieure d'art dramatique de Paris (tj. \"Vysoká škola dramatického umění v Paříži\") je vysoká škola v Paříži a jedna ze třinácti divadelních škol ve Francii. Sídlí na Place Carrée ve Forum des Halles v 1. obvodu.\n\nESAD má akreditaci Ministerstva kultury, aby po skončení tříletého studia vydal absolventům \"Diplôme national supérieur professionnel de comédien\". Získání tohoto diplomu je spojeno s praktickým a teoretickým vzděláním, které uděluje Institut divadelních studií na Univerzita Paříž III. Toto partnerství mezi školou a univerzitou umožňuje studentům získat také bakalářský titul v divadelním oboru.\n\nVýuka základních technik je svěřena týmu stálých profesorů. Stálé ateliéry jsou: Dýchání, Přednes, Zpěv, Tanec, Psaní. Další tématické dílny vedou specializovaní umělci a režiséři.\n\nStudenti spolupracují s jedním či několika tvůrci současného divadla a pracují na společném projektu. Zkoušky a vystoupení probíhají většinou v partnerských divadlech nebo ve škole a jsou přístupné veřejnosti.\n\nU některých dílen a podle studijního ročníku fungují ve škole \"otevřené kurzy\" nebo představení v divadle během celého roku.\n\nKurzy a stáže jsou dány učebními osnovami: dramaturgie, dějiny divadla, analýza představení, společenská znalost profese, živé jazyky atd. Kurzy vyučují profesoři z Univerzity Paříž III.\n\nPřijímací řízení se koná každý rok a má tři kola. Poslední kolo má formu stáže. Kandidáti, kteří v předchozím roce postoupili do třetího kola, nemusejí absolvovat první kolo.\n\nKaždý kandidát si musí připravit tři scénky s délkou maximálně tři minuty:\nPorota rozhodne o uvedení alespoň dvou ze scén navržených kandidátem.\n\nKandidáti postoupivší z předchozího kola si musejí připravit:\nDo třetího kola je vybráno zhruba 30 kandidátů.\n\nKandidáti spolupracují s profesory po dobu tří dnů. Z nich je do každého ročníku přijato přibližně patnáct studentů.\n\nOd roku 1971 funguje Jeune théâtre national (Národní divadlo mládeže), které podporuje začínající mladé umělce z různých francouzských uměleckých škol, mj. též z ESAD. Poskytuje jim prostor pro setkání s režiséry nebo k uvedení vlastních projektů. Divadlo je dotováno Ministerstvem kultury. Absolventi Conservatoire national supérieur d'art dramatique mají navíc nárok na tříletou podporu JTN. Během tohoto období jsou náklady na jejich mzdu částečně hrazeny státem. ESAD sice není zahrnut do této podpory, ale sám nabízí integrační fond pro studenty, kteří odcházejí ze školy. Princip je stejný jako u JTN: mladým hercům částečně přispívá na plat u divadel, která je angažují.\n\n"}
{"id": "1382313", "url": "https://cs.wikipedia.org/wiki?curid=1382313", "title": "Vilhelm Moberg", "text": "Vilhelm Moberg\n\nKarl Artur Vilhelm Moberg (20. srpna 1898, Algutsboda – 8. srpna 1973, Grisslehamn) byl švédský prozaik a dramatik, známý především svou tetralogií \"Vystěhovalci\" o švédských sedlácích, kteří se v polovině 19. století vystěhovali do Minnesoty.\n\nNarodil se na malé farmě ve farnosti Algutsboda poblíž města Emmaboda v jižním Švédsku v historické provincii Småland. Jeho otec byl voják a drobný sedlák. Roku 1907 se rodina přestěhovala na zemědělskou usedlost v blízké obci Moshultamåla. Pracoval jako zemědělec a lesní dělník a později i jako sklář. Byl vášnivým čtenářem a vzdělával se četbou. V letech 1916–1918 studoval na několika středních školách v obcích Grimslöv a Katrineholm. Studium ale musel přerušit, protože se nakazil španělskou chřipkou a byl nemocen půl roku. Po uzdravení pracoval do roku 1929 jako novinář v provinčních novinách v Östergötlandu. Roku 1923 se oženil s Margaretou Törnqvistovou. Jedna z jeho dcer, Eva Mobergová, se stala rovněž spisovatelkou. \n\nDebutoval roku 1921 sbírkou humoresek z vojenského života \"I vapenrock och linnebyxor\" (\"Ve vojenském kabátě a lněných kalhotách\"). Roku 1926 se prosadil jako dramatik komedií \"Kassabrist\" (\"Manko\"), ale skutečné uznání čtenářů a kritiky si získal až roku 1927 románem \"Raskens: En soldatsfamiljs historia\" (\"Raskenovi: Příběh rodiny vojáka\"). Tento a následující román \"Långt från landsvägen\" (\"Daleko od silnice\") z roku 1929 mu umožnily věnovat se pouze literatuře. \n\nMobergovo rozsáhlé prozaické i dramatické dílo má silně realistický a demokratický charakter. Propagoval rousseauovský návrat k přírodě, jako republikán vystupoval proti švédské monarchii a proti ústupkům švédské vlády vůči nacistickému Německu. Jeho nejznámějším dílem se stala tetralogie \"Romanen om Utvandrarna\" (\"Vystěhovalci\", jednotlivé díly 1949, 1952, 1956 a 1959, souborně 1962) o švédských sedlácích, kteří se v polovině 19. století vystěhovali do Minnesoty. Odpor proti despotickým monarchům vyjádřil také ve svém dvoudílném historiografickém díle \"Min svenska historia\" (1970-1971, \"Moje švédské dějiny\").\n\nPoslední léta svého života trávil na ostrově Väddö v městečku Grisslehamn. Trpěl depresemi a nakonec spáchal roku 1973 sebevraždu (utopil se v jezeře poblíž svého domu).\n\n\n\n\nZa své dílo získal Moberg dvě švédské literární ceny. Roku 1939 obdržel Velkou cenu Devíti (\"De Nios Stora Pris\") a roku 1953 za román \"Přistěhovaci\" Plaketu BMF (\"BMF-plaketten\"). Roku 2005 byl švédskou Republikánskou asociací (\"Republikanska Föreningen\") posmrtně zvolen republikánem roku.\n\n\n\n\n"}
{"id": "1382314", "url": "https://cs.wikipedia.org/wiki?curid=1382314", "title": "Letiště Filadelfie", "text": "Letiště Filadelfie\n\nMezinárodní letiště Filadelfie (IATA: PHL, ICAO: KPHL) je hlavní mezinárodní letiště v americkém městě Filadelfie ve státě Pensylvánie. Nachází se přibližně 10 km jihozápadně od centra města v nadmořské výšce 11 metrů. Má čtyři přistávací dráhy. Vzniklo v roce 1925, první terminál byl postaven až v roce 1940. V roce 2017 přepravilo 29,5 milionů cestujících, při 369 000 pohybech letadel. K roku 2018 bylo leteckým uzlem společností American, UPS a Frontier.\n\nOd května 2018 odsud létají do Prahy přímou sezónní linku aerolinie American Airlines.\n\n"}
{"id": "1382318", "url": "https://cs.wikipedia.org/wiki?curid=1382318", "title": "Hälsingland", "text": "Hälsingland\n\nHälsingland neboli \"Helsingia\" je bývalá provincie (landskap) ve Švédsku. Nachází se na pobřeží Botnického zálivu převážně v kraji Gävleborg, zasahuje i na území Jämtlandu a Västernorrlandu. Má rozlohu 14 264 km² a žije v něm okolo 130 000 obyvatel. Historickým centrem je Hudiksvall, dalšími významnými městy jsou Söderhamn, Bollnäs a Ljusdal. Místní nářečí se jmenuje Hälsingemål.\n\nPřímořská nížina se směrem do vnitrozemí postupně zvedá, nejvyšší horou je Garpkölen se 671 m. Nejvýznamnější řekou je Ljusnan, nachází se zde také meteoritické jezero Dallen. Většina území je zalesněná a dřevařství je hlavním odvětvím ekonomiky. Na tradici živočišné výroby upomíná kozel ve znaku regionu. Národní květinou Hälsinglandu je len setý, hymnou je píseň \"Såg du det landet\".\n\nNázev Hälsingland poprvé uvádí ve své kronice Adam Brémský. Název je odvozován od slova „hals“ (hrdlo), protože kraj leží u zúžení Botnického zálivu zvaného Kvarken. Místní obyvatelé se od 13. století usazovali v jižní části Finska, kde bylo podle nich pojmenováno město Helsinky.\n\nNacházejí se zde lokality světového dědictví Höga kusten a Zdobené farmy v Hälsinglandu.\n\n"}
{"id": "1382319", "url": "https://cs.wikipedia.org/wiki?curid=1382319", "title": "The Urmuz Epigrams", "text": "The Urmuz Epigrams\n\nThe Urmuz Epigrams je studiové album amerického hudebníka a skladatele Johna Zorna. Vydáno bylo v lednu roku 2018 společností Tzadik Records a kromě Zorna, který obsluhuje několik různých nástrojů, se na desce podílel bubeník Ches Smith. Deska byla věnována rumunskému spisovateli Urmuzovi. Deska, která vznikla jako hudební koláž, obsahuje celkem osm skladeb, přičemž každá z nich je na desce zahrnuta ve dvou verzích. Deska vznikla ve studiu East Side Sound v New Yorku a nahrávání a mixování měl na starost Zornův dlouholetý spolupracovník Marc Urselli.\n\nAutorem všech skladeb je John Zorn.\n\n"}
{"id": "1382331", "url": "https://cs.wikipedia.org/wiki?curid=1382331", "title": "Seznam jordánských královen", "text": "Seznam jordánských královen\n\nTento seznam jordánských královen zahrnuje manželky hášimovských panovníků Jordánského království od roku 1949, kdy byl emirát Transjordánsko povýšen na království. \n\nVšichni jordánští králové byli muži, neboť jordánský zákon neumožňuje ženám samostatně panovat. Aby směla jeho manželka nosit titul jordánské královny, je nezbytné, aby ho král po svém nástupu na trůn a sňatku své manželce udělil. Pokud tak neučiní, má jeho žena pouze nižší titul – Princezna manželka. Pouze jediná manželka krále Husajna I., princezna Muna, neměla po čas manželství titul královny.\n"}
{"id": "1382332", "url": "https://cs.wikipedia.org/wiki?curid=1382332", "title": "Libor Šulák", "text": "Libor Šulák\n\nLibor Šulák (* 4. března 1994 Pelhřimov) je český profesionální hokejový obránce, hrající za klub Grand Rapids Griffins v AHL.\n\n"}
{"id": "1382337", "url": "https://cs.wikipedia.org/wiki?curid=1382337", "title": "Muchovník olšolistý", "text": "Muchovník olšolistý\n\nMuchovník olšolistý (\"Amelanchier alnifolia\") je vytrvalá, opadavá dřevina, obvykle keřovitého vzrůstu pocházející ze Severní Ameriky. Je jedním ze čtyř nepůvodních druhů rodu muchovník, které se v české přírodě vyskytují a je považován za příležitostný neofyt. Je vysazován v parcích jako okrasná rostlina a v zahradách pro jedlé plody vzhledem podobné borůvkám.\n\nRostlina pochází z vlhkých světlých lesů severozápadu Severní Ameriky, kde se komerčně pěstuje i na plantážích. Za původní areál je považována celkem široká oblast, které zahrnuje jih Aljašky, téměř celou Kanadu a severozápad a jihozápad Spojených států amerických. Dřevina byla dovezena do Evropy, kde se začala pěstovat v zahradách a v některých státech, hlavně severských, zplaněla do volné přírody. V současně tak roste například v Německu, Norsku, Švédsku, Estonsku i na severozápadě Ruska.\n\nV České republice je muchovník olšolistý řídce pěstován v parcích a zahradách, odkud díky semenům roznášených ptáky se ojediněle dostává mimo vyhrazená území. V přírodě byl poprvé zjištěn v Prokopském údolí roku 1979 a později v Průhonicích, Roztokách a Hluboké nad Vltavou.\n\nV domovině roste na kamenitých svazích, v křovinách, ve světlých lesích a po jejích okrajích, stejně jako na nesečených horských loukách, kde se vyskytuje v nadmořské výšce do 3600 m. Na půdu není příliš náročný, špatně se mu daří jen na dlouhodobě suchém stanovišti. Přestože nejlépe roste na plném slunci, snese i částečný polostín. Ve středoevropských podmínkách kvete v dubnu a květnu, plody dozrávají v červnu a červenci. Přes své brzké kvetení nebývají květy poškozovány jarními mrazíky, obvykle snesou pokles teplot až -5 °C a rostliny dobře přezimují i při -40 °C. Životnost muchovníku olšolistého bývá 40 až 50 let a v Evropě téměř není napadán škůdci. Plody nedozrávají současně, za slunného a teplého počasí se sklízí na dvakrát, za chladného a deštivého postupně. Při pěstování bez ochrany je běžné, že ptáci sklidí plody ještě před jejich zralostí.\n\nOpadavý, vzpřímený keř nebo menší strom 2 až 4 m vysoký s letorosty zpočátku šedavými a později červenohnědými až hnědými. Vyrůstá z kořenů dosahující až do hloubky 140 cm a rozložených do dvojnásobku průměru koruny. Pupeny na letorostech jsou vejčitého tvaru, na konci zašpičatělé a vínově červeně zbarvené. Kožovité, střídavé listy s asi 1 cm dlouhými řapíky mají čepele eliptické až vejčité, 3 až 4,5 cm dlouhé a 2 až 3,5 cm široké, na bázi okrouhlé až srdčité a na vrcholu tupě špičaté. V mládí jsou na spodní straně plstnaté a později lysé, po obvodě mají na každé straně více dopředu směřujících zubů bez osinkaté špičky. Čárkovité palisty brzy opadávají.\n\nHroznovitá květenství dlouhá 3 až 5 cm jsou vzpřímená, hustá a bývají složená se sedmi až jedenácti bílých, vonných květů s asi 1 cm dlouhými stopkami. Jejich miskovité češule jsou 3 mm velké, pět vytrvalých kališních lístků je 3 mm dlouhých, 1,5 mm širokých a za plodu nazpět ohnutých, pět bílých korunních lístků je obvejčitých, 12 mm dlouhých a 5 mm širokých. V květu je dále až 20 tyčinek s bílými nitkami a hnědými prašníky, pětičetné gyneceum, spodní semeník se čtyřmi nebo pěti různě dlouhými a navzájem srostlých čnělkami převyšují okraj malvice, které přetrvávají na zralém plodu jako tvrdý trn. Květ je opylován hmyzem, nejčastěji včelami a je samosprašný.\n\nPlod je kulovitá, dužnatá, 8 až 15 mm velká malvice, která je ve zralosti modročerná a ojíněná, sladká a šťavnatá, na povrchu hladká a na vrcholu má věnec zaschlých kališních zubů. Obsahuje tří až deset semen obklopených blanitým endokarpem, který vytváří přihrádky semenných pouzder.\n\nRostlinu lze množit dřevnatými řízky na jaře a měkkými řízky koncem léta, stejně jako oddělky kořenů. Semena si udržují klíčivost asi pět let, na jaře se mohou vysévat semena stratifikována tři až čtyři měsíce v chladnu a vlhku. Mladé rostlinky se sází na stanoviště do sponu 60 cm a pro rozvětvení se řežou výhony v prvém roce na 1/3 délky, stejně se postupuje i druhým rokem tak, aby keř měl 10 až 15 výhonů. Třetího roku začíná plodit, délka výhonů se udržuje na úrovní 2 až 2,5 m.\n\nJe pěstován jako nenáročný, okrasný keř, jehož čerstvé plody jsou svým vzhledem i složením blízké plodům borůvek, obsahují ve 100 g asi 3,6 mg vitamínu C, 152 mg fenolů, 178 mg anthokyanů, 61 mg flavonolů a okolo 10 % cukrů. Z plodů se obvykle lisuje šťáva karmínové barvy (pro vyšší výtěžnost je vhodné nechat plody po sklizni asi týden přezrát) nebo se z nich vyrábějí džemy a kompoty. Lze je také sušit na rozinky. Průměrná úrodnost ze staršího keře bývá okolo 10 kg. Patří k nejranějším medonosným rostlinám a jeho květy bývají lákadlem pro včely i motýly.\n\nDřevo je tvrdé a rovné, používá se nejčastěji pro rukojeti nástrojů. Při zahřátí ho lze tvarovat a po vychladnutí drží tvar. Keře mají rozlehlý kořenový systém a bývají proto sázené ke stabilizaci svahů i jako zábrana větrné eroze půdy.\n\n"}
{"id": "1382341", "url": "https://cs.wikipedia.org/wiki?curid=1382341", "title": "Ape (balíček programu R)", "text": "Ape (balíček programu R)\n\nape (zkratka pro anglický název \"Analysis of Phylogenetics and Evolution\") je balík pro fylogenetické analýzy pro prostředí R. \n\nTento balík poskytuje funkce pro čtení, psaní, kreslení a manipulaci s fylogenetickými stromy, vytváření konsensuálních stromů a výpočet druhových stromů (\"Species tree\") z genových stromů (\"Gene tree\"), analýzy srovnávacích dat ve fylogenetickém rámci, analýzy rodových znaků, analýzy diverzifikace a makroevoluce, výpočty vzdálenosti z sekvencí DNA, čtení a psaní nukleotidových sekvencí stejně jako importování z BioConductoru či GenBank a několik nástrojů, jako je Mantelův test, generalizované panoramatické výkresy, grafický průzkum fylogenetických dat, odhad absolutních evolučních rychlostí a odhad míry speciace a extinkce pomocí birth-death modelu, datování stromů za použití ancient DNA, manipulaci se sekvencemi DNA a jejich překládání do sekvencí aminokyselin, vyhodnocení sekvenčního uspořádání stejně jako výpočet frekvencí jednotlivých nukleotidů. Tento balík navíc obsahuje datasety různých živočichů (např. ptáků, netopýrů či myšic). Odhad fylogeneze lze provádět metodami např. UPGMA a Neighbor-joining, atd. Pro některé funkce je nutné použít externí aplikace (PhyML, Clustal, T-Coffee, Muscle). Zároveň je tento balík využíván jinými balíky (např. pegas nebo Phytools) a je tak nezbytný pro analýzu fylogeneze v R.\n\nPrvní verze byla vydána 27. srpna 2002, od té doby vyšlo více než 90 nových verzí, 4. dubna 2018 byla vydána verze 5.1.\n\nDomovská stránka (anglicky)\n"}
{"id": "1382342", "url": "https://cs.wikipedia.org/wiki?curid=1382342", "title": "Srovnávací frézka", "text": "Srovnávací frézka\n\nSrovnávací frézka (\"srovnávačka\" nebo \"hoblovka\") je dřevoobráběcí stroj sloužící k frézování ploch dřeva, docílení jejich rovnosti a zajištění přesného úhlu (zpravidla pravého), který tyto plochy mají svírat. Skládá se ze dvou stolů, mezi nimiž je nožové vřeteno, a vodicího úhlového pravítka. Stroj spolu s tlouštkovací frézkou nahrazuje operaci ručního hoblování, práce na těchto strojích je tedy v praxi rovněž označována jako „hoblování“. Funkce srovnávací a tlouštkovací frézky může být kombinována v jednom stroji.\n\nStroj má dva stoly označované jako přední a zadní, minimálně přední stůl je výškově stavitelný, zpravidla však oba. Rovina zadního stolu musí být pro zajištění správné funkce tangenciálně k řezné kružnici nožového vřetena, rozdíl výšek obou stolů určuje úběr materiálu. Roviny obou stolů musí být spolu rovnoběžné. \n\nPravítko je umístěno na okraji stolů odvráceném od pozice pracovníka, kolmo na osu nožového vřetena. Dá se zafixovat v jakékoli poloze nad nožovým vřetenem a zpravidla se dá nastavit úhel vzhledem ke stolům. Přiložením hoblovaného kusu k tomuto pravítku se zajistí přesný úhel.\n\nNožové vřeteno má u výkonných strojů čtyři nože, minimálně však dva. Průměr vřetena je kolem 150 mm, 5000–6000 RPM. Vřeteno se otáčí nesousledně – proti posunu materiálu (v truhlařině nesousledné obrábění drtivě převažuje nad sousledným). Elektromotor je umístěn většinou dole, převod do rychla pomocí klínových řemenů. Převodový poměr a tedy otáčky vřetene se nedá měnit.\n\nTypické parametry:\n\n"}
{"id": "1382344", "url": "https://cs.wikipedia.org/wiki?curid=1382344", "title": "Vagón z Compiègne", "text": "Vagón z Compiègne\n\nVagón z Compiègne byl osobní železniční vůz, ve kterém bylo podepsáno první i druhé příměří z Compiègne.\n\nPoté, kdy bylo podepsáno v lese u Compiègne první příměří, byl vůz umístěn na čestném místě ve francouzském muzeu. Po druhém příměří byl vagón odvezen do Berlína, aby symbolizoval německou převahu nad Francií. V průběhu druhé světové války byl zničen, zdroje se liší v názoru na to, kde a kdy se tak stalo a kdo zkázu způsobil.\n\nŽelezniční vůz byl postaven v roce 1914 v Saint-Denis a jako jídelní vůz sloužil do srpna 1918. Pak byl rekvírován a upraven na štábní vůz maršála Foche, kterému sloužil od října 1918 do září 1919. Foch, jako vrchní velitel jednotek Dohody na západní frontě, podepsal 11. listopadu 1918 příměří s Německem, kterým skončily boje první světové války; zbylé Centrální mocnosti ukončily nepřátelství již dříve. Vagón byl poté navrácen společnosti Compagnie des Wagons-Lits a krátce sloužil jako jídelní vůz. V září 1919 byl darován do pařížského Musée de l'Armée a mezi lety 1921 a 1927 byl vystaven na dvoře Invalidovny. Na žádost starosty Compiègne a s podporou Američana Arthura Henry Fleminga byl vůz restaurován a navrácen do Compiègne. Zde byl umístěn v muzeu postaveném na Mýtině příměří (), v areálu zbudovaném na místě podpisu dohody.\n\nBěhem druhé světové války nařídil Hitler navrátit vůz na stejné místo, aby tu mohlo být 22. června 1940 podruhé podepsáno příměří; tentokrát s Německem vítězícím. Vagón byl vytlačen z budovy a umístěn o pár metrů dále, poté byl odvezen do Berlína a o týden později vystaven v Berlínském dómu. V roce 1944 byl převezen do Durynska, odtud do Ruhly nakonec se ocitl poblíž rozsáhlého tunelového komplexu u obce Crawinkel v okrese Gotha. Před postupujícími americkými vojsky byl v březnu 1945 zapálen či vyhozen do povětří. I když očití svědkové z řad veteránů SS i civilistů tvrdí, že viděli letecký útok v dubnu 1944 nedaleko Ohrdrufu, má se za to, že vůz zničili příslušníci SS v roce 1945.\n"}
{"id": "1382346", "url": "https://cs.wikipedia.org/wiki?curid=1382346", "title": "Biljaletdinov", "text": "Biljaletdinov\n\nPříjmení Biljaletdinov nosí více osobností:\n\n"}
{"id": "1382347", "url": "https://cs.wikipedia.org/wiki?curid=1382347", "title": "Šárka Trčková", "text": "Šárka Trčková\n\nŠárka Trčková (28. září 1965 Plzeň – 4. srpna 2015 Praha) byla česká grafička a malířka. V letech 1986–1992 studovala Akademii výtvarných umění v  Praze u Radomíra Koláře, Bedřicha Dlouhého a Dalibora Chatrného. Později na Akademii výtvarných umění působila jako pedagog, od roku 1995 byla odbornou asistentkou ateliéru Grafika 2 Vladimíra Kokolii. \n\nBěhem svého dvacetiletého pedagogického působení na Akademii výtvarných umění formovala celou řadu posluchačů, jakými byli například Jesper Alvaer, Adéla Babanová, Vilém Balej, Markéta Baňková, Ondřej Basjuk, Patrik Hábl, Veronika Holcová, David Hřivňacký, Ján Mančuška, Pavel Příkaský, Ryan O'Rourke, Ondřej Smeykal, Kateřina Šedá, Tomáš Vaněk, Štěpán Vrbický, Patrik Pelikán, Jakub Tomáš a další.\n\nVe své výtvarné práci se soustředila především na grafické techniky a na akvarel. Nejčastějším tématem jí byl nesentimentálně, ale s empatií nahlížený dětský svět.\n\n\nNakladatelství AVU společně s nakladatelstvím Trigon vydaly v roce 2019 společně knihu Šárka Trčková.\n"}
{"id": "1382351", "url": "https://cs.wikipedia.org/wiki?curid=1382351", "title": "Janggak", "text": "Janggak\n\nJanggak ( – \"Janggak to\", – \"Jókaku\") je říční ostrov na řece Tedongu v Severní Koreji. Ze správního hlediska patří do čtvrti Čunggujŏk severokorejského hlavního města Pchjongjangu, tedy do stejné čtvrti jako severněji ležící ostrov Rŭngna. Ostrov má plochu přibližně 1,2 čtverečního kilometru a v jihozápadní části jej od roku 1905 spojuje stejnojmenný most s oběma břehy řeky, tedy se zbytkem čtvrti Čunggujŏk na severu a se čtvrtí Sŏngjogujŏk na jihu. \nJaponský název byl oficiálním během japonské okupace Korey v letech 1910 – 1945, kdy by ostrov využíván prakticky jen zemědělsky. \n\nK roku 2018 se na jeho severovýchodním konci nalézá mezinárodní hotel Janggakto dokončený v roce 1992, který je po hotelu Rjugjong druhou nejvyšší budovou Severní Korey. Jihozápadně od něj se nalézá mezinárodní kinosál Pchjongjang dokončený v roce 1988, dějiště Pchjongjangského mezinárodního filmového festivalu konaného od roku 1987. Ještě jihozápadněji, za mostem, se nachází stadion Janggakto určený pro fotbal a lehkou atletiku a dokončený v roce 1989.\n"}
{"id": "1382352", "url": "https://cs.wikipedia.org/wiki?curid=1382352", "title": "Nestea", "text": "Nestea\n\nNestea je značka pro ledové čajové a studené nápoje, kterou vlastní společnost Nestlé a vyrábí společnost The Coca-Cola Company a distribuuje oddělení pro nápoje společnosti Nestlé ve Spojených státech a Beverage Partners Worldwide (BPW), společný podnik obou společnosti - The Coca-Cola Company a Nestlé. Konkuruje jim Unilever od společnosti PepsiCo, Lipton ledový čaj a Brisk. \n\nSpolečnost Nestea nabízí řadu čajových výrobků v běžných i dietních formách, včetně tekutých a práškových čajových koncentrátů, čajů k mražení a hotových nápojů v lahvích v obchodech a prodejních automatech. Nápoje se vyrábějí v různých příchutích podle jednotlivých zemí.\n\nOd konce roku 2017 se Nestlé a Coca-Cola dohodly na ukončení společného podniku s ledovým čajem Nestea po 16 letech spolupráce. Nestlé se bude zabývat distribucí Nestea ve většině zemí s výjimkou Kanady, Španělska, Portugalska, Rumunska, Andorry, Bulharska a Maďarska, kde si The Coca-Cola Company ponechá dosavadní licenci.\n\n\nhttps://web.archive.org/web/20070131053954/http://www.nestea.com/index.jsp\n"}
{"id": "1382354", "url": "https://cs.wikipedia.org/wiki?curid=1382354", "title": "Mistrovství Československa jednotlivců na klasické ploché dráze 1973", "text": "Mistrovství Československa jednotlivců na klasické ploché dráze 1973\n\nMistrovství Československa jednotlivců na klasické ploché dráze 1973 bylo tvořeno 8 závody.\n\n\n\n"}
{"id": "1382356", "url": "https://cs.wikipedia.org/wiki?curid=1382356", "title": "Bedřich Slaný", "text": "Bedřich Slaný\n\nBedřich Slaný (* 20. ledna 1932) je bývalý český motocyklový závodník, reprezentant v ploché dráze. \n\nV Mistrovství Československa na klasické ploché dráze v roce 1961 skončil na 10. místě, v roce 1962 na 2. místě a roce 1963 na 22. místě. V mistrovství světa družstev 1962 skončil na 4. místě. V Mistrovství světa jednotlivců skončil v roce 1960 na 15. místě v kontinentálním finále, v roce 1961 skončil v kontinentálním finále na 12. místě a v roce 1962 skončil v kontinentálním finálena 9. místě.\n\n"}
{"id": "1382359", "url": "https://cs.wikipedia.org/wiki?curid=1382359", "title": "Plavební komora Spytihněv", "text": "Plavební komora Spytihněv\n\nPlavební komora Spytihněv je vodní dopravní stavba na Baťově kanále. Nachází se na říčním kilometru 43,877 cca 150 metrů od odpojení Baťova kanálu od řeky Moravy poblíž jezu Spytihněv. Leží na katastrálním území obce Spytihněv ve vzdálenosti 600 m jihovýchodně od středu obce. Předchozí plavební stupeň je Jez Bělov, následující plavební stupeň je Plavební komora Babice.\n\nPlavební komora byla zprovozněna v roce 1938. V roce 2001 byla provedena elektrifikace a automatizace na jednotný systém dálkového ovládání včetně signalizace, následně v roce 2006 pak byla provedena rekonstrukce stavebních části. Plavební hladina na úseku PK Spytihněv – PK Babice je automatický regulována na obtokovém stavidle.\n\n\n"}
{"id": "1382360", "url": "https://cs.wikipedia.org/wiki?curid=1382360", "title": "Plavební komora Babice", "text": "Plavební komora Babice\n\nPlavební komora Babice je vodní dopravní stavba na Baťově kanále. Nachází se na říčním kilometru 40,778 na katastrálním území obce Babice, ve vzdálenosti 1 km jihovýchodně od středu obce. Předchozí plavební stupeň je Plavební komora Spytihněv, následující plavební stupeň je Plavební komora Huštěnovice.\n\nPlavební komora byla zprovozněna v roce 1938. V roce 2003 byla provedena kompletní rekonstrukce stavebních i technologických částí včetně elektrifikace a automatizace na jednotný systém dálkového ovládání včetně signalizace. Plavební hladina na úseku PK Babice - PK Huštěnovice je automatický regulována na obtokovém stavidle.\n\n\n"}
{"id": "1382362", "url": "https://cs.wikipedia.org/wiki?curid=1382362", "title": "Plavební komora Staré Město", "text": "Plavební komora Staré Město\n\nPlavební komora Staré Město je vodní dopravní stavba na Baťově kanále. Nachází se na říčním kilometru 36,047 cca 150 m před zaústěním Baťova kanálu do řeky Moravy. Leží na na katastrálním území obce Staré Město ve vzdálenosti 900 m jihovýchodně od středu obce. Předchozí plavební stupeň je Plavební komora Huštěnovice, následující plavební stupeň je Zdymadlo Kunovský les.\n\nPlavební komora byla zprovozněna v roce 1938. V roce 2001 a 2003 byla provedena kompletní rekonstrukce stavebních i technologických částí včetně elektrifikace a automatizace na jednotný systém dálkového ovládání včetně signalizace.\n\n\n"}
{"id": "1382366", "url": "https://cs.wikipedia.org/wiki?curid=1382366", "title": "Plavební komora Huštěnovice", "text": "Plavební komora Huštěnovice\n\nPlavební komora Huštěnovice je vodní dopravní stavba na Baťově kanále. Nachází se na říčním kilometru 37,527 na katastrálním území obce Staré Město, ve vzdálenosti 1,7 km severovýchodně od středu obce. Předchozí plavební stupeň je Plavební komora Babice, následující plavební stupeň je Plavební komora Staré Město.\n\nPlavební komora byla zprovozněna v roce 1938. V roce 2003 byla provedena kompletní rekonstrukce stavebních i technologických částí včetně elektrifikace a automatizace na jednotný systém dálkového ovládání včetně signalizace. Plavební hladina na úseku PK Huštěnovice - PK Staré Město je automaticky regulována na obtokovém stavidle.\n\n\n"}
{"id": "1382368", "url": "https://cs.wikipedia.org/wiki?curid=1382368", "title": "Chlorid skanditý", "text": "Chlorid skanditý\n\nChlorid skanditý (ScCl) je sloučenina skandia a chloru se vzorcem ScCl. Používá se hlavně při laboratorním výzkumu. Je komerčně dostupný v bezvodé formě i jako hexahydrát (ScCl•6HO).\n\nScCl krystalizuje ve vrstvené struktuře typu BiI, s osmistěnnými skandiovými centry. V plynném skupenství při 900 K převládá monomerní ScCl, dimer ScCl má přibližně 8% zastoupení. Z elektronového difrakčního spektra je patrné, že monomer má rovinný tvar molekuly.\n\nChlorid skanditý se rozpouští ve vodě za vzniku iontů [Sc(HO)] (x je pravděpodobně 7 nebo vyšší). Při vystavení vzdušné vlhkosti vzniká hexahydrát, který má strukturu \"trans\"-[ScCl(HO)]Cl·2HO. S méně zásaditým ligandem tetrahydrofuranem vytváří ScCl komplex ScCl(THF) tvořící bílé krystaly. Tento komplex rozpustný v tetrahydrofuranu se používá k přípravě organických sloučenin skandia. ScCl byl převeden na odpovídající dodecylsulfátovou sůl, která byla zkoumána jako možný katalyzátor aldolových reakcí.\n\nPři první přípravě kovového skandia byla použita elektrolýza eutektické taveniny chloridu skanditého a dalších solí při 700-800 °C.\n\nScCl reaguje se skandiem za vzniku řady chloridů, v nichž má skandium oxidační číslo nižší než 3 (ScCl, ScCl, ScCl, ScCl a ScCl), například redukcí ScCl kovovým skandiem za přítomnosti chloridu cesného vzniká sloučenina CsScCl, která se skládá z lineárních řetězců o složení ScCl.\n\nChlorid skanditý se nachází v některých halogenových žárovkách, optických vláknech a laserech.\n"}
{"id": "1382369", "url": "https://cs.wikipedia.org/wiki?curid=1382369", "title": "Vlnovec (rozcestník)", "text": "Vlnovec (rozcestník)\n\nVlnovec může znamenat:\n\n"}
{"id": "1382372", "url": "https://cs.wikipedia.org/wiki?curid=1382372", "title": "Tugulusaurus", "text": "Tugulusaurus\n\nTugulusaurus (\"ještěr z Tugulu\") byl rod teropodního (dravého) dinosaura, žijícího v období spodní křídy (věk barrem až alb) na území dnešní Číny (souvrství Lianmuqin).\n\nFosilie tohoto dinosaura byly objeveny v roce 1964 v Džungarské pánvi na území čínské autonomní oblasti Sin-ťiang. Tento teropod byl pak formálně popsán roku 1973 na základě holotypu s označením \"IVPP V4025\". Jedná se o částečně zachovanou kostru v podobě ocasních obratlů, žebra a částí kostry končetin. Původně vědci předpokládali, že se jedná o zástupce skupiny Ornithomimosauria, později byl tento taxon označen jako \"nomen dubium\" (pochybné jméno). V současnosti platí předpoklad, že by se mohlo jednat o alvarezsaura (jak ukázala dosud nepublikovaná studie, prezentovaná v roce 2016).\n\nStehenní kost tugulusaura měří na délku 21,5 centmetru. Gregory S. Paul odhadl v roce 2010 délku tohoto dinosaura na rovné 2 metry a jeho hmotnost na 13 kilogramů. Podle paleontologa Thomase R. Holtze Jr. dosahoval tento teropod velikosti současného vlka, tedy hmotnosti v řádu desítek kilogramů.\n\n"}
{"id": "1382375", "url": "https://cs.wikipedia.org/wiki?curid=1382375", "title": "Marian Rudolf Kosík", "text": "Marian Rudolf Kosík\n\nRmus.D. Marian Rudolf Kosík OPraem. (* 28. prosince 1951) je moravský římskokatolický duchovní. Od roku od 1999 je opatem premonstrátského kláštera v Nové Říši. \n\nPochází ze Šaratic u Brna. Studoval v kněžském semináři v Litoměřicích. Na kněze byl vysvěcen 26. června 1983 v Brně. \n\nJako duchovní působil v Žarošicích u Brna a pak tak v letech 1996-2000 v Brně-Židenicích. Když roku 1996 zemřel novoříšský opat Augustin Machalka, byl o tři roky později zvolen za jeho nástupce. \n\nJako opat se snaží o kompletní duchovní i fyzickou obnovu této nejmenší premonstrátské kanonie. Z jeho iniciativy byl například velmi výrazně opraven klášterní komplex v Nové Říši a s ním také klášterní kostel sv. Petra a Pavla. \n\nOpat Kosík je častým hostem na církevních slavnostech v bývalých premonstrátských farnostech jako Brno-Židenice nebo Křtiny, ale také na mnoha dalších mariánských poutních místech zejména ve Sloupě, Žarošicích nebo Hlubokých Mašůvkách.\n\nV roce 2012 signoval spolu s dalšími duchovními petici \"Kněží podporují rodiče\", kterou bylo přispěno k iniciativě katolických rodičů a VORP proti formě a způsobu zavedení sexuální výchovy ve škole, kterou prosadila úřednická vláda rok předtím.\n\n\n\n\n\n\n"}
{"id": "1382376", "url": "https://cs.wikipedia.org/wiki?curid=1382376", "title": "Poslední den druhohor", "text": "Poslední den druhohor\n\nPoslední den druhohor je svým zaměřením populárně naučná až odbornější kniha, zabývající se událostmi, souvisejícími s velkým hromadným vymíráním druhů na konci druhohorní křídové periody (před 66,0 miliony let). Velmi podrobně pojednává specificky o této zásadní události ve vývoji života na Zemi a je v českém prostředí vůbec prvním titulem, věnovaným právě události K-Pg. Autorem knihy je popularizátor paleontologie a spisovatel Vladimír Socha.\n\nKniha pojednává především o okolnostech a účincích dopadu asi 10 až 15 km velkého asteroidu (planetky) Chicxulub, který se odehrál na konci druhohorní křídy před 66,0 miliony let v oblasti současného Mexického zálivu (téměř 200 kilometrů velký impaktní kráter dnes leží pohřben zčásti i pod pevninou poloostrova Yucatán). Text knihy v několika kapitolách seznamuje čtenáře například s dějinami dopadů kosmických těles na Zemi, jejich historickými interpretacemi od starověku po 20. století a následně i s příchodem a bojem za uznání Alvarezovy impaktní teorie, která v roce 1980 znamenala změnu paradigmatu v geologických vědách. Pojednán je také například dopad problematiky na populární kulturu a literární i filmovou tvorbu od nejstarších teorií o vyhynutí dinosaurů v 19. století až po rok 2018. Nechybí také kapitola o aktivitách a bezpečnostních opatřeních proti potenciálnímu střetu s blízkozemními asteroidy a kometami v naší budoucnosti.\n\nKniha vyšla oficiálně 7. května roku 2018 v nakladatelství Vyšehrad. Jedná se o v pořadí pátý svazek odborné edice \"Spektrum\". Na 368 stranách knihy se nachází přes 500 odkazů na vědecké studie a jiné odborné prameny.\n\n"}
{"id": "1382380", "url": "https://cs.wikipedia.org/wiki?curid=1382380", "title": "Východočeský oblastní přebor 1969/70", "text": "Východočeský oblastní přebor 1969/70\n\nV soubojích Východočeského oblastního přeboru 1969/70 (jedna ze skupin 5. nejvyšší fotbalové soutěže) se utkalo 14 týmů dvoukolovým systémem podzim - jaro. Tento ročník skončil v červnu 1970.\n\nZdroj: \n\nPoznámky:\n\n"}
{"id": "1382381", "url": "https://cs.wikipedia.org/wiki?curid=1382381", "title": "Plavební komora Strážnice I", "text": "Plavební komora Strážnice I\n\nPlavební komora Strážnice I, nebo starší název Plavební komora pravá - Strážnice, je vodní dopravní stavba na Baťově kanále. Nachází se na říčním kilometru 10,406, na katastrálním území obce Strážnice, ve vzdálenosti 1 km severně od středu obce. Předchozí plavební stupeň je Plavební komora Vnorovy II, následující plavební stupeň je Plavební komora Strážnice II.\n\nPlavební komora byla zprovozněna v roce 1938 a je součástí Vodohospodářského uzlu Strážnice, který umožňuje křížení Baťova kanálu a říčky Veličky. Tvoří jej Jez Strážnice, Plavební komora Strážnice I a Plavební komora Strážnice II. Původní vakový jez byl nahrazen klapkovým s automatickou regulací výšky hladiny - obě plavební komory proto nejsou využívány a slouží pouze jako protipovodňová vrata při povodních.\n\nV letech 2000-2001 byla plavební komora celkově opravena, v roce 2006 pak byla vybudována obslužná lávka. Následně roce 2007 byla provedena automatizace protipovodňových vrat.\n\n\n"}
{"id": "1382383", "url": "https://cs.wikipedia.org/wiki?curid=1382383", "title": "Plavební komora Strážnice II", "text": "Plavební komora Strážnice II\n\nPlavební komora Strážnice II, nebo starší název Plavební komora levá - Strážnice, je vodní dopravní stavba na Baťově kanále. Nachází se na říčním kilometru 10,220, na katastrálním území obce Strážnice, ve vzdálenosti 1 km severně od středu obce. Předchozí plavební stupeň je Plavební komora Strážnice I, následující plavební stupeň je Plavební komora Petrov.\n\nPlavební komora byla zprovozněna v roce 1938 a je součástí Vodohospodářského uzlu Strážnice, který umožňuje křížení Baťova kanálu a říčky Veličky. Tvoří jej Jez Strážnice, Plavební komora Strážnice I a Plavební komora Strážnice II. Původní vakový jez byl nahrazen klapkovým s automatickou regulací výšky hladiny - obě plavební komory proto nejsou využívány a slouží pouze jako protipovodňová vrata při povodních.\n\nV letech 2000-2001 byla plavební komora celkově opravena, v roce 2006 pak byla vybudována obslužná lávka. Následně v roce 2007 byla provedena automatizace protipovodňových vrat.\n\n\n"}
{"id": "1382385", "url": "https://cs.wikipedia.org/wiki?curid=1382385", "title": "Duba Stonska", "text": "Duba Stonska\n\nDuba Stonska je vesnice v opčině Ston v Chorvatsku, v Dubrovnicko-neretvanské župě. V roce 2011 zde žilo 36 obyvatel.\n\nDuba Stonska je situována u Malostonského zálivu při severním pobřeží poloostrova Pelješac na konci silnice 6231, 7,5 km od Stonu. Vesnici obklopují skály a olivové háje.\n\nKostel svatého Mikuláše byl postaven roku 1469.\n\n"}
{"id": "1382388", "url": "https://cs.wikipedia.org/wiki?curid=1382388", "title": "Liao Siao-jing", "text": "Liao Siao-jing\n\nLiao Siao-jing (; * 1972) je hongkongská trenérka a bývalá reprezentantka ve sportovním lezení, na Mistrovství Asie získala pět bronzových medailí v lezení na obtížnost.\n\n\n\n"}
{"id": "1382390", "url": "https://cs.wikipedia.org/wiki?curid=1382390", "title": "Jaroslav Zajíček", "text": "Jaroslav Zajíček\n\nJaroslav Zajíček (31. května 1920, Radňovice – 5. listopadu 2002) byl československý lyžař, běžec na lyžích. Jeho bratr František Zajíček startoval na V. ZOH ve Svatém Mořici 1948 jako bobista.\n\nNa V. ZOH ve Svatém Mořici 1948 skončil v běhu na lyžích na 18 km na 60. místě, v běhu na lyžích na 50 km skončil na 20. místě a ve štafetě na 4x10 km na 8. místě. Závodil za SK Nové Město na Moravě.\n\n"}
{"id": "1382391", "url": "https://cs.wikipedia.org/wiki?curid=1382391", "title": "Detroit Metropolitan Wayne County Airport", "text": "Detroit Metropolitan Wayne County Airport\n\nDetroit Metropolitan Wayne County Airport (IATA: DTW, ICAO: KDTW, FAA LID: DTW), obvykle nazývané Detroit Metro Airport, Metro Airport nebo jen DTW, je mezinárodní letiště v USA ležící na ploše 1 960 ha v Romulusu na předměstí Detroitu ve státě Michigan. Jde o nejvytíženější letiště v Michiganu a patří mezi největší uzly v zemi. Vedle šesti drah a dvou terminálů disponuje zařízením a zázemím schopné provádět údržbu a opravy velkých letounů jako Boeing 747-400. V roce 2006 jím prošlo 36 356 446 cestujících, což z něj činilo 19. největší letiště na světě podle počtu cestujících. O dva roky později kleslo na 24 místo s 35 144 841 cestujícími. Jde o jeden z hlavních hubů společnosti Delta Air Lines (dříve Northwest Airlines). \n\nLetiště bylo pro veřejnost otevřeno v září 1929, ale první let se uskutečnil až 22. února 1930.\n\nBěhem druhé světové války využívala letiště americká armáda, ale kapacita letiště se ocitla na hranici. Proto byly postaveny nové hangáry a přistávací dráhy.\n\n"}
{"id": "1382393", "url": "https://cs.wikipedia.org/wiki?curid=1382393", "title": "Alfred Bem", "text": "Alfred Bem\n\nAlfred Ljudvigovič Bem (, někdy uváděn jako Alexej Fjodorovič Bem, 6. května 1886 Kyjev – pravděpodobně 1945) byl ruský literární historik a kritik, činovník společenského života ruské emigrace. Vynikl jako odborník na Dostojevského.\n\nBem se narodil v Kyjevě v německé rodině. Vzdělání získal na Kyjevské univerzitě, studoval i na filologickém oddělení historicko-filologické fakulty petrohradské univerzity, odkud ale byl vyloučen pro účast na studentských demonstracích. Pracoval v oddělení rukopisů knihovny ruské Carské akademie věd a také v knihovně Petrohradské duchovní akademie. Byl redaktorem a spoluautorem pětisvazkové bibliografie \"Přehled prací ze slovanských studií\". V roce 1919 nebo 1920 opustil rodnou zemi, žil v Bělehradě a potom v letech 1920–1922 ve Varšavě, kde vedl literární společnost Taverna básníků. \n\nV roce 1922 se usadil v Praze. Tam založil Společnost Dostojevského, byl tajemníkem Ruského pedagogického byra a vydával jeho zpravodaj. Řídil literární společnost Poustevna básníků (1922–1940). Roku 1932 se stal doktorem věd na Německé univerzitě, ale již od roku 1922 učil ruský jazyk a literaturu na Karlově univerzitě (až do roku 1939) a v Ruském pedagogickém institutu J. A. Komenského v Praze. Přednášel také na Ruské svobodné univerzitě. Od roku 1925 do roku 1938 vedl seminář o studiu Dostojevského na Ruské lidové univerzitě v Praze. Dohlížel na vydání třísvazkového sborníku \"O Dostojevském. Sborník statí a materiálů\", který vycházel v letech 1929, 1933 a 1936. Jeho článek \"Dostojevskij – geniální čtenář\" založil jeden z důležitých nových směrů zkoumání díla Dostojevského.\n\nPolitickým přesvědčením byl Bem blízký eserům. V roce 1920 vstoupil do skupiny Rolnické Rusko a roku 1927 se stal jedním ze zakladatelů strany Rolnické Rusko – Rolnická strana práce, stal se jedním z jejích lídrů a členem ústředního výboru. Působil také jako redaktor jejího časopisu\" \"Věstník Rolnického Ruska. V roce 1934 ale stranu opustil.\n\nV květnu 1945 Bém byl zatčen sovětskou tajnou službou, další jeho osud není znám.\n\nExistuje více verzí konce jeho života, od sebevraždy, přes zastřelení na dvoře pražské věznice až po smrt na cestě do sovětského lágru.Bemova pozůstalost je uložena v archivu Muzea národního písemnictví v Praze, některé materiály ve Slovanské knihovně v Praze.\n\n\nCelé dílo čítá 535 titulů.\n"}
{"id": "1382395", "url": "https://cs.wikipedia.org/wiki?curid=1382395", "title": "Königs Wusterhausen", "text": "Königs Wusterhausen\n\nKönigs Wusterhausen je město v německé spolkové zemi Braniborsko. Sousedí s berlínským předměstím Schmöckwitz a leží 36 km jihovýchodně od Postupimského náměstí, nachází se zde konečná stanice S-Bahn v Berlíně. Protéká jím řeka Dahme. Ve městě žije 36 468 obyvatel; v roce 2003 se rozrostlo připojením okolních obcí Diepensee, Kablow, Niederlehme, Senzig, Wernsdorf, Zeesen a Zernsdorf. Němci městu říkají KW, což je zkratka nejen jeho názvu, ale také výrazu „Kurzwelle“ (krátké vlny) vzhledem k místní tradici rozhlasového vysílání.\n\nPůvodními obyvateli byli slovanští Sprévané. První písemná zmínka pochází z roku 1320. Město bylo původně známé jako \"Wendisch Wusterhausen\" (ze slovanského výrazu „vostroźn“ ve významu „ohrazené místo“) nebo pod dolnolužickým pojmenováním \"Parsk\", roku 1718 přijalo současný název na počest pruského krále Fridricha Viléma I., který rád pobýval na zdejším loveckém zámečku. Roku 1901 zde byla zřízena internátní škola pro nevidomé z celého Německa. Na kopci Funkerberg nedaleko Zeesenu byl v roce 1911 postaven vysílač, z něhož se roku 1920 uskutečnilo první rozhlasové vysílání v Německu a Zeesen se za druhé světové války často v médiích objevoval jako symbol nacistické propagandy; v roce 1993 byl provoz vysílače ukončen a areál slouží jako muzeum. Dne 14. srpna 1972 se u města zřítilo dopravní letadlo Iljušin Il-62 společnosti Interflug, všech 156 osob na palubě zahynulo. V době NDR byl hlavním zaměstnavatelem drůbežářský kombinát v nedaleké vesnici Bestensee. Od roku 1991 ve městě sídlí Braniborská vysoká škola finanční. Architektonickými památkami jsou renesanční zámek s parkem, evangelický kostel \"Kreuzkirche\" z roku 1693 a katolický kostel svaté Alžběty, vodárenská věž vysoká 33 metrů a zdymadlo \"Neue Mühle\", technická památka z roku 1739. Sídlí zde prvoligový volejbalový klub Netzhoppers Königs Wusterhausen.\n\n\n"}
{"id": "1382400", "url": "https://cs.wikipedia.org/wiki?curid=1382400", "title": "Památník osvobození", "text": "Památník osvobození\n\nPamátník osvobození může být např.:\n\n"}
{"id": "1382403", "url": "https://cs.wikipedia.org/wiki?curid=1382403", "title": "Haringsee", "text": "Haringsee\n\nHaringsee je obec v Rakousku ve spolkové zemi Dolní Rakousy v okrese Gänserndorf.\n\nHaringsee se nachází ve spolkové zemi Dolní Rakousy v regionu Weinviertel. Rozloha území obce činí 27,11 km².\n\nÚzemí obce Haringsee se skládá ze tří částí (v závorce uveden počet obyvatel k 1. 1. 2017):\n\n\nObecní zastupitelstvo se skládá ze 19 členů. Od komunálních voleb v roce 2015 zastávají následující strany tyto mandáty:\n\nNynějším starostou obce Haringsee je Roman Sigmund ze strany ÖVP.\n\n"}
{"id": "1382407", "url": "https://cs.wikipedia.org/wiki?curid=1382407", "title": "Selima Sfarová", "text": "Selima Sfarová\n\nSelima Sfarová ( سليمة صفر‎, * 8. července 1977 Sidi Bou Said) je bývalá tuniská tenistka. Profesionálně hrála v letech 1999 až 2011, je nejúspěšnější arabskou tenistkou všech dob. Účastní se také veteránských turnajů, kde je její partnerkou ve čtyřhře Martina Navrátilová.\n\nJejí dědeček byl tuniský mediální magnát Habib Cheikhrouhou. Trénovala ve skupině Régise de Camareta spolu s Nathalie Tauziatovou, v roce 1994 se stala juniorskou mistryní Afriky. Během kariéry vyhrála jedenáct turnajů okruhu ITF ve dvouhře a 21 ve čtyřhře, na světovém žebříčku byla nejvýše na 75. místě ve dvouhře a na 47. místě ve čtyřhře. Jejím největším grandslamovým úspěchem byl postup do čtvrtfinále ženské čtyřhry na Wimbledonu 2008 spolu s Ruskou Jekatěrinou Makarovovou. Reprezentovala na Letních olympijských hrách 1996 a Letních olympijských hrách 2008, v obou případech vypadla v prvním kole. Je historicky nejúspěšnější hráčkou fedcupového týmu Tuniska, když vyhrála 41 zápasů.\n\n"}
{"id": "1382408", "url": "https://cs.wikipedia.org/wiki?curid=1382408", "title": "Logan International Airport", "text": "Logan International Airport\n\nLogan International Airport (IATA: BOS, ICAO: KBOS, FAA LID: BOS), officiálně známé jako General Edward Lawrence Logan International Airport, je mezinárodní letiště v Bostonu v Massachusetts v USA. Leží na ploše 965 ha, disponuje šesti dráhami, čtyřmi terminály a odhadem zaměstnává 16 000 lidí. Jde o největší letiště v regionu Nová Anglie s 33,5 mil. odbavenými cestujícími za rok 2015. Slouží jako jeden z hlavních hubů pro společnosti Delta a JetBlue Airways.\n\nLetiště bylo otevřeno 8. září 1923 a bylo používáno hlavně americkým letectvem a vzdušnými strážemi státu Massachusetts. Tehdy bylo nazýváno Jeffery Field. První pravidelné komerční lety prováděla společnosti Colonial Air Transport mezi Bostonem a New Yorkem v roce 1927. 1. ledna 1936 se meteorologická stanice letiště stala oficiálním bodem pro Bostonské meteorologické pozorování a záznamy národní meteorologické služby (National Weather Service).\n\n"}
{"id": "1382411", "url": "https://cs.wikipedia.org/wiki?curid=1382411", "title": "Čtvrtá vláda Viktora Orbána", "text": "Čtvrtá vláda Viktora Orbána\n\nČtvrtá vláda Viktora Orbána, , je současný vládní kabinet Maďarska, který vznikl po parlamentních volbách 2018 pod vedením Viktora Orbána (Fidesz).\n\nDne 17. dubna republikový prezident János Áder pověřil sestavením vlády Viktora Orbána, dosavadního premiéra a předsedu vítězné koalice stran Fidesz a KDNP. Dne 27. dubna představil tiskový mluvčí premiéra Bertalan Havasi seznam ministrů nové vlády.\nDne 10. května 2018 poslanci Zemského sněmu zvolili Viktora Orbána do funkce předsedy vlády, PRO hlasovalo 134 poslanců z vládní koalice Fidesz a KDNP a také Imre Ritter z MNGÖ, PROTI bylo 28 poslanců z frakce Hnutí za lepší Maďarsko a Demokratická koalice. Hlasování se neúčastnili poslanci za MSZP, LMP a Párbeszéd. Tím se Viktor Orbán stal od roku 1848 prvním maďarským premiérem, který bude řídit svou v pořadí čtvrtou vládu.\n\n\n"}
{"id": "1382412", "url": "https://cs.wikipedia.org/wiki?curid=1382412", "title": "Zdymadlo Kunovský les", "text": "Zdymadlo Kunovský les\n\nZdymadlo Kunovský les, nebo též \"Plavební komora Kunovský les\", je vodní dopravní stavba, skládající se z jezu a přilehlé plavební komory, na řece Moravě na říčním kilometru 156,9. V rámci plavební cesty Baťův kanál se jedná o říční kilometr 33,269. Leží na katastrálním území obce Staré Město ve vzdálenosti 2,5 km jihozápadně od středu obce. Předchozí plavební stupeň je Plavební komora Staré Město, následující plavební stupeň je Zdymadlo Nedakonice.\n\nJez s plavební komorou byly zprovozněny v roce 1938 spolu s otevřením plavební cesty Baťův kanál, přičemž se jedná o jednu ze tří původních plavebních komor v říčním úseku mimo samotný kanál.\n\nV roce 1999 byla provedena kompletní rekonstrukce stavebních i technologických částí, v roce 2005 potom proběhla elektrifikace a automatizace na jednotný systém dálkového ovládání včetně signalizace.\n\nPřes plavební komoru a jez vede volně přístupná lávka pro pěší.\n\n\n"}
{"id": "1382413", "url": "https://cs.wikipedia.org/wiki?curid=1382413", "title": "Zdymadlo Nedakonice", "text": "Zdymadlo Nedakonice\n\nZdymadlo Nedakonice, nebo též \"Plavební komora Nedakonice\", je vodní dopravní stavba, skládající se z jezu a plavební komory, na řece Moravě na říčním kilometru 150,4. V rámci plavební cesty Baťův kanál se jedná o říční kilometr 26,803. Leží na katastrálním území obce Nedakonice ve vzdálenosti 1,5 km jihovýchodně od středu obce. Předchozí plavební stupeň je Zdymadlo Kunovský les, následující plavební stupeň je Zdymadlo Uherský Ostroh.\n\nJez s plavební komorou byly zprovozněny v roce 1938 spolu s otevřením plavební cesty Baťův kanál, přičemž jde o jednu ze tří původních plavebních komor v říčním úseku mimo samotný kanál.\n\nV roce 2005 potom proběhla elektrifikace a automatizace na jednotný systém dálkového ovládání včetně signalizace, následně v roce 2006 byla pak provedena kompletní rekonstrukce stavebních i technologických částí.\n\n\n"}
{"id": "1382414", "url": "https://cs.wikipedia.org/wiki?curid=1382414", "title": "Zdymadlo Uherský Ostroh", "text": "Zdymadlo Uherský Ostroh\n\nZdymadlo Uherský Ostroh, nebo též \"Plavební komora Uherský Ostroh\", je vodní dopravní stavba, skládající se z jezu a plavební komory, na řece Moravě na říčním kilometru 145,8. V rámci plavební cesty Baťův kanál se jedná o říční kilometr 22,264. Leží na katastrálním území obce Uherský Ostroh ve vzdálenosti 150 m jihovýchodně od středu města. Předchozí plavební stupeň je Zdymadlo Nedakonice, následující plavební stupeň je Plavební komora Veselí nad Moravou.\n\nJez s plavební komorou byly zprovozněny v roce 1938 spolu s otevřením plavební cesty Baťův kanál, přičemž jde o jednu ze tří původních plavebních komor v říčním úseku mimo samotný kanál.\n\nV letech 1998-1999 proběhla modernizace na ovládání pohonů pomocí hydraulického systému. V roce 2006 pak byla provedena automatizace na jednotný systém dálkového ovládání včetně signalizace.\n\nZajímavostí jsou otočný mostek přes plavební komoru a zvedací lávka pro pěší přes horní ohlaví, kterou je možné při vyšších stavech vody zvednout a umožnit proplutí lodí.\n\n\n"}
{"id": "1382420", "url": "https://cs.wikipedia.org/wiki?curid=1382420", "title": "Tatran S-125", "text": "Tatran S-125\n\nTatran S-125 je dvoumístný motocykl kategorie skútr. Byl vyráběn Považskými strojírnami od roku 1958 do roku 1964. Celkem bylo vyrobeno 95 207 kusů (včetně typu Manet S-125).\n\nOproti typu Manet S-100 měl zvětšené vrtání na 56 mm, vratné vyplachování a chlazení větrákem, jiný tvar předního blatníku a zadní části kapotáže. \n\n\n"}
{"id": "1382425", "url": "https://cs.wikipedia.org/wiki?curid=1382425", "title": "Keita Mogaki", "text": "Keita Mogaki\n\nKeita Mogaki (茂垣 敬太; 14. prosince 1981 Čiba) je bývalý japonský reprezentant ve sportovním lezení, vicemistr Asie v boulderingu, s lezením začal v roce 1995.\n\n\n\n"}
{"id": "1382427", "url": "https://cs.wikipedia.org/wiki?curid=1382427", "title": "Letiště Addis Abeba", "text": "Letiště Addis Abeba\n\nLetiště Addis Abeba (IATA: ADD, ICAO: HAAB) je mezinárodní letiště, které obsluhuje hlavní město Etiopie Addis Abeba. Leží v oblasti Bole asi 6 km jihovýchodně od centra města. Původní název byl \"Mezinárodní letiště Haile Selassie I.\" Jde o hlavní hub společnosti Ethiopian Airlines, národní letecké společnosti, která má destinace po Etiopii a celém africkém kontinentu, ale provozuje také nepřetržité lety do Asie, Evropy, Severní a Jižní Ameriky. Na letišti také sídlí etiopská letecká akademie. K 31. červenci 2013 bylo z letiště vypravováno více než 150 letů denně.\n"}
{"id": "1382428", "url": "https://cs.wikipedia.org/wiki?curid=1382428", "title": "Petr Šrámek", "text": "Petr Šrámek\n\nPetr Šrámek (* 14. září 1968 Praha) je český vizionář, podnikatel, mentor a popularizátor vědeckého pokroku v oblasti umělé inteligence se zaměřením zejména na lidské zdraví a vzdělávání.. Věří, že věda a technologie mohou pomoci lidstvu dosáhnout nové, lepší úrovně existence. V uplynulých 30 letech Petr založil a řídil řadu firem a nyní se zejména věnuje předávání svých zkušeností startupům na mezinárodním poli. Pomáhá zejména v oblastech strategie, fundraisingu a získávání mezinárodních kontaktů. Spolupracuje také s organizacemi Singularity University a Founder Institute . Řídí fond pro investice do early stage startupů s technologiemi pro zlepšení lidského zdraví Longevitytech.fund. Je také zakladatel AI Startup Incubatoru, jehož cílem je vyhledávat startupové projekty, založené na technologiích umělé inteligence, a připravit je pro uplatnění na globálním trhu. \n\nPetr Šrámek se také angažuje v hledání řešení nejdůležitějších problémů s využitím nejnovějších vědeckých poznatků v tzv. counterfactual learning, causal inference a emergence jako ředitel Bostonského startupu Whytics a pomáhá jako Strategic Advisor v firmě vyvíjející obecnou umělou inteligenci (AGI) GoodAI.\n\nPetr Šrámek byl uveden ve skupině 28 leadrů umělé inteligence v hlavní studii mezinárodní patentové organizace WIPO vedle dalších, jako jsou Nick Bostrom, Frank Chen, Martin Ford, Kai-Fu Lee, Andrew Ng, Ben Lorica.\n\nPo bakalářskému studiu na Českém vysokém učení technickém pokračoval při podnikání ve studiu MBA na Prague International Business School a Manchester University. Další studium ekonomie, mezinárodních vztahů, politologie, práva a komunikaci na CEVRO Institutu Praha. Vzdáleně dále studoval Komplexitu v institutu Santa Fe, Umělou inteligenci na Columbia University a Machine Learning na Stanfordu. \n\nPo sedmadvacetileté kariéře v oboru ICT se Petr začal naplno věnovat tématům Umělé inteligence a Startupů. \n\n\nPetr Šrámek inicioval vznik národní soutěže o nejlepší osobnosti a projekty v oblasti umělé inteligence AI Awards a je spoluzakladatelem Platformy umělé inteligence při Svazu průmyslu a dopravy České republiky (Svaz je poradním orgánem Evropské unie). Od roku 2016 je členem organizace Petera Diamandise „Abundance 360 Digital“. Od roku 2018 zastupuje jako High Commissioner Českou republiku v organizaci World Business Angels Investment Forum“, kde je Vicepresidentem v komisi pro technologie a inovace. Na svém blogu se věnuje popularizaci technologií umělé inteligence. \n\n"}
{"id": "1382429", "url": "https://cs.wikipedia.org/wiki?curid=1382429", "title": "Západní kánon", "text": "Západní kánon\n\nZápadní kánon je soubor knih, hudby a umění, které učenci obecně přijímají jako nejdůležitější a nejvlivnější při utváření západní kultury. Zahrnuje beletrii, literaturu faktu, poezii, drama, hudbu, umění, sochařství a architekturu, která je obecně považována za významnou uměleckou hodnotu a představuje vysokou kulturu Evropy a Severní Ameriky. Kalifornský filozof John Searle navrhuje, že západní kánon by mohl být zhruba definován jako \"určitá západní intelektuální tradice, která vychází z, řekněme, od Sókrata k Wittgensteinovi ve filozofii a od Homéra po Jamese Joyce v literatuře\". Bible, produkt kultury Středního východu, byla velkou silou při formování západní kultury a \"inspirovala některé z velkých památek lidské mysli, literatury a umění\".\n\nKánon knih, včetně západní literatury a západní filozofie, byl poměrně stabilní, přestože se rozšířil tak, aby zahrnoval více žen a rasových menšin, zatímco hudební kánon a kánon výtvarného umění se výrazně rozšířily, aby pokryly středověk a následné staletí, dříve převážně přehlížené. Také během dvacátého století rostl zájem o kulturu Asie, Afriky, Středního východu a Jižní Ameriky. Zejména bývalé kolonie evropských zemí začaly ve dvacátém století produkovat velké díla, a to jak v literatuře, tak v jiných uměních. To se odráží zejména v Nobelových cenách za literaturu. Některé příklady novějších médií, jako je například film, mají v kánonu nejisté postavení.\n\nExistovala probíhající debata o povaze a postavení kánonu, obzvláště v Americe, protože přinejmenším šedesátá léta, hodně z nichž je zakořeněna v kritické teorii, feminismu, teorii kritické rasy a marxismu. Zejména postmoderní studie argumentují, že základ učenosti je neobjektivní, protože tradiční hlavní těžiště akademických studií západní kultury a historie spočívalo pouze na dílech vytvořených západními muži.\n\n"}
{"id": "1382440", "url": "https://cs.wikipedia.org/wiki?curid=1382440", "title": "Fokker F.XXII", "text": "Fokker F.XXII\n\nFokker F.XXII byl nizozemský čtyřmotorový dopravní letoun pro 22 cestujících navržený a vyráběný v 30. letech 20. století u společnosti Fokker. \n\nTyp vznikl jako zmenšená verze Fokkeru F.XXXVI, a jednalo se o samonosný hornoplošník s pevným podvozkem záďového typu. Pohon zajišťovaly čtyři hvězdicové motory Pratt & Whitney Wasp instalované v náběžné hraně křídla. První kus, imatrikulovaný \"PH-AJP\", poprvé vzlétl v roce 1935, a byl následován dvěma sériovými kusy, také určenými pro KLM. Čtvrtý letoun byl postaven pro švédskou leteckou společnost AB Aerotransport.\n\nJeden letoun KLM havaroval v červenci 1935, a ostatní pokračovaly ve službě až do srpna 1939, kdy byly prodány do Spojeného království společnostem British American Air Services a Scottish Aviation. Ta o měsíc později získala i exemplář původně vlastněný \"British American Air Services\", který používala k výcviku navigace. V říjnu 1941 byly oba letouny převzaty do služby Royal Air Force a užívány k transportním a výcvikovým účelům. Jeden letoun který přežil dobu války byl po jejím skončení vrácen společnosti \"Scottish Aviation\", která jej používala na trase Prestwick-Belfast až do roku 1947, kdy byl uzemněn.\n\nŠvédský exemplář, pojmenovaný \"Lappland\", byl nasazen na pravidelné lince Amsterdam-Malmö, až do června 1936, kdy byl zničen při nehodě.\n\nBritský výrobce Airspeed Ltd. získal licenční práva na F.XXII pro britský trh, kam jej plánoval dodávat pod označením Airspeed AS.16, ale nezískal žádné zakázky.\n\n\n\nÚdaje podle\n\n"}
{"id": "1382442", "url": "https://cs.wikipedia.org/wiki?curid=1382442", "title": "De Havilland Canada", "text": "De Havilland Canada\n\nde Havilland Canada byl kanadský letecký výrobce sídlící v Torontu. Společnost vznikla v roce 1928 jako pobočka britské de Havilland Aircraft Company. \n\nV době druhé světové války byla zestátněna a získala formu korunní korporace. V 80. letech byla privatizována a roku 1986 prodána seattleské společnosti Boeing. V roce 1992 byla prodána znovu, koncernu Bombardier, který ji zachránil před úpadkem a vrátil do zisku. V současné době tvoří součást jeho divize Bombardier Aerospace. \n\nSpolečnost de Havilland Canada zpočátku vyráběla typy své mateřské společnosti pro potřeby kanadského civilního trhu i Royal Canadian Air Force, a za druhé světové války dodávala cvičné i bojové letouny také britské Royal Air Force, ale po válce začala přicházet i s vlastními konstrukcemi. Jednalo se především o letouny s krátkým vzletem a přistáním, přizpůsobené provozu z hůře vybavených letišť, a určené civilním i vojenským zákazníkům. Po převzetí společnostmi Boeing a později Bombardier došlo k postupnému ukončení výroby původních typů DHC, s výjimkou Dash 8. \n\nŘada letounů vyrobených společností je stále v provozu u mnoha vlastníků a podstupují průběžné modernizace a modifikace, například vybavení turbovrtulovými pohonnými jednotkami.\n\nV roce 2005 byla výrobní dokumentace, práva a typové certifikáty k typům DHC-1 až DHC-7 odprodány společnosti Viking Air z North Saanich v Britské Kolumbii, původně vyrábějící náhradní díly pro ně, která následně obnovila malosériovou výrobu modernizovaných modelů DHC-2T Turbo Beaver a DHC-6 Series 400. V listopadu 2018 byl oznámen i prodej práv k typu Dash 8 společnosti Viking Air.\n\nPo roce 1946 byl hlavním zkušebním pilotem firmy Russell Bannock (1919–2019), stíhací pilot a letecké eso druhé světové války. V roce 1950 se Bannock stal ředitelem pro armádní zakázky a později viceprezidentem. Prezidentem firmy byl v letech 1976 až 1978.\n\n\n\n"}
{"id": "1382447", "url": "https://cs.wikipedia.org/wiki?curid=1382447", "title": "Noura Hussein", "text": "Noura Hussein\n\nNoura Hussein Hamad (* 1998/1999) je súdánská žena, odsouzená v květnu 2018 k trestu smrti oběšením. Důvodem trestu je skutečnost, že ubodala svého manžela poté, co se ji pokusil podruhé znásilnit. \n\nZa svého muže se musela vdát, když jí bylo 16 let. Po svatbě utekla z domu a tři roky se skrývala u své tety. Jejímu otci se ji podařilo přemluvil, aby se vrátila domů. Poté ji ale předal rodině jejího manžela, který ji 2. května 2017 za asistence svých příbuzných znásilnil. Když se druhý den pokusil o totéž, Noura ho ubodala. Obrátila se pak na své rodiče, kteří ji předali policii.\n\nRozsudek smrti byl vynesen 9. května 2018, odsouzená má 15 dní na odvolání. \n\nZákonný věk pro vstup do manželství je v Súdánu 10 let a znásilnění v manželství je legální.<ref name=\"mf10/5\"></ref>\n\nProti vykonání rozsudku vznikla mezinárodní petice s názvem \"Justice for Noura\", kterou podepsalo více než 1,3 milionu lidí (k 3. červnu 2018). Organizace Amnesty International vydala prohlášení, podle kterého je Noura v tomto případě obětí a rozsudek smrti nepřijatelnou krutostí.\n\nProti vykonání rozsudku a ve prospěch žádosti o milost se vyjádřili také představitelé OSN, např. generální tajemník António Guterres nebo zástupci Populačního fondu OSN či UN Women.\n"}
