{"id": "1335949", "url": "https://cs.wikipedia.org/wiki?curid=1335949", "title": "Mathieuova funkce", "text": "Mathieuova funkce\n\nMathieuovy funkce jsou speciální matematické funkce, které řeší Mathieuovu diferenciální rovnici, jejíž kanonický tvar je\n\nMathieuova diferenciální rovnice vzniká při řešení úloh matematické fyziky v souřadnicích eliptického válce. Proměnná \"z\" má význam zobecněné úhlové proměnné. Má-li být řešení jednoznačné, musí být periodickou funkcí proměnné \"z\". To vede na předpoklad, že řešení má tvar\n\nPři dané hodnotě \"q\" (která obvykle plyne z fyzikální podstaty řešené úlohy) nevyhoví požadavku periodicity libovolné hodnoty parametru \"a\", ale jen tzv. vlastní hodnoty.\n\nDosazením rovnice (2) do rovnice (1) a porovnáním stejných argumentů funkcí sinus a kosinus se získají čtyři rekurentní vztahy pro neznámé hodnoty \"A, B\":\"a A - q A\" = 0(\"a -\" 4\"r\") \"A - q\" (\"A + A\") = 0 pro \"r\">=1 (3.1)pro koeficienty v kosinové řadě se sudými harmonickými,(\"a\"-1-\"q\") \"A\" - \"q A\" = 0(\"a\"-(2\"r\"+1)) \"A\" - \"q\" (\"A\" + \"A\") = 0 pro \"r\">=1 (3.2)pro kosinovou řadu s lichými harmonickými,(\"a\"-1+\"q\") \"B\" - \"q B\" = 0(\"a\"-(2\"r\"+1)) \"B\" - \"q\" (\"B\" + \"B\") = 0 pro \"r\">=1 (3.3)pro sinovou řadu s lichými harmonickými, a(\"a\" - 4) \"B\" - \"q B\" = 0(\"a\" - 4\"r\") \"B\" - \"q\" (\"B\" - \"B\") = 0 pro \"r\">=2 (3.4)pro sinovou řadu se sudými harmonickými. Je tedy možno rekurentně vypočítat hodnoty \"A, B\" v rovnici (2) za předpokladu, že se podaří zjistit vlastní hodnoty \"a\". \n\nVýpočet těchto vlastních hodnot vychází z toho, že rovnice (3) představují soustavy homogenních lineárních rovnic; má-li mít soustava nenulové řešení, musí být determinant soustavy roven nule. Hodnoty \"a\" se tedy určí z podmínky, aby determinanty soustav rovnic (3.1), (3.2), (3.3) a (3.4) byly rovny nule. Řešení rovnice (1) tedy má tvar lineární kombinace řad\n\na analogicky pro kosinovou řadu s lichými harmonickými složkami ce a pro sinové řady s lichými a sudými harmonickými složkami se a se. Funkce definované řadami ce, ce, se, se se označují jako periodické Mathieuovy funkce nebo krátce jen Mathieuovy funkce. Spodní index Mathieuovy funkce (resp. horní index koeficientů \"A, B\") odpovídá pořadí vypočtené vlastní hodnoty \"a\".\n\nRekurentní vztahy (3) určují koeficienty A, B jednoznačně až na libovolně volitelnou multiplikativní konstantu. V evropské literatuře se zpravidla tyto koeficienty normují tak, aby platilo2(\"A\") + (\"A\") + (\"A\") + ...+ (\"A\")...= 1 (5.1)(\"A\") + (\"A\") + ... + (\"A\")...= 1 (5.2)(\"B\") + (\"B\") + ... + (\"B\")... = 1 (5.3)(\"B\") + (\"B\") +... + (\"B\")... = 1. (5.4)Při tomto normování je integrál kvadrátu Mathieuových funkcí v mezích od 0 do 2π roven π (obdobně jako integrál kvadrátu funkcí sinus, kosinus).\n\nDosazením i\"z\" místo \"z\" do rovnice (1) vznikne modifikovaná Mathieuova rovniced\"y\"/d\"z\" - (\"a\"-2\"q\" cosh2\"z\")\"y\" = 0. (6)Pro vlastní hodnoty a, vypočtené výše popsaným postupem, se definují modifikované Mathieuovy funkce jakoCe (\"z\",\"q\") = ce (i\"z\",\"q\") (7.1)Se (\"z\",\"q\") = -i se (i\"z\",\"q\") (7.2)Modifikované Mathieuovy funkce lze vyjádřit pomocí rozvojů analogických (4), kde však místo funkcí sin, cos vystupují funkce sinh, cosh.\n\nMathieuovy funkce nejsou standardizovány do té míry jako např. Besselovy funkce. Sama Mathieuova rovnice se uvádí v různých tvarech; zejména v americké literatuře se často vyskytuje tvar typu d \"f\"/\"d\"v + (\"b\" - (\"ck\")cos \"v)f\" = 0, (8)který vznikne z rovnice (1) substitucí \"a\" = \"b\" - (\"ck\")/2, 4\"q\" = (\"ck\") . Zde \"c\" má v souřadnicích eliptického válce význam poloviny vzdálenosti ohnisek souřadnicových elips, \"k\" je materiálová konstanta (v úlohách elektromagnetického pole se označuje jako vlnové číslo), proměnná \"v\" je zobecněný úhel a \"f\" je hledaná úhlová funkce, tedy některá z Mathieuových funkcí, které se nyní označují Se Se pro kosinové řady a So, So pro sinové řady (označení je mnemotechnické podle anglických slov even a odd). Rovněž normování může být odlišné od rovnic (5): v americké literatuře se koeficienty v sinových a kosinových rozvojích často normují tak, aby hodnota funkcí Se, Se a hodnota derivací funkcí So, So byly pro \"v\"=0 rovny jedné (jde opět o analogii s funkcemi cos a sin, která je však jiná než podle rovnic (5)). Součty řad na levých stranách rovnic (5) při tomto způsobu normování nejsou rovny jedné, ale vycházejí jako obecné číslo, označované Ne pro kosinové řady a No pro sinové řady. Modifikovaná Mathieuova rovnice má tvard\"f\"/d\"u\" + ((\"ck\")cosh\"u\" - \"b\")\"f\" = 0, (9)kde \"u\" je zobecněná vzdálenost definovaná vztahem cosh \"u\" = (\"r\"+\"r\")/2\"c\", kde \"r\", \"r\" jsou vzdálenosti od ohnisek souřadnicových elips. Hledaná funkce f je radiální funkce; má tvar některé z modifikovaných Mathieuových funkcí prvého druhu, které se při tomto způsobu zápisu vyjadřují jako řady Besselových funkcí (Besselovy funkce prvního druhu) a označují se Re1, Re1, Ro1, Ro1. Kromě toho existuje lineárně nezávislé řešení rovnice (9), které je tvořeno řadami Neumannových funkcí (Besselovy funkce druhého druhu) Re2, Ro2, případně jejich lineární kombinace, modifikované Mathieuovy funkce třetího druhu, tvořené řadami Hankelových funkcí (Besselovy funkce třetího druhu) Re3, Ro3. Zejména modifikované Mathieuovy funkce třetího druhu mají význam v úlohách elektromagnetického pole, v nichž je předepsáno \"rozumné\" chování pole při limitním přechodu do nekonečna.\n\nVýpočet vychází z rozkladu exponenciální funkce komplexního argumentu do řady Mathieuových funkcí :\n\nkde i je imaginární jednotka, rovinná vlna se šíří ve směru \"x\" a \"β\" je úhel, který svírá delší poloosa eliptického válce se směrem šíření elektromagnetické vlny. \n\nPředpokládejme, že na vodivý eliptický válec dopadá rovinná elektromagnetická vlna; šíří se ve směru souřadnicové osy \"x\" (tedy její amplituda a fáze je popsána funkcí exp(i\"kx\")), vlna má tzv. E-polarizaci, tj. v souřadnicích eliptického válce je elektrický vektor orientován ve směru osy \"z\" (osa válce) a magnetický vektor je na něj kolmý, tedy má směr osy \"y\". Povrch eliptického válce v souřadnicích eliptického válce je tvořen plochou o souřadnici \"u\"=\"u\". Z fyzikálních důvodů musí odražené pole při limitním přechodu do nekonečna zanikat exponenciálně a bude proto složeno ze členů tvaru \"p\"Re3 a \"q\"Ro3. Neznámé koeficienty \"p\", \"q\" určíme z podmínky, že na povrchu dokonalého vodiče (tj. při \"u\"=\"u\") musí elektrické pole zaniknout. Odražená elektromagnetická vlna tedy bude vyjádřena analogickou řadou podle rovnice (10), kde však místo Re1(\"ck\",\"u\") bude -Re1(\"ck\",\"u\")Re3(\"ck\",\"u\")/Re3(\"ck\",\"u\") a místo Ro1(\"ck\",u) bude -Ro1(\"ck\",\"u\")Ro3(\"ck\",\"u\")/Ro3(\"ck\",\"u\").\n\nV tomto případě je výpočet podstatně složitější. Na povrchu eliptického válce musí být zajištěna spojitost tečné složky elektrického i magnetického pole. Pro jednoduchost zápisu předpokládejme, že delší poloosa válce je orientována ve směru \"x\", tj. ve směru šíření primárního pole, tj. \"β\"=0 (zobecnění na libovolný úhel \"β\" je myšlenkově triviální, ale zdvojnásobuje délku zápisu). Vlnové číslo uvnitř válce je \"k\" a vně válce \"k\". Předpokládáme, že eliptický válec se liší od svého okolí jen vodivostí, tečná složka magnetického pole je tedy úměrná derivaci elektrického pole ve směru proměnné \"u\". Procházející pole musí být na ose válce konečné a bude tedy popsáno funkcemi tvaru Re1(\"ck,u\")Se(\"ck,v\")/Ne(\"ck\"), zatímco odražené pole musí exponenciálně zanikat při limitním přechodu do nekonečna a bude tedy popsáno funkcemi tvaru Re3(\"ck,u\")Se(\"ck,v\")/Ne(\"ck\"). Principielní potíž spočívá v tom, že hodnota vlnového čísla k vstupuje nejen do radiálních funkcí Re1, Re3, ale i do angulárních funkcí Se. Není proto možno splnit hraniční podmínky zvlášť pro každou m-tou vlnu v rozvoji (10), ale je třeba volit neznámé koeficienty v rozvojích procházejícího a odraženého pole tak, aby hraniční podmínky byly splněny současně pro všechny sudé harmonické složky v rovnici (4) (a stejně pro liché harmonické složky, případně pro liché i sudé složky v řadě sinů). Pro kosinovou řadu se sudými harmonickými tedy máme dvě soustavy rovnic pro dva hledané vektory neznámých koeficientů - jeden pro pole procházející \"t\" a druhý pro pole odražené \"s\":\n\n(Re1(\"ck,u\")(\"A\"+\"A\"cos2\"v\"+\"A\"cos4\"v\"+...) +\"s\" Re3(\"ck,u\")(\"A\"+\"A\"cos2\"v\"+\"A\"cos4\"v\"+...)) /Ne(\"ck\") = \"t\"Re1(\"ck,u\")(\"A\"+\"A\"cos2\"v\"+\"A\"cos4\"v\"+...) /Ne(\"ck\") \n\n(spojitost tečné složky elektrického pole na povrchu eliptického válce), a\n\nd/d\"u\"(Re1(\"ck,u\")(\"A\"+\"A\"cos2\"v\"+\"A\"cos4\"v\"+...) +\"s\" Re3(\"ck,u\")(\"A\"+\"A\"cos2\"v\"+\"A\"cos4\"v\"+...)) /Ne(\"ck\") = \n\n\"t\" d/d\"u\" (Re1(\"ck,u\")(\"A\"+\"A\"cos2\"v\"+\"A\"cos4\"v\"+...)/Ne(\"ck\") pro \"u\"=\"u\" (12) \n\n(spojitost tečné složky magnetického pole na povrchu eliptického válce).\n\nV těchto rovnicích jsou hodnoty koeficientů \"A\" na levé straně počítány pro vlnové číslo \"k\" a na pravé straně pro vlnové číslo \"k\". Je zřejmé, že hodnota vlnového čísla vstupuje do angulárních funkcí pouze prostřednictvím koeficientů \"A\"; je tedy možno přerovnat rovnice (11), (12) podle stejných harmonických složek a z nich vypočítat (podle požadované přesnosti) současně libovolný počet koeficientů \"s\", \"t\". Stejné dvě soustavy rovnic lze sestavit pro kosinovou řadu s lichými harmonickými, a eventuálně (v případě obecného úhlu \"β\") pro sinové řady s lichými i sudými harmonickými složkami. \n\n"}
{"id": "1335951", "url": "https://cs.wikipedia.org/wiki?curid=1335951", "title": "Děrný štítek 90sloupcový", "text": "Děrný štítek 90sloupcový\n\nDěrný štítek 90sloupcový byla varianta děrného štítku se stejnými rozměry jako 80sloupcový, ale jeho členění bylo jiné.\n\nByl rozdělen horizontálně na 45 sloupců v horní a 45 sloupců v dolní polovině. Byly děrovány jen liché číslice 1, 3, 5, 7 a 9; sudé číslice byly kódovány kulatými dírkami v nižší liché a v devítce. Tedy 2 byla kódována jako 1 a 9, 4 jako 3 a 9 atd. Bylo možno zadávat i záporné číslice vyděrovaným otvorem nad jedničkou.\n\nTento systém záznamu a dalšího zpracování vyvinul VÚMS – Výzkumný ústav matematických strojů ve spolupráci s českou firmou Aritma Vokovice počátkem sedmdesátých let dvacátého století. Ta vyráběla i děrnoštítkový stroj DP100 na zpracování dat převážně ekonomických úloh, jako je účetnictví či mzdy.\n\nPátrání po nějakém štítku bylo úspěšné - v expozici výpočetní techniky v suterénu Technického muzea v Brně byl nalezen jediný exemplář tohoto druhu!\n\nS laskavým svolením vedení expozice byl pořízen snímek tohoto štítku. V horní polovině od sloupce 38 jsou postupně vyděrovány hodnoty 1,2,3,4,5,a 4, v dolní polovině jsou pak ve sloupcích 67 a 68 hodnoty 2. \n\n"}
{"id": "1335953", "url": "https://cs.wikipedia.org/wiki?curid=1335953", "title": "Městské opevnění (Loket)", "text": "Městské opevnění (Loket)\n\nMěstské opevnění v Lokti je částečně dochované středověké opevnění v Lokti v okrese Sokolov v Karlovarském kraji. Od roku 1963 je opevnění chráněno jako kulturní památka.\n\nMěsto Loket se nachází na temeni ostrožny v ohybu řeky Ohře, která zde vytváří hluboce zařízlé údolí do žulového masívu. Nejpozději ve druhé polovině 12. století vznikl na nejvyšším místě románský hrad s rotundou. Kolem roku 1240 bylo podhradí přeměněno na opevněné královské město. Další vývoj města, zejména za vlády Přemysla Otakara II., je spojen s německou kolonizací. V souvislosti s kolonizací zavedl Přemysl Otakar II. manský systém. Existence loketských předměstí je doložena roku 1308, kdy byl Loket již uváděn jako město. Starší opevnění bylo zdokonalováno. V letech 1434 až 1547 byl Loket zastaven Šlikům a město s výjimkou severní strany obklopilo parkánové opevnění s mohutnými dělostřeleckými baštami a nakonec byla postavena hlavní městská brána. K dalšímu posílení fortifikace došlo během třicetileté války. Roku 1663 se stal Loket pevnostním městem a tento status však město ztratilo koncem 18. století. Části opevnění byly postupně zbourány, roku 1835 zanikla podstatná část pevnostního systému hlavní městské brány. V roce 1840 došlo k rozhodnutí o rozprodeji městského opevnění. Teprve v letech 1970 až 1990 se opravily zachované části opevnění. Po dokončení oprav se staly městské hradby zajímavým cílem turistů po západním, jižním a východním obvodu města.\n\nPůvodně gotické městské opevnění s pozdějšími úpravami sestávalo z několika obranných prvků, z nichž každý měl svoji specifickou funkci. Nejrozsáhlejší byla hlavní hradební zeď, obepínající téměř celé město. Její přesná výška je neznámá, ze starších vyobrazení se odhaduje, že místy dosahovala až 5 metrů. Silná zeď byla postavena z lomového kamene v šířce přibližně 1,5 metru. Její koruna byla opatřena cimbuřím a z vnitřní strany dřevěnými ochozy, krytými šindelovými střechami. Hlavní hradební zeď byla z vnější strany chráněna parkánovou zdí. Významnými obrannými prvky, součásti hradeb, byly podkovovité bašty opatřené střílnovými okny. Z původních osmi bašt se dochovaly čtyři, z toho jediná bašta se zachovala úplná, ostatní jen zčásti. Nejdůležitější částí opevnění byla hlavní brána, která byla ale roku 1836 stržena. \n\nNejvyššími prvky středověkého fortifikačního systému byly věže, z nichž se dochovaly jen dvě. Vyšší a mohutnější hranolová věž se nazývá \"Černá věž\". Kdysi byla součástí někdejší \"Dolní brány\" ve východní části historické městské zástavby, dříve nazývané \"Dolní hrad\", jehož podoba se dochovala na několika vyobrazeních. Spolu s pevnosti, střežila hlavní přístup do města. Pojmenování \"Černá věž\" je však novodobé, odvozené od vzhledu, který získala po opravě v první polovině 20. století. Věž je zděná z lomového kamene, nároží je zpevněné pravidelnými kvádry. K západní straně je připojen schodištní přístavek. Okna věže jsou obdélná, některá z nich jsou střílnová, střecha je přilbová s nástavcem ukončeným lucernou. V období baroka byl postaven schodišťový přístavek, kterým se vstupuje do věže. Do té doby se zřejmě do věže vstupovalo z ochozu přilehlé hradby. Věž je v letním období přístupná a jejím vnitřkem prochází točité schodiště do druhého patra.\n\nDruhou dochovanou věží je \"Robičská věž\". Nachází se v jižní části opevnění, kde spojovala město se stejnojmenným předměstím. Je rovněž zděná z lomového kamene, v dolní části s nárožními tesanými kvádry. V horní části se nacházejí nad sebou segmentem zaklenutá okna. Střecha je stanová s konkávně prolomenými hřebeny. Zvláštností věže je na konzolách vysazený prevét v nejvyšším podlaží věže.\n\n\n"}
{"id": "1335954", "url": "https://cs.wikipedia.org/wiki?curid=1335954", "title": "Pietro Pellegri", "text": "Pietro Pellegri\n\nPietro Pellegri (* 17. března 2001 Janov) je italský fotbalový útočník. Je absolventem mládežnické akademie klubu Janov CFC a v prosinci 2016 debutoval v jeho seniorském týmu. Ve věku 15 let a 280 dní tak vyrovnal rekord Amedea Amadeie jako historicky nejmladšího účastníka Serie A. V utkání Janova proti SS Lazio 17. září 2017, které jeho tým prohrál 2:3, se stal nejmladším hráčem, který kdy vstřelil v jednom utkání italské nejvyšší soutěže dvě branky. Je hráčem italské fotbalové reprezentace do 17 let, s níž se zúčastnil mistrovství Evropy ve fotbale hráčů do 17 let 2017 v Chorvatsku. Italové vypadli v základní skupině, Pellegri vstřelil jednu branku v závěrečném utkání proti Turecku (porážka 1:2).\n\n"}
{"id": "1335957", "url": "https://cs.wikipedia.org/wiki?curid=1335957", "title": "Anna Alexandrovna Matvějevová", "text": "Anna Alexandrovna Matvějevová\n\nAnna Alexandrovna Matvějevová (rusky \"Анна Александровна Матвеева\"; * 19. ledna 1972, Jekatěrinburg (tehdy Sverdlovsk), SSSR) je ruská novinářka a spisovatelka.\n\nNarodila se v jazykovědně zaměřené rodině. Její otec Alexandr Konstantinovič Matvějev (rusky \"Александр Константинович Матвеев\", 1926–2010), známý ruský filolog, se zabýval etymologií a její matka Tamara Vjačeslavovna Matvějevová (rusky \"Тамара Вячеславовна Матвеева\", * 1944) se zase věnuje sémantice a stylistice ruského jazyka. Oba její rodiče jsou badatelsky a pedagogicky úzce spojeni s Uralskou státní univerzitou (УрГУ). Jejím dědou z otcovy strany byl pak ruský mineralog Konstantin Konstantinovič Matvějev (rusky \"Константин Константинович Матвеев\", * 1875). \n\nAnna Alexandrovna Matvějevová vystudovala fakultu žurnalistiky Uralské státní univerzity Maxima Gorkého (УрГУ) v rodném Jekatěrinburgu. Je autorkou řady prozaických děl, mezi které kupříkladu náleží \"Ďatlovův průsmyk aneb Tajemství devíti\", či \"Měšťáctvo\" (pozn.: jedná se o dosud neoficiální názvy plánovaných českých překladů). \n\nJejí kniha, \"Ďatlovův průsmyk aneb Tajemství devíti\", pojednává o skutečné historické události, tj. o tzv. zániku Ďatlovovy výpravy na Urale v roce 1959. \n\n"}
{"id": "1335958", "url": "https://cs.wikipedia.org/wiki?curid=1335958", "title": "Prielom Dunajca", "text": "Prielom Dunajca\n\nPrielom Dunajca je soutěska v Pieninách na slovensko-polské hranici. \n\nŘeka Dunajec vytváří působivý kaňon, který se zařezává do vápencového masivu. Je přibližně 9 km dlouhý a skalní stěny tu ční do výše 200 až 300 metrů. Řeka zde vytvořila 7 velkých meandrů, které esteticky dotvářejí toto po krajinářské a přírodovědecké stránce velice hodnotné území Pieninského národního parku. \n\nV chráněném území národního parku je vybudována naučná turistická stezka, která je vhodná i pro osoby se sníženou pohyblivostí. Spojuje Červený Kláštor a Lesnici a je na ní 10 zastávek s popisem přírodních zajímavostí daného úseku.\n\n"}
{"id": "1335960", "url": "https://cs.wikipedia.org/wiki?curid=1335960", "title": "Ondřej Polanský", "text": "Ondřej Polanský\n\nOndřej Polanský (* 22. ledna 1984 Ostrava) je český politik a programátor, od října 2017 poslanec Poslanecké sněmovny PČR. Patří mezi spoluzakladatele České pirátské strany, v roce 2009 v Moravskoslezském kraji zakládal vůbec první krajské sdružení Pirátů. Jako místopředseda Podvýboru pro dopravu se aktivně zasazuje o zastavení podvodů se stáčením tachometrů zavedením systému car-pass v Česku. \n\nV květnu 2019 předložil poslanecký návrh na zavedení elektronického stavebního deníku pro veřejné zakázky. Tedy povinnosti dodavatelů stavebních prací vést stavební deník v elektronické podobě u všech stavebních děl zadávaných jako veřejné zakázky. Nahrazení tradičních papírových stavebních deníků těmi elektronickými by mělo přinést zefektivnění, zrychlení a centralizaci kontroly stavebních prací zadávaných v režimu zákona o veřejných zakázkách a zároveň skokové zvýšení kvality stavebních prací včetně výrazného omezení prostoru pro korupci. \n\nVyjadřoval se kriticky v kauze mýtného tendru, kde upozorňoval na problémy ohledně zadání podmínek výběrového řízení, ve kterém neuspěl dosavadní provozovatel Kapsch a zvítězil CzechToll. \n\nMaturitu složil v roce 2003 v oboru elektrotechnika, následně studoval do roku 2008 informatiku a jako vedlejší specializaci hospodářské dějiny na Vysoké škole ekonomické v Praze (získal titul Ing.). Celý profesní život působí v mezinárodních firmách pracujících s informačními technologiemi, především v oblasti analýzy a zpracovávání velkých dat.\n\nOndřej Polanský žije v Ostravě, kde je zapojen do občanských aktivit majících za cíl zlepšovat veřejný prostor, zajímá jej architektura a urbanismus. \n\nByl jedním z tvůrců Databáze uměleckých děl v architektuře a veřejném prostoru města Ostravy. Společně s Lukášem Černohorským a Jaroslavem Němcem stál u zrodu iniciativy za záchranu tři historických budov v centru Ostravy označovaných Ostravica - Textilia. Je aktivní sportovec, má rád moderní technologie, českou kinematografii, bílé víno a noční oblohu.\n\nOd roku 2009 je členem České pirátské strany.\n\nKandidoval poprvé v komunálních volbách v roce 2010 za Piráty do Zastupitelstva města Ostravy, ale neuspěl. Nepodařilo se mu to ani ve volbách v roce 2014 jakožto kandidátovi Pirátů na kandidátce s názvem \"\"Jsme Ostrava - koalice Strany zelených a Pirátů\"\". Za stejnou koalici se pokoušel dostat také do Zastupitelstva městského obvodu Moravská Ostrava a Přívoz, ale taktéž neúspěšně.\n\nV krajských volbách v letech 2012 a 2016 kandidoval za Piráty do Zastupitelstva Moravskoslezského kraje, ale ani jednou neuspěl.\n\nVe volbách do Poslanecké sněmovny PČR v roce 2013 kandidoval za Piráty v Moravskoslezském kraji, ale neuspěl. Podařilo se mu to až ve volbách v roce 2017, když byl za Piráty zvolen poslancem v Moravskoslezském kraji ze druhého místa kandidátky. V komunálních volbách v roce 2018 kandidoval za Piráty do Zastupitelstva města Ostravy i městského obvodu Moravská Ostrava a Přívoz, ale ani v jednom případě neuspěl.\n"}
{"id": "1335961", "url": "https://cs.wikipedia.org/wiki?curid=1335961", "title": "Grand Prix Francie 1913", "text": "Grand Prix Francie 1913\n\nGrand Prix Francie 1913 byla Velká cena pořádaná Automobile Club de France v Amiens 12. července 1913.\n\nZávod se jel na okruhu po veřejných silnicích, délka okruhu byla 31,62 km, jelo se 29 kol, závodníci tak ujeli celkem 916,98 km. Vítězem se stal Francouz Georges Boillot na voze Peugeot s celkovým časem 7 h 53 min 56 s. Druhý byl Jules Goux (Peugeot) a třetí dojel Jean Chassagne s vozem Sunbeam.\n\nPravidla pro ročník Grand Prix 1913 stanovovala minimální hmotnost vozu 800 kg, maximální hmotnost 1100 kg. Maximální spotřeba byla stanovena na 20 l/100 km.\n\nTestování a přípravy na závod byly poznamenány třemi smrtelnými nehodami. Při zkoušení svého vozu Itala zahynul 22. května Guido Bigio. Při další nehodě zahynul 19. června v Marcilly-la-Campagne další italský závodník Paul Zuccarelli, když se jeho Peugeot srazil s vozíkem. Zabit byl i jeden z diváků, poté co Sunbeam K. L. Guinesse vyjel z trati a skončil v řece. Počet obětí okruhu veřejných silnic u Amiens tak vzrostl na 5 v pouhých dvou měsících, dva diváci byli zabiti v květnu. Po tomto závodě, který zahrnoval třináctikilometrový rovný úsek (známý dnes jako D934), už nebyl okruh u Amiens nikdy užit k automobilovým závodům.\n\nStejně jako v předchozím ročníku Grand Prix Francie 1912 zvítězil Georges Boillot s průměrnou rychlostí 116,096 km/h. Nejrychlejší kolo časem 15 minut 22 sekund zajel Paul Bablot s vozem Delage s průměrnou rychlostí 123,462 km/h.\n"}
{"id": "1335973", "url": "https://cs.wikipedia.org/wiki?curid=1335973", "title": "Karel Oujezdský", "text": "Karel Oujezdský\n\nKarel Oujezdský (* 19. září 1946 Přerov) je český rozhlasový redaktor a novinář. Zabývá se především českým a světovým výtvarným uměním.\n\nV letech 1965-1971 vystudoval Fakultu sociálních věd a publicistiky Univerzity Karlovy v Praze. Díky básníku Andreji Stankovičovi se koncem 60. let 20. století seznámil s malíři, sochaři a básníky z okruhu Křižovnické školy čistého humoru bez vtipu a účastnil se řady křižovnických a undergroundových akcí. Od 70. let 20. století patřil k okruhu Protialkoholní společnosti doktora Římsy, která vzešla z pražské studentské bohémy 70. let a navazovala v jistém smyslu na podobná recesisticky orientovaná sdružení a hnutí 60. let. Za normalizace nepřicházelo v úvahu pracovat novinách a časopisech kontrolovaných komunistickou stranou a tak našel zaměstnání v propagaci Prago Unionu (1972-1989) a poté ještě krátce v Čedoku (1989-1990), Ústředním automotoklubu Praha (1990) a Českém středisku výstavby architektury Praha (1990-1991).\n\nOd prosince 1991 je redaktorem stanice Vltava Českého rozhlasu. Zde nastoupil do redakce pořadu Kulturní revue, předchůdkyně dnešní vltavské Mozaiky. Využil přitom své bohaté kontakty z undergroundu a disentu, které si vybudoval během 70. a 80. let. Ve spolupráci s malířem, písničkářem a básníkem Zbyňkem Benýškem se podílel na rozhlasové podobě časopisu Paternoster (od roku 1991 Revue pro umění a kritiku), kde dostávaly slovo osobnosti českého undergroundu. \n\nPro páteřní publicistický pořad Českého rozhlasu Vltava s názvem \"Mozaika\" natáčí denně v průměru dva rozhovory na tiskových konferencích nebo během vernisáže. Za 26 let vytvořil tisíce rozhlasových dokumentů s českými i zahraničními umělci – malíři, sochaři, fotografy, architekty i designéry, ale i s básníky, spisovateli, filmaři nebo také s folkloristy. Sleduje významné výstavy ve státních institucích, jako je Národní galerie, Uměleckoprůmyslové muzeum, Národní muzeum, i v soukromých galeriích a v nezávislých alternativních centrech. \n\nPro sobotní \"Víkendovou přílohu stanice Vltava\" natočil rozsáhlé pořady s kurátory výstav, řediteli galerií, malíři Theodorem Pištěkem, Milanem Kuncem, Františkem Skálou či sochaři Janem Hendrychem, Jaroslavem Rónou, se sklářským výtvarníkem Václavem Ciglerem a Vladimírem Kopeckým, nebo s významnými fotografy – Josefem Koudelkou, Jindřichem Štreitem, Ivanem Pinkavou, Danou Kyndrovou, ze zahraničních pak třeba se světově proslulými fotografkami Nan Goldin nebo Annie Leibovitz. Zachytil autentická svědectví mnoha významných českých výtvarníků, kteří již zemřeli, např. Karla Nepraše, Věry Janouškové, Jiřího Načeradského, Oldřicha Smutného, Františka Kyncla, Jitky Válové, Jana Koblasy, Stanislava Libenského, fotografů Ladislava Sitenského a Dagmar Hochové. Tiskem vyšly některé jeho rozhovory v časopisu Ateliér a v Lidových novinách.\nVe svém oboru stál u mnoha klíčových okamžiků zdejšího umění konce 20. a začátku 21. století. Sám přiznává, že rozhlas se pro něj stal drogou, bez níž nemůže být - „\"To médium mě naprosto pohltilo. Můžu tu pracovat se zvukem, zachycovat člověka v jeho reálném prostředí, spojovat jeho práci s reprodukovanou muzikou\".“ Na dovolenou odjíždí až ve chvíli, kdy si předtočí tolik materiálu, že jeho nepřítomnost v rádiu ani není poznat.\n\nV roce 2008 mu byla Masarykovou akademií umění udělena Cena Rudolfa II. za soustavnou propagaci současného výtvarného umění v Českém rozhlase s odbornými a vzdělávacími aspekty. V prosinci 2015 mu umělecký Spolek Skutek udělil čestné členství, které spolu s ním získali Jana a Jiří Ševčíkovi a Jiří Valoch.\n\n\n"}
{"id": "1335975", "url": "https://cs.wikipedia.org/wiki?curid=1335975", "title": "Pinelie", "text": "Pinelie\n\nPinelie (\"Pinellia\") je rod rostlin z čeledi árónovité. Jsou to vytrvalé, na zimu zatahující byliny s kulovitou podzemní hlízou a jednoduchými až trojčetnými listy. Květenstvím je palice obalená úzkým toulcem, plodem je bobule. Rod zahrnuje 9 druhů a je rozšířen výhradně v temperátní východní Asii. Největší počet druhů roste ve východní Číně. Pinelie trojčetná zplaněla i v některých jihoevropských zemích.\n\nRostliny jsou jedovaté. Upravené hlízy pinelie trojčetné a druhu \"Pinellia pedatisecta\" jsou využívány v tradiční čínské medicíně jako léčivo. Některé druhy pinelií jsou pěstovány jako stínomilné zahradní trvalky.\n\nPinelie jsou vytrvalé byliny s kulovitou podzemní hlízou. Rostliny na zimu zatahují. Listů je 1 až 5, jsou řapíkaté, krátce až dlouze pochvaté, případně bez pochvy. Čepele listů jsou srdčité, vejčité, podlouhlé, hluboce trojlaločné až trojčetné, případně znožené. Žilnatina jednotlivých listových segmentů je zpeřená, postranní žilky jsou propojeny sběrnou žilkou jdoucí podél listového okraje. Při bázi nebo na vrcholu řapíku se někdy tvoří rozmnožovací hlízky.\nKvětenství jsou jednotlivá a objevují se zároveň s listy. Palice je o mnoho delší než toulec. Zóna samčích květů je od zóny samičích květů oddělená holou zónou bez květů a u všech druhů s výjimkou \"Pinellia pedatisecta\" také příčnou přehrádkou.\nKvěty jsou jednopohlavné, bezobalné. Samčí květy obsahují 1 až 4 tyčinky, v samičích květech je semeník obsahující jedinou komůrku s jedním vajíčkem.\nPlodem jsou zelené, žlutozelené nebo bělavé bobule.\n\nRod pinelie zahrnuje 9 druhů a je rozšířen výhradně v temperátní východní Asii na území Číny, Koreje a Japonska. Centrum druhové diverzity je ve východní Číně v provinciích An-chuej, Fu-ťien a Če-ťiang. Největší areál, překrývající se víceméně s areálem celého rodu, má pinelie trojčetná. Druh \"Pinellia tripartita\" se mimo Číny vyskytuje také v Japonsku, všechny ostatní druhy jsou endemity Číny. Pinelie trojčetná roste zdomácněle i v některých oblastech Evropy a Severní Ameriky.\n\nPinelie rostou nejčastěji na zastíněných místech podél vodních toků, na skalnatých stanovištích v lesích či v podrostu lesů. Pinelie trojčetná roste i podél cest, na opuštěných místech a na obdělávané půdě.\n\nKvěty pinelií jsou opylovány zejména různými druhy much vyhledávajících houby či hnijící organické materiály, dále třásněnkami a v menší míře i některými brouky. Podle některých informací fungují toulce pinelií jako smrtící pasti na opylovače podobně jako je tomu u arizém.\n\nPo chemické stránce je nejlépe prostudovaným druhem rodu pinelie trojčetná, bylina používaná v čínské medicíně. Byla zjištěna poměrně široká paleta obsahových látek. Hlízy obsahují zejména esenciální oleje, efedrin (asi 0,003 % v syrové hlíze), cholin a různé aminokyseliny. Byly zjištěny i lektiny a polysacharid pinnelian.\n\nPinelie jsou jedovaté rostliny. Syrová hlíza pinelie trojčetné je pro lékařské využití je dlouho upravována vařením s některými jinými substancemi, jako je zázvor, česnek aj. Požití syrové hlízy nebo předávkování upravenou hlízou může způsobit silné podráždění sliznic úst, hltanu a trávicího traktu. Doporučuje se užívat rostlinu jen pod lékařským dohledem a není určena k dlouhodobému užívání. Doporučenou denní dávkou je 2 až 6 g sušené upravené hlízy. Kontraindikací jsou zejména všechny krvácivé choroby.\n\nRod \"Pinellia\" je v rámci čeledi \"Araceae\" řazen do podčeledi \"Aroideae\" a tribu \"Arisaemateae\". Tento tribus obsahuje pouze 2 rody: \"Pinellia\" a sesterský rod \"Arisema\".\n\n\nHlízy pinelie trojčetné jsou standardní součástí tradiční čínské medicíny. Po úpravě slouží zejména antiemetikum k utlumení zvracení, což souvisí s oslabením dávivého reflexu. Dále se používají jako expektorans při léčení kašle, jako diuretikum, při zánětu prsu a zánětech středního ucha. Zevně se používá k zastavení krvácení a jako analgetikum.\nHlízy \"Pinellia pedatisecta\" jsou v čínské medicíně používány zejména při vnitřním krvácení, křečích, tetanu, zduření mízních uzlin, chorobách močového ústrojí a revmatických onemocněních. Zevně slouží při ošetřování hadího uštknutí.\n\nPinelie jsou zajímavé byliny vhodné pro stinnou zahradu. Kvetou v létě. Prospívají v humózní, dobře propustné, vlhké půdě. Lze je dobře pěstovat i v nádobách. Při pěstování venku je na zimu vhodný kryt.\n\n"}
{"id": "1335979", "url": "https://cs.wikipedia.org/wiki?curid=1335979", "title": "Seznam dílů seriálu Polda z Marsu", "text": "Seznam dílů seriálu Polda z Marsu\n\nToto je seznam dílů seriálu \"Polda z Marsu\".\n\n<onlyinclude>\n</onlyinclude>\n\n"}
{"id": "1335984", "url": "https://cs.wikipedia.org/wiki?curid=1335984", "title": "Seznam dílů seriálu Life on Mars", "text": "Seznam dílů seriálu Life on Mars\n\nSeznam dílů seriálu Life on Mars může být:\n"}
{"id": "1335988", "url": "https://cs.wikipedia.org/wiki?curid=1335988", "title": "Dálnice v Irsku", "text": "Dálnice v Irsku\n\nCelková délka dálnic v Irsku je v současné době 916 km. Nejvyšší povolená rychlost na dálnicích je pro osobní automobily 120 km/h. Na irských dálnicích funguje mýtný systém pro všechna vozidla. Irské dálnice navazují na ty britské a to jak značením (písmeno M) nebo stylizací značení. Navazují na sebe však i v praxi: např. irská dálnice M1 navazuje na severoirskou dálnici M1. Dálniční poplatky jsou vybírány prostřednictvím mýtných bran.\n\nIrsko bylo před vstupem do Evropské unie (rok 1973) poměrně zaostalý stát. Poté ale začala irská ekonomika rychle stoupat a tak se objevily i plány na výstavbu dálnice. Irsko bylo ve výstavbě dálnic oproti jiným evropským státům pozadu, první úsek byl otevřen až v roce 1983. Hlavní boom ve výstavbě dálnic však nastal v 90. letech minulého století. Bylo vystavěna řada důležitých spojnic a obchvatů. Po roce 2000 se výstavba zpomalila, pokračovala však dále. Hlavní projekt meziměstských dálnic byl dokončen v roce 2010. Do roku 2035 by irská dálniční síť měla dosáhnout délky 1100 km, to je však podmíněno dostupností finančních prostředků. \n\nDálnice jsou v Irsku značeny písmenem M (\"mótarbhealach\" – irsky dálnice, \"motorway\" – anglicky dálnice) \n"}
{"id": "1336015", "url": "https://cs.wikipedia.org/wiki?curid=1336015", "title": "Grand Prix Francie 1912", "text": "Grand Prix Francie 1912\n\nGrand Prix Francie 1912 byla Velká cena pořádaná Automobile Club de France v Dieppe 25. a 26. června 1912.\n\nVšechna místa na stupních vítězů obsadili domácí jezdci, vítězem se stal s časem 13 hodin 58 minut Georges Boillot (Peugeot), druhý byl Louis Wagner (Fiat), třetí dojel Victor Rigal (Sunbeam).\n\nZávod probíhal ve dvou dnech, každý den absolvovali jezdci 10 kol, jejich časy byly sečteny. Délka okruhu byla 76,788 km, celkově jezdci překonali 1535,36 km. Ze 47 vozů na startu dojelo pouze 14.\n\nVozy soutěže Coupe de l'Auto („Pohár lehkých závodních vozů“ sponzorovaný magazínem L'Auto), která se tento rok nekonala, závodily společně se speciály Grand Prix. Cestovní vozy Coupe de l'Auto měly omezen objem motoru na 3 litry. Jediným omezením vozů Grand Prix byla minimální šířka 1750 milimetrů. Na startu bylo 47 vozů, které startovaly v 30sekundových intervalech. První vyjel na trať Victor Rigal s vozem Sunbeam. Ve třetím kole zahynul řidič-mechanik Jean Bassignano, když řidiči jeho vozu Léon Collinet odlétlo kolo a vůz se převrátil. \n\nVictor Hémery na voze Lorraine-Dietrich po prvním kole vedl. Poté převzal vedení David Bruce-Brown na Fiatu a udržel jej až do druhého dne, jeho náskok na druhého G. Boillota na Peugeotu činil více než dvě minuty. David Bruce-Brown také zajel nejrychlejší kolo s časem 36:32.0. Louis Wagner byl po polovině závodu třetí. Během druhého dne byl Bruce-Brown diskvalifikován pro doplňování paliva mimo boxy v 15. kole (celkově). Tím vítězství „přenechal“ Boillotovi, za nímž byl s odstupem více než 13 minut Louis Wagner.\n\nPřihlášené vozy se startovními čísly\nbyly vyhodnoceny jako nepřipravené pro závod, neprošly technickou přejímkou a závodu se neúčastnily.\n"}
{"id": "1336022", "url": "https://cs.wikipedia.org/wiki?curid=1336022", "title": "Seeonská jezera", "text": "Seeonská jezera\n\nSeeonská Jezera (\"německy: Seeoner Seen\") je malá skupina ledovcových jezer v Bavorsku. Leží asi 4 kilometry severně od jezera Chiemsee v okrese Traunstein. Jezera jsou chráněna jako přírodní rezervace (německy: Naturschutzgebiet \"Seeoner Seen\")\".\" Nachází se zde terénní stanice pro limnologický výzkum fakulty biologie univerzity v Mnichově.\n"}
{"id": "1336023", "url": "https://cs.wikipedia.org/wiki?curid=1336023", "title": "Bříza tuhá", "text": "Bříza tuhá\n\nBříza tuhá (\"Betula lenta\") je jednodomý, opadavý strom pocházející z východních oblastí Spojených států amerických. Do Evropy se dostala v druhé polovině 18. století a v Čechách je jako ozdobný parkový strom pěstována v zámeckém parku v Průhonicích již od roku 1890.\n\nJe to obdobně jako většina druhů rodu bříza nenáročná dřevina, které se nejlépe daří na slunném stanovišti v průběžně vlhké, ale propustné zemině, je však schopná růst i na půdě mělké a kamenité. Je odolná vůči mrazu i působení průmyslových exhalátů, špatně snáší sucho. Má tenkou kůru a je citlivá na přízemní požáry. V domovině roste do nadmořské výšky 1500 m.\n\nStromy začínají kvést ve věku asi 40 let. Samčí jehnědy se vytvářejí již na podzim a přetrvávají přes zimu, samičí se objevují až na jaře s rašením listů, kvetou v květnu a červnu. Semena dozrávají a začínají vypadávat v říjnu a listopadu. Nejvyšší evidovaný strom je vysoký 21 m a výčetní pouštku kmene má 147 cm. Jsou známé stromy staré 192 a 265 let. Ploidie druhu je 2n = 28.\n\nListnatý strom vysoký až 20 m, někdy má více kmenů, koruna bývá v mládí jehlanovitá a později kulovitá. Kmen mívá obvyklý průměr 0,6 až 1 m, kůra je zamlada hladká, červenavě hnědá a vonná, u starších jedinců téměř černá a rozpraskaná v hrubé desky. Větve jsou postavené šikmo vzhůru a na koncích mírně převislé, Bohatě rozvětvené kořeny směřují šikmo hluboko do půdy. Letorosty se štíhlými, asi 6 mm dlouhými pupeny se střechovitými šupinami jsou v mládí pýřité a světlejší, později olysávají a získávají tmavě šedou barvu. Střídavě vyrůstající řapíkaté listy mají čepele podlouhle vejčité, 5 až 12 cm dlouhé a 3 až 5 cm široké, na bázi jsou slabě srdčité, na vrcholu zašpičatělé, po obvodě dvojnásobně pilovité, na svrchní straně jasně a na rubové matně zelené; žilnatina má 9 až 12 párů postranních žilek. Listy se na podzim před opadem vybarvují do zlatova.\n\nSamčí jehnědy, vyrůstající na konci větví, mají krátké stopky, jsou svěšené a v době kvetení bývají asi 4 cm dlouhé, květy s nevyvinutým okvětím mají dvě tyčinky s prašníky. Samičí jehnědy, přezimující v pupenech zkrácených výhonů, jsou přisedlé, vzpřímené, válcovité tvaru, 2 až 3 cm dlouhé a 1,5 cm široké, jejich květy vyrůstají ve trojici v úžlabí podpůrných šupin a obsahují po dvou nitkovitých bliznách. Opylovány jsou větrem.\n\nPlody jsou jednosemenné, dvoukřídlé nažky dozrávající ve vzpřímených šišticích. Ve zralosti opadávají i s podpůrnými šupinami a jsou šířené anemochoricky.\n\nRozmnožuje se semeny (nažkami), vysévanými na podzim do malé hloubky. Klíčí za čtyři až šest týdnů a obvykle jich vzchází jen 10, nejvýše 20 %, během prvého roku nutno semenáče přistiňovat. Stromy rostou poměrně rychle, ve věku 20 let mohou být vysoké až 14 m.\n\nBříza tuhá bývá v České republice nejčastěji pěstována v okrasných parcích, arboretech nebo botanických zahradách jako dřevina nápadná svojí atraktivní kůrou a celkovým habitem. Uplatňuje se ve skupinách, vzácněji je vysazována solitérně. Při situování stanoviště stromu nutno mít na zřeteli ovlivňování okolí velkou spotřebou vody.\n\nDřevo je tvrdé, pružné a při styku se vzduchem ztmavne, pak se podobá mahagonu, za který bývá vydáváno jako levná náhrada. V místech původu je hojně se vyskytujícím druhem, používá se ke zhotovení nábytku a různých potřeb do domácnosti, pro výrobu papíru a je vyhledávaným palivem.\n\nZ listů obsahujících glykosid gaultherin bývala destilována tzv. libavková silice (Gaultheriae oleum) obsahující methylsalicylát používaný v lékařství. Methylsalicylát je látka dráždící pokožku a sliznici, čímž způsobuje místní překrvení, rozšiřuje cévy a urychluje léčbu zánětlivých pochodů. Dnes se vyrábí synteticky.\n\n"}
{"id": "1336025", "url": "https://cs.wikipedia.org/wiki?curid=1336025", "title": "Seznam dílů seriálu Rick a Morty", "text": "Seznam dílů seriálu Rick a Morty\n\nToto je seznam dílů seriálu \"Rick a Morty\".\n\n<onlyinclude>\n</onlyinclude>\n\n10. května 2018 bylo oznámeno, že seriál získá 70 dílů, avšak v zatím neznámém počtu řad.\n\n"}
{"id": "1336031", "url": "https://cs.wikipedia.org/wiki?curid=1336031", "title": "Seznam popravených za Francouzské revoluce", "text": "Seznam popravených za Francouzské revoluce\n\nNásledující seznam osob popravených za Francouzské revoluce představuje výběr slavných či významných osobností, které byly popraveny v době revoluce (v letech 1789 až 1799). \n\nCelkově bylo při revolučním běsnění popraveno více než 20 000 osob (viz též Jakobínský teror za roky 1793 a 1794).\n\n\n\n\n\n\n\n\n\n\n\n\n\n\n"}
{"id": "1336032", "url": "https://cs.wikipedia.org/wiki?curid=1336032", "title": "Emanuel Prüll", "text": "Emanuel Prüll\n\nEmanuel Prüll, někdy uváděn jako Emanuel Pryl(* 27. října 1896 v Praze – 28. února 1980 v Praze) byl akademický malíř a grafik, autor ex libris. Po návratu z první světové války se stal důstojníkem československé armády. Působil ve Vojenském zeměpisném ústavu a v Uměleckých dílnách Památníku odboje MNO (od roku 1930 Památníku národního osvobození) na Vítkově. Během protektorátu byl členem odbojové organizace Družstvo v prvním sledu, která vydávala ilegální časopis V boj. Rovněž pracoval pro Radiotelegrafickou skupinu ON - východ, která zajišťovala zpravodajské rádiové spojení ilegální vojenské organizace Obrany národa se Sovětským svazem. Po rozbití této radiotelegrafické skupiny gestapem na podzim 1941 byl Emanuel Prüll zatčen, odsouzen k trestu smrti a počátkem února 1942 deportován do koncentračního tábora v Mauthausenu. Věznění přežil a po skončení druhé světové války se vrátil do osvobozeného Československa. Od února 1954 byl evidován jako spolupracovník státní bezpečnosti (StB).\n\nV letech 1910 až 1915 studoval na Uměleckoprůmyslové škole v Praze u českého malíře a grafika Arnošta Hofbauera, u Karla Maška a navštěvoval hodiny, které vedl český malíř a pedagog Emanuel Dítě.\n\nNa frontu odešel roku 1915 po studiích na Uměleckoprůmyslové škole v Praze. Roku 1916 přešel na východní frontě do ruského zajetí. Do řad československých vojenských jednotek na Ukrajině vstoupil již v březnu roku 1916. Byl zařazen jako vojín k 1. a později 3. záložní rotě 1. československého střeleckého pluku. V roce 1916 byl přeřazen k údernému pluku 8. ruské armády. Do vlasti se vrátil v hodnosti podporučíka šestým lodním transportem v září roku 1919. \n\nV Československu setrval Prüll i nadále v činné službě (štábní kapitán). Po roce 1919 působil též několik let v uměleckých dílnách Památníku odboje na Vítkově. V letech 1927 až 1930 studoval v Praze na Ukrajinské akademii.\nBrzy po 15. březnu 1939 vznikla kolem penzionovaného policejního úředníka, bývalého legionáře a předsedy vinohradské pobočky \"Svazu československých záložníků a bývalých vojáků\" majora Josefa Škaldy odbojová organizace Družstvo v prvním sledu. Náplní práce této ilegální organizace bylo vydávání ilegálního časopisu V boj. Ustavující schůzka proběhla ve Škaldově bytě v Praze na Vinohradech V domě byla umístěna i dílna Škaldova švagra, kde byla bezprostředně po začátku okupace vydávána první čísla časpisu V boj.\n\nObdobná \"ustavující\" schůzka \"Družstva v prvním sledu\" se uskutečnila brzy po 15. březnu 1939 i mezi zaměstnanci \"Památníku národního osvobození na Vítkově\" Schůzky se účastnili: Vojtěch Preissig, Josef Škalda, Emanuel Prüll, František Vik a další. Tato skupina vydávala první variantu časopisu V boj. V budově Památníku se konaly některé redakční schůzky (a Viktor Preissig zde vytvořil obálku k prvnímu a druhému číslu časopisu V boj)\n\nV létě roku 1940 byla vytvořena Radiotelegrafická skupina ON - východ. Vedením této skupiny byl pověřen major Vladimír Ellner. Jejím úkolem pak bylo navázat a udržovat rádiové spojení ON se Sovětským svazem za účelem předávání zpravodajských informací. Skupina se nejčastěji scházela v uměleckém ateliéru bývalého příslušníka Vojenského zeměpisného ústavu, později Uměleckých dílen Památníku odboje MNO (od roku 1930 Památníku národního osvobození) na Vítkově, akademického malíře majora Emanuela Prülla. Radiotelegrafická skupina ON - východ měla původně předávat informace mezi ON a plánovanou Předsunutou agenturní ústřednou československé rozvědky v SSSR. Skupina zahájila vlastní radiotelegrafickou činnost až v březnu 1941, protože londýnská exilová vláda neustále odkládala vlastní praktické zahájení zpravodajské spolupráce se SSSR.\n\nV ateliéru malíře Emanuela Prülla v nejvyšším patře smíchovského domu bylo v letech 1940 a 1941 stanoviště vysílačky majora letectva RNDr. Josefa Jedličky. (V Prylově ateliéru bylo dost místa k natažení antény a protiváhy.) Vysílačku \"Magda\" používali radisté Bohumil Bachura, František Chyba, Jindřich Fröde a Otakar Batlička. Skupina byla ve spojení s pracovníkem konzulátu SSSR Leonidem Andrejevičem Mochovem. Na podzim roku 1941 byla celá skupina zlikvidována gestapem. František Chyba, Jindřich Fröde a Otakar Batlička byli dne 13. února 1942 popraveni v KT Mauthausen. Emanuel Prüll byl rovněž vězněn v KT Mauthausen a dožil se konce německé okupace.\n\nJeště v den zatčení Josefa Churavého (9. října 1941) byl zatčen druhý šifrant profesor experimentální mineralogie RNDr. František Ulrich. O dva dny později (11. října 1941) byli zadrženi malíř a grafik Emanuel Prüll a major Vladimír Ellner. Emanuel Prüll byl stanným soudem v Praze dne 19. ledna 1942 odsouzen k trestu smrti za velezradu a dne 6. února 1942 byl deportován do koncentračního tábora v Mauthausenu. Tady se mu však (neznámo jakým způsobem) podařilo přežít.\n\nV roce 1945 se Emanuel Prüll vrátil do osvobozeného Československa. Od 6. února 1954 byl evidován jako spolupracovník státní bezpečnosti (StB) v kategorii \"Agent\" pod krycím jménem \"Eman\".\n\nKromě portrétní tvorby proslul za války jako malíř jevištních scén a propagačních plakátů k divadelním představením, koncertům a dalším kulturním akcím. Později se věnoval volné umělecké tvorbě. Byl intenzivně inspirován francouzským impresionismem.\n\nV roce 1947 vytvořil Emanuel Pryl portrét Ireny Bernáškové (nazývané též Inka Bernášková). Tato žena za odbojovou činnost v období protektorátu zaplatila svým životem. O rok dříve (1946) vytvořil Emanuel Pryl podobiznu jejího otce Vojtěcha Preissiga. Oba portréty byly zhotoveny pro výstavu věnovanou jejich společné odbojové činnosti. (Výstava se konala v učebně Základní školy na pražském Spořilově v říjnu roku 1947.) Emanuel Pryl byl dlouholetým přítelem rodiny Preissigových. V roce 1938 byl právě jeho zásluhou Vojtěch Preissig zaměstnán v Památníku osvobození. Podobizna Inky Bernáškové v černých sametových šatech vyjadřuje mimořádné hrdinství a odvahu, které tato žena prokázala při vydávání ilegálního časopisu V boj stejně jako v době, kdy převáděla československé důstojníky přes moravsko - slovenskou hranici. Umělecké dílo (Olej, plátno, rozměry: 89 x 66 cm) je od roku 1947 součástí původních sbírek Vojenského historického ústavu Praha.\n\n\n\n\n\n\n"}
{"id": "1336034", "url": "https://cs.wikipedia.org/wiki?curid=1336034", "title": "CSS H. L. Hunley", "text": "CSS H. L. Hunley\n\nCSS \"H. L. Hunley\" byla miniponorka Konfederovaných států amerických nasazená do boje za americké občanské války. Během několika svých plaveb se celkem třikrát potopila, přičemž zahynulo celkem 21 členů jejích posádek. Dne 17. února 1864 podnikla svou v pořadí třetí a zároveň první bojovou plavbu. Během ní potopila unionistickou šroubovou šalupu USS \"Housatonic\", což byl první úspěšný ponorkový útok v historii. Samotná \"Hunley\" se při akci také potopila a celá její posádka zahynula. Vrak byl nalezen až roku 1995. Roku 2000 byl vyzvednut a vystaven ve Warren Lasch Conservation Center v North Charlestonu ve státě Jižní Karolína.\n\nBěhem americké občanské války situaci Konfederace významně ztěžovala námořní blokáda prováděná unionistickým námořnictvem. O narušení této blokády se rozhodl pokusit obchodník a právník Horace Lawson Hunley, který v New Orleansu spojil síly s inženýry Jamesem McClintockem a Baxterem Watsonem, kteří od roku 1861 vyvíjeli třímístnou ponorku. Společně roku 1862 postavili a měsíc testovali miniponorku \"Pioneer\". Když se k městu přiblížila unionistická vojska, \"Pioneer\" musel být zničen, aby nedošlo k jeho ukořistění.\n\nTrojice vynálezců uprchla do Mobile v Alabamě, kde v dílnách společnosti Park & Lyons postavila svou druhou ponorku \"American Diver\". Protože neuspěli při vývoji vhodného elektrického nebo parního pohonu, ponorka byla poháněna ručně. Zkoušky miniponorky \"American Diver\" začaly v polovině ledna 1863. Zjistilo se při nich, že pro bojové nasazení má ponorka příliš malou rychlost. V únoru 1863 se ji pokusili odvléct k pevnosti Fort Morgan, odkud se měla pokusit o bojovou plavbu. Místo toho se v rozbouřeném moři potopila i s celou posádkou. McClintock, Watson a Hunley se nenechali odradit, získali prostředky a v polovině roku 1863 v dílnách Park & Lyons v Mobile postavili další ponorku, která byla pojmenována \"H. L. Hunley\".\n\nOsmičlenná posádka ručně poháněla lodní šroub v zádi. Nejprve byla ponorka vyzbrojena vlečným torpédem. Na své poslední misi ale nesla asi šedesátikilovou prachovou nálož s kontaktním zapalovačem umístěnou před přídí na sedmimetrovém bidle, přichyceném k trupu měděnými úchyty – takzvané tyčové torpédo. Nálož byla iniciována nárazem do cíle.\n\n\"Hunley\" měla být původně vyzbrojena vlečným torpédem. V červenci 1863 ponorka posloužila k předvedení takového útoku představitelům ozbrojených sil. Ponorka proplula pod zakotvenou vyřazenou nákladní lodí a jí vlečená nálož plavidlo potopila. Úspěšná demonstrace vedla k tomu, že ponorka byla brzy po železnici odeslána do Charlestonu k bojovému nasazení.\n\nPoté, co ponorka dorazila 12. srpna 1863 do Charlestonu, začala ji McClintockem vedená posádka testovat v přilehlých vodách. Konfederační orgány však byly nespokojeny s jeho přístupem a ponorku převzala posádka vedená Johnem Paynem z obrněnce CSS \"Chicora\". Dne 29. srpna 1863 se \"Hunley\" potopila během příprav k vyplutí na bojovou plavbu. Příčiny nejsou zcela jasné, uvádí se, že za to mohla špatně ukotvená vedlejší loď, popř. voda rozvlněná blízko propluvší lodí, která vnikla dovnitř otevřenými poklopy. Jisté je, že na palubě \"Hunley\" zemřelo pět z osmi členů posádky. Ponorka byla vyzvednuta za několik týdnů, přičemž H. L. Hunley si vynutil její navrácení.\n\nZnovu ponorka vyplula 15. října 1863 pod osobním velením H. L. Hunleyho, který měl v úmyslu podplout v přístavu zakotvenou loď CSS \"Indian Chief\" a vynořit se na druhé straně. Ponorka se však nevynořila a nalézt se ji podařilo až 7. listopadu 1863. Všichni na palubě zemřeli.\n\n\"Hunley\" byla podruhé vyzvednuta, nad jejími možnostmi však panovaly rozpaky a její další osud byl nejistý. Unionisté se navíc dověděli o její existenci a provedli určitá protiponorková opatření. Nakonec bylo rozhodnuto \"Hunley\" upravit (např. náhrada vlečeného torpéda tyčovým) a nasadit s posádkou složenou z dobrovolníků, nesměla se však zcela ponořit, protože to bylo považováno za příliš riskantní. Nové dobrovolnické posádce velel George Dixon.\n\nVečer 17. února 1864 ponorka vyplula na svou poslední bojovou plavbu. Za cíl si vybrala americkou šroubovou šalupu USS \"Housatonic\" kotvící v rámci blokády před Charlestonem. Posádka \"Housatonicu\" sice zahlédla věžičky přibližující se ponorky, střelba z ručních zbraní se však minula účinkem. \"Hunley\" narazila do boku šalupy. Výbuch prorazil trup pod čarou ponoru a plavidlo se během pěti minut potopilo se ztrátou pěti životů (ze 155 členů posádky). Miniponorka \"Hunley\" se z plavby nevrátila a zůstala dalších 136 let nezvěstná.\n\nPátrání po vraku ponorky bylo dlouho neúspěšné. Úspěšný byl teprve Clive Cussler, zakladatel společnosti pro hledání vraků slavných lodí National Underwater and Marine Agency (NUMA). Dne 3. května 1995 se mu na první pokus podařilo pomocí magnetometru lokalizovat vrak \"Hunley\", spočívající několik stop pod nánosem sedimentů na dně asi čtyři míle od Sullivanova ostrova. Ponorka klesla na dno asi 300 metrů od své oběti.\n\nPo náročných přípravách se vrak podařilo dne 8. srpna 2000 vyzvednout. Uvnitř byly ostatky celé posádky a řada dobových předmětů, včetně zlaté mince. Ostatky posádky miniponorky \"Hunley\" byly slavnostně pohřbeny dne 17. dubna 2004 na charlestonském hřbitově Magnolia Cemetery.\n\nOkolnosti potopení ponorky zůstaly dlouho nejasné. Vzniklo několik různých teorií, například že se ponorka mohla při úniku srazit s jinou lodí. Roku 2017 média informovala o výzkumu Duke University, dle kterého byla posádka s největší pravděpodobností smrtelně zraněna tlakovou vlnou způsobenou výbuchem vlastní nálože (výbuch způsobil fatální poškození mozku a plic).\n\nRežisér John Gray roku 1999 natočil film \"The Hunley\".\n"}
{"id": "1336035", "url": "https://cs.wikipedia.org/wiki?curid=1336035", "title": "Aero 500", "text": "Aero 500\n\nAero 500 (podle obsahu; také Aero 10 – podle HP) je lidový osobní automobil, vyráběný v letech 1929–1931 leteckou firmou Aero v Praze-Vysočanech. V dalších letech se vyráběly zdokonalené verze 662 a 1000 s výkonnějším motorem. Byly to nejlevnější automobily na československém trhu, a přitom několikrát zvítězily na dálkových závodech po celé Evropě. \n\nS nástupem hospodářské krize v roce 1929 prudce klesla poptávka po letadlech a podobně jako jiné letecké firmy (například BMW) se továrna dr. Kabeše pustila do výroby levných a jednoduchých automobilů. Povolala k tomu úspěšného konstruktéra ing. Břetislava Novotného, který zdokonalil a rozvíjel svůj model ENKA. Automobil měl ještě před veřejným představením velmi účinnou reklamu pod heslem „Malý vůz na velké cesty“. V říjnu 1929 s ním dvojice Bohumil Turek – Antonín Nahodil zvítězila v hvězdicovitém závodě na trati Praha – Paříž – Brest – Praha (3613 km) a vzápětí Praha – Hamburk – Praha (1300 km), kterou ujeli za 184 hodin a 35 minut, čili průměrnou rychlostí 26,6 km/hod. Roku 1930 a 1931 zvítězil Turek v závodě německého autoklubu ADAC na trati Berlín – Manzanares – Berlín. V roce 1931 dosáhl absolutního vítězství před slavným německým závodníkem Stuckem na voze Mercedes-Benz. V roce 1932 vykonal cestovatel František Alexander Elstner s vozem Aero 500 dálkovou jízdu do Albánie v délce 3300 km.\n\nAutomobil byl oblíbený i doma kvůli své spolehlivosti a ceně (18 000 Kč, později 16 600 Kč) a dostal přezdívku „cililink-ratata“ podle zvonivého zvuku při startování. V letech 1931-1933 se vyráběla i verze Aero 662 se silnějším dvouválcovým motorem o obsahu 662 cm³ a v letech 1933–1934 zdokonalená verze Aero 1000 s litrovým motorem.\n\nMalý a lehký osobní automobil s jednoválcovým dvoutaktním vodou chlazeným motorem vpředu a s pohonem zadních kol. Rozměry byly 3200/1190/1460 mm (délka/šířka/výška), rozchod kol vpředu 1050, vzadu 950, rozvor 2230 mm a hmotnost 460 kg (kabriolet). Dosahoval maximální rychlosti 60 až 70 km/h při průměrné spotřebě 5 l na 100 km. S karosérií limuzína byl čtyřmístný, s karosérií kabriolet dvoumístný, s dodatečným jedním místem v polootevřeném kufru.\n\nPřední i zadní nápravy byly tuhé a kované, odpružené čtvrteliptickými podélnými péry a třecími tlumiči. Mechanické brzdy s lanky působily jen na zadní kola. Drátová kola měla pneumatiky o rozměru 4 x 19‘‘. Vůz byl vybaven elektrickým startérem, jehož pastorek se při startování zasunul do ozubení na obvodě setrvačníku, přičemž vydával charakteristický zvonivý zvuk. V provedení kabriolet (roadster) měl celokovovou elektricky svařovanou karosérii.\n\n\n"}
{"id": "1336037", "url": "https://cs.wikipedia.org/wiki?curid=1336037", "title": "Kostel svatého Petra a Pavla (Volfířov)", "text": "Kostel svatého Petra a Pavla (Volfířov)\n\nKostel svatého Petra a Pavla (případně kostel svatých Petra a Pavla) je farní kostel v římskokatolické farnosti Volfířov, nachází se na jižním okraji obce Volfířov. Je stavbou s raně gotickým jádrem, později několikrát přestavěnou. Kostel je chráněn jako kulturní památka České republiky.\n\nKostel je jednolodní stavbou, leží uprostřed hřbitova ohrazeného zdí. Kostel má pětiboký presbytář, na západní straně leží hranolová věž s průčelím. Nejstarší částí je zřejmě presbytář s kružbovými okny a žebrovou klenbou. Presbytář je od sakristie oddělený lomeným portálem. Loď je zaklenuta valenou klenbou.\n\nKostel byl postaven jako raně gotický kolem roku 1300. Poprvé byl písemně zmíněn v roce 1366. Přestavěn byl kolem roku 1500, přestavěn pak byl také v 17. století. Do roku 1762 byla kostelní loď krytá trámovým stropem, ten byl v tomto roce snad odstraněn. V roce 1767 byla plánována přestavba na pozdně barokní stavbu, tu měl realizovat Jan Kirchmayer z Dačic. K celkové přestavbě nedošlo, nakonec dle plánů bylo postaveno pouze západní průčelí kostela a hranolová věž. V roce 1795 pak byl kostel opraven. Roku 1826 pak měl být kostel velmi zpustošený, střecha nedržela vodu a tak došlo po tomto roce k uspořádání sbírky a k úpravě a opravě kostela. Kostel byl vymalován, zřízen boční oltář, postaven vchod ze sakristie do kazatelny a opravena podlaha a střecha. V roce 1850 pak byla opravena i severní část střechy. Mezi lety 1856 a 1857 došlo k dalším opravám, byly rekonstruovány oltáře.\n\nDalší oprava byla plánována ze sbírky v roce 1857, měla být opravena střecha, ale nebyly na ni získány prostředky. Výměna střešní krytiny na věži tak proběhla až v roce 1873. Mezi lety 1891 a 1893 byl namalován oltářní obraz svatých Petra a Pavla, jeho autorem je Čeněk Neumann. Do kostela byla v roce 1860 darována křížová cesta (14 obrazů). V kostele postupně byly instalovány další tři boční oltáře, první byl pořízen v roce 1880 a byl zasvěcen Panně Marii Lurdské, nad ním byl obraz svatého Jana Nepomuckého. Druhý pak byl instalován v roce 1918 a socha na něm byla zasvěcena Blahoslavenému srdci Páně a poslední byl zasvěcený Janu Nepomuckému. Několik obrazů v kostele namaloval někdejší farář Jan Vašák. V roce 1882 byly do kostela instalovány varhany.\n\nNejstarším zvonem v kostele je tzv. umíráček z roku 1549, v roce 1782 byl do kostela pořízen větší zvon, ten však byl v roce 1916 rekvírován. Další zvony byly pořízeny v roce 1814, ty byly také rekvírovány v roce 1916. Dva nové zvony pak byly do kostela pořízeny v roce 1928, ty pak byly opět v roce 1942 rekvírovány.\n\nV roce 2018 byly na věži kostela instalovány a zprovozněny věžní hodiny. Finanční prostředky na pořízení těchto hodin byly získány díky sbírce občanů Volfířova.\n\n\n"}
{"id": "1336038", "url": "https://cs.wikipedia.org/wiki?curid=1336038", "title": "David Parry (dirigent)", "text": "David Parry (dirigent)\n\nDavid Parry (* 23. března 1949) je anglický dirigent, známý především z oblasti opery. Je popisován jako „divadelní muž, s nímž režiséři rádi pracují, umí to dobře s zpěváky, zná britský operní svět. Je vášnivý obhájce opery v angličtině.\" Jeho práce zahrnuje rozsáhlou diskografii kompletních nahrávek zřídka prováděných operních děl vydaných na labelu Opera Rara a Chandos, jako stejně jako skladby se známými britskými a evropskými orchestry. Parry je také členem podpůrného personálu Cardiff International Academy of Voice \n\n"}
{"id": "1336054", "url": "https://cs.wikipedia.org/wiki?curid=1336054", "title": "Baraň", "text": "Baraň\n\nBaraň (rusky i , , ) je město ve Vitebské oblasti v Bělorusku. K roku 2016 měla přes jedenáct tisíc obyvatel.\n\nBaraň leží na řece Adroŭ, pravém přítoku Dněpru, přibližně devět kilometrů jihozápadně od většího města Orši.\n\nVýchodně od Baraně prochází železniční i silniční spojení z Orši do Mohyleva.\n"}
{"id": "1336057", "url": "https://cs.wikipedia.org/wiki?curid=1336057", "title": "Železniční trať Valjevo–Loznica", "text": "Železniční trať Valjevo–Loznica\n\nŽelezniční trať Valjevo–Loznica (srbsky Железничка пруга Ваљево–Лозница/Želznička pruga Valjevo–Loznica) se nachází v západním Srbsku. Trať nebyla nikdy dokončena. Měla zajistit lepší spojení severovýchodní části Bosny a Hercegoviny se zbytkem Srbska. Napojena měla být na trať Ruma–Zvornik na západním a na trať Bělehrad–Bar na východním konci. Trať měla mít rozchod kolejí 760 mm. Dlouhá měla být 68,1 km.\n\nTrať je známá také jako \"válečná trať\" (srbsky \"Ратна пруга\"/\"Ratna pruga\"), vzhledem k tomu, že její výstavbu přerušily různé válečné konflikty.\n\nMyšlenka o spojení obou měst železnicí se objevila již v okamžiku rané fáze rozvoje železniční sítě v Srbsku, v roce 1886. Stanice ve Valjevu tehdy byla pro trať z Bělehradu konečnou. Rozhodnutí trať vybudovat padlo v předvečer první světové války. Francouzský investor tehdy získal koncesi na výstavbu trati. Stavební práce postupovaly poměrně rychle; byl vyražen tunel pod vrcholem Brđani, nedaleko Valjeva. Postaveny byly také pilíře mostu přes řeku Obnica. Vzhledem k vypuknutí konfliktu však byly stavební práce zastaveny. Rozhodnutí o obnově stavebních prací na trati padlo v roce 1941, nedlouho před začátkem druhé světové války.\n\nNa trati se měly nacházet původně nacházet 3 tunely (Popare, 1991 m – částečně proražen, Trifković, 1719 m – zcela dokončen a Jovanja, 1600 m – částečně proražen). V horském terénu, kudy trať měla být vedena, mělo být zbudováno celkem 69 mostů. Řada z nich byla dokončena a dodnes slouží pro silniční dopravu. Celkem má být na trati tunelů devatenáct se souhrnnou délkou 10 km.\n\nPo skončení konfliktu bylo provedeno několik ekonomických studií, které měly prověřit rentabilitu trati. Vzhledem k tomu, že se tento směru ukázal být jako ekonomicky ospravedlnitelný, byly stavební práce nejprve v roce 1990 a poté v roce 1998 a 1999 částečně obnoveny. Trať však nikdy nebyla dokončena. Počítalo se s maximální cestovní rychlostí 120 km/h a se stavebními náklady ve výši 250 milionů USD (s tím, že již pětinu se podařilo do finálního zastavení prací proinvestovat). Stavební práce probíhaly především na tunelech, byly však zastaveny kvůli bombardování a válce v Kosovu. \n\nDokončení trati by zkrátilo dopravu zboží z Bosny a Hercegoviny do Severní Makedonie o 190 km. Očekávána je přeprava 800 000 lidí ročně a 3,5 milionů tun nákladu. Srbská vláda počítá s tím, že dojde k dokončení výstavby trati v budoucnu; pro stavbu si nechala zpracovat projektovou a technickou dokumentaci. V roce 2014 však rozhodla, že prioritní je rekonstrukce hlavní železniční trati mezi městy Stara Pazova a Novi Sad, a dokončení trati tak bylo odsunuto.\n\nStanice se měly nacházet v následujících obcích.\n\n"}
{"id": "1336059", "url": "https://cs.wikipedia.org/wiki?curid=1336059", "title": "František Jelínek", "text": "František Jelínek\n\nJméno a příjmení František Jelínek mělo nebo má více osob:\n\n"}
{"id": "1336060", "url": "https://cs.wikipedia.org/wiki?curid=1336060", "title": "Neuhausen am Rheinfall", "text": "Neuhausen am Rheinfall\n\nNeuhausen am Rheinfall je město a obec v kantonu Schaffhausen, v německy mluvící části Švýcarska. V prosinci 2016 žilo v obci 10 407 obyvatel. Město je známé Rýnskými vodopády, které jsou turistickou atrakcí a největšími vodopády Evropy.\n\nNeuhausen je poprvé zmiňován mezi léty 900 a 910 jako Niuhusen. V roce 1253 je zmiňován jako Niuwenhusin.\n\nMěsto je situováno přímo na hranici s Německem při hraničním přechodu s německou obcí Jestetten.\n\nV roce 2008 žilo v obci 35,1% cizích státních příslušníků. Podle údajů z roku 2000 mluvilo 81,2% obyvatel německy.\n\n"}
{"id": "1336061", "url": "https://cs.wikipedia.org/wiki?curid=1336061", "title": "Junius Frey", "text": "Junius Frey\n\nMoses Dobruška, \"Moses Dobruschka\", alias Junius Frey (12. července 1753, Brno – 5. dubna 1794, Paříž) byl alchymista, spisovatel a básník. 17. prosince 1775 konvertoval od judaismu ke katolicismu a přejal jméno Franze Thomase Schönfelda.\n\nMoses Dobruška se narodil 12. července 1753 v Brně do židovské rodiny. Ze strany své matky byl bratrancem Jacoba Franka, zakladatele sekty frankistů, jenž se prohlašoval za židovského mesiáše..\n\n25. července 1778 byl ve Vídni povýšen do šlechtického stavu, jako Franz Thomas Edler von Schönfeld. Společně s Ephraimem J. Hirschfeldem, jenž nekonvertoval, se stal jedním z hlavních konspirátorů „Rytířského řádu sv. Jana Evangelisty pro Asii v Evropě,” o němž se v letech 1783 až 1790 v Německu a Rakousku mnoho diskutovalo, mimo jiné proto, že šlo o první německý řád, který do svých přijal Židy.\n\nV roce 1792 po vypuknutí Francouzské revoluce cestoval přes Štrasburk do Paříže a stal se jakobínem, a poté si znovu změnil jméno, tentokrát na Junius Frey. Nové jméno \"Junius\" představovalo římskou rodinu Juniů, která vychovala slavného synovraha Lucia Bruta, a \"Frey\" německý výraz pro \"svobodu\".\n\nByl zatčen pro velezradu a špionáž v souvislosti s případem jeho švagra Françoise Chabota. 5. dubna 1794 popraven gilotinou.\n\n"}
{"id": "1336062", "url": "https://cs.wikipedia.org/wiki?curid=1336062", "title": "Létavec stěhovavý", "text": "Létavec stěhovavý\n\nLétavec stěhovavý (\"Miniopterus schreibersii\"), uváděný také jako nedopír širokouchý, je netopýr náležící do čeledi létavcovití (Miniopteridae) a rodu létavec (\"Miniopterus\"). Druh popsal německý přírodovědec a zoolog Heinrich Kuhl. Sborník \"Mammal Species of the World\" eviduje létavce stěhovavého jako široce rozšířený druh netopýra, u kterého uvádí celkem šestnáct poddruhů. Ve skutečnosti však zřejmě jde o komplex několika druhů – taxonomie je nevyjasněná a mnohdy zmatečná. Podle toho, zda je hodnocen celý druhový komplex (tj. všechny populace) či pouze druh v pravém slova smyslu (tj. jen specifická část druhového komplexu), se také odlišuje udávaný areál výskytu. V prvním případě zahrnuje obrovskou oblast táhnoucí se od Evropy přes Asii až po Oceánii, a severní a subsaharskou Afriku (ostrůvkovitě), ve druhém případě pouze Evropu po Kavkaz, Malou Asii, Blízký východ a západní a severní Afriku. Druh žije hlavně v jeskyních, maximální nadmořská výška činí 2 600 metrů.\n\nLétavec stěhovavý je středně velkým druhem netopýra. Měří 52 až 63 mm bez ocasu (ten dosahuje velikosti 50 až 60 mm) s 42 až 48 mm předloktím a rozměrnými křídly. Vyznačuje se klenutým čelem a dlouhými prsty. Může být zbarven různými barvami, jako odstíny šedé, hnědé a žluté, na břiše světleji, přičemž přesný odstín závisí na poddruhu. Živí se hmyzem, který vyhledává echolokací. Tento společenský druh hnízdí v jeskyních a tvoří velké kolonie, může žít společně také s jinými druhy netopýrů (zaznamenáni byli netopýr velký, hvízdavý a další druhy). Během roku dochází k přesunům na jiná stanoviště. Rozmnožování je sezónní a probíhá pravděpodobně jednou ročně. V mírném pásu byla u samic prokázána schopnost odložené nidace, kdy se samotná kopulace a oplodnění odehraje na podzim, avšak vajíčko se uchytí v děloze až příštího roku. Samici se rodí jedno až dvě mláďata, která jsou sedm až devět týdnů závislá na mateřském mléku.\n\nV celém areálu rozšíření populace klesá. Nebezpečí pro létavce stěhovavého představuje například rušení ze strany lidí, ztráta a znečišťování přirozeného prostředí a další faktory. Dle Mezinárodního svazu ochrany přírody se jedná o téměř ohrožený taxon.\n\nLétavec stěhovavý je řazen do čeledi létavcovití (Miniopteridae) a rodu létavec (\"Miniopterus\"). Popsal jej Heinrich Kuhl roku 1817 a pojmenoval jej jako \"Vespertilio schreibersii\". Jeho současný odborný název zní \"Miniopterus schreibersii\" a kromě původního názvu existuje několik vědeckých synonym: \"Miniopterus schreibersi\", \"Vespertilio blepotis\" a \"Vespertilio eschscholtzii\". V češtině je v některých zdrojích uváděn též pod názvem nedopír širokouchý. Pro létavce stěhovavého v užším slova smyslu (tj. bez populací z východní Asie a Oceánie, viz níže) byl roku 2010 navržen český název „létavec evropský”. Nejstarší fosilní nálezy pocházejí ze spodního pliocénu.\n\nVnitrodruhová taxonomie není doposud plně vyjasněna, údaje z různých zdrojů proto mohou být ve vzájemném rozporu. Historicky byl \"Miniopterus schreibersii\" považován za téměř kosmopolitní druh netopýra s výskytem v Eurasii, Africe i Oceánii. Novější studie však naznačují, že se ve skutečnosti jedná o druhový komplex (speciace probíhala alopatricky, tedy z jednoho druhu odděleného přírodními bariérami). Ten se zdá býti parafyletický, obsahuje tedy společného předka všech druhů, ale ne všechny jeho potomky. Označení \"Miniopterus schreibersii\" je v takovém případě používáno v užším smyslu pouze pro netopýry z Evropy, přední Asie a severozápadní Afriky. Takto létavce stěhovavého popisuje například Mezinárodní svaz ochrany přírody (IUCN) ve své zatím poslední zprávě o stavu druhu z roku 2008.\n\nSborník \"Mammal Species of the World\", 3. vydání z roku 2005, stále zastává původní hypotézu jednoho druhu a uvádí následující poddruhy:\nCelková analýza, která by řešila taxonomické zařazení všech populací druhu/druhového komplexu, zatím není k dispozici. Různé studie obvykle analyzovaly pouze část populací. Studie z roku 2004 (Tian & kol.), která se zabývala převážně východoasijskými a australsko-pacifickými populacemi (africkými nikoli), navrhla rozdělení na tyto tři osamostatněné druhy: \"Miniopterus schreibersii\", zahrnující evropské populace, \"Miniopterus fuliginosus\", zahrnující východoasijské populace a \"Miniopterus oceanensis\", který by zahrnoval populace žijící v Oceánii. Toto rozčlenění navrhl již dříve Maeda v 80. letech 20. století.\n\nSporná je také systematika afrických létavců. Létavec druhu \"Miniopterus natalensis\" byl historicky hodnocen jako poddruh \"Miniopterus schreibersii natalensis\", došlo nicméně k osamostatnění, které respektuje i \"Mammal Species of the World\". Africké létavce \"dasythrix\" a \"smitianus\" považuje \"Mammal Species of the World\" za poddruhy létavce stěhovavého, jiní autoři je považují za součást formy \"natalensis\". U poddruhu \"Miniopterus schreibersii villiersi\" žijího v Africe genetické studie zatím chybí, proto je doposud veden jako poddruh létavce stěhovavého.\n\nMezi létavci z jihovýchodní Evropy a západní Malé Asie vůči východní Malé Asii poté existují velké genetické rozdíly (potvrzené například Bilginem a kolektivem). Obě tyto populace se pravděpodobně během doby ledové vyvíjely nezávisle na sobě v odlišných refugiích a je možné, že se jedná o další dva odlišné druhy.\n\nGenetickou výbavu létavce stěhovavého tvoří běžný diploidní karyotyp 2n = 46 chromozomů. Většinu z nich (17 párů) zahrnují akrocentrické autozómy.. Populace žijící v severních částech areálů se zdají býti méně geneticky rozmanité než ty z jižních oblastí; pravděpodobně se sem dostaly právě z jihu teprve na konci doby ledové.\n\nRozšíření druhu závisí na tom, zda pod označením \"Miniopterus schreibersii\" chápeme všechny populace (celý druhový komplex), nebo ve zúženém smyslu pouze populace z Evropy, přední Asie a severozápadní Afriky. V prvním případě je \"Miniopterus schreibersii\" jedním z nejrozšířenějších savců. Areál výskytu se táhne od jižní po jihovýchodní Evropu, ostrůvkovitě do severní a subsaharské Afriky, poté skrze jižní, jihovýchodní a východní Asii včetně souostroví Japonsko a Filipíny až do Oceánie, kde obývá sever a východ Austrálie (vytvořil zde tři možné poddruhy: severně žijící \"orianae\", \"oceanensis\" z východních oblastí a \"bassanii\" z jižních částí Austrálei ve státech Jižní Austrálie a Victoria), Novou Guineu či Šalomounovy ostrovy. Animal Diversity Web uvádí při tomto areálu rozšíření čtyři zoogeografické oblasti: palearktickou (řada jižních částí palearkta), afrotropickou, orientální a australskou.\n\nPři chápání druhu v užším smyslu je rozšířen méně. Mezinárodní svaz ochrany přírody uvádí, že jeho areál zahrnuje jižní Evropu (v Evropě obývá Francii, Řecko, Bulharsko, Itálii, Španělsko, Slovensko a další státy; nejseverněji byl zaznamenán v oblastech od středu Francie přes jih Německa, poté skrze Rakousko a Slovensko až po Zakarpatsko či Krym), státy západní a severní Afriky, jako jsou Maroko, Libye, Guinea či Libérie (západ), Malou Asii, Blízký východ a končí u Kavkazu. V Německu a na Ukrajině druh vymizel. Vzhledem k novým objevům druhu na severu Slovenska se asi bude vyskytovat v Polsku.\n\nV Česku byl létavec stěhovavý poprvé nalezen v dubnu 2011 na území Hranické propasti na Moravě, z dřívějšího období pocházejí pouze fosilní nálezy. Úsilí vypátrat tento druh trvalo přes patnáct let. Jednalo se o mladého vyčerpaného samce, který zřejmě špatně zazimoval a v důsledku vyčerpání následně uhynul. Na sousedním Slovensku obývá létavec dvě oblasti na západě (Malé Karpaty) a východě (například Slovenský kras) státu. Výskyt létavců byl zjištěn i mezi těmito oblastmi, pravděpodobně se jednalo o migrující zvířata. Nejseverněji na Slovensku byl jeho výskyt zjištěn v jeskyni Aksamitka, ale od roku 1975 zde nebyli létavci pozorováni, nejsevernějším místem výskytu se tedy stala na několik desetiletí Muráňská planina. Roku 2014 však byl tento druh znovu v Aksamitce a dalších oblastech na severu Slovenska pozorován. Celkově se létavec stěhovavý vyskytuje asi na 7,9 % rozlohy Slovenska.\n\nLétavec stěhovavý žije celoročně převážně v podzemí, obvykle v různých jeskyních či dolech, ale také v tunelech, zříceninách a jiných lidských stavbách. V době, kdy má mladé, dává přednost rozlehlým teplým jeskyním, v zimě pak hibernuje hlouběji v podzemí, kde je stálé mikroklima. Loví v otevřených či polootevřených oblastech, případně v blízkosti lidského osídlení. K životu volí hlavně teplé areály, nejlépe v blízkosti lesů, ale nevadí mu ani sušší biotopy. Může obývat různorodá prostředí, v Africe byl zaznamenán například ve zdejších polopouštích či oblastech pokrytých sklerofylními rostlinami (rostliny vybavené kožovitými listy o tlustém a tvrdém povrchu), ale také v travnatých oblastech či pralesích, vyskytoval se i v blízkosti lidských osídlení. Vyskytuje se až do nadmořské výšky 2600 metrů, v Kamerunu byl zaznamenán ve 2100 metrech, naopak kupříkladu na Slovensku je nadmořská výška nižší, nepřesahující 400 metrů.\n\nLétavec stěhovavý je středně velkým druhem netopýra štíhlého těla, které měří 52 až 63 mm bez ocasu. Poměrně dlouhý ocas pak dosahuje velikosti mezi 5 a 6 cm, předloktí měří 42 až 48 mm. Hmotnost tohoto druhu je odhadována na 10 až 17 g (Mezinárodní svaz ochrany přírody uvádí 9 až 16 g). Létavci stěhovavému se vyvinuly dlouhé prsty (druhá kost nejdelšího prstu je dokonce třikrát delší než první), které nesou rozměrná křídla. Ta jsou dlouhá a spíše užší. Jejich rozpětí činí 30,5 až 34,4 cm, v průměru 32,2 cm. Ke šplhání či k přidržování potravy využívají létavci především prsty levé končetiny. Létavec stěhovavý může vyvinout rychlost dosahující až 70 km/h a je tak nejrychlejším evropským netopýrem.\nHlava je kulatá a čelo klenuté, což je typický znak tohoto druhu. Z hlavy vyrůstají dvě krátké, 2,6 cm dlouhé, trojúhelníkové uši nepřesahující profil hlavy. Mozkovna je vysoká, naopak rostrum je v poměru k ní nízké a zploštělé a největší délka lebky (GLS, vzdálenost od mezičelisti až po nejzadnější část lebky) činí 14,9 až 16,5 mm. Tragus (část vnějšího ucha) je viditelný. Čenich je krátký a listovitý, s drobnými dýchacími otvory. Jeho pliocénní předek měl čenich větší. Létavci stěhovavému se nevyvinula pyjová kost ani epiblema. Hedvábná a hustá srst je dlouhá 7 až 9 mm. Létavec je zbarven nevýrazně, například odstíny šedé, hnědé a žluté, na břiše světleji, přičemž přesný odstín závisí na poddruhu. Jednotlivé chlupy jsou u těla znatelně tmavší než na koncích. Kůže na křídlech je o něco tmavší než srst na zbytku těla.\n\nJednotlivé druhy létavců si jsou fyzicky velmi podobné, a létavec stěhovavý proto může být zaměněn například s létavcem nejmenším (\"Miniopterus minor\") či létavcem menším (\"Miniopterus fraterculus\"), kteří jsou však o něco menší, nebo také s létavcem nafouknutým (\"Miniopterus inflatus\"), který má zase větší lebku.\n\nEcholokace létavce stěhovavého je poměrně pravidelná. Výzkum populací v Řecku a Itálii ukázal, že tito netopýři vydávají zvuky o frekvenci 21,7 (± 1,7) až 49,5 (± 6,5) kHz. Ačkoliv se podobají echolokaci netopýra nejmenšího (\"Pipistrellus pygmaeus\") či hvízdavého (\"Pipistrellus pipistrellus\"), obvykle lze na jejím základě tyto druhy odlišit. Podle studie o možném poddruhu \"Miniopterus schreibersii parvipes\" z roku 2004 trvá jedno volání 3,46 ± 1,63 ms, přičemž pauza mezi jednotlivými voláními činila asi 96,09 ± 33,84 ms. Kromě zaměřování kořisti a orientace využívají létavci echolokaci také ke komunikaci. Tato volání se podobají šumům, které různé druhy netopýrů vydávají během krmení, a proto je lze pro určení druhu použít jen tehdy, když je jisté, že je vydávali v jiné situaci.\n\nI když se u létavce stěhovavého nevyvinula výrazná pohlavní dvojtvárnost, tedy samec a samice se od sebe navzájem příliš neodlišují, určité rozdíly mezi pohlavími nalézt lze. Roku 2014 publikovali čeští vědci Jan Šrámek a Petr Benda studii o pohlavní dvojtvárnosti létavců v severní Africe, západní Evropě (od Španělska po Itálii), východní Evropě, Levantě a východním Afghánistánu. Studovanými druhy a poddruhy byly létavec stěhovavý v Evropě, jeho možný poddruh \"pallidus\" v Turecku a Levantě, další možný poddruh \"fuliginosus\" ve východním Afghánistánu a létavec maghrebský (který byl od létavce stěhovavého odlišen teprve roku 2014 a jehož přesný vztah k létavci stěhovavému ještě není zcela ujasněn) v Maroku. Populace z Afghánistánu, Levanty a z východu Evropy vykazovaly větší pohlavní dvojtvárnost než zbylí zkoumaní jedinci. Na základě studie se zdá, že samci dosahují větší velikosti než samice, což je u netopýrů neobvyklé. U všech zkoumaných populací mimo východoevropských měřili samci více než samice. I této výjimce však odporuje studie Marcela Uhrina a kol. zkoumající slovenské populace, na základě ní jsou samci větší i na Slovensku. Vysvětlením by mohlo být, že východoevropský vzorek zkoumaný Šrámkem a Bendou obsahoval především létavce z Balkánu a pouze velmi malý počet jedinců ze Slovenska. Z toho se zdá, že ani slovenští létavci stěhovaví by se v tomto ohledu od populací v ostatních částech světa neměli lišit.\n\nU západoevropských létavců byly samice ve všech rozměrech lebky mimo horní řady zubů menší než samci, kondylobazální délka (vzdálenost od začátku mezičelisti až po týlní hrboly) však byla podobná. Naopak u létavců východoevropských měly většinu rozměrů lebky větší samice, s výjimkou největší šířky na jařmových obloucích, výšky lebky a také vzdálenosti okraje čtvrtého třenového zubu od okraje třetí stoličky v horní i dolní řadě zubů. Nejvíce se pohlaví lišila v délce lebky, mírně pak v šířce mastoidního výběžku, v délce dolní čelisti a s tím spojené délce dolní zubní řady. Také u většiny charakteristik zubů byly hodnoty vyšší u samic, a to u 40 z 57. Výjimky tvořily zejména výšky jednotlivých zubů. Rovněž rozměry lebky samců z Levanty byly ve všech ohledech mimo vzdálenosti mezi první a třetí stoličkou větší, obzvláště pak v délce lebky a objemu mozkovny. Z celkových 57 charakteristik zubů vykazovali samci vyšší hodnoty u 38, z nichž nejvýraznější rozdíly byly u rozměrů špičáků. I u afghánských populací byli samci ve všech lebečních charakteristikách větší než samice; výjimku opět představovala řada stoliček M1 až M3. Největší rozdíly byly v kondylobazální délce, šířce rostra napříč horními špičáky a v celkové délce horní řady zubů. Mírně se lišila také celková délka lebky a délka dolní čelisti. Z 57 zkoumaných zubních rozměrů převyšovali samci samice u 42, nejvíce pak u výšek zubů, zejména u výšky dolního špičáku.\n\nDůvody pohlavní dvojtvárnosti nejsou u létavce stěhovavého dostatečně prozkoumány. Patřit mezi ně může například odlišná doba, kdy jednotlivá pohlaví vyhledávají úkryty a shlukují se v koloniích. To je ovlivněno také klimatickými podmínkami, což může stát za odlišnými výsledky v různých geografických oblastech, včetně opačného poměru velikostí obou pohlaví u východoevropských (či spíše balkánských) populací. Za rozdíly v rozměrech zubů zase mohou být odlišné potravní strategie. Zejména významné rozdíly ve velikosti špičáků u afghánských populací naznačují, že se samci a samice mohou v důsledku vzájemné potravní konkurence zaměřovat na různě velkou kořist.\n\nLétavec stěhovavý je tvor s noční aktivitou, a proto tráví den ukrytý na stropech a stěnách jeskyní nebo v jiných podobných úkrytech. Je společenský, přičemž letní kolonii tvoří ve střední Evropě asi 100 až 1 000 létavců obojího pohlaví, tropické kolonie jsou větší. V Austrálii pak byla zaznamenána kolonie jednoho z možných poddruhů, která čítala okolo 200 000 exemplářů a Mezinárodní svaz ochrany přírody uvádí populace až o 300 000 jedincích. Při takovém počtu může jeden metr čtvereční zabrat až 2 000 netopýrů. Život ve větších skupinách totiž má své výhody; z Austrálie pochází záznam o kolonii možného poddruhu létavce stěhovavého, která čítala asi 3 000 jedinců, jejichž přítomnost zvýšila teplotu prostoru v jeskyni až o 8 °C. Druhy tvořící velké skupiny tedy mohou žít i v chladnějších jeskyních.\n\nLétavec stěhovavý je však známý i pro soužití s jinými druhy netopýrů; zaznamenány byly třeba rody \"Myotis\" (netopýr velký a východní) a \"Rhinolophus\" (vrápenci), koexistovat pak může i s netopýrem hvízdavým (\"Pipistrellus pipistrellus\"), což bylo zdokumentováno například v Drienovské jeskyni na Slovensku. Ze šedesátých let dvacátého století pochází z Nového Jižního Walesu pozorování možného poddruhu létavce stěhovavého, který žil společně s létavcem malým (\"Miniopterus australis\"); podobná koexistence však byla zaznamenána pouze v chladnějších částech areálu.\n\nV chladných obdobích tento druh hibernuje (v Evropě od října do března), tehdy tvoří skupiny od 10 do 1 000 exemplářů (střední Evropa), zcela výjimečně jednotlivě. Zimuje ve větších prostorách, ideálně doplněných o přítomnost zdroje vody. Při hibernaci může jeho tělesná teplota klesnout až na 2 °C. Během roku létavec stěhovavý mění stanoviště. Na jaře migruje do severnějších oblastí, kde samice s mláďaty tvoří velké letní kolonie, kdežto samci se rozptýlí. Do mateřských kolonií se samice mohou slétat z mnohasetkilometrových vzdáleností. Ve Francii byli pozorováni létavci, kteří urazili okolo 550 km, rekordní zaznamenaná délka migrace u evropských populací činila 833 km. Z Austrálie (pokud se uvažují i poddruhy) pak pochází záznam o migraci dlouhé až 1 304 km. Obvykle je však migrace dlouhá asi 100 km. Evropské a středomořské populace se navzdory českému názvu létavce stěhovavého svou délkou migrace nijak výrazně neodlišují od jiných místních netopýrů. Při migracích tvoří létavec stěhovavý přechodné kolonie, čítající 10 až 50 jedinců (střední Evropa). Jedinci z některých regionů, jako je například Alžírsko, však zůstávají celoročně v jedné oblasti.\n\nMigrace mají také dopad na genetickou strukturu druhu; mezi jednotlivými populacemi druhu nejsou z tohoto důvodu velké genetické rozdíly. Studie vydaná roku 2009 (Pereira & kol.) zkoumala tuto vlastnost u létavců stěhovavých. Vyšla najevo věc typická pro velké množství savců: samice jsou filopatrické, věrné domovskému území, a samci zajišťují genový tok. Jedinci ze zimovišť, kam se slétají z různých území, jsou také geneticky variabilnější než létavci z mateřských kolonií.\n\nLétavec stěhovavý je hmyzožravým druhem. Loví převážně v otevřeném terénu (avšak v blízkosti porostů) maximálně dvacet metrů nad zemí. Svou kořist vyhledá echolokací a uchvátí rychlým letem. Během noci podniká dva až tři lovy a pokaždé může zkonzumovat potravu až o čtvrtině jeho váhy. Kořistí se mohou stát různí brouci, noční motýli i dvoukřídlý hmyz, jako jsou komáři. Skladba jeho potravy byla zkoumána například ve Slovinsku na základě výkalů a výsledky byly shrnuty ve studii z roku 2013 (Presetnik & Aulagnier). Z ní vyplynulo, že nejčastěji se zde létavci stěhovaví orientovali na létající kořist o velikosti křídla mezi 2 a 18 mm. Živili se především zástupci řádu motýlů (Lepidoptera); ti tvořili téměř 79 % jejich stravy (podobná potravní preference byla zaznamenána také v některých částech Itálie či Francie), přičemž zaznamenáno bylo i nepatrné množství motýlích housenek. Dále se živili též zástupci síťokřídlých (Neuroptera), především pak zlatoočkovitými (Chrysopidae), kteří tvořili přes 9 % jídelníčku. Významněji zastoupeni byli také dvoukřídlí (Diptera, 7,4 % stravy), chrostíci (Trichoptera, 2,2 %) a brouci (Coleoptera, 1,4 %). Mimo to se živili také jinými zástupci bezobratlých, například pavoukovci (například klíšťatovci) anebo roztoči. Klíšťata a roztoče nicméně tento druh nevyhlédává a pozřel je pravděpodobně během čištění křídel a srsti. Studie ohledně potravních preferencí netopýrů proběhla také v Turecku a létavec stěhovavý byl mezi dvaceti šesti zkoumanými druhy. Studie ukázala, že zde nebyl tolik potravně vyhraněn a živil se různými druhy, nejčastěji brouky (30 %), poté cvrčkovitými (Gryllidae, 25 %), teprve potom motýly (24,5 %), polokřídlými (Hemiptera, 20 %) a zbytek jídelníčku − nejmenší část o 0,5 %, tvořily blechy (Aphaniptera). V jídelníčku létavce stěhovavého se nacházejí také někteří zahradní a zemědělští škůdci, jejichž lovením je prospěšný pro člověka.\n\nLétavec stěhovavý je polygamní a jeden samec se páří s více samicemi. Rozmnožování tohoto druhu je sezónní a nastává pravděpodobně jednou ročně, přičemž samice asi mohou odložit porod na období s příhodnými podmínkami. V takovém případě si obyčejně volí chladnější úkryty, neboť nižší teplota může zpomalovat vývoj zárodku. Samice tvoří mateřské kolonie. V mírném pásu byla u samic prokázána schopnost odložené nidace, kdy se samotná kopulace a oplodnění odehraje na podzim, avšak vajíčko se uchytí v děloze až v následujícím roce. V Alžírsku se netopýři rodí během dubna až června, v Austrálii (možný poddruh) se v tuto dobu létavci páří, v srpnu se vajíčko uchytí v děloze a mláďata se narodí během prosince. Naopak v Evropě probíhá rozmnožování na podzim a podle průzkumu na Slovensku jsou samice březí v květnu a mláďata rodí mezi červnem a červencem. Celková doba březosti činí v případě odložené nidace asi 240 dní, pravá březost od implantace 115 až 130 dní. Samici se rodí jedno až dvě mláďata (obyčejně však pouze jedináčci), která jsou sedm až devět týdnů závislá na mateřském mléku. Ta samice ukládají do jedné velké kolonie. Za den malí netopýři vyrostou asi o 0,7 mm a přiberou 0,3 g. Během růstu hrozí mláďatům smrtelné úrazy při pádu ze stropů jeskyní. Létat se naučí teprve asi za 28 až 35 dní od narození. Pohlavní dospělosti dosahují v jednom roce. Samice jsou filopatrické, tedy věrné místu narození. Podle výzkumu možného poddruhu v Austrálii se létavec stěhovavý dožívá okolo patnácti let, přičemž nejvyšší zaznamenaný věk činil 22 let.\n\nNebezpečí pro létavce stěhovavého mohou představovat sovy. V Alžírsku byly ostatky netopýrů nalezeny ve vývržku některého zdejšího druhu, létavec stěhovavý se pak může stát kořistí třeba puštíka obecného (\"Strix aluco\"); pro toho představuje potravu například na Slovensku, ale tvoří pouze malou část jeho jídelníčku, asi jen tři setiny procenta.\n\nByli zaznamenáni také někteří parazité. Z vnějších parazitů byli u něj objeveni zástupci muchulovitých (rody \"Nycteribia\", \"Penicillidia\" a \"Penicillidia\" parazitující jak v Evropě, tak kupříkladu v Africe), různé druhy klíšťat, jako klíšťák netopýří (\"Carios vespertilionis\"), či zástupci čeledí čmelíkovcovití (Macronyssidae) nebo trudníkovcovití (Myobiidae). Vnitřními parazity jsou například motolice (Trematoda) a hlístice (Nematoda), mezi nimi druhy \"Parabascus lepidotus\", \"Mesotretes peregrinus\" a další.\n\nU druhu se mohou vyskytnout také některé infekční choroby. Na počátku 21. století zahynulo v jižní Francii a blízkých státech až 65 % populace létavců stěhovavých, u kterých byl následně objeven herpes virus; přesná příčina masového úhynu však nebyla plně objasněna. Dále byl u létavce stěhovavého zaznamenán například západokavkazský netopýří virus, což je jeden ze skupiny lyssavirů, které způsobují vzteklinu. Občas je zaznamenán také virus evropské netopýří vztekliny typu 1 a ve Španělsku byl u něj nalezen také nový \"Lleida bat lyssavirus\". U pravděpodobně některého netopýra z rodu \"Miniopterus\" byl zaznamenán \"Duvenhage virus\". Kromě těchto původců vztekliny byli u létavce stěhovavého zaznamenány ještě flebovirus (\"Phlebovirus\"), virus japonské encefalitidy, jeden druh mischiviru či \"Miniopterus schreibersii papillomavirus 1\" a \"2\".\n\nV chápání druhu v užším smyslu jej hodnotí Mezinárodní svaz ochrany přírody za téměř ohrožený taxon s klesající populací v celém areálu, blížící se hodnotami téměř ke zranitelným druhům. Populace nejvíce klesá v severních částech jeho areálu v Evropě, jinde však může být stabilnější; například v Turecku se jedná o třetí nejhojnější druh netopýra. Pokles však naopak nastal ve Švýcarsku či v Rakousku, a v Německu dokonce úplně vyhynul. Na Slovensku patří mezi ohrožené druhy. Také v jihozápadní Evropě byly na začátku 21. století zaznamenány hromadné úhyny tohoto druhu.\n\nVýznamně klesly i počty jedinců možného australského poddruhu \"M. s. bassanii\". Během padesátých let 20. století bylo v jeskyni Naracoorte, kde se většina netopýrů shromažďovala, zjištěno asi 200 000 létavců; roku 1967 zde však následkem epidemie a sucha zbylo jen kolem 60 000 exemplářů. Přestože se později zdálo, že populace opět vzrostla na původní velikost (odhad z roku 2000 hovořil asi o 65 000 kusech), bylo roku 2001 přesnějšími metodami zjištěno, že zde zbylo už jen 35 000 jedinců a tento počet klesl do roku 2009 dokonce na 20 000. Pozdější ještě více zdokonalený monitorovací program pak zaznamenal v době rozmnožování optimističtější počty 25 000−37 000 jedinců, ovšem není jisté, zda je to známka lepšícího se stavu, nebo spíše výsledek přesnějších technik.\n\nLétavec stěhovavý je ohrožen především rušením ze strany lidí (například v oblasti Kavkazu), které je nejnebezpečnější hlavně u březích jedinců a může vést až k zániku populace. Především během zimy, kdy létavci hibernují, zrychluje stres způsobený přítomností lidí jejich metabolické děje, čímž ztrácejí svůj tělesný tuk potřebný pro přežití zimy. V tomto ohledu je tedy pro ně velkým nebezpečím zejména turistický provoz v jeskyních. Kromě toho jsou rovněž citliví na jakékoliv překážky v přístupu ke svému hnízdišti. Je možné, že za dočasným vymizením létavců stěhovavých ve slovenské jeskyni Aksamitka, kde nebyli pozorováni od roku 1978 do roku 2014, byly mříže ve vstupu do jeskyně. Další hrozbou je ztráta přirozeného prostředí. Kupříkladu jeskyně Mount Widderin v Austrálii byla upravena kvůli těžbě guána, a přestože předtím sloužila jako hnízdiště netopýrů možného poddruhu \"bassanii\", poté se zde už nevyskytovali. Rovněž ničení vegetace v blízkosti jeskyní snižuje populace tohoto druhu. Problémem je i znečišťování chemickými postřiky. Byly zaznamenány případy, kdy se do těla létavce dostaly různé insekticidy společně s loveným hmyzem. Mezi další hrozby lze zařadit klimatické změny; sucho v listopadu a prosinci 2006 vyústilo ve smrt 500 mláďat poddruhu \"bassanii\". V Austrálii jsou létavci ohrožováni i nepůvodními druhy predátorů. Nebezpečí představují také zmíněná nevysvětlená hromadná úmrtí.\n\nV Úmluvě o mezinárodním obchodu s ohroženými druhy volně žijících živočichů a rostlin není létavec stěhovavý uveden, chrání jej však Bonnská úmluva, Úmluva o ochraně evropských planě rostoucích rostlin, volně žijících živočichů a přírodních stanovišť, evropská směrnice o ochraně stanovišť a také dohoda o ochraně populací evropských netopýrů (EUROBATS). V řadě zemí Evropy je považován za chráněný druh, ochrany se možným poddruhům dostává také v Austrálii a zemích bývalého Sovětského svazu.\n\nMezi ochranné akce se řadí například upravení jeskyní do vhodné podoby, obnova a ochrana populací, snaha o pro netopýry šetrné hospodaření, vzdělávání veřejnosti a další zkoumání druhu, mající zjistit více informací o reprodukci či osvětlit hromadná úmrtí.\n\n"}
{"id": "1336069", "url": "https://cs.wikipedia.org/wiki?curid=1336069", "title": "Koupaliště Dachovy", "text": "Koupaliště Dachovy\n\nPřírodní koupaliště Dachovy (též Koupaliště Dachova) se nalézá v osadě Dachovy asi 2 km severně od centra města Hořice. Areál s pozoruhodnou dřevěnou architekturou vznikl podle návrhu arch. Karla Bachury a pro veřejnost byl otevřen v roce 1925. Od roku 2013 je hlavní budova spolu se strážním domkem kulturní památkou.\n\nV areálu se natáčel film \"Eliška má ráda divočinu\". Nedaleko koupaliště se nachází lesní pramen Kalíšek.\n\n"}
{"id": "1336076", "url": "https://cs.wikipedia.org/wiki?curid=1336076", "title": "Tårnby", "text": "Tårnby\n\nTårnby Kommune je obec (dánsky \"Kommune\") hraničící s Kodaní na ostrově Amager jižně od Sjælland ve východním Dánsku. Obec zahrnuje ostrovy Saltholm a Peberholm a má rozlohu 65 km². K 1. dubnu 2014 v obci žilo 42 179 obyvatel a starostou byl Henrik Zimino, člen politické strany sociálních demokratů (Socialdemokraterne).\n\nPrvní zmínka o Tårnby v historickém záznamu byla v roce 1135. Většina z komunity byla ještě do značné míry venkovská až do poloviny 20. století, kdy proběhlo rozšíření letiště, výstavba nových dálnic a ulic a populační boom v Kodani povzbudil výstavbu bytů a řadových rodinných domů. Vlastní obec vznikla na základě sloučením bývalých nezávislých měst Tårnby a Kastrup, a také dřívejších vesnic Ullerup a Tømmerup. Obecní rada se nachází v části obce Kastrup. Obec Tårnby nebyla spojena s ostatními obcemi do 1. ledna 2007 jako výsledek celostátní \"Kommunalreformen\" („Městské reformy“ z roku 2007).\n\nTårnby je rozdělen na tři hlavní budované části: Kastrup, Tårnby a Vestamager. Pro část Kastrup na severovýchodě je význačné, že je tvořena byty, které zabydlují tuto část s vyšší hustotou a dále přístavní zařízení; Tårnby, západně od Kastrupu, je tvořen staršími domy, zejména řadovými rodinnými domy a také bytovými domy; Vestamager, západně od letiště, je zaplněn zejména menšími domy a zahradami. Většina infrastruktury obce je poměrně rovnoměrně rozložena po celé obci.\n\nObec sousedí s hlavním městem Dánska Kodaní na severu a Dragør na jihu. Tyto tři obce pokrývají celý ostrov Amager. Na východě je Øresund (Zvuk), úžina, která odděluje Zealand od Švédska. Na západě je záliv Køge (\"Køge Bugt\").\n\nDélka dálnice E20 Amager (\"Amagermotorvejen\") / dálnice Øresund (\"Øresundsmotorvejen\") vede přes Tårnby, kde na východě přechází přes řeku Øresund a přes ostrov Peberholm do Švédska jako most nazvaný Øresund a na západě přechází přes záliv Køge do Avedøre Holme v obci Hvidovre 241 metrů dlouhým Kalvebodským mostem (\"Kalvebodbroen\").\n\nV obci leží většina plochy kodaňského letiště, ačkoli ve skutečnosti zaujímá asi jen 19 % území obce. Letiště mělo přesto výrazný dopad na oblast, neboť národní význam mezinárodního letiště někdy získal přednost před preferencemi místních obyvatel. Letiště je však významným zaměstnavatelem a přínosem pro místní ekonomiku.\n\nDemograficky je Tårnby obýváno lidmi, kteří jsou o něco starší než obyvatelé Kodaně. Očekává se, že tento trend bude v nadcházejících letech výraznější. Příjem je mírně nižší než průměr přibližně 20 obcí, které jsou nejblíže Kodani.\n\nPoliticky je obec velmi stabilní. Od třicátých let 20. století do počátku 21. století působili pouze čtyři různí starostové, všichni sociální demokraté. Městská rada má vždy většinu sociálních demokratů. Obec má 5. nejnižší sazbu daně v Dánsku. Úroveň služeb je však stále relativně vysoká.\n"}
{"id": "1336077", "url": "https://cs.wikipedia.org/wiki?curid=1336077", "title": "SpaceX CRS-13", "text": "SpaceX CRS-13\n\nSpaceX CRS-13 (alternativně SpX-13, nebo jednoduše CRS-13) je třináctá a zároveň první ze tří dodatečných zásobovacích misí kosmické lodi Dragon k Mezinárodní vesmírné stanici (ISS) podstoupená v rámci kontraktu Commercial Resupply Services uzavřeného mezi společností SpaceX a NASA. Celkově jde o patnáctý let Dragonu do vesmíru (pokud počítáme i demo lety C1 a C2+). Je to podruhé, kdy je použita již jednou letěná kosmická loď Dragon a zároveň poprvé, kdy byl při letu v rámci CRS použit již letěný první stupeň nosné rakety Falcon 9.\n\nSpolečnosti SpaceX takové počínání umožní soustředit více výrobních kapacit na vývoj a výrobu lodi Dragon 2.\n\nSpaceX se své výrobní kapacity snaží přesměrovat na novou loď Dragon 2, takže let CRS-13 je dalším, při kterém je znovupoužita kosmická loď Dragon, která byla už od začátku plánována jako znovupoužitelná. Konkrétně jde o Dragon C108, který poprvé letěl při misi CRS-6 v roce 2015. Trunk lodi je samozřejmě nový, protože ten při návratu z oběžné dráhy vždy shoří v atmosféře. Nový je také tepelný štít.\n\nZnovupoužitý byl i první stupeň Falconu 9. NASA si vyžádala stupeň, který při prvním letu vynášel náklad pouze na nízkou oběžnou dráhu, protože takový stupeň není při návratu tolik namáhán. Vybrán byl stupeň číslo B1035 z mise CRS-11 z června 2017.\n\nStart proběhl z mysu Canaveral z rampy SLC-40 15. prosince 2017 v 10:35 místního času (16:35 SEČ). Šlo o první start z této rampy po její rozsáhlé rekonstrukci vynucené nehodou při misi Amos-6 z 1. září 2016. Start proběhl bez problémů. První stupeň rakety se sedm minut po startu vrátil na přistávací plochu LZ-1, zatímco druhý stupeň rakety vynesl loď Dragon na nízkou oběžnou dráhu, kde se od ní devět minut po startu oddělil. O dva dny později, 17. prosince v 15:26 UTC (16:26 SEČ), se loď Dragon spojila s ISS. Pobyt lodi u stanice byl naplánován asi na jeden měsíc.\n\nCelkový náklad lodi byl 2205 kg. Hermetizovaná části lodi pojala 1560 kg nákladu, z toho tvořilo 711 kg vědeckého vybavení a experimentů, 490 kg zásob pro posádku, 189 kg staničního hardwaru, 165 kg vybavení pro výstupy do vesmíru a 5 kg počítačového vybavení. V nehermetizované části lodi (v trunku) bylo dalších 645 kg nákladu, tvořeného dvěma částmi: \"Space Debris Sensor\" (SDS), tedy detektor kosmického smetí, a \"Total and Spectral Solar Irradiance Sensor\" (TSIS), tedy přístroj na měření intenzity záření Slunce.\n\nPobyt lodi u stanice skončil 13. ledna 2018, kdy se Dragon, naplněný 1860 kilogramy výsledků vědeckých experimentů a dalšího vybavení, odpojil od ISS. Na palubě lodi se k Zemi vracela i skupina živých myší z vědecké studie \"NASA's Rodent Research 6\". Dragon přistál po bezproblémové misi do Tichého oceánu v 7:36 místního času (16:36 SEČ).\n"}
{"id": "1336080", "url": "https://cs.wikipedia.org/wiki?curid=1336080", "title": "Dragon C108", "text": "Dragon C108\n\nDragon C108 je kosmická loď typu Dragon vyrobená společností SpaceX, která byla jako první dvakrát opakovaně použita. Poprvé letěla 14. dubna 2015 při misi CRS-6 k Mezinárodní vesmírné stanici, 21. května 2015 se vrátila na Zemi (do Tichého oceánu). Znovu letěla 15. prosince při misi CRS-13, zpět na Zemi se vrátila 13. ledna 2018. Potřetí letěla 25. července na misi CRS-18.\n\nLoď byla od začátku navržena jako znovupoužitelná. Není jasné, kolik systémů lodi bylo při druhém letu lodi nových. Trunk lodi (nehermetizovaná nástavba, nesoucí také solární panely) byl samozřejmě nový, protože ten při návratu z oběžné dráhy vždy shoří v atmosféře. Nový byl také tepelný štít.\n\nSpaceX se znovupoužitím lodi snaží ušetřit výrobní kapacity, které potřebuje na vývoj a výrobu lodi nového typu – Dragonu 2.\n"}
{"id": "1336083", "url": "https://cs.wikipedia.org/wiki?curid=1336083", "title": "Solidární přirážka (Německo)", "text": "Solidární přirážka (Německo)\n\nSolidární přirážka (něm. \"Solidaritätszuschlag\", lidově \"Soli\"; někdy též v české literatuře označována jako \"solidární daň\") je součástí daňové soustavy Spolkové republiky Německo. Jedná se o přirážku, která je ukládána k dani z příjmů, dani z kapitálových příjmů a korporátní dani, pokud jsou vybírány v zemích bývalého Západního Německa.\n\nSmyslem přirážky bylo podpořit restrukturalizaci spolkových zemí bývalého Východního Německa a překonat jejich zaostalost za západními spolkovými zeměmi. Výše přirážky činila 7,5 % a původně měla být pouze jednoroční (od 1. 7. 1991 do 30. 6. 1992). V roce 1995 byla obnovena, o tři roky byla její sazba snížena na 5,5 %. Zrušení uvedené přirážky je politiky stále odsouváno do budoucna.\n\nPřirážka, která měla být původně jen dočasným opatřením, budí značné kontroverze. V jejím prodlužování je spatřována protiústavnost. V roce 2013 některé chudší regiony v bývalém Západním Německu požadovaly participaci na výnosech z této daně.\n"}
{"id": "1336088", "url": "https://cs.wikipedia.org/wiki?curid=1336088", "title": "Ngexisaurus", "text": "Ngexisaurus\n\n\"Ngexisaurus\" je neformální označení dosud oficiálně nepopsaného teropodního dinosaura, objeveného na území čínského Tibetu (geologická skupina Dapuka, období střední jury, asi před 170 miliony let). Taxon \"Ngexisaurus dapukaensis\" byl poprvé zmíněn ve vědecké studii, publikované roku 1983. Podle současných poznatků by se mohlo jednat o zástupce nadčeledi Tyrannosauroidea, a sice její vývojově primitivní čeledi Proceratosauridae. Šlo tedy nejspíš o blízkého příbuzného raných tyranosauroidů, jakými byly rody \"Proceratosaurus\", \"Kileskus\" nebo \"Guanlong\".\n\n\n"}
{"id": "1336099", "url": "https://cs.wikipedia.org/wiki?curid=1336099", "title": "Seznam dílů seriálu Štěně jménem Scooby-Doo", "text": "Seznam dílů seriálu Štěně jménem Scooby-Doo\n\nToto je seznam dílů seriálu \"Štěně jménem Scooby-Doo\".\n\n<onlyinclude>\n</onlyinclude>\n\n"}
{"id": "1336140", "url": "https://cs.wikipedia.org/wiki?curid=1336140", "title": "Manus (ostrov)", "text": "Manus (ostrov)\n\nManus je ostrov, který je součástí stejnojmenné provincie na severu státu Papua-Nová Guinea. Jedná se o největší ostrov Admiralitních ostrovů a pátý největší ostrov Papuy-Nové Guneje s rozlohou 2 100 km², s velikosti cca 30 x 100 km. Podle sčítání lidu z roku 2011 měla Manuská provincie celkem 50 321 obyvatel. Na ostrově se nachází hlavní město manunské provincie, Lorengau. Na nedalekém ostrově Los Negros, který je s ostrovem Manus spojen mostem se nachází letiště Momote. Kromě obyvatel ostrova bylo na ostrov v letech 2001–2004 a 2012–2017 přesídleno několik stovek žadatelů o azyl v Austrálii.\n\nOstrov Manus je pokrytý hustou džunglí, kterou lze zhruba popsat jako nížinný deštný les. Nejvyšší hora ostrova Mt. Dremsel (718 metrů) se nachází na jižním pobřeží ostrova. Ostrov je vulkanického původu a nad hladinu oceánu vystoupil pravděpodobně v pozdním miocénu před 8 až 10 milliony let. Ostrovní horniny jsou buď vulkanického původu nebo z vyzvednutého korálového vápence.\n"}
{"id": "1336148", "url": "https://cs.wikipedia.org/wiki?curid=1336148", "title": "Camphillské hnutí", "text": "Camphillské hnutí\n\nCamphillské hnutí je mezinárodní síť společenství spravovaných podle zásad antroposofie. Camphillské komunity jsou tvořeny statkem, provozujícím samozásobitelské biodynamické zemědělství, a zároveň poskytují ubytování a péči osobám se zdravotním handicapem, především mentálním. Klienti jsou integrováni do rodinného života, komunita jim poskytuje pracovní terapii, vzdělání a kulturní vyžití. Na rozdíl od tradičních léčeben nejsou ošetřovatelé (většinu z nich tvoří dobrovolníci) a chovanci nijak zřetelně odděleni, důraz je kladen na společné rozhodování a spravedlivou distribuci zisků. \n\nHnutí založili v roce 1939 ve Skotsku emigranti z Rakouska, pediatr Karl König a učitel a umělec Carlo Pietzner, o rok později vznikla na statku Camphill nedaleko Aberdeenu první komunita. Postupně se hnutí rozšířilo na více než sto camphillských vesniček existujících ve dvaadvaceti zemích světa. První český camphill funguje od roku 2004 v Českých Kopistech.\n\n"}
{"id": "1336150", "url": "https://cs.wikipedia.org/wiki?curid=1336150", "title": "Wormatia Worms", "text": "Wormatia Worms\n\nWormatia Worms (celým názvem: Verein für Rasenspiele Wormatia 08 Worms e. V.) je německý fotbalový klub, který sídlí ve městě Worms ve spolkové zemi Porýní-Falc. Založen byl v roce 1908 pod názvem SC Wormatia 08 Worms. Svůj současný název nese od roku 1945. Od sezóny 2012/13 působí v Regionallize Südwest, čtvrté německé nejvyšší fotbalové soutěži. Největším úspěchem klubu je celkem sedminásobné vítězství v německém jihozápadním poháru. Klubové barvy jsou červená a bílá.\n\nSvé domácí zápasy odehrává na stadionu EWR-Arena s kapacitou 7 203 diváků. Dřívější sportovní klub, který zanikl v roce 1993, měl mimo mužský fotbalový oddíl i jiné oddíly – mj. oddíl házené, pozemního hokeje, stolního tenisu, ženské gymnastiky a lehké atletiky.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1336151", "url": "https://cs.wikipedia.org/wiki?curid=1336151", "title": "Rochlitz", "text": "Rochlitz\n\nRochlitz (, zastarale česky \"Rochlice\") je velké okresní město v zemském okrese Střední Sasko ve spolkové zemi Sasko.\n\nMěsto leží na březích Cvikovské Muldy, na úpatí Rochlitzer Berg, ve vzdálenosti 26 km severozápadně od Chemnitz a 45 km od Lipska i od Zwickau.\n\n\nRochlitz je jednou ze zastávek na 550 kilometrů dlouhé Lutherovské cestě Saskem ().\n"}
{"id": "1336152", "url": "https://cs.wikipedia.org/wiki?curid=1336152", "title": "Alena Santarová", "text": "Alena Santarová\n\nAlena Santarová (rodné jméno Alena Vančurová; 4. srpna 1923, Praha – 15. května 1967, tamtéž) byla česká spisovatelka literatury pro děti a mládež.\n\nByla dcerou českého spisovatele Vladislava Vančury a jeho ženy, spisovatelky a lékařky Ludmily Vančurové (roz. Tuhé). Jejím prvním manželem byl československý scenárista a režisér Bořivoj Zeman. \n\nMezi její prozaická díla dle Národní knihovny ČR kupříkladu náleží \"Deset z první řady\" (1951, 87 S.), \"Znamá neznámá\" (1960, 109 S.), \"Třiatřicet splněných přání\" (1962, 320 S.), \"Slon v domácnosti\" (1965, 69 S.), \"Program na neděli\" (1966, 140 S.), \"Káťa, Katrin, Katynka\" (1966, 197 S.), či \"Od úterka do soboty\" (1968, 188 S.). \n\n"}
{"id": "1336155", "url": "https://cs.wikipedia.org/wiki?curid=1336155", "title": "Druhá pětiletka (Československo)", "text": "Druhá pětiletka (Československo)\n\nDruhá pětiletka (1956–1960) byla ve formě zákona schválena až v říjnu 1958. Původně měla navazovat na první pětiletku, která probíhala v letech 1949 až 1953. Avšak z důvodu nevyváženosti mezi hutní, palivoenergetickou a surovinovou základnou nestačila držet krok s produkcí, byly pro roky 1954 a 1955 stanoveny jednoleté plány. Hlavním cílem druhého pětiletého plánu bylo dovršit přeměny kapitalistického modelu ekonomiky k socialistickému a dobudovat ho. Nadále se pokračovalo v budování těžkého průmyslu (průmyslová výroba se měla zvýšit o 54%, na Slovensku o 75%). V období 2. pětiletky proběhla tzv. Rozsypalova reforma, která reorganizovala podnikovou sféru a měla vést k decentralizaci ústředního řízení.\n\nV průběhu druhého pětiletého plánu (1956-1960) byly zaznamenány poměrně značné přírůstky makroekonomických veličin, tyto přírůstky byly meziročně vyrovnané. Asi největší skok zaznamenala průmyslová produkce, která v průběhu 5 let vzrostla o dvě třetiny, podporován byl hlavně těžký průmysl, zejména těžké strojírenství, hutnictví, chemická výroba a rozvoj palivoenergetické základny. Tento přístup však vyžadoval velký objem pracovních sil a pohlcoval značnou část z investičních kvót. Jedním z největších projektů v této době byla stavba Východoslovenských železáren Košice (dnes U. S. Steel Košice), což byl v té době největší hutní komplex na Slovensku. Na Slovensku se také v období druhé pětiletky budovaly zbrojovky, a to jak z důvodu bezpečnosti, tak kvůli blízkosti ostatních spřátelených zemí, kam směřovala drtivá většina zahraničního obchodu.\n\nJedním z dvou hlavních úkolů 2. pětiletky bylo dovršit přeměny kapitalistického modelu ekonomiky k socialistickému, což fakticky znamenalo dovršení kolektivizace v zemědělství. V roce 1956 pracovalo v soukromých živnostech necelých 50 tisíc osob, tento počet se nadále snižoval a v roce 1960 to bylo už pouze 6601 osob. V drtivé většině se navíc jednalo o živnosti s jedním pracovníkem. Druhá vlna kolektivizace zemědělství byla z vůle KSČ zahájena v druhé polovině roku 1955. Při této druhé vlně se podařilo do JZD oproti prvním vlně sdružit většinu zemědělských hospodářství. Proces kolektivizace byl ukončen v letech 1959-1960, kdy byl počet členů JZD téměř jeden milion osob. Jedinou výjimkou v Československu tvořily horské oblasti na Slovensku, kde zůstával poměrně značný podíl soukromého sektoru. V průběhu druhého pětiletého plánu zde výroba, na rozdíl od toho prvního, rostla, zvyšovala se produktivita práce a to navzdory odlivu pracovních sil ze zemědělství.\n\nV průběhu druhé pětiletky soustavně rostla osobní i veřejná spotřeba a pokračovalo snižování maloobchodních cen. Oproti výsledkům prvního pětiletého plánu tak došlo ke zlepšení. V roce 1956 také došlo ke zkrácení týdenní pracovní doby z 48 hodin na 46 hodin, což bylo první zkrácení pracovní doby od roku 1918, kdy byla zavedena osmihodinová pracovní doba. Stát také uskutečnil reformu sociálního zabezpečení a začaly se intenzivně řešit otázky bytové výstavby, podpora rodin s více dětmi nebo růst důchodů. Z důvodu preference těžkého průmyslu však nedošlo k žádnému posunu v oblasti služeb a nevýrobní sféra tak čím dál víc zaostávala.\n\nJednalo se o první ekonomickou reformu v Československu od konce druhé světové války; byla postupně realizována v letech 1958-1959. Nejdůležitějším bodem celé této reformy bylo zrušení hlavních správ na ministerstvech a vytvoření středního článku vedení přímo u národních podniků, vznikly tzv. výrobní hospodářské jednotky (VHJ), do kterých přešlo velké množství pracovníků z ministerstev. Centrální orgány se nyní měly namísto přímého a detailního řízení podniků soustředit na dlouhodobé plánování a strategické otázky.\n\nDalší pětiletky měli být tvořeny zezdola na návrhy VHJ a sdružení. Nově neměly pětileté plány stanovovat přesné dané úkoly, ale vytvářet co nejlepší podmínky pro jejich plnění, závazné měly být pouze některé nejdůležitější úkoly.\n\nCelá reforma však neměla příliš dlouhého trvání. Už v roce 1961 se ekonomické řízení státu z ideologických a politických důvodů začalo navracet zpět k centrálnímu modelu. Jako důvod pro tyto kroky byly oficiálně označeny ekonomické problémy kolem roku 1960, faktická příčina však byla systémová.\n"}
{"id": "1336157", "url": "https://cs.wikipedia.org/wiki?curid=1336157", "title": "Cenzura internetu v Rusku", "text": "Cenzura internetu v Rusku\n\nCenzura internetu v Rusku je jedna z oblastí ruské cenzury praktikovaná formou blokace závadných webových stránek, případně formou omezení některých forem internetového připojení v souladu s platnými zákony přijatými ruskou Dumou v letech 2012 až 2017. \n\nV listopadu 2012 byla na základě Zákona č.139-FZ vytvořena černá listina internetových stránek (tzv. jednotný registr). Správcem tohoto seznamu se podle zákona stal Roskomnadzor - Federální služba pro dozor v oblasti telekomunikací, informačních technologií a masmédií. Veškeré URL, domény nebo IP adresy uvedené na seznamu jsou blokovány. Původně měly být blokovány pouze materiály obsahující informace o výrobě drog, popisy sebevražedných metod nebo dětská pornografie. Tento seznam byl později rozšířen o materiály klasifikované jako extrémistické. V roce 2017 byly zařazovány do jednotného registru všechny stránky o jejichž závadnosti rozhodly ruské soudy, vybrané federální orgány, ministerstvo vnitra nebo přímo Roskomnadzor. Uvedený zákon mimo jiné reguluje i běžné blogy jejichž denní návštěvnost převyšuje tři tisíce uživatelů. Podobný blog musí mít úřední registraci a zákon může postihnout blogery za šíření informací, které nejsou považovány za hodnověrné. Mezi nejznámější případy zablokovaných stránek patří profesní sociální síť LinkedIn a stránky náboženské společnosti Svědkové Jehovovi. Měsíčně je touto formou zablokováno asi 1500 internetových stránek.\n\nV roce 2017 byla schválena úprava zákona č. 276-FZ, která umožňuje ruským úřadům úřadům zablokovat šifrované (např. virtuální privátní síť) nebo anonymní připojení k internetu. Autoři zákona jej prezentovali jako nástroj, který má zabránit uživatelům internetu obcházet rozhodnutí soudů například kvůli spojení s teroristickými organizacemi nebo s extremisty. Kritici jej označili za další nástroj vedoucí k omezení svobody internetu, který narušuje ochranu soukromí důležitou pro svobodu informací a svobodu projevu na internetu.\n\nOd listopadu 2017 udržuje Roskomnadzor seznam stránek, jejichž zobrazování ve vyhledávačích je zakázáno. Vyhledávač Google se tímto seznam řídí údajně částečně, nejrozšířenější vyhledávač Yandex však zcela.\n\nV dubnu 2018 nařídil ruský soud na žádost Roskomnadzoru zablokování komunikační aplikace Telegram, která je v Rusku populární, poté co její provozovatel odmítl poskytnout ruské tajné službě FSB kryptografické klíče svých uživatelů.\n\n1. listopadu 2019 začal platit zákon, který má ochránit svrchovanost ruského internetu a v případě umožnit jeho odpojení od zbytku celosvětové sítě (suverénní internet). Zákon také nařizuje poskytovatelům připojení k Internetu instalaci zařízení pro kontrolu provozu. Podle zákona se od roku 2021 budou muset státní orgány a instituce zcela přepnout na ruské šifrovací nástroje. Projekt bude vyžadovat nejméně 30 miliard rublů.\n\nV letech 2019 a 2020 byly pro území Ruska zablokovány služby ProtonMail a ProtonVPN, kvůli rozesílání bombových výhrůžek.<ref>\n"}
{"id": "1336158", "url": "https://cs.wikipedia.org/wiki?curid=1336158", "title": "Scan&amp;Go", "text": "Scan&amp;Go\n\nScan&Go a Scan&Shop jsou způsob nákupu, kdy zákazník průběžné skenuje kódy nakupovaných položek v průběhu nákupu. V Česku ho jako první zavedl obchodní řetězec Globus,<ref name=\"zpravy.aktualne.cz/finance/nakupovani/vas-nakup-prozkoumaji-chytre-senzory-do-ceskych-obchodu-miri/r~46a2328413b911e7b5e5002590604f2e\"></ref><ref name=\"echo24.cz/a/wiQiM/globus-usetri-na-pokladnich-investoval-do-skeneru-pro-zakazniky\"></ref> později ho zavedl i obchodní řetězec Tesco.\n\nPrvní prodejnou řetězce Globus, kde bylo Shop&Go uvedeno, byla prodejna v Čakovicích,<ref name=\"ekonomika.idnes.cz/globus-spousti-novy-system-nakupu-du2-/ekonomika.aspx?c=A130926_112257_ekonomika_fih\"></ref> později byl zaveden do provozu i v prodejnách Praha Zličín, v Brně a v Pardubicích, následně byl zaveden v Liberci.\n\nPodle společnosti Globus ročně využije nákup se scannerem 25 tisíc zákazníků, kteří tato učiní více než 300 tisíc nákupů.\n\nScan&Go mohou ale využívat pouze zákazníci zaregistrovaní do věrnostního programu Globus Bonus.\n\nScan&Shop umožňuje místo skeneru použít telefon na kterém musí být nainstalovaná aplikace Scan&Shop.<ref name=\"www.chip.cz/novinky/mobily/nakupovani-s-mobilem-v-tescu\"></ref> V tomto případě je ale nutné nejprve naskenovat QR kód prodejny. Po ukončení nákupu mobilní telefon vygeneruje čárový kód, který se naskenuje v automatické pokladně.\n\nPodle Petera Friedela ze Zebra Technologies zákazníci při nákupu se skenerem utratí v obchodech i o 14 % více než při běžném nákupu\n\n"}
{"id": "1336159", "url": "https://cs.wikipedia.org/wiki?curid=1336159", "title": "Mierasaurus", "text": "Mierasaurus\n\nMierasaurus (podle španělského průzkumníka a vědce z 18. století jménem Bernardo de Miera y Pacheco\") byl rod středně velkého sauropodního dinosaura ze skupiny Titanosauriformes (klad Turiasauria), který žil v období spodní křídy (geol. stupeň barrem až apt), asi před 137 až 124 miliony let, na území dnešního Utahu v USA (souvrství Cedar Mountain, Yellow Cat Member). Získány byly početné lebeční i postkraniální fragmenty kostí ze dvou koster. Druhové jméno dinosaura odkazuje k badateli Robertu Youngovi, který na této lokalitě prováděl výzkum kolem roku 1960.\n\nTento sauropod z kladu Turiasauria byl příbuzný například většímu evropskému druhu \"Turiasaurus riodevensis\", známému ze svrchní jury Španělska. Sesterským druhem pak byl \"Moabosaurus utahensis\". Do této skupiny pak zřejmě patřily ještě rody \"Losillasaurus\" a \"Zby\" z Portugalska.\n\n\n"}
{"id": "1336168", "url": "https://cs.wikipedia.org/wiki?curid=1336168", "title": "Metal Celebration", "text": "Metal Celebration\n\nMetal Celebration je první řadové album kapely Titanic. Album bylo nahráno ve studiu Opus Bratislava a na projektu se také podílela mnichovská firma Jas a tak album byl vydán na západoněmeckém trhu o něco dříve než v Československu. Byly zhotoveny dva odlišné obaly, pro domácí a zahraniční trh. Album vyšlo jako LP a MC, v roce 2002 bylo vydáno na CD. Dále vyšlo album v roce 2009 jako 2CD, společně se dvěma záznamy koncertů (Živě Klobouky 21.1.1989 a Rocková liga Brno 1989) a na disku jsou ještě 2 singly.\n\n\n"}
{"id": "1336273", "url": "https://cs.wikipedia.org/wiki?curid=1336273", "title": "Joseph P. Kennedy Jr.", "text": "Joseph P. Kennedy Jr.\n\nJoseph Patrick „Joe“ Kennedy Jr. (25. července 1915 – 12. srpna 1944) byl poručík Námořnictva Spojených států a bratr Johna F. Kennedyho. Narodil se jako nejstarší z devíti dětí Rose Fitzgerald Kennedyové a Josephu Kennedymu.\n\nKennedy se narodil v Massachusetts. Nejprve navštěvoval školu Dexter v Brooklinu v Massachusetts se svým bratrem Johnem. V roce 1933 absolvoval Choate School ve Wallingfordu v Connecticutu a posléze i Harvard v Cambridge v roce 1938. Kennedy poté strávil jeden rok pod vedením Harolda Laskiho na London School of Economics, předtím, než se zapsal na Harvardskou právnickou školu.\n\nKennedy odešel před posledním ročníkem z právnické školy na Harvardu, aby se 24. června 1941 přihlásil do amerických námořních rezerv. Po splnění 25 ostrých leteckých akcí jako pilot hlídkových letounů námořních perutí VP-203 a VB-110, operujících proti nacistickým ponorkám v Atlantiku, měl možnost vrátit se do USA. Přihlásil se však jako dobrovolník na operaci Afrodita, jejímž cílem bylo zničit rozestavěné postavení německého 150mm dalekonosného děla V-3 (s délkou hlavně 127 m) u Mimoyecques rádiově řízenými bombardéry naloženými výbušninami, které měly jejich posádky po startu opustit na padácích. K akci vzlétly dva upravené bombardéry PB4Y-1 Liberator, oba zbavené veškeré zátěže a naložené trhavinami, celkem 9600 kg Torpexu a 272 kg TNT. Liberator pilotovaný Josephem P. Kennedym Jr. ještě nad Anglií explodoval. Důvodem byla pravděpodobně předčasná exploze nálože způsobená nedostatečnou izolací její roznětky od elektromagnetického vyzařování systému dálkového ovládání, ačkoliv některé starší prameny uváděly možnost zasažení stroje zbloudilou střelou.\n"}
{"id": "1336278", "url": "https://cs.wikipedia.org/wiki?curid=1336278", "title": "GK Persei", "text": "GK Persei\n\nGK Persei (též Nova Persei 1901) byla jasná nova, která se objevila na obloze v roce 1901. Dosáhla maximální velikosti 0,2 magnitudy a byla nejjasnější novou 20. století až do roku 1918, kdy se jí stala V603 Aquilae. Po výbuchu klesla její jasnost na 12. až 13. magnitudu. Poté začala GK Persei vykazovat nepravidelné výbuchy, kdy zjasňovala o 2 až 3 magnitudy. Od roku 1980 se výbuchy staly poměrně pravidelnými, obvykle trvají přibližně dva měsíce a objevují se přibližně jednou za tři roky. Nova Persei 1901 byl objevena 21. února skotským knězem Thomasem Davidem Andersonem.\n"}
{"id": "1336279", "url": "https://cs.wikipedia.org/wiki?curid=1336279", "title": "Top Gear (rozcestník)", "text": "Top Gear (rozcestník)\n\nTop Gear může být:\n\n\n\n"}
{"id": "1336296", "url": "https://cs.wikipedia.org/wiki?curid=1336296", "title": "Seznam dílů seriálu Smetánka", "text": "Seznam dílů seriálu Smetánka\n\nToto je seznam dílů seriálu \"Smetánka\". Americký komediálně-dramatický televizní seriál \"Smetánka\" měl premiéru v letech 2008–2009 na americké stanici The CW.\n\n<onlyinclude></onlyinclude>\n\n"}
{"id": "1336299", "url": "https://cs.wikipedia.org/wiki?curid=1336299", "title": "Cech svatého Lukáše", "text": "Cech svatého Lukáše\n\nCech svatého Lukáše (Accademia di San Luca) byl častým názvem uměleckých spolků, které vznikaly zejména v Nizozemsku, Itálii a Vlámsku. Slučovaly nejen malíře, ale i některé řemeslníky. Cechy vznikaly odloučením od gild.\n\nNázev akademie pochází z řeckého \"akademeia\", které označovalo místo, kde se Platón scházel se svými žáky k filosofickým rozpravám. Renesanční Itálie 15.století oživila platónskou filosofii. Příkladem je Platónská akademie Marsilia Ficina vzniklá na medicejském dvoře. První akademii myšlenou jako umělecká škola založil kolem roku 1490 Lorenzo il Magnifico ve Florencii a Leonardo da Vinci (Accademia Vinciana) v Miláně. Obě akademie po způsobu platónských akademií představovaly společenství, jehož posláním bylo studium antického umění, filosofie, rozhovory o umění. V roce 1563 založil Giorgio Vasari ve Florencii akademii \"Accademia del disegno\". Účelem akademie nebylo jen pedagogické zaměření, ale i záměrem byla i společenská reprezentace, členové akademie měli tvořit společnost nadřazenou mistrům začleněným do cechu či bratrstvu. Tak hned od počátku byli akademici spjati se společenskými elitami. Tak to trvalo v podstatě do 19. století. Provázanost s vládnoucí třídou dávala nejprve jistou uměleckou svobodu akademickému umělci, postupně ovšem vedla ke konzervatismu vzhledem k nutnosti vyhovět vkusu aristokratických mecenášů. To ve výsledku vedlo některé umělce k zakládání vlastních společenství. Roku 1577 založil Federico Zuccari \"Cech svatého Lukáše (Accademia di San Luca)\" jako sdružení umělců pracujících v Římě. Zuccari vedl akademii od roku 1593. Kolem roku 1600 vznikla v Bologni slavná \"Accademia degli Incamminati\", založená bratry Carracciovými.\n\nPředchůdcem akademií byla \"Compagnia di San Luca\", cech malířů, který měl své statuty a výsady dané listinou ze 17. prosince 1478 papežem Sixtem IV. Mezi zakládajícími členy byl i slavný malíř Melozzo da Forli, který v té době působil na papežském dvoře. V roce 1605 papež dal cechu právo udělit milost odsouzenci u příležitosti svátku svatého Lukáše. V roce 1620 rozšířil papež Urban VIII. pravomoci cechu o právo rozhodovat kdo bude v Římě považován za umělce, a to pod záštitou jeho synovce, kardinála Francesca Barberiniho. V roce 1633 Urban VIII. udělil cechu právo zdanit všechny umělce a cech dostal monopol na všechny veřejné zakázky. Tato opatření zvedla silnou opozici. Během prvních let papežské úřady vyvíjely velkou kontrolu nad vedením akademie. Někteří moderní kritici uvádějí, že církev kontrolovala umělce \"se zdánlivým cílem poskytnout umělcům vyšší vzdělání, ve skutečností církev ovládla umění\". Členy akademie bylo mnoho významných malířů 17. století, jako Domenico Zampieri (Domenichino), Gian Lorenzo Bernini, Pietro da Cortona, Giovanni Francesco Romanelli. Nicméně, mnoho významných umělců se nikdy k akademii nepřipojilo nebo nebylo přijato.\n\nCílem akademie bylo vytvořit možnost zlepšit práci umělců. Mezi členy akademie patřili nejen malíři ale i sochaři a architekti, kteří se zabývali výhradně řemeslnou prací. Mezi další zakladatele patří Girolamo Muziano a Pietro Olivieri. Akademie byla pojmenována podle Evangelisty svatého Lukáše, který podle legendy Sv. Jana z Damašku ( 675 či 676–749) jako první namaloval obraz Panny Marie. Jeden z nejslavnějších cechů byl založen v Antwerpách. Jeho činnost trvala až do roku 1795, ačkoli tehdy už ztratila svůj monopol a tedy většinu své síly. Od konce 16. století až do okamžiku, kdy se z Palazzo Carpegna akademie přestěhovala do svého současného sídla, sídlila v městském bloku poblíž Fórum Romanum. Původní budovy se nedochovaly, zůstal však kostel \"Santi Luca e Martina,\" jehož stavitelem byl barokní architekt Pietro da Cortona. Průčelí kostela dodnes shlíží na Fórum. Zde byla v roce 1577 byla založena \"Accademia di San Luca\", akademie malířů, sochařů a architektů pracujících v Římě. V roce 1588 byla stavba předána církvi, která jej dedikovala Sv. Lukášovi. Akademie uskutečnila drobné úpravy kostela a také projekty pro nový kostel podle kreseb Ottaviano Mascherino (1536–1606). Postupně akademie začala získávat nemovitosti sousedící s kostelem.\n\nPřestože až do šestnáctého století nebyly Antwerpy hlavním uměleckým centrem, byly jedny z prvních, když ne vůbec první, kdo založil \"Cech Sv. Lukáše.\" První zmínka o cechu pochází z roku 1382 a roku 1442 dostal cech od města zvláštní privilegia. Cech se oddělil od gildy, vytvořil vlastní archiv Cechu svatého Lukáše zvaný \"Liggeren\", který dodnes slouží jako zdroj biografických informací o vlámských umělcích. První seznam pochází z roku 1453, ale dá se předpokládat, že cech byl daleko starší než tento seznam. V katalogu jsou jména studentů, děkanů v jednotlivých letech, jména mistrů a jejich specializace. V Antwerpách museli všichni umělci patřit k cechu, aby mohli pracovat a prodávat pod svým vlastním jménem. Cech velmi přísně dohlížel na umělecké aktivity členů a dbal na to, aby si řemeslníci nekonkurovali, nepracovali v oblasti, kde již pracují jiní členové cechu, jako bylo například tkaní gobelínů. \n\nCech v Bruggách zahrnoval i sedláře, pravděpodobně proto, že většina sedlářů malovala drobné iluminace na kůži. Možná kvůli tomuto spojení platilo po nějakou dobu pravidlo, že všechny miniatury musí mít malou značku k identifikaci umělce, pro kontrolu, zda je registrován u cechu. Pokud umělec nebyl registrován u cechu, pak podle regulí mohl učit své řemeslo pouze se zvláštním privilegiem, například pokud byl jmenován dvorním umělcem. V této situaci byl malíř Peter Paul Rubens v 17. století, kdy získal speciální povolení od rakouského arcivévody Alberta VII. (1559–1621), jelikož byl v Bruselu dvorním umělcem a v Antwerpách členem Cechu svatého Lukáše. Členství v cechu také opravňovalo členy k prodeji svých děl ve výstavním sále, který byl ve vlastnictví cechu. Antwerpy například otevřeli v roce 1460 tržiště pro prodej obrazů před katedrálou a v roce 1482 tento způsob zavedly také Bruggy.\n\nCechy Sv. Lukáše se v Nizozemsku začaly znovu objevovat po roce 1581, kdy byla část Nizozemska oddělena od katolického Španělska a města se dostala pod protestantskou vládu. To bylo příčinou dramatického pohybu populace. Mnoho spolků Sv. Lukáše znovu vydalo chartu na ochranu zájmů místních malířů, neboť se obávali příchodu talentovaných umělců z míst jako Antwerpy a Bruggy. Mnoho měst mladé republiky se stalo koncem šestnáctého a počátku sedmnáctého století důležitými uměleckými středisky. Amsterdam byl prvním městem, které po reformaci v roce 1579 znovu vydalo \"Chartu svatého Lukáše\" pro své členy\",\" kterými nebyly jen malíři, ale i sochaři, rytci a další řemeslníci zabývající se uměním. Během dohodnutého dvanáctiletého příměří z roku 1609, přistěhovalectví stoupalo a mnoho holandských měst znovu vydalo své charty jako formu ochrany proti množství obrazů, které začaly přicházet ze zahraničí.\n\nMěsta jako Gouda, Rotterdam a Delfty založili cechy mezi lety 1609 a 1611. V každém z těchto případů se malíři obrazů vyčlenili z tradiční struktury cechu, která zahrnovala i jiné malíře, například ty, kteří pracovali na freskách a na domech. Jiná města jako Amsterdam nebo Haarlem k tomuto rozdělení nepřikročily. V roce 1631 se Haarlemský cech pokusil vytvořit přísnou hierarchii umělců, kde by malíři obrazů byli na jejím vrcholu. Tato hierarchie byla nakonec odmítnuta. V Utrechtském cechu, založeném v roce 1611, došlo k oddělení sedlářů, v roce 1644 se oddělil nový cech malířů a v Cechu Sv. Lukáše zůstali pouze sochaři a řezbáři. Podobný krok v Haagu v roce 1656 vedl k tomu, že malíři opustili Cech Sv. Lukáše, aby založili nové společenství \"Confrerie Pictura\" se všemi druhy výtvarných umělců. \n\nUmělci v jiných městech nebyli tak úspěšní při vytváření vlastních cechů a zůstali součástí cechů stávajících. Například v Leidenu v roce 1610 byl učiněn pokus o založení speciálního cechu pro malíře, aby se ochránili před prodejem umění od cizinců, zejména těch, kteří pocházeli z oblastí vévodství Brabant, což je oblast okolo Antwerp. Leiden tradičně nebyl nakloněn cechům a tak umělcům pouze učinil nabídku, že pomůže zabránit nedovolenému dovozu. Teprve v roce 1648 byla za přispění Gerrita Doua a Jana Steena (v roce 1674 se stal jejím prezidentem) volně organizovaná \"gilda\" v tomto městě povolená. Cechy malého, ale bohatého sídla vlády Haagu a jeho blízký soused Delfty spolu neustále bojovali, často bez úspěchu. Ke konci století bylo dosaženo rovnováhy s tím, že portrétisté z Haagu dodávali do obou měst, a umělci z Delftu dělali to samé.\n\nV renesanční Florencii Cech Sv. Lukáše jako takový neexistoval. Malíři patřili do společného cechu s lékaři a lékárníky \"(Arte dei Medici e Speziali)\", protože kupovali své pigmenty z lékárny, zatímco sochaři byli členy \"Masters of Stone and Wood (Maestri di Pietri e Legname)\". Malíři byly často členy v \"Compagnia di San Luca\", která byla ve Florencii založena již v roce 1349. Podobné organizace existovaly i v jiných italských městech, například v Římě. Na Krétě byl v 16. století byl založen cech velmi úspěšnými řeckými malíři. Členové \"Compagnia di San Luca\" se začali setkávat v bazilice \"Basilica della Santissima Annunziata (Basilica of the Most Holy Annunciation)\" ve Florencii. Připojili se také sochaři, kteří byli dříve členy cechu Sv. Pavla \"(Compagnia di San Paolo)\". V roce 1563 se ve Florencii se tento cech přeměnil na \"Accademia di Belle Arti Firenze | Accademia del Disegno\", která byla v roce 1572 formálně začleněna do cechovního systému města. Umělecká společenství ve Florencii udržovala daleko více tradiční cechovní struktury než \"Accademia di San Luca\" v Římě, kterou založil v roce 1593 Federico Zuccari. Ta už představuje \"moderní\" strukturu umělecké akademie. Ostatní města se postupně řídila příkladem Říma. V Bologni byla z iniciativy Ludovica Carraci založena \"Accademia degli Incamminati\". V Antwerpách byla založena Královská akademie výtvarných umění, založil ji vlámský malíř David Teniers mladší či David Teniers II. (15. prosinec 1610 – 25. duben 1690), první děkan akademie. V Benátkách Giovanni Battista Tipponi a Giovanni Battista Tiepolo založili \"Accademia di Belle Arti di Venezia\", která se oddělila od staré \"Fraglia dei Pittori\", což byl známý místní cech. Nové akademie začaly nabízet studentům výuku kreslení, základy malby a studium umělecké teorie včetně hierarchie žánrů. Význam a prestiž akademií se tím zvýšila.\n\nNástup nového směru, ke kterému došlo koncem 16. století v Itálii, se zopakoval i v Nizozemských zemích díky zvýšené angažovanosti účasti umělců v literární a humanistické společnosti. Zvláště Cech sv. Lukáše v Antwerpách byl úzce spjat s jedním z významných spolků literátů \"Violieren\". Mnohdy byly obě společnosti považovány za totožné. V polovině šestnáctého století, kdy v Antwerpách byl aktivní Pieter Brueghel starší, většina členů \"Violieren\", včetně Franse Florise, Cornelise Florise, Hieronymuse Cocka, byli umělci. Vztah mezi těmito dvěma organizacemi, jedna pro umělce, kteří prodávali svá díla a byli tedy i obchodníky, a druhá jako literární a dramatická skupina, pokračoval do sedmnáctého století. V roce 1663 se obě skupiny formálně sloučily a sto let po římské \"Accademia di San Luca\" byla založena Antverpská akademie. Podobné vztahy mezi Cechem Sv. Lukáše a literárními a humanitními společnostmi existovaly v nizozemských městech v sedmnáctém století často. Haarlemský \"Liefde boven al (Láska nade vše)\" ke kterému patřil Frans Hals, Esaias van de Velde a Adriaen Brouwer je dobrým příkladem. Tyto aktivity se také projevovaly ve společenstvích, které se vyvíjely mimo cechy, jako jsou antverpští romantici \"(Guild of Romanists či Confrérie van romanisten)\", pro které bylo nezbytné poznávání světa, cestování do Itálie a znalost klasické a humanistické kultury.\n\nPravidla cechů se značně lišila. Společně pravidlo s gildami obchodníků bylo, že doba učení trvala nejméně tři, častěji pět let. Poté se učedník kvalifikoval jako mistr, který může pracovat pro kteréhokoli člena gildy či cechu. Někteří umělci začali podepsat a datovat své obrazy už rok nebo dva předtím, než se stali oficiálními členy cechu, neboť podmínkou členství byla platba do cechu. Teprve poté se umělec stal \"svobodným mistrem\" a mohl prodávat vlastní díla, otevřít si dílnu s vlastními učedníky a také prodávat práci jiných umělců. Anthony van Dyck toho dosáhl v osmnácti letech. Malíři v Norimberku na rozdíl od pozlačovačů měli umožněn \"volný obchod\" bez příslušnosti k cechu a obchod byl řízen přímo městskou radou; toto mělo za cíl povzbudit umělecký růst ve městě. Mnoho uměleckých prací bylo spojeno s vydáváním knih, pro které Norimberk byl největším německým centrem. Nicméně existovala i jiná pravidla a například jen ženatí muži mohli provozovat vlastní dílnu. Ve většině měst byly ženy vytvářející iluminované manuscripty vyloučeny z cechu nebo se nemohly stát mistry. Toto pravidlo neplatilo v Antwerpách, kde členkou cechu byla Catharina van Hemessen a další ženy. Cechy vznikly z původních gild, což byla obecně křesťanská společenství, proto byli ve většině měst vyloučeni z členství Židé, nebo se alespoň se nemohli stát mistry. S rozvojem knihtisku se do malířských cechů začlenilo mnoho rytců a iluminátorů a pozlačovačů. Panoval názor, že toto propojení oslabuje rozvoj výtvarné tvorby, proto některé malířské cechy rytce přijaly, jiné ne. V Londýně měli malíři na sklo své vlastní oddělené cechy společně se sklenáři, jinde byli malíři na sklo do uměleckých cechů přijati. Pravidla Delftského cechu byla nekompromisní. Když Johannes Vermeer vstoupil do cechu v roce 1653, musel podle místních pravidel absolvovat šest let učení. Kromě toho musel zaplatit vstupní poplatek ve výši 6 guldenů, a to navzdory skutečnosti, že jeho otec byl členem cechu (jako obchodník s uměním), což by za normálních okolností znamenalo pouze tři guldeny. Pieter de Hooch na druhé straně jako přistěhovalec do Delftu musel v roce 1655 zaplatit dvanáct guldenů, což si nemohl dovolit zaplatit najednou.\n\nKoncem 17. století nastal větší pohyb obyvatel a vznikalo napětí mezi místními cechy, které prosazovaly své právo monopolu a malířů, kteří přicházeli do měst za prací či na pozvání vládnoucích elit. Když byl Anthonis van Dyck pozván králem Karlem I. do Anglie, byl mu poskytnut dům u Blackfriars, sice v Londýně, ale těsně za hranicí City of London, aby se zabránilo kofliktu s právem monopolu londýnského cechu. Cech v Haagu se roku 1656 rozdělil na dvě části a vznikla \"Confrerie Pictura\", kterou založili umělci nespokojení s poměry v cechu. V té době začal převažovat názor, že pro zajištění vysoké kvality a tím i vysoké ceny za umělecká díla, mělo by být vzdělávání umělců odděleno od prodejních míst. Mnoho měst vytvořilo akademie jako školy pro malíře, zatímco prodej byl organizován například v místních hostincích, při prodeji nemovitostí nebo na otevřených trzích. V Antwerpách habsburští guvernéři nakonec odstranili monopol cechů a do konce 18. století téměř nezbyly žádné monopolní cechy. A a to ještě předtím, než Napoleon rozpustil všechny cechy na územích, které ovládal. Cechy přežily jako humanistické společnosti nebo charitativní organizace nebo se sloučily s novějšími akademiemi, jako se to stalo v Antverpách, ale už ne v Londýně ani v Paříži. Krátké oživení cechovních monopolů nastalo ve východní Evropě ve 20. století v komunistickém režimu, kde pro nečleny svazu nebo cechu bylo velmi těžké pracovat jako malíř – příkladem je Čech Josef Váchal.\n\nV mnoha městech Cech Sv. Lukáše financoval kapli, pro kterou vytvářel obrazy svého patrona. Jeden z nejranějších obrazů Rogiera van der Weydena tak vytvořil tradici, kterou následovali mnozí další malíři, jako Frans Floris (1556), Marten de Vos, (1602) a Otto van Veen. Abraham Janssens namaloval v roce 1605 oltářní obraz pro cech v Mechelenu. Tyto obrazy jsou často autoportréty s postavou umělce jako svatým Lukášem a často poskytují pohled na způsob malířovy práce, neboť svatý Lukáš je zde zobrazován při práci.\n\n\n\n"}
{"id": "1336303", "url": "https://cs.wikipedia.org/wiki?curid=1336303", "title": "Mezinárodní asociace učitelů ruského jazyka a literatury", "text": "Mezinárodní asociace učitelů ruského jazyka a literatury\n\nMezinárodní asociace učitelů ruského jazyka a literatury (rusky \"Международная ассоциация преподавателей русского языка и литературы\" (МАПРЯЛ); zkratka MAPRJAL) je mezinárodní nevládní společenství učitelů ruského jazyka a literatury, sdružující 200 členů ze 70 zemí světa, založené v roce 1967 na pařížské Sorbonně.\n\nČeská asociace rusistů (zkratka ČAR), založená roku 1975 a k roku 2017 vedená předsedou Mgr. Jiřím Klapkou, je také členem společenství MAPRJAL.\n\nV srpnu roku 1999 uváděla jako viceprezidentka IX. kongres MAPRJALu, konaný v Bratislavě, jehož se zúčastnilo 600 účastníků ze 43 zemí světa, slovenská vysokoškolská učitelka a rusistka Eva Kollárová.\n"}
{"id": "1336307", "url": "https://cs.wikipedia.org/wiki?curid=1336307", "title": "Non è mai Passato", "text": "Non è mai Passato\n\nObyčejný mladý chlapec \"Ludovico\" se dozvídá, že jeho současný život je pokračováním, reinkarnací života předešlého, který se odehrával během Napoleonských válek. Dozvídá se o úkolu, který má splnit a z roku 2018 se náhle dostává do roku 1815, kde žil v předešlém životě.\n\nFilm se natáčel v létě roku 2017 v Toskánsku a v údolí Aosty.\n\n"}
{"id": "1336309", "url": "https://cs.wikipedia.org/wiki?curid=1336309", "title": "Pavel Richter (politik)", "text": "Pavel Richter (politik)\n\nPavel Richter (* 6. září 1966) je český politik, od roku 2010 zastupitel hlavního města Prahy, člen TOP 09. \n\nVyrůstal na pražském Spořilově, odkud se v roce 1991 přestěhoval na Barrandov. Je dvakrát ženatý, z prvního manželství má dva syny, z druhého pak dvě dcery.\n\nVolný čas věnuje zejména sportu. Každý rok si kromě běžného tréninku a pravidelných závodů stanovuje nějaké výzvy. Naposledy to byly například 1000 miles Adventure  - nonstop závod na horských kolech bez zajištění nebo Handy maraton (štafetový nonstop závod 8 členných štafet). V roce 2008 absolvoval závod Iroman World na Havajských ostrovech. \n\nOd 30. března 2017 do listopadu 2018 byl starostou městské části Praha 5. V roce 2010 byl prvně zvolen zastupitelem hlavního města Prahy. V listopadu roku 2011 se stal náměstkem primátora pro oblast infrastruktury. Byl jím až do roku 2014. V roce 2014 mandát zastupitele hlavního města obhájil. Vystudoval Stavební fakultu ČVUT v Praze. Poté působil v česko-německém holdingu CTR. Věnoval se obchodu s cementem a realitám.\n\nV komunálních volbách v roce 2018 obhájil mandát zastupitele hlavního města Prahy, když kandidoval jako člen TOP 09 na 6. místě kandidátky subjektu \"\"TOP 09 a Starostové (STAN) ve spolupráci s KDU-ČSL, LES a Demokraty Jana Kasla -\"Spojené síly pro Prahu\"\"\". Obhájil také post zastupitele městské části Praha 5, kde byl lídrem kandidátky TOP 09.\n"}
{"id": "1336310", "url": "https://cs.wikipedia.org/wiki?curid=1336310", "title": "Ķ", "text": "Ķ\n\nĶ (minuskule ķ) je speciální písmeno latinky. Nazývá se K s cedillou. V současnosti se vyskytuje pouze v abecedě lotyštiny a latgalštiny. Do roku 1929 se používalo i v kurdštině, když se ještě psala latinkou. Bývá často zaměňováno s písmenem K̦ (K s čárkou pod), které bývá používáno při ISO 9 transkripci znaku cyrilice Қ, používaném v altajských a kavkazských jazycích. V Unicode má velké Ķ kód U+0136 a malé ķ kód U+0137. Na české klávesnici se dá zapsat jako + a .\n"}
{"id": "1336311", "url": "https://cs.wikipedia.org/wiki?curid=1336311", "title": "Seznam dílů seriálu Na vlásku: Seriál", "text": "Seznam dílů seriálu Na vlásku: Seriál\n\nToto je seznam dílů seriálu Na vlásku. Americký animovaný televizní seriál \"\" měl premiéru 24. března 2017 na stanici Disney Channel.\n\n<onlyinclude></onlyinclude>\n\nDne 15. února 2017 byl seriál prodloužen o druhou řadu.\n\nDne 18. května 2016 bylo oznámeno, že seriál získá třetí řadu.\n"}
{"id": "1336313", "url": "https://cs.wikipedia.org/wiki?curid=1336313", "title": "Chlum (Kožlanská plošina)", "text": "Chlum (Kožlanská plošina)\n\nTento Chlum je vrchol dosahující 412 m n. m. se nachází na Kožlanské plošině v katastrálním území Chrást, okres Plzeň-město).\n\nVrchol leží mezi vesnicemi Dýšina, Chrást a městem Plzeň, na jeho úbočí je vedena silnice II/233 Plzeň-Rakovník. Vrchol kopce je zalesněn a nalézá se na něm opuštěný kamenolom. V těsném sousedství vrcholu leží vysokonapěťová rozvodna Chrást.\n\nV Kralovické pahorkatině se nachází ještě jeden Chlum, a to\nPoměrně nedaleko se nacházejí ještě další kopce tohoto názvu, a to: \n"}
{"id": "1336339", "url": "https://cs.wikipedia.org/wiki?curid=1336339", "title": "Alice Braga", "text": "Alice Braga\n\nAlice Braga (* 15. dubna 1983 São Paulo) je brazilská herečka. \n\nOd dětství hrála v televizních reklamách, jako patnáctiletá debutovala v krátkometrážním filmu \"Trampolim\". Studovala na Pontifícia Universidade Católica, kterou nedokončila a rozhodla se věnovat herectví. Úspěch jí přinesla role Angeliky ve filmu Fernando Meirellese \"Město bohů\" (2002), za kterou byla nominována na cenu Grande Prêmio do Cinema Brasileiro pro nejlepší herečku. Za hlavní roli prostitutky ve filmu \"Cidade Baixa\" byla oceněna na Filmovém festivalu Rio de Janeiro a získala Prêmio Contigo. Díky filmu \"Já, legenda\" (2007) se prosadila v Hollywoodu. Hraje také v americkém televizním seriálu \"Queen of the South\". \n\nJejí tetou je herečka Sônia Braga.\n\n\n"}
{"id": "1336340", "url": "https://cs.wikipedia.org/wiki?curid=1336340", "title": "Kvalifikace na Mistrovství světa ve fotbale 2018 – Mezikontinentální baráže", "text": "Kvalifikace na Mistrovství světa ve fotbale 2018 – Mezikontinentální baráže\n\nMezikontinentální baráže kvalifikace na Mistrovství světa ve fotbale 2018 určí zbylé dva účastníky finálového turnaje.\n\nMezikontinentálních baráží se zúčastní čtveřice týmů:\n\nTyto čtyři týmy byly na hlavním losu kvalifikace rozlosovány do dvojic, ve kterých se v listopadu 2017 utkají systémem doma a venku o zbylá dvě místa na MS 2018. Ze dvojice postoupil tým s lepším sečteným skóre. V případě rovnosti rozhodovalo pravidlo venkovních gólů. Pokud ani to nerozhodlo, následovalo prodloužení, případně penaltový rozstřel.\n\n\" zvítězila celkovým skóre 3 : 1 a postoupila na Mistrovství světa ve fotbale 2018.\"\n\n\n"}
{"id": "1336342", "url": "https://cs.wikipedia.org/wiki?curid=1336342", "title": "Paul Baras", "text": "Paul Baras\n\nPaul Baras (14. května 1870 – 6. listopadu 1941) byl francouzský cyklista, motocyklový a automobilový závodník. Účastnil se několika raných automobilových závodů i Grand Prix. V období od listopadu 1904 do ledna 1905 byl držitelem světového rychlostního rekordu.\n\nPaul Desire Ferdinand Baras se narodil v severofrancouzském Orchies. Původně se věnoval silniční cyklistice, účastnil se mnoha soutěží, v roce 1894 získal třetí místo v Grand Prix de Paris ve sprintu. Jako mnoho cyklistů té doby přešel k závodění v automobilech, nejprve soutěžil v závodech do vrchu. \n\nV roce 1899 zvítězil s kvadricyklem Darracq na trati Paříž–Boulogne. 29. března 1901 zvítězil ve třídě voiturette v závodě do vrchu v La Turbie u Nice za volantem vozu Darracq 12 HP. Druhý dojel v témže roce v závodě u města Gaillon. Ve třídě voiturette zvítězil v Bexhill Speed Trials v roce 1902, třetí ve své třídě dojel v La Turbie a druhý u Château-Thierry. V závodě Paříž–Vídeň v témž roce dojel s časem 17 h 04 min 52 s na šestém místě. \n\nSvětový rychlostní rekord stanovil za volantem vozu Darracq 100 HP v belgickém Ostende 13. listopadu 1904. Letmý kilometr ujel průměrnou rychlostí 167,92 km/h.\n\nS vozem Darracq 100 HP se v roce 1904 účastnil závodu Circuit des Ardennes, kde dojel šestý. Šestý dojel i v závodě do vrchu Mont Ventoux. V závodě ve sprintu u Dourdanu (\"Kilomètre de Dourdan\") 3. října 1904 s průměrnou rychlostí 142,857 km/h zvítězil. O rok později při francouzské kvalifikaci pro Pohár Gordona Bennetta na \"Circuit de l'Argonne\" musel s poškozeným kolem odstoupit na konci prvního okruhu. 25. července 1905 závodil na Circuit des Ardennes, ale ve druhém kole odstoupil. Stejně se mu vedlo i následující rok na stejné trati. \n\nS nespolehlivým vozem Darracq byl velmi nespokojen a tak v roce 1906 „přesedlal“ na čtyřválcový Brasier 105 HP s objemem 12 l. V roce 1906 se s vozem Brasier účastnil první Grand Prix Francie, dvě první kola vedl, v prvním kole zajel i nejrychlejší čas závodu vůbec, ale nakonec skončil sedmý. V následujícím ročníku 1907 dojel na třetím místě, poté co v devátém, předposledním kole, musel odstoupit před ním jedoucí Vincenzo Lancia. V roce 1908 musel po třech kolech pro poruchu motoru odstoupit.\n\nPo narození svého druhého syna se závoděním přestal, důvodem byl i vliv jeho ženy. Věnoval se cyklistice a provozoval až do třicátých let malou dílnu.\n"}
{"id": "1336349", "url": "https://cs.wikipedia.org/wiki?curid=1336349", "title": "Krakonoš (Kozí hřbety)", "text": "Krakonoš (Kozí hřbety)\n\nKrakonoš je hora vysoká 1422 m n. m. Nachází se v Krkonoších v okrese Trutnov a je součástí Kozích hřbetů.\n\nHora leží 5km východně od Špindlerova Mlýna. Z vrcholu Krakonoše jsou nádherné výhledy do okolí např. na Ještěd (1012 m n. m.) nebo Sněžku (1603 m n. m.).\n\nOdbočku na vrchol Krakonoše protíná červená turistická značka vedoucí mezi Špindlerovým mlýnem a Luční boudou. V zimních měsících je kvůli lavinovému nebezpečí cesta ze Špindlerova mlýna uzavřena.\n"}
{"id": "1336350", "url": "https://cs.wikipedia.org/wiki?curid=1336350", "title": "Luhov (hradiště)", "text": "Luhov (hradiště)\n\nLuhov je pravěké hradiště jihozápadně od stejnojmenné vesnice u Líšťan v okrese Plzeň-sever. Nachází se na ostrožně nad vodní nádrží Hracholusky v místech zvaných Vojenský tábor. Pozůstatky hradiště jsou chráněny jako kulturní památka ČR.\n\nZ lokality pochází nález bronzové jehlice z mladší doby bronzové. Hradiště vzniklo až v pozdní době bronzové a existovalo také v pozdní době halštatské. Ze starší fáze pochází nálezy keramiky nynické skupiny, zatímco halštatské osídlení dokládá nalezený bronzový třmenový náramek. V areálu hradiště se nachází rekreační chaty. Část archeologických nálezů byla získána v rámci záchranných výzkumů při stavbě rekreační infrastruktury.\n\nPůvodně dvoudílné hradiště o rozlože devět hektarů a rozměrech 630 × 250 metrů chránila obvodová hradba dochovaná v podobě valu, který má místy charakter terasy. Příčné vnitřní opevnění se nedochovalo. Na snadno přístupné východní straně bylo opevnění zesíleno čtyřnásobným valem, ale dochoval se jen zdvojený val a příkop.\n\n"}
{"id": "1336353", "url": "https://cs.wikipedia.org/wiki?curid=1336353", "title": "Mezi řádky", "text": "Mezi řádky\n\nMezi řádky je americký dramatický film režiséra Richarda LaGravenese z roku 2007. Vypráví příběh studentů středoškolské třídy, jejichž životy se snaží změnit svým originálním pedagogickým přístupem učitelka Erin Gruwellová (Hilary Swanková). Snímek vznikl na základě skutečných událostí, které se v devadesátých letech 20. století odehrály ve třídě Erin Gruwellové na Woodrow Wilson Classical High School. Předlohou ke snímku byla kniha \"The Freedom Writers Diary\", kterou Gruwellová spolu se svými studenty napsala.\n\nFilm získal mezi diváky na největších filmových databázích nadprůměrné hodnocení. Na internetovém agregátoru filmových recenzí Rotten Tomatoes film obdržel 125 recenzí, z toho 69 % pozitivních. Kritici, jejichž recenze web použil, se shodli, že se jedná o „poctivý, nicméně konvenční příspěvek do žánru filmů o učitelích v městském prostředí, s energickou Hillary Swankovou v čele působivě hrajících neznámých herců a hereček“. Nadprůměrně je zde snímek ohodnocen i ze strany diváků.\n\n\n"}
{"id": "1336354", "url": "https://cs.wikipedia.org/wiki?curid=1336354", "title": "Římskokatolická farnost Liptál", "text": "Římskokatolická farnost Liptál\n\nŘímskokatolická farnost Liptál je územní společenství římských katolíků s farním kostelem svatého Michaela archanděla v děkanátu Vsetín. \n\nPrvní písemná zmínka o obci pochází z roku 1361, kdy až papežský dvůr v Avignonu jmenoval rozhodčí komisi, která řešila spor mezi vizovickým klášterem a Šternberky. Obec spadala pod vsetínské panství.\nSamostatným panství se Liptál stal roku 1666.\n\nAdministrátorem excurrendo je od července 2017 R. D. František Král.\n\nNa území farnosti se pravidelně pořádá tříkrálová sbírka. V roce 2017 se při ní v Liptálu vybralo 30 528 korun, ve Lhotě 16 665 korun. \n\n"}
{"id": "1336360", "url": "https://cs.wikipedia.org/wiki?curid=1336360", "title": "Adam Kalous", "text": "Adam Kalous\n\nAdam Kalous (* 6. října 1979 Jeseník) je český politik, ekonom a podnikatel, od října 2017 poslanec Poslanecké sněmovny PČR, od roku 2016 zastupitel Olomouckého kraje, v letech 2014 až 2018 starosta města Jeseník, člen hnutí ANO 2011. \n\nVystudoval Střední školu hotelnictví a služeb a Vyšší odbornou školu Opava a následně obor řízení podniku a podnikové finance na Vysoké škole finanční a správní v Praze (získal titul Bc.). Magisterské vzdělání získal na Univerzitě Jana Ámose Komenského v Praze obor Evropská hospodářskosprávní studia (získal titul Ing.). V současné době studuje Vysokou školu ekonomickou v Praze, fakultu mezinárodních vztahů obor mezinárodní politika a diplomacie.\n\nTři roky žil a pracoval ve Velké Británii. Podniká v oblasti obchodu a také provozoval hudební klub. Od roku 2014 působí jako člen a od roku 2018 jako předseda správní rady destinační společnosti Jeseníky – Sdružení cestovního ruchu.\n\nOd roku 2018 vykonává funkci člena dozorčí rady společnosti Priessnitzovy léčebné lázně.\n\nOd roku 2013 je ženatý. Střídavě žije v Jeseníku a ve Svitavách, odkud pochází jeho žena.\n\nJe členem hnutí ANO 2011. V komunálních volbách v roce 2014 byl z pozice lídra kandidátky hnutí ANO 2011 zvolen zastupitelem města Jeseník. Dne 21. listopadu 2014 se stal starostou města. Na funkci starosty města Jeseník rezignoval v únoru 2018 poté, co byl ve volbách do poslanecké sněmovny v roce 2017 zvolen poslancem PSP ČR. Jeho nástupkyní se stala Jana Konvičková. V komunálních volbách v roce 2018 obhajoval z 9. místa kandidátky hnutí ANO 2011 post zastupitele města, ale neuspěl.\n\nV krajských volbách v roce 2016 byl za hnutí ANO 2011 zvolen zastupitelem Olomouckého kraje. Je předsedou Výboru zastupitelstva pro rozvoj cestovního ruchu Olomouckého kraje. \n\nVe volbách do Poslanecké sněmovny PČR v roce 2017 byl zvolen za hnutí ANO 2011 poslancem v Olomouckém kraji, a to ze čtvrtého místa kandidátky. Je členem dvou sněmovních výborů - místopředsedou Výboru pro veřejnou správu a regionální rozvoj, a členem Výboru pro evropské záležitosti. Dále je členem komise pro kontrolu BIS. \n\nV březnu 2019 schválila Poslanecká sněmovna jeho komplexní pozměňovací návrh novely Zákona o registru smluv. Díky této změně musí zveřejňovat uzavřené smlouvy ve veřejně přístupném registru státní a polostátní firmy jako jsou například ČEZ, ČEPS, ČD, ČD Cargo, Pražská plynárenská a další.\n"}
{"id": "1336364", "url": "https://cs.wikipedia.org/wiki?curid=1336364", "title": "Tvrdalj", "text": "Tvrdalj\n\nTvrdalj (chorvatsky ) je opevněná vila ve městě Stari Grad, na ostrově Hvar v Chorvatsku.\n\nTvrdalj bylo letní sídlo Petara Hektoroviće, chorvatského renesančního šlechtice a básníka (1487-1572). V průběhu 16. století se ostrov Hvar stal cílem útoků Osmanského námořnictva. Hektorović proto svůj dům zbudoval tak, aby mohl poskytovat ochranu před těmito útoky pro něho i pro obyvatele města.\n\nTvrdalj je dobře zachovaná renesanční budova, s dlouhým uzavřeným průčelím na severní straně směřující k moři. Toto průčelí jej mělo chránit před případným útokem. Středem areálu je vnitřní nádvoří s nádrží pro ryby, ve které se mísí sladká a mořská voda. Okolo této nádrže je arkádová terasa. Na její severní straně je věž s holubníkem. Obytná část a pokoje pro služebnictvo jsou rozmístěny okolo tohoto nádvoří. Objekt má i několik studní. Jižně od hlavní budovy je zahradna obklopená zdí. Zde Hektorović pěstoval koření a léčivé rostliny. \n\nV roce 1448 obdržel Hektor Hektorović povolení hvarského guvernéra (\"hvarski knez\") stavět na pozemcích na západním okraji města Stari Grad, přímo na břehu zálivu. Toto místo bylo již tehdy nazýváno Tvrdalj, což je překládáno jako pevnost nebo hrad. Z toho se usuzuje, že nějaká opevněná stavba zde musela stát již dříve. Toto místo bylo obydleno již od starověku, což potvrdil nález římské mozaiky pod schody kostela sv. Rocha v těsném sousedství na východ od vily v roce 1898.\n\nKonec 15. století a období 16. století bylo dobou stavebního rozmachu ve městě Stari Grad. V roce 1482 byl postaven dominikánský klášter. Mnoho šlechtických rodin na ostrově vidělo ve \"Starém Hvaru\", jak to byl přístav tehdy nazýván, klidné útočiště. Význačné osobností zde měly své letní paláce, takže v roce 1553 benátský korespondent Giustinian popisoval Stari Grad jako město, kde se nachází \"...krásné domy a přístav vhodný pro největší lodě. Žije zde mnoho vznešených lidí.\"\n\nPo smrti svého otce, Marina Hektoroviće, Petar Hektorović převzal stavbu a Tvrdalj se stala jeho letním palácem, jehož koncepci sám navrhl. Hektorović vlastnil na ostrově i ve městě Stari Grad více budov. Ve své poslední vůli ale zmiňuje jmenovitě pouze Tvrdalj a udílí zde podrobné pokyny, jak mají práce na nedokončené stavbě pokračovat.\n\nPetar Hektorović umístil svůj dům, přímo na nábřeží, které v 16. století sahalo do vnitrozemí dále, než dnes. Náměstí, které nyní leží před vilou Tvrdalj, vzniklo až v 19. století. V Hektorovićově době sahal záliv až ke vchodu do vily, takže umožňoval příjezd lodí.\n\nBěhem dvacátých a třicátých let 16. století se stavební práce soustředily na obydlí pro poutníky a chudé na východní straně areálu. Během tureckého útoku na Stari Grad v roce 1539 bylo město vypáleno a vypleněno. Hektorović sám uprchl do Itálie. Po návratu v roce 1541 pokračoval v práci na opravě a budování sídla.\n\nV roce 1571 byl Stari Grad znovu napaden tureckým vojskem a Tvrdalj byl zapálen. O rok později Petar Hektorović zemřel a poškozenou stavbu zdědili jeho příbuzní. Hektorovićova závěť obsahovala podrobné pokyny, jak pokračovat v opravě a stavbě sídla. \n\nV roce 1834 přešel ostrov pod správu Rakouského císařství. Tvrdalj pak prošla zásadními změnami: byla zbourána jižní zeď, chodba kolem bazénu byla zaklenuta, na severní straně bylo po obou stranách věže přistavěno druhé patro, které téměř převyšuje původní věž. Záliv před vilou byl zasypán v rámci rekonstrukce přístavu. \n\nVe 20. století doznala stavba další významné změny. V roce 1901 byla zbourána zeď na východní straně areálu a bylo přistavěno patro nad východní stranou arkád.\n\nHektorovićův návrh pro Tvrdalj byl jednoduchý: stavba je uspořádána kolem centrálního nádvoří, kde je vodní nádrž pro chov ryb. Okolo ní je obdélníková arkádová terasa. Sem ústí obytné prostory i hospodářské místnosti a místnosti pro služebnictvo. Nad rybníkem je věž s holubníkem. Na jih od budovy je veliká zahrada obehnaná zdí.\n\nHlavní vstup byl portálem od moře, nad kterým se nachází nápis \"OMNIUM CONDITORI\" ([Věnováno] Stvořiteli všeho), který viděli připlouvající návštěvníci. Vytesané nápisy se nacházejí i na dalších vnějších i vnitřních stěnách stavby.\n\nNa východní straně je obydlí pro poutníky a žebráky, které má vlastní vchod. Pod terasou lodžie, v malé cele žila bekyňská ošetřovatelka. Kolem bytového komplexu stála vysoká zeď s obrannou funkcí, jako je například ravelin. Vila měla rovněž střešní lodžii s cimbuřím.\n\nVe vodní nádrži se systémem, který zajišťuje přísun čerstvé mořské vody, jsou chovány ryby \"Cípalové zlatí (Liza aurata)\". Nad severní stranou nádrže je malá věž s holubníkem, jižně pak zahrada s květinami a stromy ke se rovněž chovala domácí zvířata. Hektorović sám řekl, že jeho metafyzická stavba začíná rybami v nádrži, které jsou symbolem Krista, a končí holubicí, která symbolizuje Ducha svatého.\n\nPrůčelí Tvrdalje jsou bez ozdob nebo soch, kterými se vyznačovaly stavby tehdejších šlechtických domů a paláců. Vzhled stavby je předznamenán její obranou funkcí. Na většině vnějších i vnitřních stěn se ale nacházejí vytesané nápisy v latině, italštině a chorvatštině. Ty pocházejí z původní budovy Petara Hektoroviće. Chorvatský nápis je považován za jeden z nejstarších dochovaných.\n\n"}
{"id": "1336367", "url": "https://cs.wikipedia.org/wiki?curid=1336367", "title": "Římskokatolická farnost Pozděchov", "text": "Římskokatolická farnost Pozděchov\n\nŘímskokatolická farnost Pozděchov je územní společenství římských katolíků s farním kostelem svatého Jiří v děkanátu Vsetín. \n\nPrvní zmínka je z roku 1361. Pozděchov byl trvalou součástí vizovického panství. V roce 1663 a na počátku 18. století byl Pozděchov poznamenán tatarskými a kuruckými (uherskými) vpády. Kostel pravděpodobně stojí na místě staršího kostela. V letech 1700 až 1710 jej zde nechal vybudovat majitel vizovického panství hrabě Prokop Gervas Gollen. Od roku 1868 se kostel stal farním kostelem.\n\nAdministrátorem excurrendo je od srpna 2016 P. RNDr. Jiří Kučera, M.A. CSP.\n\nNa území farnosti se pravidelně pořádá tříkrálová sbírka. V roce 2017 se při ní vybralo v Pozděchově 20 989 korun, v Prlově 2 204 korun. \n\n"}
{"id": "1336370", "url": "https://cs.wikipedia.org/wiki?curid=1336370", "title": "Adam Vojtěch", "text": "Adam Vojtěch\n\nAdam Vojtěch (* 2. října 1986 České Budějovice) je český politik a právník, bývalý zpěvák a hudební skladatel, od prosince 2017 ministr zdravotnictví ČR v první a poté i druhé Babišově vládě, od října 2017 poslanec Poslanecké sněmovny PČR, od roku 2016 člen správní rady Všeobecné zdravotní pojišťovny ČR, nestraník za hnutí ANO 2011.\n\nOdmala se věnoval hudbě, koncertoval v dětských pěveckých sborech a vystupoval v dětských muzikálech, natočil a vydal vlastní album. V roce 2005 se účastnil také soutěže SuperStar, kde dostal přezdívku \"Ken\", přičemž vypadl v semifinále. Několik let zpíval v českobudějovickém swingovém orchestru Metroklub Big Band a později příležitostně hostoval v dalších českobudějovických tanečních orchestrech Valdaband a Fordance Orchestra.\n\nV letech 2006 až 2012 vystudoval právo na Právnické fakultě Univerzity Karlovy v Praze (získal titul Mgr.). Na stejné univerzitě absolvoval i mediální studia na Fakultě sociálních věd (v letech 2006 až 2009 bakalářský stupeň a následně v letech 2011 až 2013 navazující magisterský stupeň, získal druhý titul Mgr.). V roce 2018 získal titul MHA - Master of Healthcare Administration na pražském Advance Healthcare Management Institute.\n\nOd ukončení vysoké školy pracoval pro Andreje Babiše; v letech 2013 až 2014 působil jako právník společnosti MAFRA, v červnu 2014 se stal tajemníkem na Ministerstvu financí ČR a v témže roce i členem představenstva akciové společnosti THERMAL-F (provozuje Hotel Thermal v Karlových Varech). Od roku 2015 je předsedou dozorčí rady státního podniku Státní tiskárna cenin, členem dozorčí rady České průmyslové zdravotní pojišťovny a místopředsedou představenstva akciové společnosti PRISKO. V září 2016 jej Vláda ČR jmenovala členem správní rady Všeobecné zdravotní pojišťovny ČR.\n\nAdam Vojtěch žije v obci Včelná na Českobudějovicku. Angažoval se ve Spolku českých právníků Všehrd, jehož byl v letech 2010 až 2012 starostou.\n\nV letech 2012 až 2018 byl členem ODS. V roce 2014 členství pozastavil, v červnu 2018 mu bylo členství stranou zrušeno pro spolupráci s KSČM v rámci připravované druhé Babišovy vlády.\n\nVe volbách do Poslanecké sněmovny PČR v roce 2017 byl zvolen jako nestraník za hnutí ANO 2011 poslancem v Jihočeském kraji, a to ze třetího místa kandidátky. Na přelomu listopadu a prosince 2017 se stal kandidátem na post ministra zdravotnictví ČR ve vznikající první vládě Andreje Babiše. Dne 13. prosince 2017 jej prezident Miloš Zeman do této funkce jmenoval.\n\nNa konci června 2018 jej Andrej Babiš opět navrhl na post ministra zdravotnictví ČR ve své druhé vládě a dne 27. června 2018 jej prezident Miloš Zeman do této vlády jmenoval.\n\nNa konci prosince roku 2017 se zúčastnil televizního pořadu Jaromíra Soukupa v TV Barrandov, v němž jím byl požádán o mužské zhodnocení atraktivity předložených českých političek na magnetické nástěnce, což bylo následně kriticky zhodnoceno jak ze strany poslankyně Markéty Pekarové Adamové (TOP 09), a to slovy jako \"jeho absence gentlemanství a asertivity\", tak i nedobrovolně hodnocené poslankyně Olgy Richterové (Piráti).\n\nVojtěch ještě jako tajemník resortu financí spolupracoval s podnikatelem Tomášem Horáčkem, který je v současné době (červen 2019) obviněný v kauze zmanipulovaných zakázek nemocnic. Přiznal to v rozhovoru pro server iRozhlas. Přes Tomáše Horáčka například zjišťoval i to, jak hospodaří ČT nebo kolik bere manželka tehdejšího ministra zdravotnictví za ČSSD Svatopluka Němečka.\n"}
{"id": "1336372", "url": "https://cs.wikipedia.org/wiki?curid=1336372", "title": "Akce T-43", "text": "Akce T-43\n\nAkce T-43 je pojmenování pro plánovanou perzekuci osob v komunistickém Československu probíhající od 3. října 1949, mající za úkol \"vyčistit velká města od reakce\" a internovat takto postižené osoby do táborů nucených prací (dále jen TNP). Tato akce, připravovaná pro území českých zemí (osob žijících na území Slovenska se akce netýkala), nebyla nikdy naplněna v plné podobě.\n\nAkce vznikla jako reakce na průběh 9. sjezdu KSČ v květnu roku 1949, kde byli členové sjezdu vyzýváni k větší důslednosti vůči „reakci ve velkých městech“, kterou byla chápána rostoucí opoziční nálada vůči komunistické straně nejvíce se projevující právě ve velkých městech. Zároveň reagovala na nespokojenost s nízkým počtem internovaných do TNP a s tím spojený nedostatek pracovní síly v některých sektorech hospodářství (např. Uranové doly Jáchymov, Škodovy závody).\n\nPrvní jednání spojené s přípravou akce se odehrálo 31. května 1949 na půdě ministerstva vnitra, kde byly definovány základní prvky budoucích výběrů osob k internaci, kdy hlavní těžiště při provádění výběrů mělo spočívat na místních orgánech komunistické strany, odborů a masových organizací. V dalším jednání následujícím 7. června 1949 došlo k vyjasnění priorit z pohledu charakteristiky potenciálních internovaných, u kterých mělo být dbáno v první řadě na třídní a politické hledisko společně s pracovním postojem projednávaného jedince. Perzekuce se týkaly i rodinných příslušníků internovaných, o jejichž přesídlení mělo být podle směrnic k akci T-43 rozhodnuto přikazovací komisí po uplynutí tří týdnů od aktu přikázání osoby do TNP. 1. říjen 1949 byl ustanoven jako počáteční den celé plánované akce, která měla začít zprvu na území Prahy, než se měly 15. listopadu téhož roku rozšířit perzekuce na celé území českých zemí.\n\nVedením akce byla pověřena za účele akce zřízená ústřední kancelář T-43 při ministerstvu vnitra, ve které vznikaly seznamy „nepřátel“, které měly být dále posílány příslušným krajským orgánům, přezkoumávající jednotlivé osoby v nově zřizovaných krajských kancelářích T-43. Po dalším přezkoumání na úrovni okresů měla být vydána prohlášení o vydání či nevydání k internaci dotyčné osoby. Již v polovině září 1949 bylo evidováno na 76 tisíc osob v seznamech možných postižených. Během pěti let od roku 1949 do roku 1954 mělo být podle plánů postiženo až na 150 000 osob.\n\nS dvoudenním zpožděním oproti původním plánům byla 3. října 1949 na území Prahy započata akce T-43, která začala s předváděním osob určených k odeslání do TNP. Zatímco ze strany krajského výboru KSČ v Praze panovala spokojenost s průběhem akce, v případě odezvy na úrovni okresních orgánů přezkoumávajících kandidáty k internaci nedošlo k naplnění očekávání v počtu vrácených vyplněných spisů, kdy z 16 408 odeslaných dotazníků bylo k datu 7. října vráceno pouze 5891, z nichž zůstalo po odečtení osob již nežijících a přestěhovaných pouze 2697 zpracováno, z těch pouze 1266 bylo komisí přikázáno do TNP. Situace se značně změnila po hodnocení bezpečnostního oddělení a vedoucích funkcionářů sekretariátu ÚV KSČ, kdy byl kritizován průběh akce v rámci Prahy za již zmiňované nedostatečné zpracování potenciálních perzekuovaných na úrovni okresních funkcionářů, tak i za opadnutí počátečního zájmu na účasti při provádění akce. V důsledku desetidenního hodnocení bylo nařízeno zvolnění průběhu akce a bylo doporučeno zlepšení prověřování návrhů. 3. listopadu byly podle oběžníku velitele Státní bezpečnosti J. Veselého přípravy rozšíření akce na celé území českých zemí z plánovaného 15. listopadu odloženy na neurčito. \n\nK definitivnímu zastavení akce T-43 došlo v lednu 1950. Hlavním zdůvodněním zrušení akce byla obava z nepříznivých politických důsledků a příliš nízký zájem ze strany místních funkcionářů a činitelů. Akce se tak nikdy nerozšířila mimo území Prahy a nebyla aplikována na celém území českých zemí. \n\nAčkoliv akce T-43 nedosáhla očekávaného výsledku a během prvních deseti dnů bylo do TNP zařazeno pouze 778 osob, došlo k vytvoření kartoték čítající až 210 000 jmen, které využívány dále jako zdroje následných perzekucí různých forem.\n\nSpolečně s očekávanými perzekucemi vznikl 12. září 1949 plán k přípravě 15 TNP pro budoucí internace v rámci akce T-43 s celkovou kapacitou 7150 míst. V plánech vzniklých ke konci října 1949 se počítalo až s 19 tábory o kapacitě 8760 míst. Z těchto táborů vznikl v Čechách TNP České Budějovice I, TNP u obce Hřebeny, TNP ve Sv. Jan pod Skalou, TNP v Plzni pro Škodovy závody (zrušen 15. února 1950), dále tábory Jáchymov-Vršek a TNP Příbram-Vojna. Na Moravě a ve Slezsku pak TNP v Hodoníně u Kunštátu, TNP Jaroslavice (ženský tábor), tábor zřízený ve věznici Mírov, na Slezsku po přípravách k vytvoření TNP v Jeseníku a Lískovci nedošlo k realizaci záměrů kvůli zastavení akce.\n\n\n"}
{"id": "1336373", "url": "https://cs.wikipedia.org/wiki?curid=1336373", "title": "Utopia (album, Björk)", "text": "Utopia (album, Björk)\n\nUtopia je studiové album islandské hudebnice Björk. Vydáno bylo 24. listopadu roku 2017 společností One Little Indian Records. Ohledně názvu desky hudebnice uvedla, že je v době Donalda Trumpa a brexitu, stejně jako islandských a environmentálních problémů, nutné přijít s novým utopistickým modelem. Autorem obalu alba je Jesse Kanda. První singl z alba („The Gate“) vyšel 15. září 2017, druhý („Blissing Me“) o dva měsíce později.\n\n"}
{"id": "1336375", "url": "https://cs.wikipedia.org/wiki?curid=1336375", "title": "Hörjong", "text": "Hörjong\n\nMěsto Hörjong ( – \"Hörjŏng si\") je město v severokorejské provincii Severní Hamgjong. Leží na severozápadě provincie u čínské hranice, která je zde tvořena řekou Tuman. Na straně Čínské lidové repuliky je Hörjongu nejblíže město San-che v okrese Lung-ťing v autonomní prefektuře Jen-pien provincie Ťi-lin.\n\nPřibližně dvanáct kilometrů od města leží koncentrační tábor 22.\n\nHörjong je známý mimo jiné jako rodiště Kim Čŏngsuk, první manželky Kim Ir-sena.\n"}
{"id": "1336381", "url": "https://cs.wikipedia.org/wiki?curid=1336381", "title": "Hradecký program", "text": "Hradecký program\n\nHradecký program byl zemědělský program Komunistické strany Československa, vyhlášený tehdejším komunistickým ministrem zemědělství Júliem Ďurišem 4. dubna 1947 na shromáždění JSČZ (Jednotný svaz českých zemědělců) v Hradci Králové.\n\nHradecký program navazoval na návrhy šesti zemědělských zákonů, které za ministerstvo zemědělství Ďuriš předložil v říjnu 1946 a které se komunisté následně snažili v Národní frontě prosadit. Obsahoval návrhy sedmnácti hlavních sociálně ekonomických a politických opatření. Heslo programu bylo „Půda patří těm, kdo na ní pracují!“.\n\nStěžejními požadavky byly:\n\nDalší opatření se týkala výstavby družstevnictví – co největší rozšíření a podpora družstev a jejich úplná demokratizace. Nový družstevní zákon obsahující zásady:\n\nHradecký program dále obsahoval celou řadu návrhů a požadavků.  Jmenovitě opatření týkající se: lesů, odstranění cenových nůžek mezi cenami průmyslových a zemědělských výrobků, reorganizace distribuce, rolnického pojištění, zemědělského úvěru, jednotné zemědělské daně, mechanizace zemědělství, zlepšení živočišné výroby, zahradnictví, rybářského zákona, výstavby na území vojenských cvičišť, hospodářské výstavby v roce 1948 a opatření v zájmu zemědělských žen a mládeže.\n\nHradecký program se stal symbolem snahy KSČ o dosažení volební většiny, zejména pak získání „malého“ a „středního“ rolníka. KSČ se snažila zákony prosadit tzv. „shora“ (v parlamentu) i „zdola“ – prostřednictvím „rolnických deputací“, které na jejich podnět přicházely do parlamentu vyjádřit podporu těmto návrhům. Některé požadavky byly přijaty ÚNS v červenci 1947. Ve dnech 11. – 12. 12. 1947 proběhla schůze NF Čechů a Slováků, která vedla k tzv. „Dohodě Národní fronty o aktuálních otázkách zemědělské politiky“, která vytyčila konkrétní termíny k přijetí či alespoň projednání zbylých zákonů. Do 15. února měl být v ÚNS schválen zákon o definitivní úpravě pozemkového vlastnictví – parcelace půdy nad 50 ha. K tomu nedošlo, a tak byl na 28. a 29. února svolán celostátní sjezd rolnických komisí. Ten se konal, ale časově mu předcházel komunistický převrat (Únorový puč), který zásadně změnil podmínky pro přijetí těchto zákonů. Dne 21. 3. 1948 byl ÚNS schválen zákon o nové pozemkové reformě. Zvláštní zasedání parlamentu přijalo všechny zemědělské zákony, které komunisté v předchozím období navrhli. V této tzv. třetí etapě pozemkové reformy bylo v Československu rozděleno 943 271 ha půdy, z toho 270 292 ha půdy zemědělské. Zhruba 60% zemědělské půdy převzaly státní statky, státní lesy a Jednotná zemědělská družstva, ostatní zemědělská půda přešla do individuálního vlastnictví. Příděly půdy získalo celkem 72 678 uchazečů.\n\n<includeonly></includeonly>\n"}
{"id": "1336384", "url": "https://cs.wikipedia.org/wiki?curid=1336384", "title": "Kapsovec", "text": "Kapsovec\n\nKapsovec (\"Lysichiton\"), česky též někdy uváděný jako toulcovka, je rod rostlin z čeledi árónovité, zahrnující pouze 2 druhy. Kapsovec americký pochází ze západních oblastí Severní Ameriky a kvete žlutě, zatímco kapsovec kamčatský kvete bíle a pochází z Ruského Dálného východu a Japonska. Oba druhy mají přízemní růžici poměrně velkých listů a kvetou v časném jaře.\n\nKapsovce jsou občas pěstovány i v České republice jako působivé vlhkomilné byliny. Je možno je vidět např. v Průhonickém parku. Kapsovec americký byl používán v severozápadních oblastech Severní Ameriky jako léčivka a nouzově i jako potrava.\n\nOba druhy kapsovce jsou vytrvalé, poměrně robustní byliny. Listy jsou lesklé, krátce řapíkaté, s eliptickou, podlouhle vejčitou nebo obkopinatou, na bázi klínovitou až téměř uťatou čepelí, uspořádané v přízemní růžici. Žilnatina je zpeřená. Toulec je bílý nebo žlutý, člunkovitého tvaru, za zralosti otevřený a neuzavírající palici. Palice je téměř válcovitá. Květy jsou oboupohlavné, s okvětím. Plody jsou zelené bobule, zanořené v dužnatém vřeteni palice.\n\nRod zahrnuje pouze 2 druhy s výrazně disjunktním rozšířením v mírném pásu severní polokoule. Kapsovec americký se vyskytuje v západních oblastech Severní Ameriky od Aljašky po Kalifornii.\nKapsovec kamčatský pochází z Ruského Dálného východu (Chabarovsk, Kamčatka, Kurily, Sachalin, Přímořský kraj) a Japonska.\nKapsovce rostou na vlhkých až bažinatých stanovištích, kapsovec americký i v podmáčených lesích, v nadmořských výškách do 1400 metrů.\n\nKvětenství kapsovce amerického nepříjemně páchnou (odtud název \"skunk cabbage\", skunkové zelí) a lákají různé mouchy, brouky a roztoče. Jako hlavní a specializovaní opylovači byli identifikováni dospělci drabčíka \"Pelecomalium testaceum\", kteří se v květenstvích shromažďují často ve velkém množství, a to zejména v samčí fázi kvetení. Živí se pylem.\nKapsovec kamčatský má méně vyhraněný způsob opylování. Jako hlavní návštěvníci květenství byly pozorovány různé mouchy, které bez zjevného užitku ososávají povrch toulce, aniž by konzumovaly pyl. Bylo prokázáno také opylování větrem.\nSamoopylení je u kapsovců zabráněno protogynií (čnělky dozrávají dříve než prašníky), u kapsovce kamčatského však existuje krátká překryvná fáze, během níž je samoopylení možné.\n\nPlodenství kapsovce amerického po uhnití stopky padají na zem a moučnatý obal semen vlivem vlhkosti gelovatí. Semena vyhledávají různí živočichové, mezi nimiž převažují hlodavci. Ačkoliv většinu semen (okolo 99 %) zkonzumují, přispívají k šíření semen. Gelovitý obal působí antifungicidně proti patogenním houbám.\nSemena kapsovce kamčatského plavou na hladině a jsou šířena vodou. Plody konzumují medvědi a klíčivá semena byla nalezena i v medvědím trusu.\n\nListy podobné listům kapsovce jsou známy z období kampánu (svrchní křída).\n\nRod \"Lysichiton\" je v rámci čeledi \"Araceae\" řazen do podčeledi \"Orontioideae\". Tato nevelká podčeleď zahrnuje pouze 2 další, příbuzné rody: \"Orontium\" a \"Symplocarpus\".\n\n\nKapsovce jsou občas pěstovány jako vytrvalé, vlhkomilné okrasné rostliny s nápadným květenstvím. Oba druhy jsou vysazeny např. v blízkosti Podzámeckého rybníka v Průhonickém parku. Existuje také zahradní kříženec obou druhů, známý jako \"Lysichiton\" × \"hortensis\".\n\nKapsovec americký sloužil v minulosti Indiánům jako nouzová potrava. Velké listy se používaly podobně jako dnes voskový papír. Listy se hojně používaly v domorodém lékařství severozápadu Severní Ameriky jako obklady na spáleniny, zranění, odvar z kořenů na revma, artritidu, spáleniny aj., vnitřně na bolesti břicha a koliku.\n\nKapsovce vyžadují hlubokou, výživnou, vlhkou až zamokřenou půdu a polostinné stanoviště. Kvetou v předjaří.\n\n"}
{"id": "1336387", "url": "https://cs.wikipedia.org/wiki?curid=1336387", "title": "Mučednice z Orange", "text": "Mučednice z Orange\n\nMučednice z Orange († 6.–26. červenec 1794 v jihofrancouzském městečku Orange) je souhrnné označení 32 řádových sester, převážně řeholnic, jež byly popraveny na gilotině v době Francouzské revoluce. Před vykonáním rozsudku byly řádové sester drženy v Bollène, kde byly odsouzeny k trestu smrti. Důvodem rozsudku bylo odmítnutí přísahat na novou revoluční ústavu.\n\nOdmítání řeholníků a duchovních přísahat na revoluční ústavu byla reakce na občanskou ústavu duchovenstva, která byla ve Francii zavedena v roce 1790. Ve městě Orange odmítlo přísahat na revoluční ústavu celkem 322 osob, za což byli odsouzeni k trestu smrti. Přísahání by mj. znamenalo odluku francouzského kléru od Svatého stolce a tím pádem k přeměně na státní církev, či souhlas ke jmenování biskupů a farářů orgány státní moci. Odpírači přísahy byli pronásledováni a vražděni, 30 000 až 40 000 duchovních působilo ilegálně nebo opustili zemi. \n\nV roce 1791 se papež Pius VI. postavil jasně proti francouzské občanské ústavě, následkem čehož byly rozpouštěny řády a počet duchovních úřadů byl silně snížen.\n\nOranžské mučednice pocházely z různých, převážně kontemplativních a klauzurních řádových společenstev. Bylo zavražděno 16 voršilek, 13 sakramentek, 2 cisterciačky a jedna benediktinka.\n\n\n\n\n\n\n\n\n\n\n\nPapež Pius XI. mučednice z Orange v roce 1925 prohlásil za blahoslavené. V křesťanské ikonografii jsou zobrazovány v hábitu jak vstupují na popraviště, kde je z nebe vítají patroni řádů a andělé. Relikvie mučednic se nacházejí v truhle v oranžské katedrále Panny Marie.\n\n\n\n"}
{"id": "1336390", "url": "https://cs.wikipedia.org/wiki?curid=1336390", "title": "Payerne", "text": "Payerne\n\nPayerne je město a obec v kantonu Vaud, v frankofonní části Švýcarska. Město bylo sídlem stejnojmenného distriktu, od 1. září 2006 je součástí distriktu Broye-Vully. V prosinci 2016 žilo v obci 9 486 obyvatel. Benediktinské opatství vzniklo v 10. století. Severně od Payerne je letecká základna švýcarské armády.\n\nNejstarší stopy osídlení v okolí Payerne jsou z neolitu a doby bronzové, v okolí jsou mohyly halštatské a laténské kultury. V roce 587 biskup Marius nechal vybudovat kapli Panny Marie. Současný gotický kostel byl vybudován ve 14. století na římských základech. Město je poprvé zmiňováno v roce 961. V minulosti bylo známo pod německým jménem Peterlingen.\n\nV roce 2008 žilo v obci 32,0% cizích státních příslušníků. Podle údajů z roku 2000 mluvilo 83,1% obyvatel francouzsky.\n\nCelé staré město je na Seznamu švýcarského kulturního dědictví. Hlavními památkami jsou benediktinské opatství, které je největší románskou stavbou Švýcarska, kostel švýcarské reformované církve a fontána du Banneret.\n\n\n"}
{"id": "1336392", "url": "https://cs.wikipedia.org/wiki?curid=1336392", "title": "33. ročník People's Choice Awards", "text": "33. ročník People's Choice Awards\n\n33. ročník People's Choice Awards se konal 7. ledna 2007 v Shrine Auditorium v Los Angeles, Kalifornie. Moderátorkou večera byla Queen Latifah a ceremoniál vysílala stanice CBS.\n\nTučně jsou označeni vítězové.\n"}
{"id": "1336394", "url": "https://cs.wikipedia.org/wiki?curid=1336394", "title": "Kynclovka", "text": "Kynclovka\n\nKynclovka \"(Kinzlowka, Studánka)\" je zaniklá usedlost v Praze, která se nacházela ve východní části Troje v údolí při Trojské ulici. Vedla od ní pěšina vzhůru zahrákářskou osadou až k ulici Pod Písečnou. \n\nV místech vinice Kynclovka je usedlost s čp. 102 doložena na katastrální mapě z roku 1840. Stála jihozápadně od usedlosti Šutka v údolí pod severním svahem při cestě do Kobylis a Bohnic a její pozemky se táhly severně do svahu. Poblíž usedlosti byla zvonička s jehlancovitou střížkou, jejíž zvonek údajně Němci za války odvezli.\n\nDvůr byl zbořen ve 2. polovině 20. století.\n\n\n\n"}
{"id": "1336405", "url": "https://cs.wikipedia.org/wiki?curid=1336405", "title": "Východní Locarno", "text": "Východní Locarno\n\nVýchodní Locarno (též tzv. východní pakt) mělo být paktem Francie, SSSR, Československa, Polska, Litvy, Lotyšska, Estonska a Finska o vzájemné pomoci v případě agrese vedené ze strany Německa. V této souvislosti měla být garantována německá východní hranice, zatímco západní hranice Německa, Francie a Belgie byla garantována již na konferenci v Locarnu v roce 1925.\n\nOd 5. do 16. října 1925 zasedali ve švýcarském Locarnu zástupci Velké Británie, Francie, Německa, Belgie, Polska a Československa, aby potvrdili již dříve dohodnuté zásady garančního paktu. Na popud Velké Británie se 14. října přidala rovněž Itálie, v níž britský ministr zahraničních věcí Austen Chamberlain viděl protiváhu Francie. Sám Mussoliny přitom zvažoval účast Itálie na dění na severu od Alp, protože se podle něj nejednalo o sféru zájmu Itálie. Nakonec k účasti přispěla snaha posílit pošramocené postavení Itálie na evropské mezinárodní scéně. \n\nFrancouzský ministr zahraničí Aristide Briand se snažil prosadit rovněž garanci východní hranice, jeho německý protějšek Gustav Stresemann byl ochoten rozšířit garanci jen na hranici s Belgií. Zástupci Polska a Československa, ministři zahraničí Alexander Skrzyński a Edvard Beneš, byli přizváni až na závěrečná jednání. Jejich výsledkem byly pouze arbitrážní smlouvy s Německem, kterým měla být Francie garantem. Německo naopak získalo slib stálého místa v Radě Společnosti národů a také upravení dalších podmínek jeho vstupu.\n\nIdea tvz. východního paktu byla od svého počátku v únoru 1934 neodmyslitelně spojena s osobou Louise Barthoua, nového francouzského ministra zahraničních věcí ve vládě Gastona Doumerguea. Louis Barthou směřoval k obklíčení Německa obranným prstencem navzájem smluvně spojených států, přičemž měla být také garantována neporušitelnost východních hranic Německa. Na systému multilaterálních garančních paktů měl participovat i SSSR, který měl rovněž vstoupit do Společnosti národů a navázat na výsledek konference v Locarnu. Tím by bylo Německo mocensky převýšeno systémem francouzských spojenců.\n\nJiž v listopadu 1932 byla podepsána francouzsko-sovětská smlouva o neútočení, avšak Stalin si v záloze ponechal spojenectví také s Německem, a tak byla v březnu 1933 prodloužena berlínská smlouva. V září 1934 vstoupil podle požadavků Francie Sovětský svaz do Společnosti národů, ale již o měsíc později byl Barthou zavražděn při atentátu na jugoslávského krále Alexandra během jeho návštěvy v Marseille. Nový francouzský ministr zahraničních věcí Pierre Laval se k plánu východního paktu stavěl mnohem opatrněji, takže následně k podpisu francouzsko-sovětské smlouvy o spojenectví a vzájemné pomoci 2. května 1935, došlo de facto jen díky Hitlerovu vyhlášení všeobecné branné povinnosti v březnu téhož roku. Československo-sovětská smlouva, která navazovala na francouzsko-sovětskou a zajišťovala pomoc oběti nevyprovokovaného útoku, byla podepsána 16. května, ale bez zájmu Polska nemohla být naplněna Barthouova prvotní vize. Litva, Lotyšsko a Estonsko sice v září 1934 uzavřeli spojenectví, ale to bylo dalším regionálním paktem před rozpínajícím se SSSR a Polskem. \n\n\n"}
{"id": "1336412", "url": "https://cs.wikipedia.org/wiki?curid=1336412", "title": "Mervyn Spence", "text": "Mervyn Spence\n\nMerv \"Spam\" Spence je irský hudebník a producent, nejvíce známý z působení ve skupinách Wishbone Ash a Trapeze.\n\nSpence se koncem 70. let přestěhoval z Irska do Staffordshire a začal hrát s místními skupinami jako \"The Jury\" a \"Big Daisy\".\n\nV době, kdy hrál v místních skupinách, byl kontaktován Mel Galleym, který mu nabídl pozici baskytaristy a zpěváka ve skupině Trapeze, od které odešel Peter Goalby do skupiny Uriah Heep. Se skupinou Trapeze krátce na to podnikl turné a během tohoto období s nimi nahrál album, které však zůstalo nevydáno z důvodu odchodu Mela Galleyho do skupiny Whitesnake, kde nahradil Bernie Marsdena. Několik písní z tohoto nahrávání (demosnímky existují jako bootleg), ovlivnilo malou část projektu Toma Galleyho ze skupiny Phenomena.\n\nPo rozpadu skupiny Trapeze dostal nabídku na konkurz pro Wishbone Ash. Pro jeho hlasový rozsah a nadšení byl Spence přijat za člena skupiny a mohl se tak zúčastnit nahrávání alba z roku 1985 \"Raw to the Bone\".\n\nSpence odešel od Wishbone Ash v roce 1986 \"aby se zabýval rodinnými záležitostmi\". Vydal dvě sólová alba pod jménem \"O'Ryan\" (příjmení jeho matky za svobodna), \"Something Strong\" (1993) a \"Initiate\" (1995).\n\n\n\n\n\n\n"}
{"id": "1336421", "url": "https://cs.wikipedia.org/wiki?curid=1336421", "title": "Smolnica (okres Suwałki)", "text": "Smolnica (okres Suwałki)\n\nSmolnica je vesnice v gmině Rutka-Tartak okres Suwalský Podleské vojvodství. Leží v blízkosti hranice s Litvou.\n\nV letech 1975–1998 byla pod administrativní správou Suwalského vojvodství.\n\nSousedí s vesnicí Poszeszupie, Kupowo a Litvou na východě.\n\nV roce 2011 ve vesnici Smolnica žilo 32 obyvatel.\n\nVesnicí protéká potok Szelmentka, který je pravostranným přítokem řeky Szeszupe (Šešupė).\n"}
{"id": "1336422", "url": "https://cs.wikipedia.org/wiki?curid=1336422", "title": "Onderka", "text": "Onderka\n\nPříjmení Onderka nosí více osobností:\n\n"}
{"id": "1336423", "url": "https://cs.wikipedia.org/wiki?curid=1336423", "title": "ADAC", "text": "ADAC\n\nADAC (Allgemeiner deutscher Automobilclub, Všeobecný německý autoklub) je hlavní organizace německých motoristů se sídlem v Mnichově. Zkratka se správně vyslovuje \"á-dé-á-cé\", nikoli \"adak\" či \"edek\". Jeho posláním je „chránit zájmy motoristů, podporovat motoristický sport a turistiku“, jeho původní a nejznámější služba je pomoc při nehodách včetně vrtulníkové záchranné služby. Kromě toho vydává mapy a plány a provozuje řadu středisek pro bezpečnou jízdu. Se svými 19,6 miliony členů (2017) je to největší motoristická organizace v Evropě a po americké AAA druhá na světě. Byl založen roku 1903 a má asi 1760 místních sdružení.\n\nProstřednictvím mnoha dceřiných a přidružených společností provozuje ADAC nejrůznější činnosti, od pomoci při nehodách přes dopravní a finanční služby, pojištění, služby cestovní společnosti a mnoho dalších. Celkový obrat jejich hospodářské činnosti činil v roce 2016 1,18 miliardy EUR.\n\nAsi 1700 zásahových vozů („Žlutí andělé“), zčásti s opravářským i zdravotnickým vybavením, se pohybuje po německých dálnicích a silnicích a v roce 2015 provedly téměř 4 miliony zásahů; v 85 % případů mohly závadu na místě odstranit. Informační služba ohledně dopravních informací podává ročně přes 2 miliony informací. Vrtulníková záchranná služba provozuje 55 vrtulníků ve 39 střediscích po celém Německu a v roce 2015 provedla asi 54 tisíc zásahů. Spolkový časopis ADAC Motorwelt vychází v nákladu téměř 14 milionů výtisků.\n\n"}
{"id": "1336424", "url": "https://cs.wikipedia.org/wiki?curid=1336424", "title": "Webonio", "text": "Webonio\n\nWebonio je online editor na tvorbu a správu webových stránek. Funguje na principu úprav přednastavených šablon a jejich prvků – fontů, barev nebo obrázků. Webonio je projektem společnosti Webonio investment, s.r.o.\n\nSpolečnost Webonio investment, s r.o., založili podnikatelé Matyáš Mandík a Tomáš Novotný v roce 2015. Nápad na vytvoření jednoduchého editoru na tvorbu webových stránek online vznikl díky vysokému počtu uživatelů se zastaralými weby, které se na internetu vyskytují. Vývoj online platformy však započal již v roce 2015 a trvá dodnes. Hlavním cílem projektu bylo vyvinout intuitivní aplikaci, kterou zvládnou ovládat všichni uživatelé bez předchozích znalostí a zkušeností s tvorbou webových stránek.\n\nVe stejném roce začala společnost vyvíjet grafický editor Webonio Art. Projekt vznikl s podobným záměrem. Má usnadnit uživatelům vlastní tvorbu profesionální grafiky bez znalosti programů. Webonio v současné době funguje pouze v české verzi. Společnost však plánovala do konce roku 2017 jeho rozšíření o další jazykové mutace – slovenštinu, polštinu, němčinu a maďarštinu. V současné době má kolem 15 000 uživatelů, číslo se ale každým dnem zvyšuje.\n\nPlatforma umožňuje vybírat různé typy šablon – pro osobní nebo firemní prezentaci, v některých funkcích se podobá známému nástroji Squarespace. Weby jsou přizpůsobeny mobilním zařízením a tabletům a zabezpečeny pomocí protokolu HTTPS. Art obsahuje předem připravené vzory grafik, které lze jednoduše upravovat, stahovat do počítače a tisknout.\n\nEditor je možné vyzkoušet na 30 dní zdarma. Poté je k dispozici několik typů balíčků odstupňovaných podle nároků uživatele. Balíčky lze přeplatit na tři měsíce, rok, dva nebo pět let. Vytvořený web funguje na vlastní doméně. Některé balíčky zároveň poskytují slevu na grafický editor Webonio Art, přednostní podporu pro zodpovídání dotazů nebo některé marketingové nástroje. Editory jsou zdarma v základní verzi. Funkce Artu jsou stejně jako u Webonia rozděleny do balíčků. V nástroji lze vytvořit logo, banner, příspěvek na sociální sítě nebo plakát.\n\n"}
{"id": "1336425", "url": "https://cs.wikipedia.org/wiki?curid=1336425", "title": "Willi Williams", "text": "Willi Williams\n\nWilli Williams také Willie Williams (* 1953 Saint Ann Parish, Jamajka) je jamajský hudebník reggae a stylu dub, kromě toho je i hudebním producentem. Je známý pod přezdívkou \"\"Armagideon Man\"\", kterou získal po publikování svého hitu \"\"Armagideon Time\"\",jenž byl poprvé nahrán v roce 1977 ve Studiu One v Kingstonu. Píseň se stala populární hlavně kvůli skupině The Clash a jejich desce, která obsahovala skladbu \"\"London Calling\"\" a cover na zmiňovaný \"Armagideon Time\".\n"}
{"id": "1336428", "url": "https://cs.wikipedia.org/wiki?curid=1336428", "title": "Bonner SC", "text": "Bonner SC\n\nBonner SC (celým názvem: Bonner Sport-Club 01/04 e. V.) je německý sportovní klub, který sídlí ve městě Bonn ve spolkové zemi Severní Porýní-Vestfálsko. Založen byl v roce 1965 po fúzi klubů Bonner FV a TuRa Bonn. Od sezóny 2016/17 působí v Regionallize West, čtvrté německé nejvyšší fotbalové soutěži. Největším úspěchem klubu je jednoroční účast ve 2. Bundeslize, druhé německé nejvyšší fotbalové soutěži. Své domácí zápasy odehrává na stadionu Sportpark Nord s kapacitou 10 164 diváků. Klubové barvy jsou červená a modrá.\n\nMimo mužský fotbalový oddíl má sportovní klub i jiné oddíly, mj. oddíl ženského fotbalu, stolního tenisu a futsalu. Největším úspěchem ženského fotbalového oddílu je vítězství v německém fotbalovém mistrovství ze sezóny 1975. V letech 1967–1997 měl klub ragbyový oddíl, který byl několikanásobným účastníkem německé nejvyšší ragbyové soutěže.\n\nZdroj: \n\n\n\n\n\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1336431", "url": "https://cs.wikipedia.org/wiki?curid=1336431", "title": "Josef Rousek", "text": "Josef Rousek\n\nJosef Rousek (20. března 1872 Stará Huť – 13. srpna 1942, Praha) byl pražský švec, který měl krámek na Kampě, přímo pod Karlovým mostem. V domě č. p. 514, kam se nastěhoval v roce 1903, byl zároveň domovníkem a na řece měl půjčovnu loděk, které sám opravoval i stavěl. \n\nNarodil se ve Staré Huti č. 105, v rodině nádeníka a domkáře Josefa Rouska a jeho manželky Marie, rozené Chyleové.\n\nDne 31. 1. 1898 se oženil s Antonií Kvěchovou (1870–??), se kterou měl čtyři děti. Do Prahy byl přijat s rodinou v roce 1898, rodina žila na Kampě (tehdejší Praha III.)\nProslavil se tím, jak zachraňoval tonoucí. Dostalo se mu i odměny od pražského magistrátu za záchranu tonoucích. To bylo v roce 1910, kdy při opravě Karlova mostu, spadlo lešení s pracujícími lidmi. Přispěchal bez váhání tonoucím na pomoc, šesti pomohl a dopravil je do bezpečí. Sám policejní rada pak napsal Rouskovým jménem žádost na magistrát, aby nějak odměnili příkladnou odvahu majitele půjčovny loděk z Kampy. Vyřízení žádosti samozřejmě dlouho a dlouho nepřicházelo. A když posléze přišlo, Josef Rousek je po přečtení roztrhal. Neboť pražský magistrát se rozhodl, že daruje panu Rouskovi za záchranu šesti životů velkomyslně — čtyři koruny.\n\nTeprve v roce 1921 ho pražské policejní ředitelství reálně vyznamenalo za záchranu 52 lidí. V roce 1925 uváděl časopis Světozor počet 76 zachráněných, tonoucích.\n\nZa svůj život zachránil asi dvě stě lidí a z Vltavy vytáhl okolo stovky utopenců.\n\n"}
{"id": "1336436", "url": "https://cs.wikipedia.org/wiki?curid=1336436", "title": "Katalánská republika", "text": "Katalánská republika\n\nKatalánská republika nebo Katalánský stát se vztahuje regionu Katalánsko v různých historických obdobích, když vyhlásilo buď nezávislou republiku nebo republiku v rámci španělského federálního státu:\n\n"}
{"id": "1336438", "url": "https://cs.wikipedia.org/wiki?curid=1336438", "title": "Martin Vokroj", "text": "Martin Vokroj\n\nMartin Vokroj (* 18. března 1961 v Písek) je český hudebník, skladatel, básník, zpěvák, klávesista a programátor. Spolu s textařem Milanem Princem a bubeníkem Zdeňkem Kroupou založil v Písku v roce 1980 jihočeskou art-rockovou skupinu Primátor Dittrich. V roce 1985 zvažoval nabídu stát se klávesistou Blue Effectu.\n\nSkupina založená v květnu 1980 se v první polovině devadesátých let se rozešla, odešel také zakladatel, klávesista, zpěvák a téměř výhradní autor Martin Vokroj. Skupina poté vystupovala s přestávkami (na padesátinách Milana Prince, při třicátém výročí společně na koncertu s Leškem Semelkou v roce 2010). Následovaly společné koncerty s Boulí, Romanem Dragounem, His Angels a předskakování s brněnskými Progres 2. K definitivnímu ustálení kapely došlo na podzim 2011 s příchodem kytaristy Míry Nováčka, návratem Martina Vokroje a nakonec i původního zpěváka Ládi Cibuly. Svého prvního studiového alba \"Křídla\" se kapela dočkala až v roce 2015. Čekání se vyplatilo a tak na albu uslyšíte legendu českého rocku, Leška Semelku, či basistu Filipa Benešovského, nebo houslistku Lucii Priester.\n\n\n"}
{"id": "1336440", "url": "https://cs.wikipedia.org/wiki?curid=1336440", "title": "Natalja Estěmirovová", "text": "Natalja Estěmirovová\n\nNatalja Estěmirovová (; 28. února 1958, Sverdlovská oblast, SSSR – 15. července 2009, Republika Ingušsko) byla ruská novinářka ruského opozičního deníku Novaja gazeta a lidskoprávní aktivistka ruské organizace na ochranu lidských práv \"Memorial\", jež byla v roce 2009 unesena a nalezena zavražděna v obci Gazi Jurt autonomní republiky Ruské federace Ingušska. \n\nNarodila se čečenskému otci a ruské matce. Spolupracovala také s dalšími již zavražděnými ruskými novináři, či aktivisty např. s Annou Politkovskou, či Stanislavem Markelovem.\n\nJako novinářka se zabývala lidskoprávními úkony, mučením, únosy a popravami v Čečenské republice, a to od druhé rusko-čečenské války v roce 1999. V rámci ruské lidskoprávní pobočky \"Memorialu\" (rusky \"Мемориал\") se angažovala v Grozném, v hlavním městě Čečenska, odkud byla také v ranních hodinách května roku 2009 ze svého domu unesena a následně nalezena zavražděna v ingušské obci Gazi Jurt, lesích nedaleko Nazraně. Byla zastřelena třemi kulkami, dvěma do hlavy a jednou do prsou. Podle svědků jí útočníci za křiku vtlačili do automobilu značky VAZ-2107. \n\nDle jejího bývalého lidskoprávního kolegy, Olega Orlova, stojí za její smrtí někdejší čečenský bojovník a prezident Čečenské republiky Ramzan Kadyrov. \n\n"}
{"id": "1336449", "url": "https://cs.wikipedia.org/wiki?curid=1336449", "title": "Anže Peharc", "text": "Anže Peharc\n\nAnže Peharc (* 29. července 1997 Slovinsko) je reprezentant Slovinska ve sportovním lezení, juniorský mistr světa v lezení na obtížnost.\n\n"}
{"id": "1336452", "url": "https://cs.wikipedia.org/wiki?curid=1336452", "title": "Cristina Scuccia", "text": "Cristina Scuccia\n\nCristina Scuccia [\"kristína skučča\"] (* 2. října 1988, Vittoria) je italská řeholnice řádu svaté Voršily, která se proslavila jako zpěvačka (italsky \"Suor Cristina\", anglicky též \"Sister Cristina\").\n\nNarodila se ve městě Vittoria na jižním pobřeží Sicílie a žila s rodiči v nedalekém městě Comiso.\n\nV roce 2007 zpívala roli sestry Rosy, zakladatelky řádu voršilek, a od roku 2008 studovala na řádové hudební a pěvecké škole \"The Rose Academy\" v Římě. V roce 2009 vstoupila do noviciátu téhož řádu, pracovala dva roky jako učitelka chudých dětí v Brazílii a po návratu složila řádové sliby.\n\nV roce 2012 vystupovala na televizní stanici Gold TV a roku 2013 vyhrála soutěž křesťanského zpěvu \"Good News Festival\" v Římě, který přenášela televize TV2000. V následujícím roce vyhrála soutěž talentů \"The Voice of Italy\", vydala svůj první single a uzavřela smlouvu se společností Universal Records. Ve Francii získala Zlatou desku za 50 tisíc prodaných desek. Snímek její \"Blind Audition\" byl světově čtvrtým nejsledovanějším na portálu YouTube.\n\n"}
{"id": "1336454", "url": "https://cs.wikipedia.org/wiki?curid=1336454", "title": "Zoo Drážďany", "text": "Zoo Drážďany\n\nZoologická zahrada Drážďany je zoo v Drážďanech v Německu. Byla otevřena v roce 1861 a je to čtvrtá nejstarší zoologická zahrada v Německu.\nZoologická zahrada se nachází na jižním okraji velkého parku Großer Garten a chová přibližně 3000 zvířat od téměř 400 druhů živočichů, zejména asijských zvířat.\n\nZoo je členem Světové asociace zoologických zahrad a akvárií (WAZA) a Evropské asociace zoologických zahrad a akvárií (EAZA).\n\n"}
{"id": "1336457", "url": "https://cs.wikipedia.org/wiki?curid=1336457", "title": "Mononuklidický prvek", "text": "Mononuklidický prvek\n\nMononuklidický prvek je chemický prvek, který má pouze jeden izotop s významným výskytem (oproti jiným izotopům téhož prvku) v přírodě. Existuje jich celkem 22, z toho tři (bismut, thorium a protaktinium) nemají žádný stabilní izotop. Podobným pojmem je monoizotopický prvek, což je prvek s jediným stabilním izotopem.\n\nMononuklidické prvky jsou významné tím, že lze velmi přesně určit jejich relativní atomovou hmotnost, jelikož je zde minimální nejistota ohledně izotopového složení prvku v daném vzorku.\n\nV praxi se takto využívá jen 11 mononuklidických prvků: sodík, hliník, fosfor, skandium, mangan, kobalt, cesium, terbium, zlato, bismut a thorium.\n\nV přírodních vzorcích některých mononuklidických prvků se nacházejí stopová množství jejich radioaktivních (případně méně stabilních) izotopů; příklady mohou být beryllium-10, radioizotop s poločasem přeměny 1,4 milionu let, který je vytvářen působením kosmického záření ve vyšších vrstvách atmosféry Země, jod-129 (poločas 15,7 milionu let) vznikající různými kosmogenními a jadernými mechanismy a Cs vznikající při jaderném štěpení.\n\nZdroj: \n\n"}
{"id": "1336458", "url": "https://cs.wikipedia.org/wiki?curid=1336458", "title": "Przedsiębiorstwo Usług Kolejowych KOLPREM", "text": "Przedsiębiorstwo Usług Kolejowych KOLPREM\n\nPrzedsiębiorstwo Usług Kolejowych KOLPREM Spółka z o.o. (VKM: KLP), zkráceně KOLPREM, je polský železniční dopravce se sídlem v Dąbrowě Górnicze. Vedle provozování vleček mateřského podniku ArcelorMittal Poland se zabývá také provozováním nákladní železniční dopravy na veřejných sítích v Polsku a Česku.\n\nSpolečnost vznikla v roce 1999 pod názvem HK Utrzymanie Ruchu ZTK vyčleněním údržby provozu vlečky Huta Katowice. V roce 2001 byl do firmy začleněn rovněž dopravní provoz na vlečce a název byl změněn na Przedsiębiorstwo Usług Kolejowych KOLPREM. Od roku 2004 firma provozuje nákladní dopravu rovněž na železniční síti PKP Polskie Linie Kolejowe, od roku 2017 rovněž na tratích Správy železniční dopravní cesty.\n\nSpolečnost disponuje motorovými lokomotivami řad SM30, SM42, S200 a SM48 (TEM2) pro vlečkový provoz. S šestinápravovými lokomotivami S200 a TEM2 firma zahájila také provoz vlaků mimo vlečky, ty pak později doplnila pronajatými lokomotivami M62, M62M a BR232. Park lokomotiv pak společnost začala doplňovat také elektrickými lokomotivami řad 3E/1, EU07 a 183.\n\nPro provoz v Česku firma upravila v roce 2017 jednu lokomotivu řady S200, konkrétně stroj S-251. Od července 2018 Kolprem začal v Česku jezdit rovněž s elektrickou lokomotivou řady 182 (konkrétně se strojem 182.097), kterou má v pronájmu od Industrial Division. Od roku 2018 si společnost pronajímá od firmy Akiem rovněž vícesystémové elektrické lokomotivy Bombardier TRAXX MS2e.\n\n"}
{"id": "1336459", "url": "https://cs.wikipedia.org/wiki?curid=1336459", "title": "Potrimpo", "text": "Potrimpo\n\nPotrimpo je baltský bůh, známý především z pruského prostředí a spojovaný s obilím a vodami.\n\nV litevštině je doloženo jméno \"Trimpas\" či \"Trimpa\" v nadávce \"eik sau po Trimpu\" „jdi k čertu“ zaznamené etnografem Simonem Daukantasem v 19. století. V lotyštině jako Trinpus v kletbách typu „Ať se Trinpus odvrátí od tvých polí, zvířat, luk, zahrad a pastvin.“\n\nMarta Eva Bětáková a Václav Blažek spojují jeho jméno s litevským \"trenti\" „dupat“ a \"patrenpti\" „po nějaký čas dupat“.\n\nV pruském prostředí je tento bůh poprvé zmiňován v \"Colatio Episcopi Warmiensis\", memorandu z roku 1419 poslaném varmijským biskupem papežovi Martinu V. V něm se uvádí, že lidé v Prusku uctívají „démony“, jmenovitě Patolla a Natrimpa.\n\nPoté byl zmíněn v německy psané \"Pruské kronice\" Simona Grunau sepsané přibližně v roce 1520. Podle něj pruští kněží kolem roku 500 sídlili na místě zvaném Rickojto, kde stály sochy bohů Patolla, Potrimppa a Perkuna. V téže společnosti byl vyobrazen na korouhvi pruského krále Witowuda:\n\nV \"Constitutiones Synodales\" z roku 1530 je zmiňován Autrympus ztotožněný s Neptunem a Potrympus ztotožněný společně s Bardaitasem s římskými Castorem a Polluxem.\n\nMatěj Stryjkowský pak ve své \"Kronice Polska, Litvy, Žmudě a celé Rusi\" z roku 1582 jej pod jménem Patrimpos zmiňuje opět společně s Perkunem a Patollem:\n\nDále jsou v pruském kontextu zmiňováni:\n\nJe doloženo také pruské toponymum Trympauwe označující dnešní Lasowskoje v ruské Kaliningradské oblasti.\n\nJaan Puhvel srovnává v duchu trojfunkční hypotézy trojici Patollo, Perkunas a Potrimppo se severskou trojící Ódin, Thór a Frey ctěnou v Uppsale a považuje tak Potrimppa za boha plodnosti, bohatství a zemědělství.\n"}
{"id": "1336461", "url": "https://cs.wikipedia.org/wiki?curid=1336461", "title": "Citrulin", "text": "Citrulin\n\nCitrulin (systematický název 2-amino-5-(karbamoylamino)pentanová kyselina) je α-aminokyselina, meziprodukt močovinového cyklu. Název je odvozen z latinského \"citrullus\" - vodní meloun, jelikož právě z něj byla tato látka roku 1914 poprvé izolována, test na její přítomnost byl vyvinut v roce 1930.\n\nCitrulin je důležitým meziproduktem močovinového cyklu, v němž se v tělech savců přeměňuje amoniak na močovinu. \n\nCitrulin vzniká z ornitinu a karbamoylfosfátu v jedné z hlavních reakcí močovinového cyklu. Také se vytváří jako vedlejší produkt enzymatické tvorby oxidu dusnatého z argininu.\n\nNěkteré bílkoviny obsahují citrulin jako výsledek posttranslačních modifikací. Tyto zbytky citrulinu se tvoří pomocí enzymů peptidylarginindeimináz (PAD), které přeměňují arginin na citrulin v procesu zvaném citrulinace.\n\nKoncentrace citrulinu v krvi je ukazatelem funkčnosti střev.\n\nCitrulin se mimo jiné hojně využívá ve sportu coby suplement k lepší tvorbě oxidu dusného, stimulaci růstového hormonu, snížení svalové bolesti a zlepšení výkonnosti sportovců. Jeho obvyklá dávka se pohybuje v rozmezí 8-10g v závislosti na tělesné hmotnosti a zkušenostech cvičence.\n\nCitrulin bývá velmi často také dáván do souvislosti s argininem, neboť mají podobné účinky. Byly ale provedeny mnohé vědecké studie, které prokázaly, že citrulin má větší vliv na zvýšení hladiny argininu v těle než samotný arginin. Je tomu tak především proto, že citrulin se na arginin v těle rozkládá, a tudíž hladinu argininu zvýší na mnohem delší dobu.\n\n"}
{"id": "1336471", "url": "https://cs.wikipedia.org/wiki?curid=1336471", "title": "Zoologická zahrada Žitava", "text": "Zoologická zahrada Žitava\n\nZoologická zahrada Žitava (německy: Tierpark Zittau) v Žitavě v Sasku byla založena v roce 1965, přičemž snahy o založení byly již počátkem 19. století formou jeleního výběhu a ptačí voliéry. \n\nOd roku 1968, kdy se otevřela veřejnosti, chová zoo na 7 hektarech 380 zvířat 70 živočišných druhů. Zoo je umístěno v parku Weinaupark z roku 1876, který byl založen v anglickém stylu a zachoval se dodnes. Kromě domácího zvířectva má zoo několik tematických průchozích expozic včetně klokanů, tučňáků, lam, velbloudů, medvídkovitých, rysů a sov.\n\n"}
{"id": "1336474", "url": "https://cs.wikipedia.org/wiki?curid=1336474", "title": "Palác Farnese", "text": "Palác Farnese\n\nPalác Farnese () je jedním z nejvýznamnějších vrcholně renesančních paláců v Římě. Vlastněn je Italskou republikou, která jej od roku 1936 pronajímá Francii. V současné době slouží jako francouzské velvyslanectví v Itálii.\n\nVýstavba paláce pro rod Farnese začala roku 1514, budova se rozrostla ve velikosti a pojetí, když se roku 1534 Alessandro Farnese stal papežem Pavlem III. Vznikla tak majestátní třípatrová budova s vnitřním dvorem a zahradami s výhledem na Tiberu. Stavbu vedl Antonio da Sangallo mladší (†1546), poté Michelangelo, dokončili ji Jacopo Barozzi da Vignola a Giacomo Della Porta roku 1589.\n\nKoncem 16. století v galerii Farnese provedl boloňský malíř Annibale Carracci významný freskový cyklus \"Lásky božstev\", z Carracciho spojení italské renesance a antiky vzešly nové směry malířství 17. století, baroko a klasicismus. V paláci byla umístěna slavná sochařská sbírka rodu Farnese, nyní v Národním archeologickém muzeu v Neapoli, stejně jako další sbírky rodu Farnese, nyní většinou v muzeu Capodimonte v Neapoli.\n\n"}
{"id": "1336475", "url": "https://cs.wikipedia.org/wiki?curid=1336475", "title": "Ladislav Kubík", "text": "Ladislav Kubík\n\nLadislav Kubík (26. srpna 1946 – 27. října 2017) byl česko-americký hudební skladatel, jehož styl je spojován s dalšími poválečnými východoevropskými skladateli jako Krzysztof Penderecki a Witold Lutosławski.\n\nVystudoval skladbu na Akademii múzických umění v Praze. Od roku 1971 pracoval v Československém rozhlase, působil také na Katedře hudební vědy Filozofické fakulty Univerzity Karlovy. Od roku 1991 byl profesorem na Vysoké škole hudby Floridské státní univerzity v Tallahassee. \n"}
{"id": "1336479", "url": "https://cs.wikipedia.org/wiki?curid=1336479", "title": "Rzivost", "text": "Rzivost\n\nRzivost je vlastnost ovocné slupky. Když je slupka rzivá, tak je hnědá, ale může být i do žluta.\n\nNejčastěji se rzivost projevuje u hrušek a jablek. Existují také odrůdy jablek, jejichž slupka je celá rzivá. Nejznámější takovou odrůdou je Egremont Russet.\n"}
{"id": "1336482", "url": "https://cs.wikipedia.org/wiki?curid=1336482", "title": "Oskari Mörö", "text": "Oskari Mörö\n\nSanttu Oskari Mörö (* 31. ledna 1993 Lohja, Finsko) je finský běžec, jehož hlavní disciplínou je běh na 400 metrů překážek. Reprezentuje sportovní klub \"Esbo IF\". Dříve soutěžil za sportovní klub mládeže \"Western Uudenmaan Urheilijat\". Jeho trenérem je Atte Pettinen, před ním byl jeho trenérem Jukka Heinänen.\n\nVe finských atletických mistrovstvích vyhrál zlatou medaili v běhu na 400 m překážek v Lahti v roce 2012, Kuopiu 2014, Pori 2015 a Seinäjoki v roce 2017, stříbrnou medaili v roce 2016 v Oulu. Na Mistrovství Evropy v atletice 2016 v Amsterdamu dosáhl svého nejlepšího výkonu v semifinále časem 49,37 sekundy a ve finále se sice 4. místem, ale časem 49,24 sekundy kvalifikoval na letní olympijské hry v Rio de Janeiro, kde sice v rozbězích vytvořil nový finský rekord 49.04 sekundy, ale nakonec skončil v semifinále časem 49,75 sekundy.\n\n"}
{"id": "1336483", "url": "https://cs.wikipedia.org/wiki?curid=1336483", "title": "Ḳ", "text": "Ḳ\n\nḲ (minuskule ḳ) je speciální znak latinky. Nazývá se K s tečkou dole. Nachází se pouze v jazyce buang mapos, který používá asi 10 000 lidí v Papui-Nové Guineji. Zřídka se též používá v ALA-LC transkripci hebrejštiny a jazyka jidiš, kde je za něj přepisováno písmeno kuf (ק). Čte se jako faryngalizovaná neznělá velární ploziva (kˁ). V Unicode má majuskulní tvar kód U+1E32 a minuskulní U+1E33.\n"}
{"id": "1336493", "url": "https://cs.wikipedia.org/wiki?curid=1336493", "title": "Milan Feranec", "text": "Milan Feranec\n\nMilan Feranec (* 18. ledna 1964 Snina) je český politik a právník, od února 2014 do listopadu 2017 náměstek ministra dopravy ČR, od října 2017 poslanec Poslanecké sněmovny PČR, od roku 2014 zastupitel města Olomouc, člen hnutí ANO 2011.\n\nV letech 1983 až 1987 vystudoval Vojenskou politickou akademii Klementa Gottwalda v Bratislavě. Ještě na škole se rozhodl vstoupit do KSČ.\n\nV letech 1990 až 1995 vystudoval Právnickou fakultu Masarykovy univerzity (získal titul Mgr.). Již během studia pracoval jako obchodní zástupce, poté jako podnikový právník.\n\nMezi roky 2002 až 2009 pracoval jako manažer majetkových účastí v akciové společnosti \"Agrofert Holding\", v roce 2010 působil na ekonomickém a právním oddělení akciové společnosti \"ZZN Pomoraví\". V letech 2011 až 2012 byl finančním ředitelem akciové společnosti \"AGRO Jevišovice\", následně soukromě podnikal. Dne 19. června 2014 se stal členem a předsedou dozorčí rady akciové společnosti České dráhy, v červenci 2018 byl z těchto funkcí odvolán.\n\nMilan Feranec žije ve městě Olomouc, konkrétně v části Hodolany. Je ženatý.\n\nJe členem hnutí ANO 2011. Na začátku února 2014 jej jmenoval ministr dopravy ČR Antonín Prachař svým prvním náměstkem, na starosti měl ekonomiku a evropské fondy. O rok později jej další ministr dopravy ČR Dan Ťok převedl na post řadového náměstka na odboru. V červnu 2015 se stal náměstkem člena vlády na Ministerstvu dopravy ČR. Na funkci v listopadu 2017 rezignoval, jelikož byl zvolen poslancem a obě funkce jsou neslučitelné.\n\nV komunálních volbách v roce 2014 byl z pozice lídra kandidátky hnutí ANO 2011 zvolen zastupitelem města Olomouc. V krajských volbách v roce 2016 kandidoval za hnutí ANO 2011 do Zastupitelstva Olomouckého kraje, ale neuspěl (skončil na pozici prvního náhradníka). V komunálních volbách v roce 2018 obhájil post zastupitele města.\n\nVe volbách do Poslanecké sněmovny PČR v roce 2013 kandidoval za hnutí ANO 2011 v Olomouckém kraji, ale neuspěl (stal se prvním náhradníkem). Poslancem byl zvolen až ve volbách v roce 2017, a to za hnutí ANO 2011 v Olomouckém kraji ze třetího místa kandidátky.\n"}
{"id": "1336497", "url": "https://cs.wikipedia.org/wiki?curid=1336497", "title": "Stanislav Markelov", "text": "Stanislav Markelov\n\nStanislav Jurjevič Markelov (; 20. května 1974, Moskva – 19. ledna 2009, tamtéž) byl ruský právník a lidskoprávní aktivista, který byl společně s Anastasií Baburovou, studentkou žurnalistiky a novinářkou opozičního deníku \"Novaja gazeta\", zastřelen v roce 2009 v Moskvě. Markelov byl na ulici střelen do týla, Baburová na následky postřelení zemřela posléze až v moskevské nemocnici.\n\nStanislav Jurjevič Markelov vystudoval Moskevskou státní Kutafinovu právnickou akademii ( v rodné Moskvě.\n\nByl ženatý a měl dvě děti.\n\nPrávník Markelov byl hlasitým kritikem ruských politických poměrů (např. propuštění na deset odsouzeného plukovníka ruské armády Jurije Budanova (), který zavraždil během druhé rusko-čečenské války 18 letou čečenskou dívku Elzu Kungajevovou (), jejíž rodiče i sám Markelov hájil), dále spolupracoval v minulosti se zavražděnou opoziční novinářkou Annou Politkovskou a také opakovaně upozorňoval stejně jako zavražděná ruská novinářka a lidskoprávní aktivistka \"Memorialu\" Natalja Estěmirovová na porušování lidských práv v Čečensku.\n\nJako vrazi stážistky Anastasie Baburové a právníka Stanislava Markelova byli moskevským městským soudem shledáni vinnými ruský nacionalista Nikita Tichinov (doživotí) a jeho přítelkyně Jevgenija Chasisová (18 let). Krátce poté se oba dva pokusili neúspěšně o sebevraždu.\n\nDle názoru ruského listu Izvestija může stát také za vraždou Markelova právě jeho znalost pozadí vraždy Anny Politkovské a jména jejího objednavatele. Další verzí jeho vraždy může býti dle deníku Kavkazský uzel () jeho snaha o potírání neonacistické, či fašistické scény a ochrana jejich odpůrců.\n\n\n"}
{"id": "1336498", "url": "https://cs.wikipedia.org/wiki?curid=1336498", "title": "ZS", "text": "ZS\n\nZS může znamenat: \n\n"}
{"id": "1336499", "url": "https://cs.wikipedia.org/wiki?curid=1336499", "title": "Containment (seriál)", "text": "Containment (seriál)\n\nContainment je americký dramatický televizní seriál, jehož autorkou je Julie Plec. Je adaptací belgického seriálu \"Cordon\". Premiérově byl vysílán v roce 2016 na stanici The CW. Celkově bylo natočeno 13 dílů, během první řady byl kvůli nízké sledovanosti zrušen.\n\nV Atlantě vypukne záhadná smrtící epidemie a celá oblast je neprodyšně uzavřena do karantény. Lidé, kteří v ní zůstali, musí bojovat o holé životy. Policista Lex Carnahan zjistí, že jeho přítelkyně Jana a jeho kamarád Jake jsou v uzavřené zóně.\n\n\n"}
{"id": "1336502", "url": "https://cs.wikipedia.org/wiki?curid=1336502", "title": "Matthew Webb", "text": "Matthew Webb\n\nMatthew Webb (* 19. ledna 1848 Dawley, Shropshire – 24. července 1883 Niagara) byl anglický plavec, který jako první člověk překonal před svědky vlastními silami Lamanšský průliv. Byl také členem zednářské lóže.\n\nOd sedmi let se učil plavat v řece Severn, ve dvanácti letech vstoupil k britskému obchodnímu námořnictvu a od roku 1873 sloužil jako lodní kapitán. Za hrdinství prokázané při pokusu o záchranu tonoucího obdržel Stanhope Medal. V červenci 1875 uplaval po Temži osmnáct mil z Londýna do Gravesendu v rekordním čase 4 hodin a 52 minut. Jeho první pokus o zdolání Lamanšského průlivu 12. srpna 1875 byl neúspěšný kvůli rozbouřenému moři, teprve ve dnech 24. až 25. srpna téhož roku se mu podařilo za 21 hodin a 45 minut doplavat z Doveru do Calais, přičemž urazil 64 kilometrů.\n\nPo tomto úspěchu odešel od námořnictva a živil se účastí na plaveckých exhibicích, vyhrál závod World Championship Race v americkém Nantasket Beach. Vydal také úspěšnou knihu \"Plavecké umění\". Zemřel ve věku třiceti pěti let při pokusu přeplavat peřeje pod Niagarskými vodopády. V rodném Dawley mu byl odhalen pomník, John Betjeman mu věnoval báseň. Byl také uveden do Mezinárodní plavecké síně slávy. \n\n"}
{"id": "1336503", "url": "https://cs.wikipedia.org/wiki?curid=1336503", "title": "Containment", "text": "Containment\n\nContainment může být:\n"}
{"id": "1336510", "url": "https://cs.wikipedia.org/wiki?curid=1336510", "title": "Menthon", "text": "Menthon\n\nMenthon (systematický název (2S,5R)-2-isopropyl-5-methylcyklohexanon) je přírodní organická sloučenina patřící mezi monoterpeny a cyklické ketony. Tvoří čtyři stereoizomery, nejběžnější z nich je (−)-menthon (\"l-\"menthon).\n\nDíky své mátové vůni se menthon používá na výrobů parfémů a v kosmetice. Rovněž nachází využití jako přírodní pesticid.\n\nMenthon je součástí silic v poleji obecné, mátě peprné, mátě rolní, pelargoniích a dalších rostlinách, ve většině z nich má poměrně malé zastoupení. V silicích byl poprvé nalezen roku 1891, o deset let později, než se jej poprvé podařilo vyrobit oxidací mentholu.\n\nMenthon je levně dostupný jako směs enantiomerů; čisté enantiomery jsou výrazně dražší. V laboratoři se dá připravit oxidací mentholu okyselenými dichromany.\nJe-li tato oxidace provedena stechiometricky za přítomnosti diethyletheru jako spolurozpouštědla, z velké části se zamezí epimerizaci (−)-menthonu na (+)-menthon (\"d\"-menthon). Čistý (−)-menthon má silnou mátovou vůni, jejíž kvalitu přítomnost (+)-menthonu snižuje.\n\nMenthon byl poprvé popsán roku 1881, kdy byl získán zahříváním mentholu s kyselinou chromovou.\n\nVýzkum menthonu stál za objevem jednoho z nejvýznamnějších reakčních mechanismů v organické chemii. Roku 1889 Ernst Beckmann zjistil, že se menthon při rozpouštění v koncentrované kyselině sírové mění na novou látku. Beckmann si uvědomil, že musí docházet ke změně konfigurace na asymetrickém uhlíkovém atomu vedle karbonylové skupiny a vytvořil myšlenku, že se tak děje skrz enolový tautomer. Toto byl jeden z prvních případů zaznamenaného vlivu (téměř) nedetekovatelného meziproduktu na výsledek reakce.\n"}
{"id": "1336516", "url": "https://cs.wikipedia.org/wiki?curid=1336516", "title": "Aleš Juchelka", "text": "Aleš Juchelka\n\nAleš Juchelka (* 18. dubna 1976 Ostrava) je český politik, moderátor, scenárista a dramaturg, od října 2017 poslanec Poslanecké sněmovny PČR zvolený jako nestraník za hnutí ANO 2011, předtím v letech 2010 až 2014 zastupitel města Ostravy za TOP 09.\n\nVystudoval obor ekonomie na Ekonomické fakultě Vysoké školy báňské – Technické univerzity Ostrava (získal titul Ing.).\n\nPůsobil jako moderátor v Radiu Čas a v Českém rozhlase. V roce 1998 se stal zaměstnancem České televize, kde pracoval jako scenárista, dramaturg a moderátor. Podílel se například na pořadech \"Cyklus proti proudu\", \"Ta naše povaha česká\" a moderoval třeba \"Medúzu\", \"Exit 316\" nebo \"Křesťanský magazín\".\n\nOd roku 2000 zároveň podniká v umělecké sféře. V roce 2008 se stal jednatelem a společníkem firmy \"OCCAM PR\", v letech 2009 až 2010 byl jednatelem a společníkem firmy \"BESKYD TOUR SERVIS\" a v letech 2014 až 2016 jednatelem a společníkem firmy \"YOU STORY UP!\".\n\nAleš Juchelka žije ve městě Ostrava, konkrétně v části Moravská Ostrava. Je ženatý, s manželkou Terezou se jim narodily tři děti. Jeden syn však v dubnu 2017 zemřel.\n\nV komunálních volbách v roce 2010 byl z pozice lídra kandidátky TOP 09 zvolen zastupitelem města Ostravy. Ve volbách v roce 2014 mandát zastupitele města obhajoval, opět jako lídr kandidátky TOP 09. Tentokrát však neuspěl, strana se do zastupitelstva nedostala. Nestal se ani zastupitelem městského obvodu Moravská Ostrava a Přívoz, když vedl i tamní kandidátku TOP 09.\n\nV roce 2015 vystoupil z TOP 09 a ve volbách do Poslanecké sněmovny PČR v roce 2017 byl zvolen poslancem jako nestraník za hnutí ANO 2011 v Moravskoslezském kraji, a to ze třetího místa kandidátky.\n\nV komunálních volbách v roce 2018 kandidoval jako člen hnutí ANO 2011 do Zastupitelstva městského obvodu Moravská Ostrava a Přívoz, ale neuspěl.\n"}
{"id": "1336519", "url": "https://cs.wikipedia.org/wiki?curid=1336519", "title": "Miliczské rybníky", "text": "Miliczské rybníky\n\nMiliczské rybníky () jsou skupinou asi 285 rybníků v Dolnoslezském vojvodství na jihozápadě Polska v údolí řeky Barycz. Nedaleko leží města Milicz a Żmigród. Rybníky pokrývají celkovou plochu asi 77 km².\n\nSoustava rybníků byla založena v 13. století cisterciáky. Milické rybníky jsou největšími chovnými rybníky kaprů v Evropě a rovněž největší přírodní rezervací v Polsku a jednou z nejcennějších ornitologických lokalit v Evropě.\n\nVzhledem k jejímu významu jako místa výskytu a hnízdišť vodních ptáků, byla oblast rybníků s plochou 53 km² v roce 1963 vyhlášena jako přírodní rezervace, která je chráněna v rámci Ramsarské úmluvy (jedno ze 13 takových míst v Polsku). Od roku 1996 je také součástí rozsáhlejšího chráněného území známého jako Chráněná krajinná oblast Dolina Baryczy.\n\n"}
{"id": "1336520", "url": "https://cs.wikipedia.org/wiki?curid=1336520", "title": "Achmat Kadyrov", "text": "Achmat Kadyrov\n\nAchmat Abdulchamidovič Kadyrov (; ; 23. srpna 1951, Karaganda, Kazašská SSR – 9. května 2004, Groznyj) byl bývalý čečenský prezident a hlavní muftí, otec někdejšího čečenského bojovníka a také budoucího čečenského prezidenta Ramzana Kadyrova (* 1976).\n\nV prezidentských volbách, konaných dne 5. října roku 2003, zvítězil jako dosavadní „\"šéf čečenské správy, jmenovaný do funkce Kremlem v roce 2000\"“, avšak dle tehdejšího čečenského (povstaleckého) vůdce, Aslana Maschadova, zvoleného již v roce 1997, byly tyto volby neplatné. \n\nNa Achmata Kadyrova byl spáchán v létě roku 2004 u příležitosti oslav výročí konce druhé světové války na fotbalovém stadiónu \"Sultan Bilimkhanov Stadium\" v hlavním městě Čečenska bombový útok, kterému podlehl. \n\n"}
{"id": "1336521", "url": "https://cs.wikipedia.org/wiki?curid=1336521", "title": "Simpolend", "text": "Simpolend\n\nSimpolend (v srbské cyrilici Симполенд) byl projekt jugoslávské společnosti Simpo v obci Vranjska Banja (dnes v Srbsku). na rozvoj města. Velkolepý projekt skončil krachem, soudními spory a torzem víceúčelových objektů po celém městě.\n\nV roce 1991 vypracovalo Centrum pro výzkum a projektování plán rozsáhlé přestavby a modernizace města. Stavební práce byly zahájeny v roce 1996. V roce 1997 nerealizovaný plán začal propagovat tehdejší ředitel společnosti Simpa a ministr jugoslávské vlády Dragomir Tomić. Očekávalo se, že projekt bude stát 70, později 100 a nakonec 180 milionů německých marek. Vzniknout měly hotely, restaurace a sportovní centra; vybudován měl být krytý bazén s minerální vodou. Některé objekty byly přeci jen vybudovány (např. \"hotel Sofka\") a jiné objekty byly předány společnosti Simpa, aby se staly součástí komplexu. Jiné nevznikly, nebo nebyly dokončeny. Proinvestováno bylo nakonec okolo 30 milionů dinárů. \n"}
{"id": "1336522", "url": "https://cs.wikipedia.org/wiki?curid=1336522", "title": "Polinační kapka", "text": "Polinační kapka\n\nPolinační kapka je kapka vody, která umožňuje opylení a oplodnění nahosemenných rostlin tím, že usnadňuje pronikání pylu do vajíčka. Vylučují ji zralá vajíčka na samičích šišticích. \n\nNa jejím povrchu se zachytí zrnka pylu, která tak mohou začít klíčit v pylovou láčku, což spermatickým buňkám (samčí gamety) umožní, aby pronikly do vajíček. Splynutím samčích a samičích buněk dochází k oplodnění a vzniká zárodek.\n"}
{"id": "1336532", "url": "https://cs.wikipedia.org/wiki?curid=1336532", "title": "Park Krajobrazowy Dolina Baryczy", "text": "Park Krajobrazowy Dolina Baryczy\n\nChráněná krajinná oblast Dolina Baryczy (\"Park Krajobrazowy Dolina Baryczy\") je chráněná krajinná oblast na jihozápadě Polska. Byla vyhlášena v roce 1996 a rozkládá se na ploše 870,4 km².\n\nPark je rozdělen mezi dvě vojvodství: Dolnoslezské vojvodství a Velkopolské vojvodství. V Dolnoslezském vojvodství jsou to okresy Milicz (Gmina Milicz, Gmina Cieszków, Gmina Krośnice), Oleśnica (Gmina Twardogóra) a Trzebnica (Gmina Trzebnica, Gmina Prusice, Gmina Żmigród). Ve Velkopolském vojvodství je to okres Ostrów Wielkopolski (Gmina Odolanów, Gmina Przygodzice, Gmina Sośnie).\n\nPark zahrnuje přírodní rezervaci Miliczské rybníky (\"Stawy Milickie\"), která je pod ochranou Ramsarské úmluvy.\n\nMiliczské rybníky\n"}
{"id": "1336533", "url": "https://cs.wikipedia.org/wiki?curid=1336533", "title": "Český rozhlas Zlín", "text": "Český rozhlas Zlín\n\nČeský rozhlas Zlín (zkráceně ČRo Zlín) je regionální stanice Českého rozhlasu, která vysílá pro Zlínský kraj. Byla založena 1. listopadu 2017, když vznikla ze Studia Zlín, které do té doby patřilo pod regionální stanici Český rozhlas Brno. Ředitelem zlínského rozhlasu je Jaromír Ostrý, který je zároveň ředitelem brněnského rozhlasu.\n\nProgram stanice tvoří zpravodajské a publicistické pořady zaměřené na Zlínský kraj. Vedle pořadů vlastní výroby obsahuje program i pořady převzaté z brněnského rozhlasu.\n\nČeský rozhlas Zlín je v samotném Zlíně k naladění na frekvenci 97.5 FM, v Uherském Hradišti na 99.1 FM, v Uherském Brodě na 107.3 FM a ve Vsetíně na 89.5 FM.\n\n"}
{"id": "1336537", "url": "https://cs.wikipedia.org/wiki?curid=1336537", "title": "Anolis rudokrký", "text": "Anolis rudokrký\n\nAnolis rudokrký \"(Anolis carolinensis)\" je druh anolise, který byl objeven v roce 1832. Podle Mezinárodního svazu ochrany přírody (IUCN) je málo dotčený.\n\nJe rozšířený v jihovýchodní části USA, Mexiku, ve Střední Americe a na Bahamách.\n\nAnolis rudokrký je malý až středně velký ještěr se štíhlým tělem. Má dlouhou zašpičatěnou hlavu s hřebínky mezi očima a čumákem a menšími na vrcholu hlavy. Nohy mají přísavné plošky, které usnadňují lezení. Projevuje se u něj pohlavní dimorfismus, samci bývají až o 15 procent větší. Samčí hrdelní vak je červený a třikrát větší než samičí, který je bílý.\n\nDospělí samci obvykle dorůstají délky 12,5 až 20 centimetrů, přičemž asi 60–70 % této délky tvoří ocas. Tělo bývá dlouhé do 7,5 cm a může mít hmotnost mezi 3–7 gramy.\n"}
{"id": "1336538", "url": "https://cs.wikipedia.org/wiki?curid=1336538", "title": "Jack Lang", "text": "Jack Lang\n\nJack Mathieu Émile Lang (* 2. září 1939 Mirecourt) je francouzský politik, člen Socialistické strany. \n\nJeho otec Roger Lang pocházel ze zámožné asimilované židovské rodiny, matka Marie-Luce Bouchetová je katolička. Získal doktorát na Institut d'études politiques de Paris a vyučoval veřejné právo na Univerzitě v Nancy, kde také vedl školní divadlo a stál u zrodu mezinárodního divadelního festivalu v Nancy. Od roku 1972 byl ředitelem Théâtre national de Chaillot.\n\nV roce 1977 byl za socialisty zvolen poslancem Národního shromáždění a v roce 1981 ho premiér Pierre Mauroy jmenoval ministrem kultury. Lang tuto funkci zastával v letech 1981–1986 a 1988–1992. Během jeho působení se rozpočet ministerstva více než zdvojnásobil; zasadil se o přijetí Langova zákona, který stanovil maximální marži při prodeji knih na pět procent, zavedl svátek Fête de la Musique a projekce klasických filmů v Palais de Tokyo, vytvořil Národní choreografické centrum a Národní centrum cirkusových umění, podporoval velkolepé stavby jako La Grande Arche, Pyramida v Louvru nebo Zénith de Paris. \n\nV letech 1983 až 1989 zasedal v Pařížské radě a v letech 1989 až 2000 starostou města Blois. V období 1992–1993 a 2000–2002 zastával funkci ministra školství, v letech 1994 až 1997 byl poslancem Evropského parlamentu. Byl rovněž zakladatelem Unie evropských divadel, v roce 1997 předsedal porotě Berlínského mezinárodního filmového festivalu, byl zvláštním vyslancem prezidenta Nicolase Sarkozyho na Kubě a v Severní Koreji, působil jako poradce Organizace spojených národů pro boj s pirátstvím, od roku 2013 stojí v čele správní rady Institut du monde arabe. \n\n\n"}
{"id": "1336549", "url": "https://cs.wikipedia.org/wiki?curid=1336549", "title": "Hodovíz (hradiště)", "text": "Hodovíz (hradiště)\n\nHodovíz (též \"Vyšohrad\") je pravěké hradiště severovýchodně od stejnojmenné vesnice u Hvozdu v okrese Plzeň-sever. Nachází se na ostrožně nad bezejmenným pravostranným přítokem Chladné v nadmořské výšce asi 470 metrů. Pozůstatky hradiště jsou chráněny jako kulturní památka ČR.\n\nDoba vzniku a existence hradiště u Hodovíze nebyla přesněji stanovena. Atypické zlomky keramiky nalezené v roce 1980 Petrem Rožmberským pocházely z pravěku a v malém množství z pozdního středověku a novověku. Ve stejném roce byl proveden drobný archeologický výzkum, při kterém byla ze sondy o rozměrech 1 × 1 metr získána mazanice a blíže nedatovatelné střepy pravěké keramiky. Podle Jana Johna souvisí opevnění lokality s jejím osídlením v době halštatské.\n\nSvou polohou a malou rozlohou se hodovízské hradiště výrazně odlišuje od jiných hradišť v povodí řeky Střely. Ohrazená plocha má půdorys lichoběžníku s rozlohou asi 0,6 hektaru. Z opevnění se dochoval 0,5–1 metr vysoký kamenný val na východní a částečně i na jižní straně. Z hliněného valu na západní a severní straně, které jsou chráněné strmými srázy, zůstala pouze terénní hrana.\n\n"}
{"id": "1336554", "url": "https://cs.wikipedia.org/wiki?curid=1336554", "title": "TPS (čidlo)", "text": "TPS (čidlo)\n\nČidlo pozice škrticí klapky neboli TPS čidlo ( \"throttle position sensor\") je čidlo neboli senzor, který se používá ke kontrole polohy škrticí klapky u motorů vybavených karburátory. Obvykle bývá umístěn na hřídeli klapky, takže může přímo snímat její polohu. \n\nDokonalejší čidla, například CTPS neboli čidlo uzavření škrticí klapky (\"closed throttle position sensor\") slouží k signalizaci jejího plného uzavření. \n\nNěkteré řídicí jednotky motoru (ECU) ovládají škrticí klapku elektronicky pomocí technologie ETC (\"Electronic throttle control\"), což je určitá obdoba leteckého systému Fly-by-wire. V takovém případě je čidlo zapojeno do servosmyčky, aby toto ovládání umožnilo.\n"}
{"id": "1336555", "url": "https://cs.wikipedia.org/wiki?curid=1336555", "title": "Miliradián", "text": "Miliradián\n\nMiliradián, zkracován jako Mil nebo také mrad, je jedna tisícina (tedy 0,001) radiánu. Tato jednotka se používá pro vyjádření velikosti rovinných úhlů. Je to je bezrozměrná jednotka patřící mezi odvozené jednotky\nMezinárodní soustavy jednotek (SI). \n\nV soustavě SI je radián definován jako poměr délek oblouku a poloměru. Jeden radián je úhel který na kružnici o poloměru 1m vytne oblouk o délce 1m. \n\nMiliradián potom vytne na kružnici s poloměrem 1m oblouk o délce 1mm, nebo na kružnici o poloměru 1km oblouk o délce 1m. Miliradián je jednotka používaná pro malé úhly. \nPředností úhlových jednotek je to, že odpovídají perspektivě zraku. Zrak zobrazuje pozorovaný objekt ve vztahu k jeho vzdálenosti. Jinak řečeno, úhlová jednotka neudává velikost pozorovaného objektu, ale poměr velikosti ke vzdálenosti od pozorovatele. \n\nPři malém úhlu platí, že velikost pozorovaného objektu je téměř rovna délce oblouku na kružnici. Poloměr kruhu představuje vzdálenost pozorovaného objektu.\n\nVýhodou práce s úhlovou jednotkou je přímá úměra mezi vzdáleností a délkou. To znamená, že například ve dvojnásobné vzdálenosti se délka oblouku také zdvojnásobí. \nJednotka Mil se používá v oblasti zaměřovací optiky. Používá se na záměrné osnovy nebo krok korekčních mechanismů puškohledů. Pokud má záměrný kříž vyznačenu osnovu s jednotkami ve vzdálenosti dané pozorovacím úhledm 1Mil, nazývá se tato osnova MilDot. Česky se MilDot také nazývá dílec. \n\nVýhodou je matematická snadnost přepočtu. Na vzdálenost 100m odpovídá 1Mil oblouku délky 10 cm. \n\nPři malých úhlech můžeme se zanedbatelnou chybou ztotožnit délku oblouku a tětivy, takže namísto délky oblouku lze přímo hovořit o posunou, nebo velikosti pozorovaného objektu.\n\nPokud zaměříme dalekohled s osnovou MIlDot na objekt o známé velikosti, můžeme relativně snadno dopočítat vzdálenost tohoto objektu. \n\nvzdálenost [m]= velikost objektu [m] * 1000 / počet dílců na dalekohledu. \n\nNapříklad pokud budeme předpokládat, že šíře ramen pozorované postavy je 50cm a ramena pozorované postavy na osnově zabírají dva dílce (2MilDot), potom je pozorovaná postava ve vzdálenosti dané výpočtem:\n\nvzdálenost = 0,5 * 1000 / 2 = 250 [m] \n\nMil i další úhlové jednotky se používají například v astronomii, kartografii, geodézii ale i jiných oborech.\n\n"}
{"id": "1336557", "url": "https://cs.wikipedia.org/wiki?curid=1336557", "title": "Blažena Przybylová", "text": "Blažena Przybylová\n\nBlažena Przybylová (7. března 1952 Ostrava – 31. října 2017 Ostrava) byla česká archivářka a ředitelka Archivu města Ostravy.\n\nPo absolvovaní Střední všeobecně vzdělávací školy v Ostravě v roce 1970 vystudovala na Filozofické fakultě Univerzity Jana Evangelisty Purkyně v Brně v roce 1975 obor archivnictví.\n\nV letech 1975–77 pracovala v Okresním archivu v Blansku a poté do roku 1992 jako vedoucí podnikového archivu Železáren a drátoven Bohumín. V Archivu města Ostravy pracovala od roku 1993 jako archivářka a od 1. července 1995 jako ředitelka.\n\nZemřela 31. října 2017 po střetu s trolejbusem u křižovatky Sokolská třída a Na Hradbách.\n"}
{"id": "1336559", "url": "https://cs.wikipedia.org/wiki?curid=1336559", "title": "Drženice", "text": "Drženice\n\nDrženice jsou obec na Slovensku v okrese Levice v Nitranském kraji ležíci na úpatí Štiavnických vrchů.\nPrvní písemná zmínka pochází z roku 1296. V obci je evangelický kostel z 19. století.\n\n"}
{"id": "1336561", "url": "https://cs.wikipedia.org/wiki?curid=1336561", "title": "Ḵ", "text": "Ḵ\n\nḴ (minuskule ḵ) je speciální znak latinky. Nazývá se K s vodorovnou čárkou pod. Používá se velice vzácně, a to v již skoro vymřelých jazycích používaných v Kanadě, konkrétně v jazycích kwakiutl (250 lidí), nisgha (2818 lidí), saanich (7 lidí), squamish (12 lidí) a tlingit (845 lidí). Též se vzácně používá v transkripci semitských jazyků, konkrétně hebrejštiny, kde ho reprezentuje písmeno kaf (כ). V Unicode má majuskulní tvar kód U+1E34 a minuskulní U+1E35. Bývá často zaměňováno s písmenem K̲ (K s podtržením).\n"}
{"id": "1336564", "url": "https://cs.wikipedia.org/wiki?curid=1336564", "title": "Seagle Air", "text": "Seagle Air\n\nSeagle Air byla slovenská charterová letecká společnost. Byla založena v roce 1995 jako letecká škola v Trenčíně. Po krachu Slovenských aerolinií v roce 2007 využila prostor na trhu a nakoupila tři Boeingy 737-300. Později provozovala také Airbus A320, celkově šest větších letadel. Létala lety především z Bratislavy a Prahy, dále z letišť v Brně, Košicích a Pardubicích. Zanikla v roce 2009 kvůli finančním potížím.\n"}
{"id": "1336572", "url": "https://cs.wikipedia.org/wiki?curid=1336572", "title": "King's Quest", "text": "King's Quest\n\nKing´s Quest je grafická Adventura vytvořená americkou společností Sierra Entertainment v roce 1983. Tři roky před touto adventurou vznikla předehra Wizard and the Princess, poslední díl této krátké adventury vyšel v roce 1982. V roce 1983 vyšel první díl King´s Quest, který nesl název King´s Quest I – Quest for the Crown. Adventura má celkem 9 dílů. Hra vycházela v letech 1983–2015.\n"}
{"id": "1336573", "url": "https://cs.wikipedia.org/wiki?curid=1336573", "title": "Peter Goalby", "text": "Peter Goalby\n\nPeter Goalby (13. července 1956 Wolverhampton, Anglie) je anglický zpěvák a kytarista. V letech 1982 až 1986 byl sólovým zpěvákem skupiny Uriah Heep se kterou nahrál tři alba. Napsal též píseň \"Blood Red Roses\", kterou skupina nahrála na své album \"Raging Silence\" z roku 1989 a vydala jako druhý singl z tohoto alba.\n\nPřed svým působením v Uriah Heep byl sólovým zpěvákem a druhým kytaristou skupiny Trapeze na studiové nahrávce \"Hold On\" (1978) a koncertním albu \"Live in Texas: Dead Armadillos\" (1981). Hrál též na mandolínu.\n\n\njako Peter Goalby\n\n\njako Peter Goalby's Perfect Stranger\n\n\n\n\n\n\n\n\"Radio Wall of Sound b/w Universe\" (1991) – sólový zpěv s Noddy Holderem na straně A.\n\n"}
{"id": "1336577", "url": "https://cs.wikipedia.org/wiki?curid=1336577", "title": "Kostel svatého Jiljí (Lukov)", "text": "Kostel svatého Jiljí (Lukov)\n\nKostel svatého Jiljí je farní kostel v římskokatolické farnosti Lukov u Znojma, nachází se v centru obce Lukov. Kostel je jednolodní barokní stavbou, leží v parku. Kostel je spolu s dvěma náhrobky a pranýřem chráněn jako kulturní památka České republiky.\n\nFarnost v obci byla již 1284, později zanikla. Roku 1703 pak v Lukově vznikla lokálie, v roce 1785 pak byla povýšena na kurácii a v roce 1859 pak byla povýšena na farnost.\n\nKostel byl postaven v roce 1749, součástí kostela je hlavní oltář zasvěcený svatému Jiljí a dva boční oltáře, první zasvěcený Matce Boží a druhý zasvěcený svatému Jáchymovi a svaté Anně. Kostel byl opraven v letech 1785, 1829 a 1884. Do roku 1825 byl kostel obklopen hřbitovem, ten byl posléze přeložen za obec. K dalším opravám došlo až v roce 1987, tehdy byla dobrovolníky opravena střecha a kostel byl nově nalíčen. V letech 2016 a 2017 byl kostel znovu rekonstruován, byla opravena střecha. \n\n\n"}
{"id": "1336578", "url": "https://cs.wikipedia.org/wiki?curid=1336578", "title": "Buffering", "text": "Buffering\n\nBuffering je britský hraný film z roku 2011, který režírovali Christian Martin a Darren Flaxstone podle vlastního scénáře. Film popisuje snahu Aarona a Seba, kteří ztratí během ekonomické krize práci, vydělat snadno peníze.\n\nAarona propustili ve stavební firmě a už tři měsíce před Sebem předstírá, že chodí do práce. Ale ani masér Seb nemá tolik klientů jako dřív. Musejí se proto ve svých výdajích uskrovnit. Aaron před Sebem rovněž zatají, že jim hrozí exekuce na dům. Začne proto tajně nahrávat sebe a Seba při sexu a videa umisťuje na placený server, aby získal finance. Když se to Seb dozví, je zklamaný. Poté, co mu Aaron sdělí důvody, souhlasí za podmínky, že nebudou vidět jejich obličeje. Když se z Bangkoku vrátí jejich kamarádka Jem, poradí jim několik technických novinek, jak mohou vylepšit svou produkci. Když však navrhne sex ve třech s jejich sousedem Mitchem, je to pro Seba už příliš. \n\n"}
{"id": "1336580", "url": "https://cs.wikipedia.org/wiki?curid=1336580", "title": "Lípa u kapličky (Nivy)", "text": "Lípa u kapličky (Nivy)\n\nLípa u kapličky je památný strom, lípa malolistá (\"Tilia cordata\") v Nivách, části obce Děpoltovice v okrese Karlovy Vary. Solitérní strom roste uprostřed vsi v těsné blízkosti opravené kapličky, vlevo od silnice z Otovic do Děpoltovic. Pod lípou protéká Vitický potok. Strom má vysoký válcový kmen, který byl v minulosti zbaven v dolní polovině téměř všech větví, přesto se zachovala podstatná část původní koruny, kterou doplňují bujné výmladky na odvětvené části kmene.\n\nObvod kmene měří 421 cm, koruna stromu sahá do výšky 25 m (měření 2014). V roce 2004 bylo odhadováno stáří stromu na 200 let. Lípa je chráněna od roku 2001 jako esteticky zajímavý strom, významný stářím a vzrůstem a jako součást kulturní památky.\n\n"}
{"id": "1336582", "url": "https://cs.wikipedia.org/wiki?curid=1336582", "title": "Železniční trať Iksan – Josu", "text": "Železniční trať Iksan – Josu\n\nŽelezniční trať Iksan – Josu ( – \"Čŏllasŏn\") je 180 kilometrů dlouhá železniční trať v Jižní Koreji, která vede od města Iksan v provincii Severní Čolla do města Josu v provincii Jižní Čolla. Je částečně dvojkolejná (úsek Iksan – Jočchon) a částečně jednokolejná (úsek Jočchon – Josu). \n\nTrať slouží osobním vlakům jedoucím ze Soulu, hlavního města Jižní Korey, na jih do Josu. Ty vyjíždí ze Soulu po trati Soul – Pusan, v Tedžonu přejíždějí na trať Tedžon – Mokpcho a na trať Iksan – Josu následně přejíždějí v Iksanu.\n\nDějiny tratě začínají otevřením soukromé úzkorozchodné železnice v okolí Čondžu v roce 1917. V roce 1927 byla zestátněna a od dubna 1928 převáděna na normální rozchod. V roce 1931 byl dokončen úsek z Čondžu do Namwonu, pak v roce 1933 úsek z Namwonu do Koksongu a pak v roce 1936 úsek z Koksongu do Sunčchonu. Úsek ze Sunčchonu do Josu byl už předtím v roce 1930 dokončen jako část trati z Kwangdžu do Josu.\n"}
{"id": "1336585", "url": "https://cs.wikipedia.org/wiki?curid=1336585", "title": "Seznam dílů seriálu No Tomorrow", "text": "Seznam dílů seriálu No Tomorrow\n\nToto je seznam dílů seriálu \"No Tomorrow\". Americká komediálně-dramatický seriál \"No Tomorrow\" měl premiéru v letech 2016–2017 na americké stanici The CW.\n\n<onlyinclude></onlyinclude>\n\n"}
{"id": "1336588", "url": "https://cs.wikipedia.org/wiki?curid=1336588", "title": "Vápenka (usedlost)", "text": "Vápenka (usedlost)\n\nVápenka je zaniklá usedlost v Praze, která se nacházela v severní části Nákladového nádraží Žižkov při ulici Malešická (původní katastr Strašnice).\n\nHospodářský dvůr je připomínán v 18. století. Patřily k němu rozsáhlé pozemky, které se rozkládaly severním a západním směrem přes Židovské pece k vozovnám elektrické dráhy. Na jihu usedlost sousedila s Direktorkou a na východě s Viktorkou. Ke dvoru složenému z pěti budov krytých šindelovou střechou vedla cesta zvýrazněná dvěma mohutnými topoly.\n\nPozemky usedlosti byly zastavěny již ve 20. letech 20. století, dvůr zanikl po 2. světové válce při rozšiřování Nákladového nádraží Žižkov. V místech dvora stál hotel Siege.\n\n\n\n"}
{"id": "1336591", "url": "https://cs.wikipedia.org/wiki?curid=1336591", "title": "Skupina galaxií M 74", "text": "Skupina galaxií M 74\n\nSkupina galaxií M74 (anglicky označovaná také \"NGC 628 Group\") je malá skupina galaxií v souhvězdí Ryb. Skupina nese označení podle nejjasnější galaxie této skupiny, kterou je k Zemi čelně natočená galaxie Messier 74, vzdálená od Země přibližně 35 milionů světelných let.\nMezi další členy skupiny patří pekuliární spirální galaxie NGC 660 a několik menších nepravidelných galaxií. Skupina tvoří spolu s dalšími blízkými skupinami Místní nadkupu galaxií (Nadkupu galaxií v Panně).\n\nNásledující tabulka ukazuje ty členy Skupiny galaxií M74, na kterých se shodují Nearby Galaxies Catalog, Lyons Groups of Galaxies (LGG) Catalog a tři seznamy této skupiny vytvořené při průzkumu Nearby Optical Galaxies.\n\nDalšími možnými členy skupiny (uváděnými pouze v jednom nebo dvou z výše uvedených zdrojů) jsou nepravidelné galaxie UGC 891, UGC 1104, UGC 1171, UGC 1175 a UGCA 20.\n"}
{"id": "1336594", "url": "https://cs.wikipedia.org/wiki?curid=1336594", "title": "Viktorka (usedlost)", "text": "Viktorka (usedlost)\n\nViktorka je zaniklá usedlost v Praze ve východní části Žižkova na východním konci Nákladového nádraží Žižkov (původní katastr Strašnice). Je po ní pojmenována ulice Na Viktorce a hostinec.\n\nV nejvýchodnější části Žižkova byla hospodářská usedlost založena až roku 1873. Od konce 19. století ji vlastnil Viktor Kos (1858–1911), který zde provozoval cihelnu a po kterém získala jméno. Na západě sousedila s Direktorkou a Vápenkou, na východě s místem zvaným Vackov.\n\nUsedlost zanikla po roce 1945 při rozšiřování Nákladového nádraží Žižkov.\n\n\n\n"}
{"id": "1336595", "url": "https://cs.wikipedia.org/wiki?curid=1336595", "title": "Rozhledna Sendraž", "text": "Rozhledna Sendraž\n\nRozhledna Sendraž, nazývaná též rozhledna Na Vartě, se nalézá na kopci Varta v nadmořské výšce 618 m asi 0,6 km severně od obce Sendraž v okrese Náchod. Rozhledna je přístupná po modré turistické značce vedoucí ze Sendraže do Pekla.\n\nNa kopci Varta stávala již od přelomu devatenáctého a dvacátého století dřevěná rozhledna. Tato rozhledna byla v 50. letech 20. století pro svou zchátralost zbořena. Opětovně byla postavena v roce 2007 firmou Vodafone jako telekomunikační věž, zpřístupněna však byla až v roce 2009. Věž je vysoká 50 m, vyhlídková plošina je ve výši 23,8 m. \n\nVyhlídková plošina nabízí výborný kruhový rozhled do širokého okolí. Za příznivého počasí jsou viditelné Krkonoše, Jestřebí hory, Góry Bystrzyckie a Orlické hory. Z bližších míst je vidět zejména Nové Město nad Metují, vodní nádrž Rozkoš a Dobrošov.\n"}
{"id": "1336597", "url": "https://cs.wikipedia.org/wiki?curid=1336597", "title": "Kamal Farhan", "text": "Kamal Farhan\n\nKamal Farhan (* 29. ledna 1969 Plzeň) je český politik a lékař, v letech 2016 až 2017 náměstek ministra zdravotnictví ČR, od října 2017 poslanec Poslanecké sněmovny PČR, od roku 2018 zastupitel města Plzeň, člen hnutí ANO 2011.\n\nVystudoval Lékařskou fakultu Univerzity Karlovy v Plzni (získal titul MUDr.).\n\nOd roku 1994 pracoval jako lékař na interním oddělení, má atestaci I. stupně z vnitřního lékařství. Více než 10 let působil v českých a nadnárodních společnostech na manažerských pozicích se zaměřením na zdravotnictví, dále pracoval jako ředitel pro léčebnou péči a strategický rozvoj lázeňského zařízení. Své zkušenosti a znalosti zužitkoval tím, že rovněž působil jako odborný konzultant v oblasti zdravotnictví.\n\nKamal Farhan žije ve městě Plzeň. Je ženatý a má dvě děti. Ve volném čase se věnuje s rodinou sportu a psovi. Fandí hokeji a fotbalu. \n\nDne 28. června 2016 jej jmenoval ministr zdravotnictví ČR Svatopluk Němeček svým náměstkem.\n\nVe volbách do Poslanecké sněmovny PČR v roce 2017 byl zvolen poslancem za hnutí ANO 2011 v Plzeňském kraji, a to z pátého místa kandidátky. Po zvolení poslancem skončil jako náměstek na Ministerstvu zdravotnictví ČR.\n\nV komunálních volbách v roce 2018 byl za hnutí ANO 2011 zvolen zastupitelem města Plzeň. Kandidoval také do Zastupitelstva městského obvodu Plzeň 3, ale v tomto případě neuspěl.\n"}
{"id": "1336599", "url": "https://cs.wikipedia.org/wiki?curid=1336599", "title": "Zelinkův mlýn", "text": "Zelinkův mlýn\n\nOsada Zelinkův mlýn stojí v údolí říčky Olešenky u odbočky silnice na Dlouhé v nadmořské výšce 560 m. V minulosti se zde nalézal vodní mlýn, připomínaný již 1654 v Berní rule, který v roce 1899 do základů vyhořel. Poté byl mlýn přebudován na tkalcovnu. \n\nZa první republiky si zbudoval v sousedství mlýna náchodský průmyslník Josef Bartoň z Dobenína letní sídlo, označované jako Bartoňovy vily. Později byl celý areál využit jako rekreační středisko Ministerstva vnitra (zotavovna Julia Fučíka), nyní je využíván jako rekreační středisko Policie ČR.\n\nNa křižovatce stojí Památník obětem druhé světové války, který na vlastní náklady zbudoval ministr zahraničí Jan Masaryk. \n\n"}
{"id": "1336602", "url": "https://cs.wikipedia.org/wiki?curid=1336602", "title": "CZ P-10 C", "text": "CZ P-10 C\n\nCZ P-10 C je kompaktní samonabíjecí pistole vyráběná Českou zbrojovkou. Je bez kohoutku, ten je nahrazen přímoběžným zápalníkem (patří k segmentu tvz. „striker fired“ pistolí) a je vhodná pro osobní ochranu a ozbrojené složky.\n\nMá mechanicky a teplotně stabilní polymerový rám, zesílený skelnými vlákny a tři vyměnitelné hřbety rukojeti pro individuální přizpůsobení její velikosti. Ovládácí prvky zbraně jsou oboustranné.\n\nTato pistole byla vyhlášená „Pistolí roku 2017“ americkým magazínem Guns & Ammo.\n\n"}
{"id": "1336609", "url": "https://cs.wikipedia.org/wiki?curid=1336609", "title": "Čížkův mlýn", "text": "Čížkův mlýn\n\nČížkův mlýn se nachází na potoce Olešenka v obci Rzy asi 2 km východně od městyse Nový Hrádek.\n\nMlýn je připomínán již v roce 1654. Ze 2/3 je dřevěný, vlastní areál zahrnoval 2 mlýnice a hospodářské stavení. V roce 1911 zde jeho majitel Josef Čížek přistavěl tkalcovnu s vodní turbínou. V roce 1920 proběhla velká rekonstrukce. V roce 1940 si mlýn najal továrník Josef Bartoň z Dobenína. V roce 1949 svou činnost mlýn ukončil a tak v roce 1959 ho od majitelů odkoupila společnost Rubena Náchod, která ho využívala jako rekreační středisko především pro dětské tábory. Bylo zde vybudováno tábořiště, postaveny dřevěné chatičky pro děti a v roce 1965 velká jídelna. V 80. a 90. letech 20. století zde vznikly tenisové kurty, hřiště i moderní bazén. V roce 1988 byla přistavěna správní budova. Od roku 1998 však areál nebyl využíván, byl postupně vyrabován a postupně zchátral. V roce 2019 mlýn změnil majitele a celý zdevastovaný areál byl stržen. \n\n"}
{"id": "1336622", "url": "https://cs.wikipedia.org/wiki?curid=1336622", "title": "Vojtech Šimon", "text": "Vojtech Šimon\n\nVojtech Šimon (* 29. července 1957) je bývalý slovenský fotbalista, záložník.\n\nV československé lize hrál za Inter Bratislava. Nastoupil v 6 ligových utkáních. Gól v lize nedal.\n\n\n"}
{"id": "1336627", "url": "https://cs.wikipedia.org/wiki?curid=1336627", "title": "Zdeněk Reibl", "text": "Zdeněk Reibl\n\nZdeněk Reibl (* 10. července 1964, Moravská Třebová) je český podnikatel, generální ředitel a majitel pojišťovací makléřské akciové společnosti RESPECT, která od roku 1993 pojišťuje podnikatele a firmy v České a Slovenské republice. \n\nZdeněk Reibl se narodil v roce 1964 v Moravské Třebové. Vystudoval Obchodní fakultu na VŠE a University of Pittsburgh, kde získal titul MBA. V listopadu 1987 začal pracovat v České státní pojišťovně jako odborný referent zahraničního obchodu. Později působil také v mezinárodní pojišťovací společnosti Minet, kde si osvojil znalosti s pojišťováním průmyslových firem.\n\nJeho rukou vznikla v roce 1993 v Praze pojišťovací makléřská společnost RESPECT. V prvé řadě šlo tehdy o to, dokázat důležitost a nenahraditelnost samostatného pojišťovacího makléře pracujícího mimo velkou pojišťovnu.\n\nV průběhu 90. let lidé začali hojně podnikat v mnoha oborech. S podnikáním se však pojila do té doby nepříliš známá rizika, která bylo třeba řešit neprodleně, bez ohledu na pracovní dobu zaměstnanců pojišťoven. Prioritní se stala informovanost makléře, flexibilita a ochota být klientovi při ruce vždy, když to potřebuje. Společnost RESPECT, která je také členem Asociace českých pojišťovacích makléřů, se od svého založení rozrostla na zhruba 450členný tým brokerů v České a Slovenské republice, kteří se intenzivně starají o pojištění a likvidační servis korporátních klientů. Jednou ze základních myšlenek společnosti je mít makléře, který umí nejen pojistit, ale také odpovídajícím způsobem odškodnit. To podle Zdeňka Reibla není u všech osob, kteří se označují za makléře, samozřejmostí.\n\nKromě pojišťování samotného se společnost RESPECT, stará také o pořádání seminářů na témata z oblasti pojištění. Ty se konají v rámci RESPECT ACADEMY.\n\nDnes patří RESPECT, a. s., mezi největší pojišťovací makléře na českém a slovenském trhu. RESPECT, a. s., je členem světové makléřské sítě UNiBA s výhradním zastoupením pro Českou a Slovenskou republiku. Prostřednictvím více než 150 kanceláří obchodních partnerů UNiBA figuruje na lokálním i mezinárodním trhu na pěti kontinentech. V roce 2014 a 2015 byla společnost v uznávané oborové soutěži oceněna jako Makléř roku. Stejně tak tomu bylo už v roce 2012.\nZdeněk Reibl je ženatý a má dvě děti.\n\n"}
{"id": "1336639", "url": "https://cs.wikipedia.org/wiki?curid=1336639", "title": "Radek Zlesák", "text": "Radek Zlesák\n\nRadek Zlesák (* 11. července 1983 Nové Město na Moravě) je český politik a stavební inženýr, od října 2017 poslanec Poslanecké sněmovny PČR, od roku 2014 zastupitel a radní města Žďár nad Sázavou, člen hnutí ANO 2011.\n\nVystudoval VOŠ a SPŠ ve Žďáře nad Sázavou a následně Fakultu stavební Vysokého učení technického v Brně (získal titul Ing.). Při studiu se zaměřil na tzv. „městské inženýrství“, kde se zapojil i do vědecké činnosti v oblasti vodárenství.\n\nV roce 2008 nastoupil na pozici vodohospodáře v akciové společnosti \"ŽĎAS, divize Energetika\". V roce 2010 přešel do firmy \"IP IZOLACE POLNÁ\" na pozici přípraváře, následně se stal projektantem a ještě později projektovým manažerem (řídí zejména stavební zakázky při revitalizaci bytových domů).\n\nRadek Zlesák žije ve městě Žďár nad Sázavou, je ženatý. Angažuje se v dětském turistickém oddíle \"Duha AZ\", který sídlí ve Žďáře nad Sázavou. \n\nOd roku 2012 je členem hnutí ANO 2011. V komunálních volbách v roce 2014 byl z pozice lídra kandidátky hnutí ANO 2011 zvolen zastupitelem města Žďár nad Sázavou. Na začátku listopadu 2014 se navíc stal radním města. Ve volbách v roce 2018 post zastupitele města obhájil. Zůstal také radním města.\n\nVe volbách do Poslanecké sněmovny PČR v roce 2013 kandidoval za hnutí ANO 2011 v Kraji Vysočina, ale neuspěl. Podařilo se mu to až ve volbách v roce 2017, když byl zvolen poslancem v Kraji Vysočina, a to ze čtvrtého místa kandidátky.\n"}
{"id": "1336644", "url": "https://cs.wikipedia.org/wiki?curid=1336644", "title": "Gedeón (biblická postava)", "text": "Gedeón (biblická postava)\n\nGedeón (: גִּדְעוֹן, \"Gid'on\"), v českých překladech Bible přepisováno též jako Gedeon, byl jeden z nejproslulejších starozákonních soudců. Jméno Gedeón je vykládáno jako \"„Vyvrátil“\". Pocházel z kmene Manases a jeho otec Jóaš mu později dal též jméno Jerubaal (hebrejsky יְרֻבַּעַל, \"„Baalův odpůrce“\"). Byl také nazýván Jerúbešet (hebrejsky יְרֻבֶּשֶׁת, \"„Množící hanbu“\"). Soudil syny Izraele po prorokyni Deboře a jeho příběh je popsán v 6. až 8. kapitole knihy Soudců. Podle Davida Ganse Gedeónovo soudcovské období spadá do let 2676–2716 od stvoření světa neboli do let 1086–1045 před naším letopočtem, což odpovídá délce 40 let. Jeho prvorozený syn se jmenoval Jeter. Nejmladší syn se jmenoval Jótam. Dohromady však měl 70 synů. Jeho synem byl rovněž Abímelek, který začal soudit Izraelce po smrti svého otce. Gedeón byl pohřben v abíezerské Ofře, odkud pocházel.\n\nBiblický příběh je zasazen do stavu, kdy je izraelské území v době sklizně pravidelně pleněno midjánskými nájezdníky a země se dostává na pokraj ekonomického zhroucení. Obyvatelstvo přežívá jen díky skrýším \"„na horách, v soutěskách, v jeskyních a na nepřístupných vrcholcích“\", kde si ve spěchu ukládá alespoň něco z úrody svých polí. Za této situace se Gedeónovi zjevuje anděl od Hospodina a provokativně jej zdraví: \"„Hospodin s tebou, udatný bohatýre!“\" Když Gedeón reaguje tím, že vysloví pochybnost o tom, zda Hospodin je se svým lidem, oslovuje ho Hospodin přímo a pověřuje jej úkolem vysvobodit syny Izraele z rukou Midjánců. Toto přímé oslovení je svědectvím toho, že Gedeón nebyl pouze soudcem, ale že byl i jedním z proroků.\n\nProces vysvobození skrze Gedeóna začíná příkazem, aby Gedeón zbořil Baalův oltář s posvátným kůlem, který patřil jeho otci a sloužil k modloslužebným účelům i obyvatelům Ofry. Gedeón uposlechl, ale úkol nevykonal přes den, nýbrž v noci. Bál se totiž \"„domu svého otce a mužů města“\". Když se nakonec zjistilo, že to byl Gedeón, kdo oltář zbořil, žádali obyvatelé města Jóaše, Gedeónova otce, aby svého syna vydal k popravě. To ale Jóaš odmítl s tím, že se patří nechat na Baalovi, aby sám, je-li opravdu bohem, ztrestal toho, kdo mu oltář zbořil. A tak Gedeón nejen, že nebyl popraven, ale místo toho rozeslal posly a svolal k sobě bojeschopné muže ze čtyř izraelských kmenů: Manasese, Ašera, Zabulóna a Neftalíma. Těsně před vpádem midjánských plenitelů, Gedeón prosil Boha, aby mu potvrdil skrze znamení, že mu dá zvítězit nad nepřátelskými hordami. Jeden den chtěl po Hospodinu, aby se přes noc utvořila rosa pouze na ovčím rounu, které nechal rozprostřené na humně, a druhý den, aby se rosa utvořila pouze na podlaze humna. Když byl Gedeón spokojen s Boží odpovědí, přesunul svůj vojenský tábor k Ma'ajan Charod. Tam však Hospodin Gedeónovi řekl, že má sebou příliš mnoho vojáků. Nejprve měl vyzvat ty, kdo se bojí, aby odešli. Po výzvě z vojska odešlo 22 000 mužů. Pak měl zbývající muže vyzvat, aby postupně přicházeli k vodnímu prameni a napili se vody. Všechny muže měl podle způsobu, jakým pili, rozdělit na dvě skupiny. Ty pak, kdo při pití klekali na kolena, měl ze svého vojska propustit, takže mu zbylo pouze 300 mužů.\n\nV noci, když zůstal s těmito zbylými muži, mu Hospodin řekl, aby nejprve sám, maximálně však v doprovodu jednoho muže, sestoupil k táboru nepřátel a poslechl si, o čem se v nepřátelském táboře bude mluvit. Gedeón poslechl a vyslechl si, jak jeden muž druhému muži vypráví: \"„Považ, jaký jsem to měl sen! Na midjánský tábor se valil pecen ječného chleba; přivalil se ke stanu a vrazil do něho, až padl, úplně jej převrátil, že stan zůstal ležet.“\" Když Gedeón slyšel, jak druhý muž říká, že ten sen znamená, že Bůh dal Izraeli do rukou celý midjánský tábor, ihned se vrátil do svého tábora a vzbudil své muže. Pak \"„jim dal do rukou polnice a prázdné džbány a do džbánů pochodně.“\" Když se přiblížili k táboru nepřátel, potichu jej nejprve obklíčili a pak naráz zatroubili na polnice, rozbili džbány a zvolali: \"„Meč za Hospodina a za Gedeóna!“\" Těch 300 mužů zůstalo stát okolo tábora nepřátel na svých místech, pouze v jedné ruce drželi pochodeň a druhou rukou drželi polnici, na kterou troubili. V táboře nepřátel však došlo k takovému zmatku, že ti, kteří se nedali na útěk, pobíjeli mečem jeden druhého. Nato Gedeón vyslal posly do měst v okolí, aby zburcovali izraelské obyvatelstvo k pronásledování nepřátel, kterých dohromady padlo 120 000. Midján se z této porážky již nikdy nevzpamatoval. Izraelci tehdy žádali Gedeóna, aby se stal jejich králem, ale on odmítl.\n\nV Novém zákoně je Gedeón zmíněn v Epištole Židům jako jeden z „hrdinů víry“ (Žd 11, 32-34).\n\nPodle Gedeóna je pojmenována významná evangelikální nadnárodní organizace „Gedeoni“.\n\n\n"}
{"id": "1336646", "url": "https://cs.wikipedia.org/wiki?curid=1336646", "title": "Karol Daniel Kadłubiec", "text": "Karol Daniel Kadłubiec\n\nKarol Daniel Kadłubiec (* 22. července 1937 Karpentná) je polský vědec a vysokoškolský učitel, známý učenec lingvistiky a folklóru, animátor společenského a kulturního života na Těšínsku.\n\nNarodil se 22. července 1937 v Karpentné jako syn polského učitele Jana Kadłubce. V Karpentné chodil do lidové školy a následně ukončil základní školu v Bystřici nad Olší. Po maturitě v roce 1955 na střední škole v Českém Těšíně (nyní Gymnázium s polským jazykem vyučovacím) studoval na Univerzitě Karlově slovanskou filologii (zaměření polonistika a bohemistika). Studium ukončil v roce 1960.\n\nJeho profesní život je od roku 1964 spjat zejména s Ostravskou univerzitou, kde v roce 1991 stal u zrodu tamější Katedry polonistiky a folkloristiky, a stal se jejím prvním vedoucím. Dnes je profesorem v důchodu (tzv. emeritus) Katedry slavistiky Ostravské univerzity.\n\nParalelně se zajímal o folklor a folkloristiku. Doktorát a následnou habilitaci psal pod vedením prof. Karla Horálka. Následně ho prof. Julian Krzyżanowski inspiroval k další habilitaci na Varšavské univerzitě. Titul profesora mu udělil polský prezident Lech Wałęsa v roce 1994.\n\nV roce 1996 se stal vedoucím Katedry folkloristiky na Slezské univerzitě v Katovicích, pobočce v Těšíně. Přednášel také na Katedře pedagogiky, psychologie, antropologie Fakulty humanitních a sociálních studií Humanitní a Technické Akademie v Bielsku-Białej.\n\nJe čestným rektorem Volné školy filozofie a sociálních studií jm. prof. Jana Szczepańskiego, která z jeho iniciativy vznikla v roce 2013 v Těšíně. Stál za vydáním Deníků z let 1935-1945 a Deníků z let 1945-1968 Jana Szczepańského, které zpracoval a napsal k ním úvod. První svazek osobně přepsal, druhý doplnil vysvětlivkami.\n\nBibliografie prof. Kadłubce čítá více než 600 titulů. Jedná se o monografie, rozpravy, studie věnované problematice folkloristiky a lingvistiky, a práce z pomezí těchto dvou oblastí.\n\nProf. Daniel Kadłubiec vždy spojoval vědeckou práci s aktivitami pro společnost. Angažuje se zejména v Polském kulturně-osvětovém svazu. V letech 1965-1995 byl vedoucím Folklorní sekce Hlavního výboru PZKO. Ve svém bydlišti, Mistřovicích, je již mnoho let předsedou Místní skupiny PZKO. \n\nDaniel Kadłubiec je laureátem mnoha ocenění, např.: \"Nagrody Oskara\" \"Kolberga\", \"Nagrody Jędrzeja Cierniaka I stopnia\", \"Nagrody Stanisława Ligonia\", \"Śląskiego Szmaragdu\". \"Nagrody im. Wojciecha Korfantego\" přidělené Związkiem Górnośląskim (2002), \"Nagrody Polityki\" za zpracování a úvod do knihy \"Dzienniki z lat 1935–1945\" Jana Szczepańskiego. Byl oceněn titulem \"Honorowego Ślązaka Roku\", získal titul a cenu \"Ambasadora Polszczyzny poza Granicami Kraju a\" cenu \"Cieszynit Uznania\".\n\n\n"}
{"id": "1336647", "url": "https://cs.wikipedia.org/wiki?curid=1336647", "title": "Kostel svaté Kateřiny Alexandrijské (Sierakowice)", "text": "Kostel svaté Kateřiny Alexandrijské (Sierakowice)\n\nKostel svaté Kateřiny Alexandrijské (polsky: \"Kościół św. Katarzyny Aleksandryjskiej\") je historický římskokatolický dřevěný kostel v obci Sierakowice, gmina Sośnicowice, okres Gliwice, Slezské vojvodství a náleží k děkanátu Pławniowice, diecéze gliwická, je filiálním kostelem farnosti svaté Trojice v Rachowicích.\n\nDřevěný kostel je v seznamu kulturních památek Polska pod číslem A/298/50 z 18. března 1950 a A/360/60 z 10. března 1960 a je součástí Stezky dřevěné architektury v Slezském vojvodství.\n\nPrvní písemné zmínky o existenci církevní stavby pocházejí z roku 1447. V 15. století byl protestanským kostelem. V roce 1673 byl kostel stržen a v roce 1675 znovu postaven na stejném místě a zasvěcen svaté Kateřině Alexandrijské. Stavitelem byl tesař Józef Jozka. Kostel byl opravován v letech 1819, 1886, 1947, 1953 a 1957. Rozsáhlá oprava byla provedena v letech 1963–1972.\n\nJednolodní orientovaná dřevěná stavba roubené konstrukce na zděné podezdívce, bedněna šindelem. Závěr lodi (kněžiště) je trojboký se sakristií na severní straně. Loď má půdorys obdélníkový. Sedlová střecha lodi a kněžiště je krytá šindelem. Střecha sakristie je pultová krytá šindelem. Sanktusník je ukončen barokní bání. V ose západního průčelí je přisazena čtyřboká zužující se dřevěná věž štenýřové konstrukce zakončena jehlancovou střechou, která je krytá šindelem. Kostel je obtočen nekrytými sobotami.\n\nV lodi je plochý strop. Vítězným obloukem prochází profilovaný dřevěný trám. V západní části je hudební kruchta podepřená šesti dřevěných sloupech, z nichž dva jsou tordované a pocházejí z 17. století. Vnitřní vybavení je převážně barokní. Hlavní oltář z roku 1678 s obrazem svaté Kateřiny Alexandrijské. Na evangelijní straně je boční oltář ze 17. století (po roce 1675) s obrazem Ježíšovo srdce z 19. století a sochami sv. Jana Křtitele a sv. Jana Evangelisty. Na epištolní straně je boční oltář z 19. století s obrazem Panny Marie Čenstochovské (před rokem 1800) a sochami sv. Rocha, sv. Kateřiny a sv. Zikmunda. Ambona a křtitelnice jsou barokní a pocházejí z 18. století. Varhany na hudební kruchtě byly vyrobeny varhanářem Hawlem z Pyskowic v roce 1827. V lodi pod podlahou se nachází pohřební krypta. V roce 2001 byly odkryty polychromie z 17. století, které byly následně restaurovány v letech 2003–2010. Polychromie je provedena v podobě Bible chudých (Biblia pauperum). Do roku 1992 byly v kostele gotické sochy sv. Marie Magdalény, Matky Boží s dítětem a sv. Kateřiny, byly zcizeny.\n\nKostel se nachází ve východní části vesnice a je obklopen hřbitovem, který je oplocen a má dřevěnou vstupní branku s jehlancovou střechou krytou šindelem. V blízkosti kostela stojí kaple sv. Jana Nepomuckého.\n\n"}
{"id": "1336650", "url": "https://cs.wikipedia.org/wiki?curid=1336650", "title": "Spřažený systém zpoplatnění", "text": "Spřažený systém zpoplatnění\n\nSpřažený systém zpoplatnění ( ) je systém dovolující poskytovateli komunikačních služeb zpoplatňovat služby svým zákazníkům v reálném čase v okamžiku použití služeb.\n\nFunkce zpoplatnění založené na událostech ( ) se používá pro zpoplatnění událostí při jejich výskytu, bez ohledu na jejich trvání nebo objem. Typickými zpoplatňovanými událostmi jsou odeslání SMS nebo MMS, zakoupení obsahu (aplikace, hra, hudba, video na žádost, atd.).\n\nZpoplatnění založené na událostech funkce se používá, pro CC-Request-Type AVP = 4 tj. pro požadavek ex: diameter-sms nebo diameter-...\n\nFunkce zpoplatnění komunikační relace ( ) slouží k online zpoplatnění síťové nebo uživatelské komunikační relace, například hlasového spojení, připojení IP CAN nebo IMS relace.\n\nFunkce správy stavu účtu ( ) určuje umístění stavu účtu účastníka v OCS.\n\n\n\n"}
{"id": "1336655", "url": "https://cs.wikipedia.org/wiki?curid=1336655", "title": "Dálnice v Portugalsku", "text": "Dálnice v Portugalsku\n\nCelková délka dálnic v Portugalsku je v současné době (2017) cca 3000 km. Nejvyšší povolená rychlost na dálnicích je pro osobní automobily 120 km/h. Na portugalských dálnicích funguje mýtný systém pro všechna vozidla.\n\nPortugalská silniční síť byla dříve velmi zastaralá a neexistovaly tu žádné dálnice. Po vstupu Portugalska do Evropské unie (1986) vznikla řada projektů, které se týkaly modernizace silniční sítě a výstavby dálnic. V roce 2008 dosáhla síť dálnic 1300 km, přičemž většina dálnic byla vystavěna z evropských dotací. Dnes dálniční síť dosahuje 1500 km a většina dálnic je dobudovaná.\n\nDálnice jsou v Portugalsku označovány písmenem A (\"autoestrada\" - portugalsky dálnice)\n"}
{"id": "1336660", "url": "https://cs.wikipedia.org/wiki?curid=1336660", "title": "Seznam dílů seriálu Cestovatelé časem", "text": "Seznam dílů seriálu Cestovatelé časem\n\nToto je seznam dílů seriálu \"Cestovatelé časem\". Kanadsko-americký sci-fi televizní seriál \"Cestovatelé časem\" měl premiéru na kanadské stanici Showcase dne 17. října 2016.\n\n<onlyinclude>\n\n</onlyinclude>\n\n"}
{"id": "1336674", "url": "https://cs.wikipedia.org/wiki?curid=1336674", "title": "F-algebra", "text": "F-algebra\n\nF-algebra je v teorii kategorií dvojice formula_1, kde formula_2 je nosný objekt a formula_3 morfismus formula_4. F-algebry jsou zobecněním abstraktních algebraických struktur.\n\nHomomorfismus mezi dvěma F-algebrami formula_1 a formula_6 je morfismus formula_7 takový, že formula_8. F-algebry spolu s homomorfismy tvoří kategorii. Má-li tato kategorie počáteční objekt, unikátní morfismy z toho objektu se nazývají katamorfismy. Katamorfismy jsou zobecněním operace \"fold\" ve funkcionálním programování.\n\nPříklad: signatura grup je dána funktorem formula_9.\n"}
{"id": "1336675", "url": "https://cs.wikipedia.org/wiki?curid=1336675", "title": "Sulfid měďný", "text": "Sulfid měďný\n\nSulfid měďný je anorganická sloučenina se vzorcem CuS. V přírodě se vyskytuje jako minerál chalkocit (dříve nazývaný chalkosin). Jeho skutečné složení se pohybuje od CuS po CuS.\n\nCuS se dá připravit zahříváním mědi v kapalné nebo plynné síře nebo v HS.\n\nReakce u práškové mědi probíhá rychle, zatímco u granulované mědi je potřeba mnohem vyšší teplota. Sulfid měďný reaguje s kyslíkem za vzniku SO\n\nPři výrobě mědi se dvě třetiny roztaveného sulfidu měďného přemění touto reakcí na oxid, který zreaguje se zbylým sulfidem za vzniku kovové mědi:\n\nCuS má dvě formy: při nížších teplotách existuje v monoklinické formě, která má komplexní strukturu s 96 atomy mědi v jednotkové buňce, při vyšších teplotách v hexagonální formě, jež je stabilní nad 104 °C.\n\nExistuje i nestechiometrická fáze (minerál djurleit) se vzorcem CuS (ve skutečnosti se složení pohybuje v rozmezí CuS-CuS) a má monoklinickou strukturu s 248 atomy mědi a 128 atomy síry v buňce. CuS a CuS mají podobný vzhled a je velmi nesnadné je od sebe rozlišit.\n\n"}
{"id": "1336679", "url": "https://cs.wikipedia.org/wiki?curid=1336679", "title": "Kyselina p-toluová", "text": "Kyselina p-toluová\n\nKyselina \"p\"-toluová (také nazývána jako kyselina 4-methylbenzoová) je organická sloučenina patřící mezi aromatické karboxylové kyseliny. Je meziproduktem v postupu, při němž se z p-xylenu vyrábí kyselina tereftalová používaná při výrobě polyethylentereftalátu (PET). Je to bílá krystalická pevná látka prakticky nerozpustná ve vodě, ale rozpustná v acetonu.\n\n"}
{"id": "1336680", "url": "https://cs.wikipedia.org/wiki?curid=1336680", "title": "Hatice Sultan (dcera Murada V.)", "text": "Hatice Sultan (dcera Murada V.)\n\nHatice Sultan (5. května 1870 Istanbul – 13. března 1938 Bejrút) byla dcera osmanského sultána Murada V. a jeho třetí ženy Şayan Kadınefendi. \n\nNarodila se v Kurbağalıdere Köşkü v Istanbulu, jako nejstarší dcera sultána Murada. Po jeho sesazení z trůnu v roce 1876 byla poslána do paláce Çırağan v Istanbulu. Spolu se sultánem pak byla uvězněna. Od svého otce a dvorní dámy Gevherriz Kalfy se naučila francouzsky. \n\nV září 1901 byla provdána za vezíra Aliho Vasifa Pašu. V roce 1908 se rozvedli. Později se vdala znovu za hlavního tajemníka ministerstva zahraničí Raufa Hayri Beye, i s ním se v červnu 1918 rozvedla. \n\nCelkem měla 3 děti: \n\nPo zániku osmanské chalífátu tureckým parlamentem v roce 1924 se spolu se svým synem a dcerou odstěhovala do Bejrútu v Libanonu. Zemřela v březnu 1938 v Bejrútu. Pohřbena je v Damašku. \n"}
{"id": "1336690", "url": "https://cs.wikipedia.org/wiki?curid=1336690", "title": "Kyselina o-toluová", "text": "Kyselina o-toluová\n\nKyselina \"o\"-toluová (také nazývána jako kyselina 2-methylbenzoová) je organická sloučenina patřící mezi aromatické karboxylové kyseliny. Je izomerem kyseliny \"p\"-toluové a \"m\"-toluové. Tuto látku poprvé popsal William Ramsay, objevitel neonu, argonu, kryptonu a xenonu a držitel Nobelovy ceny za chemii z roku 1904.\n\n"}
{"id": "1336700", "url": "https://cs.wikipedia.org/wiki?curid=1336700", "title": "Xenofilie", "text": "Xenofilie\n\nXenofilie je psychologický pojem, označující lásku nebo náklonnost k neznámým věcem, lidem či jevům. \nMůže mít také sexuální podtext — náklonnost k neobvyklým sexuálním partnerům (začasté jiné rasy nebo dříve zcela neznámým), neobvyklým místům sexuálních hrátek, parafiliím různého druhu atd. .\n\nPůvod slova z řeckého ξενοφιλία, (ξένος — cizí, a φιλία} - milovat).\n\nV poslední době se slovo pojí v úzkém významu, jako náklonnost ke všemu zahraničnímu, k cizincům, vnímání cizí kultury jako lepší, než jejich vlastní. \n\nOpakem xenofilie je xenofobie.\n"}
{"id": "1336701", "url": "https://cs.wikipedia.org/wiki?curid=1336701", "title": "Maarten van Heemskerck", "text": "Maarten van Heemskerck\n\nMaarten van Heemskerck, též Maerten, narozen jako Marten Jacobszoon Heemskerk van Veen (* 1. června 1498, Heemskerk – 1. října 1574, Haarlem) byl holandský malíř portrétů, biblických a mytologických obrazů.\nMaarten se narodil ve vesnici Heemskerk na severu Nizozemí v rodině farmáře Jacoba Willemsz. van Veen. Podle Karla van Mandera se začal učit malířství u Corneliuse Willemsze v Haarlemu, ale otec ho povolal zpět na farmu. Nakonec z domova utekl do Delftu a s podporou své matky začal studovat u Jana Lucasze. Odtud odešel do Haarlemu a stal se žákem Jana van Scorela. Scorel strávil šest let v Itálii a italský styl malby přinesl i do Nizozemské renesance. \n\nVe třiceti letech se Maarten van Heemskerck stal nezávislým mistrem. Přestěhoval se do domu bohatého vlastníka pozemků v Heemskerku a administrátora Velkého kostela sv. Bavona v Haarlemu, Pietera Jana Foppesze. Pro něj namaloval rodinný portrét a několik dalších obrazů. Poté pobýval v domě haarlemského zlatníka Justuse Cornelisze. \n\nRoku 1532 procestoval severní a střední Itálii a v červenci přijel do Říma, aby studoval klasické umění a díla tamějších mistrů. Bydlel u holandského kardinála Willem van Enckenvoirt, kde se připojil k Jan van Scorelovi. Van Enckenvoirt byl důvěrníkem papeže Adriana IV. a velkým milovníkem umění a měl dobré kontakty s italskými i holandskými umělci, kteří žili v Římě. \n\nRoku 1536 se přes Mantovu, kde si prohlédl díla Giulia Romana, vrátil do Haarlemu, kde si zřídil malířskou dílnu a provozoval úspěšnou a lukrativní praxi. Kromě malby obrazů navrhoval také předlohy tapiserií a okenních vitráží. Roku 1540 se stal předsedou haarlemského malířského cechu sv. Lukáše. Byl dvakrát ženatý. Jeho první žena Marie Jacobs Coningsdochter i dítě zemřeli během porodu 18 měsíců po svatbě. Podruhé se oženil s bohatou Martytgen Gerritsdochter a obýval s ní velký dům v Donkere Spaarne.\n\nOltářní obrazy od něj objednával mecenáš umění, reformátor a převor kláštera sv. Agáty v Delftu, Cornelis Musius. Až do příchodu reformace byl Maarten van Heemskerck od roku 1553 po dobu 22 let administrátorem kostela svatého Bavona v Haarlemu. V roce 1570 nechal zhotovit obelisk na hrob svého otce v Heemskerck. Roku 1572 se z Haarlemu odstěhoval do Amsterdamu, aby unikl před španělským obléháním. Město podlehlo po 7 měsících obléhání a zaplatilo výkupné, ale Španělé odvezli také několik Van Heemskerkových obrazů. Další obrazy, např. oltářní triptych s ukřižováním v Amsterdamu, podlehly řádění ikonoklastů roku 1566 během reformace. Maarten van Heemskerck se do Haarlemu vrátil následujícího roku a roku 1574 zde zemřel ve věku 76 let. Podle závěti sepsané v Amsterdamu, odkázal majetek sirotčinci v Haarlemu. O jeho manželku a děti se postaral právník a starosta Haarlemu, Jan van Zuren.\n\nJeště před cestou do Říma vytvořil Maarten van Heemskerck rodinný portrét pro svého mecenáše Pietera Jana Foppesze a kromě toho dva alegorické portréty Slunce a Měsíce a menší obraz Adam a Eva malovaný podle živých modelů. Pro Kostel svatého Bavona namaloval oltářní obraz \"Sv. Lukáš maluje Pannu Marii (1532)\". Zhotovil také obraz \"Ecce homo\" (Museum voor Schone Kunsten) a portréty měšťanů (\"Anna Code\", \"Pieter Gerritszoon Bicker\", 1529), které se vyznačují vynalézavou kompozicí s výrazným a pevným reliéfem, expresivním podáním figur a nepřikrášlenou a intenzivní barevností.\n\nV Římě se spolu s dalšími malíři (Antonio da Sangallo mladší, Battista Franco Veneziano, Francesco de' Rossi) podílel na výzdobě starobylé brány v římském opevnění z doby císaře Aureliána, Porta San Sebastiano, která se měla stát triumfálním obloukem na počest císaře Karla V.. Roku 1535 namaloval pro kardinála Ridolfa Pia Panoráma s únosem Heleny mezi architektonickými divy starověkého světa. Setkal se osobně s Giorgio Vasarim, který ho zařadil do svých Životopisů malířů.\n\nV Itálii zhotovil také množství kreseb antických památek a soch, které pak užíval jako předlohy po celou malířskou kariéru. Zachytil tak například právě probíhající přestavbu Baziliky sv. Petra (1535). Dva skicáře s jeho kresbami jsou ve sbírce Kupferstichkabinett v Berlíně. Byl jedním z prvních nizozemských umělců, kteří tvořili podrobné kresebné předlohy pro pozdější komerční reprodukování formou rytin. Patří k nim jeho kresby sedmi divů světa, které roku 1572 vyryl a vydal v Haarlemu Philip Galle. Roku 1553 namaloval svůj autoportrét před římským Colosseem, které v jeho době už bylo ruinou. \n\nPo návratu z Itálie se jeho styl proměnil. Pro Sint-Laurenskerk v Alkmaar vytvořil rozměrný desetideskový oltář s ústředním tématem \"Ukřižování (1539-1543)\", který je od doby reformace v katedrále v Linköping ve Švédsku. \"Ukřižování\" ve stejném roce namaloval také pro Riches Claires v Ghentu (nyní Museum voor Schone Kunsten, Ghent). Oltář u něj roku 1546 objednal také spolek obchodníků se suknem v Haarlemu (nyní v galerii v Haagu). Tyto obrazy ukazují, jak během pobytu v Římě nastudoval malby Raphaela a Micheangela a také malířovu obeznámenost s lombardskými freskami Andrea Mantegny a Giulia Romana. Jeho figury se vyznačují expresivními výrazy, dobrou znalostí anatomie a zdůrazněnou muskulaturou.\n\nRoku 1551 vytvořil kopii podle Raffaelova obrazu Madona di Loreto (Frans Hals Museum). Ve stejném roce dodal do kostela v Delftu oltář s Ukřižováním a výjevy z Kristova života, života sv. Bernarda a sv. Benedikta. Ten byl později rozebrán a jednotlivé desky se nacházejí v Haarlemu a Bruselu. Další oltář se sv. Lukášem malujícím Pannu Marii z roku 1556 je v Delftu. Roku 1552 nakreslil sérii pohybových studií šermířů a zápasníků. \n\nMaarten van Heemskerck byl za svého života široce oceňován a zejména v Haarlemu ovlivnil další malíře. Spolu se svým učitelem Janem van Scorelem se zasloužil o přenesení italských vlivů do malířství Severního Nizozemí. Podle jeho kreseb bylo vytvořeno na 600 mědirytů a leptů, z nichž některé vydal Gerard de Jode.\n\n\n"}
{"id": "1336704", "url": "https://cs.wikipedia.org/wiki?curid=1336704", "title": "Value-added service", "text": "Value-added service\n\nSlužba s přidanou hodnotou ( ) je termín používaný v oboru telekomunikací pro doplňkové služby, případně pro všechny služby kromě standardních telefonních hovorů a faxových přenosů. Termín však může být používán v libovolném odvětví pro služby dostupné za malou cenu nebo zdarma, jako marketingová propagace primárních služeb. Na konceptuální úrovni se jedná o služby, které \"přidávají hodnotu\" ke standardní nabídce služeb, se záměrem motivovat účastníky k jejich častějšímu používání s cílem zvýšit průměrnou tržbu na zákazníka (ARPU). V mobilních sítích byly dříve technologie jako SMS, MMS a datový přístup obvykle považovány za služby s přidanou hodnotou, v poslední době se však stále častěji považují za služby základní a služby s přidanou hodnotou jsou služby budované nad nimi.\n\nMobilní služby s přidanou hodnotou lze rozdělit na:\nDalším kritériem dělení může být také rozlišování standardního (peer-to-peer) a prémiového (zpoplatněného) obsahu. Tyto jsou nazývaný mobilní služby s přidanou hodnotou (MVAS), což jsou často jednoduše označovaná jako VAS.\n\nSlužby s přidanou hodnotou mohou být dodávány buď přímo mobilním operátorem nebo jinými firmami – poskytovateli služeb s přidanou hodnotou ( ) nebo poskytovateli obsahu ( ), jako například All Headline News anebo Reuters. \n\nVASPs se obvykle připojují k mobilnímu operátorovi pomocí protokolů umožňujících zasílat větší objemy zpráv, jako Short Message Peer to Peer (SMPP), kterým se připojují buď přímo ke středisku krátkých textových zpráv (SMSC) nebo stále častěji k bráně pro přenos zpráv, která operátorovi umožňuje lépe řídit obsah.\n\n\n\n"}
{"id": "1336705", "url": "https://cs.wikipedia.org/wiki?curid=1336705", "title": "Kyselina m-toluová", "text": "Kyselina m-toluová\n\nKyselina \"m\"-toluová (také nazývána jako kyselina 3-methylbenzoová) je organická sloučenina patřící mezi aromatické karboxylové kyseliny. Je izomerem kyseliny \"o\"-toluové a \"p\"-toluové. Používá se mimo jiné jako prekurzor repelentu \"N\",\"N\"-diethyl-\"m\"-toluamidu (DEET)\n\n"}
{"id": "1336723", "url": "https://cs.wikipedia.org/wiki?curid=1336723", "title": "Hossein Rajabian", "text": "Hossein Rajabian\n\nHossein Rajabian (persky حسین رجبیان) (* 5. července 1984 Sárí) je íránský filmový režisér, fotograf a scenárista a také íránský politický vězeň. Amnesty International ho považuje za vězně svědomí.\n\nV říjnu 2013 byl v Íránu uvězněn. Následně ho v roce 2015 soud shledal vinným z urážky Islámu, šíření protirežimní propagandy a nelegálních audiovizuálních aktivit a potrestal několika lety vězení. Odvolací soud mu později udělil tříletý trest ve vězení a pokutu 6 600 dolarů. Podle organizace Freemuse proti trestu protestovalo 170 íránských hudebníků, filmařů, spisovatelů a lidskoprávních aktivistů.\n\n\n"}
{"id": "1336727", "url": "https://cs.wikipedia.org/wiki?curid=1336727", "title": "Jarda", "text": "Jarda\n\nJarda může být \n\n\n"}
{"id": "1336731", "url": "https://cs.wikipedia.org/wiki?curid=1336731", "title": "Savojské hodinky", "text": "Savojské hodinky\n\nSavojské hodinky ( \"Heures de Savoie\") je iluminovaný rukopis \"hodinek\" uložený v Beinecke Rare Book and Manuscript Library na Univerzitě v Yale (MS 390).\n\nVznikl mezi roky 1335 a 1340 v pařížské iluminátorské dílně a objednavatelkou byla Blanka Burgundská, vnučka sv. Ludvíka. Bohatě iluminovaný rukopis se dostal po hraběnčině smrti do rukou francouzského krále Karla V. a od něj pak k jeho synovi Karlovi VI., který je věnoval svému strýci Janovi z Berry. Roku 1720 je zdokumentován v Univerzitní knihovně Viktora Amadea II. Savojského v Turíně. Roku 1904 byl částečně zničen požárem a o pár let později bylo jeho torzo znovu objeveno v knihovně katedrály v Portsmouthu.\n\nZ celého kodexu se zachovalo pouze dvacet šest pergamenových listů o rozměrech 20,1 x 14,7 cm, což je celkem 50 miniatur (z původních 255) se světci a postavou Blanky Burgundské doprovázené heraldickými znaky Burgundska a Savojska a drolériemi s břečťanem, ptáčky a lovci.\n"}
{"id": "1336733", "url": "https://cs.wikipedia.org/wiki?curid=1336733", "title": "Panaj", "text": "Panaj\n\nPanaj je filipínský ostrov ležící ve Visayském souostroví jihovýchodně od Mindora a severozápadně od Negrosu. Má rozlohu 12 011 km² (šestý největší ostrov Filipín a šedesátý pátý největší ostrov světa). Žije na něm okolo čtyř a půl milionu obyvatel (čtvrtý nejlidnatější ostrov Filipín a dvacátý čtvrtý nejlidnatější ostrov světa). Největším městem je Iloilo. Ostrov je rozdělen na čtyři provincie: Aklan, Antique, Capiz a Iloilo. Většinu populace tvoří Visajané, v odlehlých oblastech žijí zbytky původního negritského osídlení.\n\nOstrov má tvar trojúhelníku, západní část je hornatá, na východě leží úrodná nížina. Nejvyšším vrcholem je Mount Madia-as (2 117 m). Nachází se zde deštný prales a krasová oblast s jeskyněmi jako Lapuz Lapuz, která je známá díky dokladům pravěkého osídlení. Endemickým druhem je zoborožec žlutobradý. Nejdelší řekou ostrova je Panay River (152 km).\n\nNa Panaji se pěstuje rýže, kukuřice, tabák, cukrová třtina, banánovník a palma kokosová, těží se zlato, mangan, měď a kaolin, lesy poskytují eben, významný je také rybolov. Centrem průmyslu a moderních technologií je město Iloilo.\n\nNázev ostrova vznikl údajně tak, že španělský mořeplavec Miguel López de Legazpi po jeho objevení zvolal: „Pan hay!“ (španělsky „Mají chléb!“)\n\nPři pobřeží Panaje leží ostrůvek Boracay, který je díky svým plážím oblíbeným cílem turistů.\n\n"}
{"id": "1336739", "url": "https://cs.wikipedia.org/wiki?curid=1336739", "title": "Smuteční buk u školy", "text": "Smuteční buk u školy\n\nSmuteční buk u školy je památný strom, buk lesní (\"Fagus sylvatica 'Pendula' \") v Sadově, v okrese Karlovy Vary. Solitérní kultivar buku lesního s převislými větvemi roste mezi silnicí a levým břehem Sadovského potoka zhruba 100 metrů jihovýchodně od základní a mateřské školy. Korunu stromu vytvářejí pokroucené a propletené kosterní větve. Slabší větve stromu splývají z koruny až k zemi a poutají pozornost v každé roční době.\n\nObvod kmene měří 188 cm, koruna stromu sahá do výšky 18 m (měření 2014). Buk je chráněn od roku 2014 jako dendrologicky cenný taxon s významným vzrůstem.\n\n"}
{"id": "1336747", "url": "https://cs.wikipedia.org/wiki?curid=1336747", "title": "Piotr Szczęsny", "text": "Piotr Szczęsny\n\nPiotr Szczęsny (1963 – 29. října 2017 Varšava) byl polský chemik, člen polské pobočky společnosti Mensa, který se upálil 19. října 2017 na protest proti politice vládní strany PiS.\n\nStudoval chemii na Jagellonské univerzitě a stal se členem Asociace nezávislých studentů. Pracoval v 80. letech v odborové federaci „Solidarność“.\n\nPo absolutoriu zůstal jako asistent na vysoké škole, začal svou doktorskou práci. Po roce 1989 opustil univerzitu a stal se spoluzakladatelem vydavatelství, které publikovalo příručky o chemii. Deset let zastával funkci předsedy společnosti pro další odborné vzdělávání. Pracoval jako konzultant v obchodních otázkách. V roce 2016 uzavřel svou společnost.\n\nPiotr Szczęsny žil v Niepołomicích. Byl jako vysoce inteligentní člověk členem Mensy a byl otcem dvou dospělých dětí, které v době jeho smrti psaly doktorské disertační práce. Jeho žena byla lékárnice. Neúčastnil se žádné politické akce polské opozice.\n\nPiotr Szczęsny přišel 19. října 2017 po 16:00 na náměstí před varšavským Palácem kultury a vědy. Nejprve rozdal kolemjdoucím letáky s patnácti body, které sám sepsal jako protest proti politice současné polské vlády, vedené stranou PiS, pak se polil hořlavou tekutinou a zapálil se. Letáky byly sepsány kultivovaně, bez urážlivých slov. Po deseti dnech zemřel v nemocnici.\n\nDo 2. listopadu 2017 byl na přání rodiny pouze \"Piotrem S.\", teprve potom bylo oznámeno jeho příjmení.\n\nPiotr Szczęsny byl pohřben 14. listopadu 2017 na krakowském Salwatorském hřbitově za přítomnosti stovek truchlících z celého Polska.\n\n\n"}
{"id": "1336748", "url": "https://cs.wikipedia.org/wiki?curid=1336748", "title": "David Štolpa", "text": "David Štolpa\n\nDavid Štolpa (* 3. března 1983 Znojmo) je český politik a živnostník, od října 2017 poslanec Poslanecké sněmovny PČR, od roku 2014 zastupitel a od roku 2015 radní města Znojmo, člen hnutí ANO 2011.\n\nPracuje jako živnostník, podniká s prodejem výpočetní techniky a elektroniky.\n\nDavid Štolpa žije ve městě Znojmo, konkrétně v části Oblekovice.\n\nJe členem hnutí ANO 2011. V komunálních volbách v roce 2014 kandidoval za hnutí ANO 2011 do Zastupitelstva města Znojmo, ale neuspěl (skončil jako první náhradník). Kvůli nesouhlasu se zprostředkovanou účastí KSČM na vedení Znojma však složil ještě před první schůzí městského zastupitelstva mandát jeho stranický kolega Daniel Hudeček a Štolpa se tak stal městským zastupitelem. V únoru 2015 byl navíc zvolen radním města. Ve volbách v roce 2018 mandát zastupitele města obhájil. Zůstal také ve funkci radního města.\n\nV krajských volbách v roce 2016 kandidoval za hnutí ANO 2011 do Zastupitelstva Jihomoravského kraje na 37. místě a neuspěl.\n\nVe volbách do Poslanecké sněmovny PČR v roce 2017 byl za hnutí ANO 2011 zvolen poslancem v Jihomoravském kraji, a to ze sedmého místa kandidátky.\n"}
{"id": "1336749", "url": "https://cs.wikipedia.org/wiki?curid=1336749", "title": "Johann Mühlegg", "text": "Johann Mühlegg\n\nJohann Mühlegg nebo také Juanito Mühlegg (* 8. listopadu 1970 Marktoberdorf) je bývalý německý běžec na lyžích, který v letech 1999–2002 reprezentoval Španělsko.\n\nByl členem klubu SC Garmisch. V letech 1989 a 1990 vyhrál závod na 30 kilometrů na mistrovství světa juniorů v klasickém lyžování. Jako reprezentant Německa skončil na olympijských hrách ve štafetě v roce 1992 šestý, v roce 1994 čtvrtý a v roce 1998 osmý, v individuálních závodech bylo jeho nejlepším výsledkem sedmé místo na 50 km volným stylem v letech 1992 a 1998.\n\nMühleggovo působení v německém týmu bylo poznamenáno konflikty s trenérem Peterem Zipfelem. Obvinil trenéra, že ho uhranul, svěřil se pak do péče léčitelky a pil pouze svěcenou vodu. Nakonec byl z reprezentace vyloučen a Juan Jesús Gutiérrez Cuevas mu nabídl, aby závodil za Španělsko. Mühleggova výkonnost šla po změně občanství nahoru: vyhrál sedm závodů Světového poháru, v celkové klasifikaci byl první v roce 2000 a druhý v roce 2001. Na mistrovství světa v klasickém lyžování 2001 v Lahti vyhrál na 50 km a ve stíhacím závodě byl druhý. \n\nNa Zimních olympijských hrách 2002 v Salt Lake City vybojoval Mühlegg pro Španělsko, které získalo v celé historii zimních olympiád jen dvě medaile, tři zlaté: ve stíhačce, na 30 km volně a 50 km volně. Po závodě na 50 km však byl usvědčen z užívání zakázané látky darbepoetinu a zlatá medaile mu byla odebrána. V roce 2003 rozhodla Mezinárodní sportovní arbitráž o diskvalifikaci Mühlegga také z ostatních disciplín OH 2002, jeho výsledky z MS 2001 ale ponechala v platnosti. Dostal také dvouletý zákaz startu, po jeho uplynutí se už k lyžování nevrátil a odstěhoval se do Brazílie.\n\n"}
{"id": "1336755", "url": "https://cs.wikipedia.org/wiki?curid=1336755", "title": "Chorvatské letectvo a protivzdušná obrana", "text": "Chorvatské letectvo a protivzdušná obrana\n\nChorvatské letectvo a protivzdušná obrana (, zkratkou HRZ i PZO) je letecká složka ozbrojených sil Chorvatska.\nMezi jeho úkoly patří:\nChorvatské vojenské letectvo oficiálně vzniklo 12. prosince 1991 z rozkazu prezidenta Chorvatska. Jeho základem se stali piloti a příslušníci letových osádek, kteří k chorvatské národní gardě přeběhli z JLA, a také piloti sportovních a zemědělských letadel dostupných na chorvatském území. Jednalo se zprvu především o typy Air Tractor AT-400/AT-401, Antonov An-2, Cessna 188 Ag-Truck, Piper PA-25 Pawnee/PA-36 Pawnee Brave, \nPZL M-18 Dromader a UTVA 75, které byly nouzově adaptovány k útokům na pozemní cíle anebo, v případě strojů Piper PA-18 Super Cub a Reims-Cessna F.172M/N, k průzkumu. Jedním ze strojů nově vzniklého Samostatného leteckého oddílu (\"Samostatni zrakoplovni vod\", SZV) byl i vrtulník Agusta Bell 47J-2a získaný z expozice záhřebského Technického muzea, a došlo i k pokusu o zletuschopnění Republic F-47D Thunderbolt původem z doby druhé světové války. \nPozději byly získány vrtulníky Mil Mi-8 a Mi-24 a stíhačky MiG-21.\n\n\nTabulka obsahuje přehled letecké techniky letectva Chorvatska podle Flightglobal.com.\n\n"}
{"id": "1336759", "url": "https://cs.wikipedia.org/wiki?curid=1336759", "title": "Venezuelské letectvo", "text": "Venezuelské letectvo\n\nVenezuelské letectvo (oficiálním názvem , doslova Bolivariánské vojenské letectvo) je letecká složka ozbrojených sil Venezuely.\n\nJedná se o plně profesionální ozbrojený sbor, jehož hlavním úkolem je ochrana suverenity Venezuely a jejího vzdušného prostoru.\nJeho tradice sahají k 10. prosinci 1920 kdy ve Venezuele vznikla Škola vojenského letectva (\"Escuela de Aviación Militar\") a samostatnou složkou jejích ozbrojených sil se stalo 22. června 1946, pod názvem Venezuelské vzdušné síly (\"Fuerza Aérea Venezolana\"). V letech 2001-2006 neslo název Venezuelské vojenské letectvo (\"Aviación Militar Venezolana\"). Svůj současný název nese od roku 2007. \n\nVlastními podpůrnými vzdušnými složkami disponují i Venezuelská armáda, národní garda a námořnictvo.\n\n \nTabulka obsahuje přehled letecké techniky Venezuelského letectva podle Flightglobal.com.\n\nVenezuelské letectvo je organizováno do perutí (\"Escuadrón\"), z nichž každá je složena z několika letek (\"Escuadrilla\"). Dvě či více perutí tvoří skupinu (\"Grupo Aéreo\"), z nichž každá sídlí na jedné základně (\"Base Aérea\"), na které může být dislokována jedna nebo více skupin.\n\n\n\n\n\n\n\n\n\n\n\n\n\n\n\n\n"}
{"id": "1336770", "url": "https://cs.wikipedia.org/wiki?curid=1336770", "title": "Nová Huť (Blovice)", "text": "Nová Huť (Blovice)\n\nNová Huť (německy \"Neuhütten\") je osada nacházející se 0,5 kilometru západně od Vlčic, což je místní část města Blovice. Sousedními sídly jsou místní části Blovic − Vlčice a Komorno, a osada Hladoměř. Prostředkem osady prochází Chocenickým potokem hranice Přírodního parku Buková hora - Chejlava. Potok dříve napájel rybník Ladomří, který vznikl v 16. století a zanikl po roce 1843. Nedaleko osady můžeme narazit na cyklostezku č. 2145 a na železniční trať číslo 190 (Plzeň - České Budějovice).\n\nKromě původních zemědělských budov patří k osadě i nově zbudovaná chatová oblast. Kanalizace ani vodovod však v místě není a ani se neuvažuje o jejím zavedení. Existuje však myšlenka zřídit v osadě novou obytnou zónu. Usnesením Rady města Blovice z dne 2. května 2011 bylo rozhodnuto o osazení svislých silničních dopravních značek u betonového mostku a u železničního viaduktu.\nV průběhu historie se v mapách objevují názvy \"Eisenhütten\" nebo \"Neu Hütten\". Polím okolo osady se dostalo jména \"\"Na Strachtínech\"\".\n\nV 16. století stál v osadě mlýn poháněný vodou z dnes již zaniklého rybníka a také zde byly železné huti a hamr, které zanikly z důvodu nedostatku dříví a železné rudy. V otisku císařského stabilního katastru z roku 1843 lze napočítat tři čísla popisná (celkem šest stavení), z čehož jedno stavení bylo cihlové, ostatní dřevěné. V letech 1914 a 1915 byli z této osady mobilizováni k 35. pěšímu pluku do Plzně tři občané - Böhm Jan (č. 47), Böhm Josef (č. 47) a Krakeš Jan (č. 49). Mlynářský pomocník Josef Böhm (nar. 1894) se na východní frontě stal 30. srpna 1916 nezvěstným a za mrtvého byl prohlášen v roce 1923. Propad počtu obyvatel nastal v roce 1946, kdy se vystěhovala rodina rolníka Josefa Benedikta z čp. 47 do pohraničí (konkrétně do Lázu u Stříbra) v rámci osídlení Sudet českým obyvatelstvem. Během komunistického režimu zde sídlila strojní traktorová stanice.\n\nNejbližším sídlem jsou Vlčice, což je místní část města Blovice.\n"}
{"id": "1336772", "url": "https://cs.wikipedia.org/wiki?curid=1336772", "title": "Kazan (řeka)", "text": "Kazan (řeka)\n\nKazan ( ᓴᕐᕙᖅᑑᖅ nebo \"Harvaqtuuq\") je řeka v severní Kanadě, dlouhá 732 km. Pramení v oblasti kanadských čtyř rohů, kde spolu sousedí Manitoba, Saskatchewan, Severozápadní teritoria a Nunavut. Vytéká z jezera Kasba Lake a směřuje k severovýchodu, na horním toku protéká lesy zakrslého modřínu amerického, na dolním toku ji obklopuje tundra zvaná \"Barren grounds\". Nejdelším přítokem je Kunwak, Kazan protéká jezery Ennadai, Angikuni a Yathkyed a vlévá se do Bakerova jezera, které je průlivem Chesterfield Inlet spojeno s Hudsonovým zálivem. Na řece se nachází mnoho peřejí, největší jsou 25 metrů vysoké \"Kazan Falls\". Břehy jsou tvořeny převážně červeným pískovcem.\n\nOblast okolo řeky Kazan je dějištěm jedné z největších migrací v živočišné říši, ročně tudy putuje až půl milionu sobů. Tato stáda k řece tradičně lákala inuitské a čipevajské lovce. Tok řeky jako první zmapoval v roce 1894 Joseph Burr Tyrrell. Název je odvozován od domorodého výrazu \"kasba\" (řeka bílých koroptví) nebo od hory Mont de Kazan v Québeku, odkud sem přišli první oblátští misionáři.\n\nV roce 1990 byla řeka zapsána na seznam Canadian Heritage Rivers System. Jmenuje se podle ní Kazanská oblast, část Kanadského štítu. Díky prudkému toku je řeka oblíbenou lokalitou rekreačních vodáků.\n\n"}
{"id": "1336776", "url": "https://cs.wikipedia.org/wiki?curid=1336776", "title": "M̆", "text": "M̆\n\nM̆ (minuskule m̆) je speciální písmeno latinky. Nazývá se M s obloučkem. Používá se pouze v transkripci sinhálštiny, kde je za něj přepisován znak ඹ. Čte se jako labiální přednazála (ᵐb (výslovnost m̆b)). V Unicode má majuskulní tvar kód U+004D U+0306 a minuskulní U+006D U+0306.\n"}
{"id": "1336778", "url": "https://cs.wikipedia.org/wiki?curid=1336778", "title": "Pernarec (hradiště)", "text": "Pernarec (hradiště)\n\nPernarec je hradiště jihozápadně od stejnojmenné obce v okrese Plzeň-sever. Nachází se na ostrožně nad levým břehem Úterského potoka mezi jeho dvěma bezejmennými přítoky.\n\nOpevněné sídliště bylo podle archeologických nálezů osídleno v eneolitu, ovšem kdy bylo postaveno opevnění je nejisté. Keramické střepy pochází z období chamské kultury a projevují se na nich vlivy řivnáčské kultury. Získali je Jaroslav Bašta a Dara Baštová při malém archeologickém výzkumu v roce 1984. Kromě střepů zde nalezli také mazanici s otisky prutů a kamenný brousek a drtič.\n\nCharakter sídliště odpovídá dalším eneolitickým sídlištím ze západních Čech, ale odlišuje se od nich existencí opevnění. To chránilo plochu o rozloze přibližně 500 m². Dochoval se z něj kamenný val, který v délce dvanácti metrů přepažuje přístupovou šíji ostrožny za jejím nejužším místem. Val je čtyři až pět metrů široký a na vnější straně až dva metry vysoký. Výška na vnitřní straně je pouze 1,5 metru.\n\n"}
{"id": "1336784", "url": "https://cs.wikipedia.org/wiki?curid=1336784", "title": "X́", "text": "X́\n\nX́ (minuskule x́) je speciální znak latinky. Nazývá se X s čárkou. Písmeno X́ se již v žádném jazyce nepoužívá, v současnosti používá se pouze DIN 31635 přepisu paštštiny, dříve se též používalo v přepisu inguštiny a čečenštiny, v čečenštině však bylo nahrazeno za písmeno Ẋ a v inguštině se již vůbec nepoužívá. Písmeno se též používalo se též v nyní již vymřelé avestánštině, kde ho reprezentuje znak 𐬒. V Unicode má majuskulní tvar kód U+0058 U+0301 a minuskulní U+0078 U+0301.\n"}
{"id": "1336785", "url": "https://cs.wikipedia.org/wiki?curid=1336785", "title": "Gua Rusa", "text": "Gua Rusa\n\nJeskyně Gua Rusa, známá též pod anglickým jménem Deer Cave (Jelení jeskyně) se nachází na území Národního parku Gunung Mulu ve státě Sarawak na severu ostrova Borneo v Malajsii. Jedná se o jednu z největších dosud objevených podzemních prostor na světě - co do rozměrů byl světový rekord jeskyně Gua Rusa překonán až na počátku roku 2009 po důkladnějším prozkoumání vietnamské jeskyně Son Doong členy expedice Britské speleologické společnosti.\n\nAnglické pojmenování Deer Cave je překladem originálního jména jeskyně \"Gua Rusa\" nebo též \"Gua Payau\" v jazyce obyvatel severního Bornea z kmene Penanů. Mezi místními obyvateli se tradovalo, že v podzemních prostorách se ukrývají jeleni z rodu sambarů, kteří tam přicházejí hledat kromě bezpečí také sůl, usazenou na povrchu skalních stěn.\n\nPrvním vědcem, který zkoumal a popsal existenci obřích podzemních prostor Jelení jeskyně, byl v roce 1961 G. E. Wilford z Malajské geologické služby. Jeskyně byla pak více prozkoumána v roce 1978 členy expedice britské Královské zeměpisné společnosti (\"Royal Geographical Society\"). Během tohoto průzkumu byla popsána 1 km dlouhá podzemní prostora, 174 metrů široká a 122 metrů vysoká. V roce 1984 byla jeskyně zpřístupněna veřejnosti. Expedice vědců z americké Western Kentucky University objevila v roce 2009 prostory až 148 metrů vysoké a zjistila propojení jeskyně Gua Rusa s jeskynním systémem nedaleké Lang Cave. Výška chodby u vstupu do jeskyně Gua Rusa byla stanovena na 146 m, celková délka jeskynního systému na cca 4 km.\n\nGeologická minulost krasové oblasti Národního parku Gunung Mulu sahá do třetihorního období eocénu, respektive staršího miocénu před cca 20 - 30 milióny let. Vápence takzvané formace Melinau (\"Melinau Formation\"), nazvané podle místní řeky, překryly v severozápadní části pohoří Gunung Mulu starší horniny z formace Mulu, tvořené pískovci a břidlicemi. Jelikož se ostrov Borneo nachází v tropické oblasti deštných pralesů, jsou zdejší sedimentární horniny výrazně modelovány působením dešťů a prudkých vodních toků.\n\nNázornou ukázkou geologického vývoje oblasti je takzvaná \"Garden of Eden\" (Rajská zahrada), což je obří kruhová propadlina o průměru 1 - 1,2 km, která se nachází na spojnici mezi Deer Cave a Green Cave a jejíž dno, porostlé tropickou vegetací, je dostupné z chodeb Jelení jeskyně. Stěny této propasti jsou vysoké 150 - 300 metrů, přičemž ze tří čtvrtin jsou vápencové, avšak jihovýchodní stěna je tvořena pískovci a břidlicemi. Z jihovýchodu sem přitéká říčka, která padá jako vodopád na dno Rajské zahrady a pak odtud pokračuje skrz jeskyni Gua Rusa do říčky Melinau Paku a dále do řeky Melinau.\n"}
{"id": "1336786", "url": "https://cs.wikipedia.org/wiki?curid=1336786", "title": "Kastelologie v Česku", "text": "Kastelologie v Česku\n\nKastelologie je věda zkoumající středověké hrady a další šlechtická sídla jako jsou tvrze, pevnosti, hradiště nebo komendy. Tato komplexní nauka v sobě kombinuje několik dalších disciplín, jako je archeologie, architektura či historie, a mezi kastelology mohou patřit i archiváři nebo památkáři. Z poznatků jednotlivých oborů se pak sestavuje ucelený obrázek o původu, vzhledu, využití a celé historii daného feudálního sídla.\n\nStředověké stavby byly předmětem zkoumání historiků a architektů již od svého vzniku a zachovalo se mnoho autentických písemných svědectví o jejich podobě, zejména v kronikách. Avšak teprve období intenzivnějších archeologických bádání a shromažďování poznatků, které začalo na našem území v době romantismu v první polovině 19. století, je spojováno se vznikem kastelologie jako samostatné vědní disciplíny. Jako základní zdroje informací kastelologům sloužily kroniky, vojenské mapy, dobový i současný katastr, plány objektů a lokalit, ale i středověké malby, obrazy, dopisy, pohlednice či pověsti. Prvními badateli, kteří souvisle sepsali své poznatky, však nebyli Češi, ale Rakušané a sudetští Němci (jmenovitě například Josef Hormayer a jeho osmidílná práce o moravských hradech a zámcích nebo Adolf F. Kunike).\n\nAž v druhé polovině devatenáctého století se do zkoumání šlechtických sídel na Moravě a v Čechách zapojují i české osobnosti (jako byl Řehoř Wolný s dílem nebo August Sedláček a jeho patnáct svazků sborníku \"Hrady, zámky a tvrze Království českého\"). V meziválečném období 20. století se studiu hradů a zámků opět věnovali sudetští Němci (Herbert Weinelt či Carl Vogt), tentokrát ale s úmyslem germanizovat původ těchto staveb a přičlenit jejich minulost k historii Německa. Jejich práce však byly nekvalitní, ideově zabarvené a plné chybných archeologických popisů a datování nalezených artefaktů. Z českých autorů této doby lze jmenovat například Josefa Blektu a Zdeňka Wirtha, archeologické výzkumy provedla i Libuše Jansová (Pražský hrad, Vyšehrad), Josef Švehla (Kozí hrádek) a manželé Menclovi (Švihov, Dražice).\n\nČeská archeologie prochází od padesátých let 20. století velkým rozvojem a pozornost kastelologů se upíná ke slovanským hradištím s cílem dokázat vyspělost hospodářství a kultury starého slovanského rodu. Publikace věnující se středověkým sídlům začaly být doplňovány o fotografie. Příkladem může být třeba Vasiljakova publikace \"Nad hrady a zámky,\" která obsahovala tehdy velmi neobvyklé letecké snímky Dobroslavy Menclové. Roku 1972 vydala Dobroslava Menclová dvojsvazkové dílo \"České hrady I a II\", které se přiblížilo tehdejší západoevropské kastelologii (která byla komplexnější a nahlížela na zkoumané objekty v širších souvislostech) a ve kterém se snažila zařadit zkoumané stavby do celkového kontextu našich dějin. Od druhé poloviny padesátých let se kastelologové začali více orientovat na hrady a tvrze a v průběhu 20. století se bádání postupně rozšířilo na všechny objekty i historická období. I v těchto časech se však nezapomínalo na lidovou slovesnost, pověsti a kroniky, které leckdy kastelology nepřímo naváděly při výzkumech (za zmínku stojí například Eduard Petiška a jeho \"Čtení o hradech\").\n\nDokud byl výzkum spíše povrchní a publikovaná literatura částečně populárně-naučná, výzkumy se prováděly plošně a vztahovaly k velkým částem území. Takové postupy však nelze aplikovat vždy a navíc mohou přinášet zkreslené výsledky, což může vnést zmatky do navazujícího bádání. Proto je vhodné se věnovat omezeným, ale kvalitním a přesně dokumentovaným sondážím. Ty se mohou provádět pomocí archeogeofyzikálních metod, mezi které patří sledování regionálních i lokálních poruch geomagnetického pole (magnetometrie), sledování přirozené radioaktivity (radiometrie) či mikrogravimetrická měření (gravimetrie). Zajímavou metodou je letecká archeologie, u nás rozšířena od roku 1989, která je založena na leteckých fotografiích. Využívá porostových a vlhkostních příznaků a změn v barvě půdy či samotného porostu k lokalizaci geologických objektů pod srovnaným terénem. Jako její představitele lze uvést například Miroslava Bálka nebo Jaromíra Kovárníka.\n\n\n"}
{"id": "1336789", "url": "https://cs.wikipedia.org/wiki?curid=1336789", "title": "Rusko-turecká válka (1735–1739)", "text": "Rusko-turecká válka (1735–1739)\n\nRusko-turecká válka 1735–1739 byla vedena mezi Ruským impériem a Osmanskou říší. Byla způsobena osmansko-perskou válkou, která trvala od roku 1730 do roku 1735. To byla válka Osmanské říše s perskou dynastií Afšárovců, v jejímž průběhu došlo k nájezdům krymských Tatarů na ruské území. Následná válka mezi Ruskem a Osmanskou říší byla vedena také ve znamení neustálého boje mezi oběma mocnostmi o přístup k Černému moři. \n\nV roce 1737 se do války na ruské straně zapojilo Rakousko, čímž začala Rakousko-turecká válka 1737–1739.\n\nPo porážce rakouských vojsk musela Vídeň vrátit Cařihradu území v severním Srbsku a jižním Rumunsku. Carská vojska úspěšně vstoupila do Moldávie, ale bělehradská smlouva, podepsaná 18. září 1739 nepřinesla Rusku téměř nic. Petrohrad se zavázal demilitarizovat Azov a nevysílat své lodě do Černého moře.\n\nReference\n"}
{"id": "1336791", "url": "https://cs.wikipedia.org/wiki?curid=1336791", "title": "Habří (Blovice)", "text": "Habří (Blovice)\n\nHabří (také \"Žofín\", německy \"Sofienhof\") je bývalý hospodářský dvůr patřící k městu Blovice, který leží na úbočí kopce Karlov asi 150 metrů od silnice spojující místní část Bohušov s obcí Struhaře. Na této silnici se nachází autobusová zastávka \"Blovice, Habří\" a taktéž rozcestník KČT s názvem Dvůr Habří, který leží na červené turistické značce a na cyklotrase č. 2147. Plocha areálu dvora hradišťského panství je 0,89 hektaru. Mezi lety 1918 a 1928 vystřídal 6 majitelů. Les nad dvorem nese jméno \"Josefswald\". Pozemky příslušné ke dvoru měly v roce 1902 rozlohu 72,41 hektaru.\n\nV roce 2001 zde bydlelo 19 obyvatel ve třech domech, kdežto v roce 2011 již byli pouze 4 (z toho 2 s trvalým pobytem). Výměr základní sídelní jednotky sloužící hlavně k zemědělským účelům je 0,269 km. V roce 2017 patří bývalý dvůr celkem čtyřem vlastníkům (každý s podílem 1/4).\n\nPrvní zmínky o hospodářském dvoře jsou z poloviny 18. století. Ohodnocení panství z roku 1775 uvádí dvůr Habří jako \"\"bez ceny\"\". Hrabě Eduard Pállfy dal v roce 1878 zbourat místní starou hájovnu, aby udělala místo stájím, nové hájovně a nové stodole. Stejně tak zrušil pastviny, které v okolí převažovaly a dal je rozdělit na pole a přejmenoval sídlo na Sofienhof, což se však mezi místními obyvateli neujalo. Dvůr zůstal majetkem hradišťského panství až do roku 1918, i když byl v roce 1902 v pronájmu jistého Konráda Grunda. 16. září 1918 (tedy ještě před vyhlášením samostatného Československa) byl areál i s pozemky prodán panu Gabrielovi, nájemci Podhřibského dvora. Ten o osm let později – 4. března 1926 – prodal dvůr lékárníku ze Žatce, Rudolfovi Klierovi. V těchto rukách nezůstalo Habří dlouho – 9. února 1927 ho koupil Karel Verner, písař berního úřadu na Žižkově, který ho obratem prodal v aukci 16. srpna 1927, a to Viktoru Schleinovi, bankéři z Trnovan u Teplic. Rychlé střídání majitelů bohužel pokračovalo, protože již 22. května 1928 Habří koupil Josef Trachta z Prahy VII. Ten v roce 1928 postavil deputátní domek čp. 31 a přestavěl bývalou hájovnu na svůj byt (čp. 24).\n\n6. března 1930 byli na dvoře usmrceni dělníci Karel Průcha (56 roků) a Josef Šneberk (27 roků), když se roztrhl mlecí kámen šrotovníku poháněného traktorem, který obsluhovali. Byli na místě mrtvi. Na místo se dostavila soudní komise, která neštěstí zkoumala. Pohřeb se konal v neděli 9. března \"\"za veliké účasti lidu domácích i vůkolních\"\". Oba byli ženatí a Šneberk otcem malého dítěte.\n\n26. října 1931 v poledne výstřelem z revolveru ukončil svůj život v lese u dubu po levé straně cesty vedoucí na Karlov npor. Karel Jiří Wachtel, když byl u svého přítele Trachty v Habří na návštěvě. Nadporučík Wachtl byl francouzský legionář 23. československého střeleckého pluku a bývalý konsul ČSR v Káhiře. Podle hradišťského kronikáře byl již několik měsíců před tímto činem těžce psychicky nemocen a v dopise na rozloučenou uvedl, že \"\"za těchto mlhavých pochmurných dnů už moc nevytrpí, a proto raději ukončí svůj život sebevraždou\"\". Pohřeb se konal 29. října 1931 o třetí hodině odpolední v kostele sv. Jana Evangelisty v Blovicích a pohřben byl na blovickém hřbitově za účasti občanstva, legionářů a vojenské hudby z Plzně.\n\nV roce 1933 byl dvůr prodán v dražbě, kde ho koupil Matěj Tomášek. V 30. letech zde bydleli kromě majitelů i dělníci – například Kateřina Karasová zemřela v čp. 24 18. února 1933.\n\n9. února 1940 koupil od Matěje Tomáška dvůr Habří Josef Pechman, který se přistěhoval do usedlosti 22. května (původní majitel se odstěhoval o dva dny dříve). Avšak po konci druhé světové války roce 1945 se stal správcem areálu Jaroslav Mráz.\n\nV osmdesátých letech 20. století se sem nastěhovali Romové a objekt využívali až do roku 2015. V lednu 2003 zde 47letý muž brutálně umlátil násadou od koštěte svojí o 25 let starší manželku.\n\nV roce 2015 uveřejnil soukromý investor návrh na revitalizaci areálu a jeho přestavbu na farmu. V roce 2016 se ve dvoře objevila obrovská nelegální skládka, kterou však nechal majitel na vlastní náklady zlikvidovat. Původce skládky se podařilo odhalit díky fotopastem nainstalovaným Městskou policií Blovice.\n"}
{"id": "1336794", "url": "https://cs.wikipedia.org/wiki?curid=1336794", "title": "Petr Vrána (politik)", "text": "Petr Vrána (politik)\n\nPetr Vrána (* 4. ledna 1975 Přerov) je český politik a obchodní manažer, od října 2017 poslanec Poslanecké sněmovny PČR, od roku 2016 zastupitel a radní Olomouckého kraje, od roku 2014 zastupitel a radní města Přerov, bývalý člen ODS, nyní člen hnutí ANO 2011.\n\nVystudoval střední průmyslovou školu v Přerově (maturoval v roce 1993) a následně absolvoval Ekonomickou fakultu Vysoké školy báňské – Technické univerzity Ostrava (promoval v roce 2000 a získal titul Ing.).\n\nPracuje jako obchodní manažer v přerovské chemičce Precheza, na starosti má trh západní Evropy a oblasti Afriky.\n\nPetr Vrána žije ve městě Přerov, konkrétně v části Přerov I-Město.\n\nOd roku 2006 byl členem ODS, za niž neúspěšně kandidoval v komunálních volbách v letech 2006 a 2010 do Zastupitelstva města Přerova (v roce 2006 skončil na pozici prvního náhradníka). V roce 2012 z ODS vystoupil a později se stal členem hnutí ANO 2011. V komunálních volbách v roce 2014 byl z pozice lídra kandidátky hnutí ANO 2011 zvolen zastupitelem města Přerov. V listopadu 2014 se stal navíc radním města. Ve volbách v roce 2018 post zastupitele města obhájil. Zůstal také radním města.\n\nV krajských volbách v roce 2016 byl zvolen za hnutí ANO 2011 zastupitelem Olomouckého kraje. V listopadu 2016 se navíc stal neuvolněným radním kraje.\n\nVe volbách do Poslanecké sněmovny PČR v roce 2013 kandidoval za hnutí ANO 2011 v Olomouckém kraji, ale neuspěl. Podařilo se mu to až ve volbách v roce 2017, když byl zvolen poslancem v Olomouckém kraji, a to ze druhého místa kandidátky.\n"}
{"id": "1336795", "url": "https://cs.wikipedia.org/wiki?curid=1336795", "title": "Vilém Mucha", "text": "Vilém Mucha\n\nVilém Mucha (4. dubna 1892 Strážnice – 4. března 1973 Praha) byl československý sportovní funkcionář, člen KSČ, předseda ČOV v letech 1951-1956, patřil k předním organizátorům tělovýchovy.\n\nNarodil se v rodině Václava Muchy, strojníka ve Strážnici a jeho manželky Marie, rozené Březinové. V roce 1916 vystoupil z církve.\n\nOd mládí se věnoval organizaci tělovýchovného hnutí; patřil mezi zakladatele FDTJ a v roce 1921 se stal jejím ústředním tajemníkem. V letech 1939-1945 byl vězněn v koncentračních táborech Dachau a Buchenwald. Byl aktivním členem KSČ, již na jejím VIII. sjezdu v roce 1946 byl zvolen do ústřední revizní komise. Od roku 1950 do roku 1952 byl náměstkem předsedy Státního úřadu pro tělesnou výchovu a sport.\n\nV roce 1967 byl nejstarším členem předsednictva ČSTV.\n\nByl mezi první desítkou vyznamenaných čestným titulem Zasloužilý pracovník v tělesné výchově a sportu, obdržel jej 11. prosince 1953. Obdržel též Řád Klementa Gottwalda, Řád republiky a medaili Jiřího Františka Chaloupeckého.\n\n\n\n"}
{"id": "1336802", "url": "https://cs.wikipedia.org/wiki?curid=1336802", "title": "Båstad", "text": "Båstad\n\nBåstad je město v kraji Skåne ve kterém žije okolo pěti tisíc stálých obyvatel, avšak náleží k typickým švédským letním sídlům. Mezi dubnem a zářím je počet obyvatel dvojnásobný a v červenci ještě vyšší. Podobné je to v celé komuně, trvale zde žije 15 tisíc lidí, ale během července je zde 30 tisíc lidí. Některé vsi jsou během zimy téměř vylidněné, ale v červenci přijíždí i více než 2 tisíce dovolenkářů, typickým příkladem je Torekov.\n\nBåstad je znám tenisovou tradicí. Uprostřed města se nachází největší centrkurt ve Švédsku pro více než 5 tisíc diváků. Od roku 1948 se areál stal dějištěm turnaje Swedish Open, do něhož zasáhli také švédské světové jedničky Björn Borg, Mats Wilander a Stefan Edberg.\n\nMěsto leží v chráněné zátoce, za ním se zvedá Hallandský hřbet.\n\nMěstská práva byla udělena ve 14. či 15. století, v dobách, kdy oblast náležela Dánsku. První spolehlivá zmínka pochází z roku 1513, kdy byla práva udělena opětně.\n\n\nV centru města stojí kostel svaté Marie. Byl postaven v 15. století v románském slohu, za pozornost stojí nástěnné malby pocházející z různých období, obraz madony a dánský oltář.\n\nNěkolik kilometrů od města založil v roce 1900 Rudolf Abelin Norrvikenské zahrady (). Byly vybrány coby nejkrásnější park ve Švédsku a v roce 2006 se staly druhým nejkrásnějším parkem Evropy.\n\n"}
{"id": "1336803", "url": "https://cs.wikipedia.org/wiki?curid=1336803", "title": "Oriol Junqueras", "text": "Oriol Junqueras\n\nOriol Junqueras i Vies (* 11. dubna 1969, Barcelona) je katalánský publicista, profesor historie a politik, viceprezident Katalánska, zbavený své funkce ústřední vládou Španělské monarchie spolu s ostatními členy katalánské vlády a jejím předsedou Carlesem Puigdemontem dne 27. října 2017, poté co katalánský parlament vyhlásil nezávislou Katalánskou republiku a poté co španělská centrální vláda pod vedením Mariana Rajoye získala souhlas Senátu k omezení katalánské autonomie, a to dle naplnění ústavního článku 155.\n\nOriol Junqueras se narodil v Barceloně, obci Sant Andreu del Palomar v rodině zdravotní sestry a vědce, zabývajícího se mořskou faunou. Po nedokončených studiích ekonomie na Universitat de Barcelona vystudoval moderní historii a ekonomii na Autonomní univerzitě v Barceloně (UAB). Od počátku 90. let se soustředil na trendy v ekonomii západního Středomoří, roku 2002 obhájil na podobné téma i doktorskou práci.\nPo absolutoriu krátce působil jako lektor a asistent na mateřské univerzitě. Poté pracoval v mediích, zejména v televizních programech, aby se později spolupodílel na založení ofenzivnější platformy v Katalánské republikánské straně (Esquerra Republicana de Catalunya, ERC). V letech 2011–2016 byl starostou města Sant Vicenç dels Horts, spadajícího (jako městská část) pod Barcelonu .\nV katalánských volbách v roce 2015 kandidoval do katalánského parlamentu, kam byl zvolen. Dne 12. ledna 2016 byl zvolen vice-prezidentem Generalitat Katalánska, což je běžně interpretováno jako funkce náměstka ministerského předsedy. Jako první z představitelů tohoto autonomního společenství nesložil přísahu na španělskou ústavu a krále Filipa VI.\nŠpičky centrální vlády Španělska v Madridu pohrozily opakovaně v září 2017 Junquerasovi, Puigdemontovi i ostatním členům vlády trestním postihem za přípravu referenda o nezávislosti Katalánska, které považují za neústavní a jež nakonec uskutečnilo 1. října 2017. Španělská prokuratura proto výše zmíněným hrozila tresty ve výši až 30 let pobytu za mřížemi za vzpouru. \n\n2. listopadu 2017 byl Oriol Junqueras byl vzat do vazby a v říjnu 2019 nakonec kvůli uspořádání referenda za nezávislost odsouzen ke 13 rokům odnětí svobody. V prosinci 2019 Soudní dvůr EU potvrdil, že španělská justice porušila Junquerasova lidská i politická práva tím, že mu neumožnila vykonávat mandát europoslance, do něhož byl v květnu téhož roku zvolen. \n\n"}
{"id": "1336809", "url": "https://cs.wikipedia.org/wiki?curid=1336809", "title": "Seznam dílů seriálu The Orville", "text": "Seznam dílů seriálu The Orville\n\nToto je seznam dílů seriálu \"The Orville\". Americký komediálně-dramatický sci-fi televizní seriál \"The Orville\" je vysílán od 10. září 2017. První dvě řady byly uvedeny na stanici Fox, třetí řada má být zveřejněna na streamovací službě Hulu. Dosud bylo odvysíláno dílů seriálu.\n\n<section begin=\"řady\" /><section end=\"řady\" />\n\nDosud bylo odvysíláno <section begin=\"ep\" />26<section end=\"ep\" /> dílů seriálu.\n\nDne 11. května 2019 stanice Fox oznámila, že seriál získá třetí řadu. Dne 20. července 2019 autoři oznámili, že se seriál přesouvá na streamovací službu Hulu, kde má být třetí série zveřejněna koncem roku 2020.\n\n"}
{"id": "1336810", "url": "https://cs.wikipedia.org/wiki?curid=1336810", "title": "Mučednice z Compiègne", "text": "Mučednice z Compiègne\n\nMučednice z Compiègne nebo též \"(šestnáct) blahoslavených karmelitek z Compiègne\" je souhrnné označení řádových sester karmelu v Compiègne, které za francouzské revoluce zemřely mučednickou smrtí.\n\nDne 17. července 1794 byly bosé karmelitky v Paříži popraveny gilotinou, neboť odmítly porušit své řeholní sliby. Před popravou společně zpívaly hymnus \"Veni creator spiritus\". Šestnáct mučednic z Compiègne nyní spočívá ve společném hrobě na pařížském Cimetière de Picpus.\n\nDne 27. května 1906 byly prohlášeny za blahoslavené a zobrazují se s atributy, které v křesťanské ikonografii patří mučedníkům: palmová ratolest a popraviště, pamětní den je 17. červenec.\n\nJména šestnácti řádových sester:\n\nKrutý osud šestnácti sester inspiroval v roce 1931 Gertrud von Le Fortovou k sepsání povídky \"Die Letzte am Schafott\" („Poslední na popravišti“), podle které Georges Bernanos napsal scénář \"Les Dialogues des Carmélites\"), který byl zpracován jako divadelní představení M. Tassencourtem a A. Béguinem.\n\nNámět zpracoval také hudební skladatel Francis Poulenc ve své opeře \"Dialogues des Carmélites\", která měla premiéru 26. ledna 1957 v milánském Teatro alla Scala.\n\nPodle scénáře Philippa Agostiniho a Georgese Bernanose námět v roce 1960 zfilmovali Philippe Agostini a Raymond Leopold Bruckberger pod titulem \"Le Dialogue des Carmélites\".\n\nV Karmelu v sousední vsi Jonquières, byl zřízen památník 16 mučednic z Compiègne a roku 2009 přestavěn. Tam byly uloženy a vystaveny zachráněné pamětní předměty panen z Vallée a jediné přeživší společenství, Sr. Marie de l'Incarnation, jako knihy, obrázky, rukopisy a relikviáře z konventu. Architektonické zpracování muzea má navozovat dojem vězeňské cely. Okružní prohlídka památníkem končí v bývalé kryptě přestavěné na kapli, zasvěcené Matce Boží, \"Marii, královně Mučedníků\" (\"Maria Regina Martyrum\").\n\n\n\n"}
{"id": "1336811", "url": "https://cs.wikipedia.org/wiki?curid=1336811", "title": "Evionnaz", "text": "Evionnaz\n\nEvionnaz je obec v distriktu Saint-Maurice ve frankofonní části kantonu Valais (německy Wallis) ve Švýcarsku. V roce 2016 v obci žilo 1234 obyvatel.\n\nObec je poprvé zmiňována v roce 1263 jako Eviona. Samostatnou obcí je od roku 1822, kdy se osamostatnila od Saint-Maurice. Patří do Švýcarského kulturního dědictví.\n\nObec Evionnaz je situována nedaleko od francouzských hranic. Obec je situována od levého břehu řeky Rhôny k Dents du Midi v masivu Chablais-Faucigny, poblíž hranice s Francií. Součástí Evionnaz jsou i osady La Balmaz a La Rasse.\n\nFrancouzsky mluví 91,4% obyvatel obce, 82,8% obyvatel je římskokatolického vyznání.\n\nV Evionnaz se nachází Labyrinthe Aventure, největší světový labyrint s 18 tisíci tújemi.\n\n\n"}
{"id": "1336828", "url": "https://cs.wikipedia.org/wiki?curid=1336828", "title": "Wielandův–Miescherův keton", "text": "Wielandův–Miescherův keton\n\nWielandův–Miescherův keton (WMK) je organická sloučenina, racemický bicyklický diketon, a všestranná surovina pro organickou syntézu; používá se k přípravě a výrobě více než 50 látek, hlavně seskviterpenoidů, diterpenů a steroidů, které mají antimikrobiotické, antivirotické, imunomodulační nebo i jiné účinky. Látka je pojmenována po chemicích Karlu Miescherovi a Peteru Wielandovi. Příklady syntéz prováděných za použití tohoto diketonu jako výchozího materiálu jsou výroba ancistrofuranu a taxolu.\n\nPůvodní Wielandův–Miescherův keton je racemický a získává se Robinsonovou anelací 2-methylcyklohexan-1,3-dionu a methylvinylketonu. Alkohol vznikající jako meziprodukt nebyl izolován. 2-methylcyklohexan-1,3-dion lze připravit z resorcinolu hydrogenací na dihydroresorcinol (ve formě enolátu) za použití Raneyova niklu následovanou alkylací methyljodidem.\n\nEnantioselektivní syntéza WMK využívá -prolin jako organický katalyzátor:\n\nByly také zkoumány další katalyzátory založené na prolinu.\n"}
{"id": "1336829", "url": "https://cs.wikipedia.org/wiki?curid=1336829", "title": "Sergej Abramov", "text": "Sergej Abramov\n\nSergej Borisovič Abramov (; * 29. února 1972, Moskva, SSSR) je v Ruské federaci narozený účetní, čečenský politik a také bývalý prozatímní prezident Čečenské republiky. V úřadu dočasně nahradil zavražděného čečenského prezidenta Achmata Abdulchamidoviče Kadyrova, který podlehl bombovému útoku dne 9. května 2004 v Grozném.\nAbramov vystudoval účetnictví a audit na Taškentské státní hospodářské univerzitě v Uzbekistánu.\n\nJiž ve vládě prezidenta Achmata Kadyrova zastával úřad předsedy vlády země, po Kadyrovově úmrtí převzal dočasně do vypsaných prezidentských voleb následně i správu a vedení země. V polovině července roku 2004 byl na jeho kolonu aut v Grozném spáchán atentát.\n\nV předčasných prezidentských volbách, konaných v neděli dne 29. srpna 2004, jej v prezidentském úřadu nahradil Ruskem podporovaný kandidát a bývalý ministr vnitra Alu Alchanov (rusky Алу Алханов), který získal 73,48 % odevzdaných hlasů a stal se tak prezidentem země. Sergej Abramov se ale rozhodl dále v nich nekandidovat.\n\nNa konci února roku 2006 – za úřadování prezidenta Alu Alchanova – odstoupil Abramov ze zdravotních důvodů z funkce předsedy vlády Čečenské republiky.\n"}
{"id": "1336830", "url": "https://cs.wikipedia.org/wiki?curid=1336830", "title": "Běh na lyžích na Zimních olympijských hrách 2018", "text": "Běh na lyžích na Zimních olympijských hrách 2018\n\nZávody v běhu na lyžích na Zimních olympijských hrách 2018 proběhly od 10. do 25. února 2018 v Pchjongčchangu v Jižní Koreji.\n\nNa Zimních olympijských hrách 2018 v Pchjongčchangu bylo na programu celkem 12 závodů. Muži a ženy absolvovali skiatlony, individuální sprinty volnou technikou, individuální závody klasickou technikou, štafetové závody, týmové sprinty a závody s hromadným startem volnou technikou. \n\nProgram podle oficiálních stránek.\n"}
{"id": "1336832", "url": "https://cs.wikipedia.org/wiki?curid=1336832", "title": "Methylvinylketon", "text": "Methylvinylketon\n\nMethylvinylketon (MVK, systematický název butenon), je reaktivní organická sloučenina a nejjednodušší enon. Je užitečným meziproduktem při syntéze dalších sloučenin.\n\nMVK se průmyslově vyrábí kondenzací acetonu a formaldehydu, po níž následuje dehydratace. Podobně se dá získat Mannichovou reakcí diethylamoniumchloridu (chloridu kationtu odvozeného od diethylaminu) s acetonem za vzniku Mannichova adduktu\n\nkterý je následně zahříván, čímž se vytvoří chlorid amonný a MVK.\n\nMVK může působit jako alkylační činidlo, jelikož je účinným Michaelovým akceptorem. Byl používán na přípravu steroidů Robinsonovou anelací:\n\nJeho alkylační vlastnosti způsobují vysokou toxicitu, ale dělají z něj užitečný meziprodukt v organické syntéze. MVK spontánně polymerizuje. Obvykle se skladuje v hydrochinonu, který polymerizaci inhibuje.\nJako elektrofilní alken může tvořit addukty s cyklopentadienem. Vzniklý norbornenový derivát je meziproduktem při dyntéze pesticidu biperidenu a přes svůj kyanohydrin také vinklozolinu. Rovněž se jedná o prekurzor syntetického vitaminu A.\n\nMVK se též používá na výrobu některých léčiv jako jsou etorfin, buprenorfin, butaklamol a etretinát.\n\nMVK je značně nebezpečný, při vdechnutí způsobuje kašlání a dušnost i při nízkých koncentracích. Také snadno způsobuje dráždění očí, kůže a sliznic.\n"}
{"id": "1336849", "url": "https://cs.wikipedia.org/wiki?curid=1336849", "title": "České srdce (hudební skupina)", "text": "České srdce (hudební skupina)\n\nČeské srdce je česká hudební skupina, založená v roce 1989. Původní sestavu tvořili Pavel Kučera (baskytara a zpěv), Michal Šenbauer (kytara), Karel Holas (housle) a Ondřej Mucha (bicí). V roce 1990 vydala kapela eponymní debutové album. Její projev spojuje melodický kytarový rock s inspirací keltskou hudbou, Michal Šenbauer styl skupiny charakterizoval v rozhovoru pro časopis Melodie: „Repertoár vychází ze spřízněnosti s hudebním cítěním v oblasti severního pobřeží Velké Británie.“ V jejím repertoáru jsou i coververze skladeb od skupin U2 nebo Led Zeppelin. Se skupinou spolupracovali Alan Stivell, Ronan Le Bars, Michal Pavlíček, Blanka Šrůmová a Lucie Bílá.\n\n\n"}
{"id": "1336852", "url": "https://cs.wikipedia.org/wiki?curid=1336852", "title": "Lubo Smid", "text": "Lubo Smid\n\nLubo Smid (1. července 1988, Dvůr Králové nad Labem) je český podnikatel a CEO STRV – úspěšné technologické společnosti, kterou spoluzaložil a která stojí za významnými světovými mobilními i webovými aplikacemi. V roce 2016 zařadil magazín Forbes Lubo Smida na seznam 30 nejvýznamnějších podnikatelských osobností mladších 30 let.\n\nLubo Smid získal inženýrský titul z informačního managementu na Univerzitě Hradec Králové, v rámci výměnného programu získal bakalářský titul z Coventry University a strávil půl roku na vojenské univerzitě Norwich ve Vermontu.\n\nV roce 2012 se po návratu ze studií připojil k ostatním spoluzakladatelům technologické společnosti STRV Davidu Semerádovi, Martinu Šťávovi a Pavlu Zeifartovi. Ujal se role COO ve které působil do konce roku 2017 a podílel se tak od počátku na expanzi společnosti na americký trh v San Franciscu, Los Angeles a New Yorku.\n\nV roce 2018 převzal Lubo Smid po Davidu Semerádovi roli CEO STRV. Díky silným vazbám na americký trh na sebe bere odpovědnost za růst klientského byznysu a prohlubování vztahů s klíčovými klienty, mezi které patří například Tinder, Microsoft, ClassDojo a Hallmark.\n\nLubo Smid žije momentálně v Praze, ale většinu času tráví cestováním mezi kancelářemi STRV v San Franciscu, Los Angeles a New Yorku. Když zrovna nepořádá Silicon Valley Insights – akci, na kterou se do Prahy sjíždějí hosté z celého světa a která vzdělává místní technologickou komunitu, věnuje se sportu a cestování.\n\n\n\n\n"}
{"id": "1336853", "url": "https://cs.wikipedia.org/wiki?curid=1336853", "title": "Alpské lyžování na Zimních olympijských hrách 2018", "text": "Alpské lyžování na Zimních olympijských hrách 2018\n\nAlpské lyžování na Zimních olympijských hrách 2018 proběhlo od 12. do 24. února 2018 v alpském středisku Jongpchjong (slalom a obří slalom) v okrese Pchjongčchang a v lyžařském středisku Čongson (rychlostní disciplíny) v okrese Čongson v Jižní Koreji. \nV červnu 2015 Mezinárodní olympijský výbor schválil přidání soutěže smíšených družstev, čímž se zvýšil celkový počet medailových disciplín v alpském lyžování na jedenáct. Je to poslední disciplína v programu.\n\nProgram podle oficiálních stránek.\n"}
{"id": "1336855", "url": "https://cs.wikipedia.org/wiki?curid=1336855", "title": "Muzeum Karlova mostu", "text": "Muzeum Karlova mostu\n\nMuzeum Karlova mostu je muzeum věnované zejména Karlovu mostu, jeho předchůdci Juditině mostu a řádu Křižovníků s červenou hvězdou, v jehož budově u staroměstské paty mostu sídlí. Muzeum provozuje a na jeho provoz přispívá společnost Pražské Benátky.\n\nMuzeum Karlova mostu založil Zdeněk Bergman v roce 2007 jako reakci na dosud neexistující prezentaci přední pražské kulturní památky, Karlova mostu. Původně bylo muzeum koncipováno jako expozice mostního stavitelství. Postupem času se expozice rozšířila na část věnovanou stavební historii Juditina románského a Karlova mostu, ta je prezentována velkým modelem rozestavěného Karlova mostu, zbytků Juditina mostu a areálu kláštera Křížovníků s červenou hvězdou. Část expozice je věnována středověké stavební huti s velkým množstvím řemeslných nástrojů i dobovou mechanizací. Další část expozice je věnována sochařské výzdobě Karlova mostu a především svatému Janu Nepomuckému, jehož umučené tělo bylo svrženo do Vltavy právě z Karlova mostu. Expozice je doplněna velkým množstvím historických grafik a rytin s motivy staré Prahy a Karlova mostu od 17. až do 20. století. Muzeum Karlova mostu sídlí v nejstarší části Křížovnického kláštera, který zde vznikl v roce 1252, proto je nejnovější část expozice věnována historii řádu, špitální i duchovní činnosti jednotlivých významných členů řádu Křižovníků s červenou hvězdou a jejich zakladatelce, svaté Anežce Přemyslovně. Mezi nejvýznamnější exponáty patří například relikviář sv. Anežky České či relikviář svatého Kříže.\n\nKromě stálé expozice se muzeum zabývá přednáškovou a edukativní činností. Celoročně proškolení průvodci provádí komentované přednášky pro školy i různé soutěže jak pro předškolní, tak i pro školou povinné studenty. Muzeum taktéž pořádá přednáškové cykly pro odbornou i laickou veřejnost. Přednášky se týkají historie stavebních mostních technologíí, historie staré Prahy, historie a významu Křižovnického řádu a jejich zakladatelky, uměleckých koncepcí středověkých hutí i sochařských a malířských individualit.\n\nMuzeum Karlova mostu pořádá dočasné výstavy, které jsou komponované v rámci křesťanských svátků, ale i s ohledem na významné svátky spojené s Prahou a jejími osobnostmi či událostmi. Významnou každoroční výstavou je prezentace betlémů a lidových vánočních zvyků nebo velikonočních tradic.\n\nMuzeum Karlova mostu se svým zázemím spolupodílí na jedné z nejvýznamnějších pražských kulturních událostí, kterými jsou Svatojánské slavnosti NAVALIS. Jedná se o obnovené barokní svatojánské slavnosti, které jsou oslavou našeho nejznámějšího světce svatého Jana Nepomuckého. Každoročně se slavnosti účastní na 10.000 diváků přímo ze břehů nebo z hadiny Vltavy pod Karlovým mostem, místem skonu a zázraku svatého Jana Nepomuckého.\n\nSoučástí muzejní činnosti je vědecká a sbírkotvorná činnost. Muzeum Karlova mostu se podílí na několika výzkumných projektech, především v oblasti trasologie a opracování kamene. Jeho služeb využívá například Centrum antického dědictví, které v Itálii blízko města Tarquinia vede výzkum starověkého etruského města, nebo Ústav teoretické a aplikované mechaniky, s jejímiž vědci se společně věnují topografii povrchu kamene. Kromě výzkumných aktivit je cílem muzea i sbírkotvorná činnost a to v oblasti středověkých řemesel, historických artefaktů dokládajících historii stavebních mostních konstrukcí nebo artefaktů vztahujících se k Praze historické. Vědecký tým Muzea Karlova mostu spolupracuje i s dalšími institucemi, jako jsou například s Muzeum hlavního města Prahy, Národní muzeum, nebo Podřipské muzeum. \n\n"}
{"id": "1336856", "url": "https://cs.wikipedia.org/wiki?curid=1336856", "title": "LGBT práva v Thajsku", "text": "LGBT práva v Thajsku\n\nLesby, gayové, bisexuálové a translidé (LGBT) se v Thajsku' můžou setkávat s právními komplikacemi neznámými pro většinové obyvatelstvo. Mužská i ženská stejnopohlavní sexuální aktivita je v Thajsku legální, ale páry stejného pohlaví a domácnosti jimi tvořené nemají přístup ke stejné právní ochraně jako páry různého pohlaví.\n\nV r. 2013 publikoval magazín \"The Bangkok Post\" článek, v němž se psalo, že ačkoli se Thajsko co se týče LGBT turismu těší atraktivitě, realita je taková, že zákony a často i veřejné cítění nejsou tak liberální. Největší organizací usilující o legalizaci stejnopohlavního manželství je Anjaree. Podle zprávy Americké agentury pro mezinárodní rozvoj a Rozvojového programu OSN z r. 2014 se LGBT Thajci stále setkávají s diskriminací na pracovním trhu a ve styku se společností, a ačkoli má země z hlediska cestovního ruchu status gay friendly, reálná akceptace netradičních sexualit pokulhává.\n\nKonsensuální a bezúplatný pohlavní styk mezi dospělými osobami téhož pohlaví známý dříve jako sodomie byl v Thajsku dekriminalizován v r. 1956. Věk způsobilosti k pohlavnímu styku je pro obě orientace stanovený na 15 let. Nicméně na projevy homosexuality a transgenderu se stále pohlíželo jako na duševní nebo mentální poruchu. Ke změnám postojů a veřejné politiky vůči LGBT začalo docházet v průběhu 90. let minulého století a na počátku 21. století. V r. 2002 vyřadilo Ministerstvo zdravotnictví homosexualitu ze seznamu nemocí a duševních poruch. V r. 2005 zrušily Thajské ozbrojené síly zákaz LGBT lidí sloužit v armádě. Předtím byli podle zákona z r. 1954 příslušníci LGBT komunity považováni za duševně nemocné, a tudíž nezpůsobilé vojenské služby.\n\nV r. 2007 novelizovala thajská vláda část trestního zákona týkající se sexuálního násilí tak, aby se za oběť dal považovat i muž. Kromě ustanovení, že obětí znásilnění může být jak žena, tak i muž, byl přijat dodatek o zákazu nuceného pohlavního styku v manželství.\n\nV květnu 2009 potvrdil Thajský červený kříž zákaz mužů majících sex s muži (MSM) darovat krev navzdory probíhajícím kampaním za zrušení této politiky.\n\nThajsko neuznává stejnopohlavní manželství, registrované nebo domácí partnerství párů stejného pohlaví, a proto není zcela jasné, jaké mají homosexuální páry a LGBT jednotlivci možnosti, pokud jde o osvojování dětí nebo pěstounskou péči. Navzdory nedostatku právního uznání, jsou homosexuální páry v Thajsku vesměs tolerovány, zejména ve větších městech jako je Bangkok, Phuket nebo Pattaya.\n\nV září 2011 navrhl Vládní výbor pro lidská práva (\"National Human Rights Commission\") a Sexual Diversity Network návrh zákona o stejnopohlavním manželství se snahou o získání podpory ze strany ministrů.\n\nV prosinci 2012 založila vláda komisi pověřenou sepsáním legislativy uznávající svazky párů stejného pohlaví. 8. února 2013 uspořádalo Ministerstvo spravedlnosti a Parlamentní výbor pro právní záležitosti první veřejnou debatu na téma návrhu zákona o registrovaném partnerství sepsanou předsedu výboru Pol Gen Viroonem Phuensaenem.\n\nV září 2013 informoval \"The Bangkok Post\"o tom, že pokus gay aktivisty a prezidenta Gay Political Group of Thailand Natee Teerarojjangaponga, o registraci manželského certifiátu s mužským partnerem byl neúspěšný. He requested the official document from the district office specifying the reason for this rejection, and gave it to NHRC commissioner Tairjing Siriphanich in Bangkok.\n\nDo roku 2014 získal návrh zákona o stejnopohlavním manželství podporu napříč celým politickým spektrem, ale nestihlo se o něm hlasovat kvůli politické krizi. Ve druhém pololetí 2014 se objevilo několik zpráv o tom, že návrh zákona o registrovaném partnerství se stane předmětem jednání parlamentu ovládaném vojenskou juntou. Registrované partnerství by dalo homosexuálním párům část manželských práv a povinností, ale setkalo se s kritikou kvůli tomu, že je mohou uzavřít pouze osoby, které dosáhly 20 let, a ne 17 let. Další spornou částí bylo vyjmutí adopčních práv ze zákona. \n\nV r. 2015 shledal průzkum Nida Poll provedený Národním institutem pro rozvoj administrativy (\"National Institute of Development Administration\"), že 59,2 % Thajců by podpořilo stejnopohlavní manželství, zatímco 35,4 % bylo proti.\n\n"}
{"id": "1336864", "url": "https://cs.wikipedia.org/wiki?curid=1336864", "title": "Mistrovství Evropy ve sportovní gymnastice žen 1977", "text": "Mistrovství Evropy ve sportovní gymnastice žen 1977\n\nMistrovství Evropy ve sportovní gymnastice žen 1977 se konalo v Praze. Během soutěží na jednotlivých nářadích mistrovství opustila rumunská výprava a Nadia Comaneciová tak nemohla převzít zlatou medaili na kladině za známku 10 a ta připadla Jeleně Muchinové.\n"}
{"id": "1336868", "url": "https://cs.wikipedia.org/wiki?curid=1336868", "title": "Lenka Dražilová", "text": "Lenka Dražilová\n\nLenka Dražilová (* 13. září 1963 Blansko) je česká politička, od října 2017 poslankyně Poslanecké sněmovny PČR, od roku 2016 zastupitelka Jihomoravského kraje, od roku 2006 zastupitelka města Blansko, bývalá členka ODS, nyní členka hnutí ANO 2011.\n\nVystudovala Gymnázium Blansko a následně právo na Právnické fakultě Univerzity Jana Evangelisty Purkyně v Brně (dnes Masarykova univerzita) (získala titul Mgr.). Od roku 1996 pracuje v sociální oblasti, nejprve jako vedoucí oddělení péče o děti a posléze vedoucí odboru sociálních věcí Okresního úřadu Blansko.\n\nOd května 2003 byla ředitelkou \"Domova důchodců Blansko\", později přejmenovaného na \"SENIOR centrum Blansko\". V roce 2013 získala ocenění od tehdejšího hejtmana Jihomoravského kraje Michala Haška mimo jiné za snahu zlepšovat poskytované služby. Na konci července 2015 však byla z funkce odvolána, protože nenahlásila kraji, jakožto zřizovateli, přijetí sponzorského daru ve formě osobního automobilu. Sama se však hájí tím, že krajští radní věděli o nákupu předem a automobil se využíval pro potřeby domova.\n\nV letech 2015 až 2017 pracovala jako ředitelka \"Senior rezidence Klamovka\" v Praze.\n\nLenka Dražilová žije ve městě Blansko.\n\nV minulosti byla členkou ODS, za niž neúspěšně kandidovala v komunálních volbách v roce 2002 do Zastupitelstva města Blanska. Městskou zastupitelkou se nakonec stala po volbách v roce 2006 a svůj mandát za ODS obhájila ve volbách v roce 2010. Později však z ODS vystoupila a mandát zastupitelky města obhájila ve volbách v roce 2014 jako nestraník za hnutí ANO 2011. V komunálních volbách v roce 2018 již mandát zastupitelky města obhájila jako členka hnutí ANO 2011 a lídryně kandidátky.\n\nV krajských volbách v roce 2016 byla jako členka hnutí ANO 2011 zvolena zastupitelkou Jihomoravského kraje. Působí v kontrolním výboru.\n\nVe volbách do Poslanecké sněmovny PČR v roce 2010 kandidovala za ODS v Jihomoravském kraji, ale neuspěla. Podařilo se jí to až ve volbách v roce 2017, když byla zvolena již jako členka hnutí ANO 2011 poslankyní v Jihomoravském kraji, a to z pátého místa kandidátky.\n"}
{"id": "1336875", "url": "https://cs.wikipedia.org/wiki?curid=1336875", "title": "Des/Esperando", "text": "Des/Esperando\n\nDes/Esperando je chilský hraný film z roku 2010, který režíroval Erick Salas Kirchausen podle vlastního scénáře. Film popisuje vztah dvou mužů, který prochází krizí. \n\nUtajený vztah staršího ženatého Javiera a mladšího Gonzala prochází krizí. Vyrážejí společně na výlet ze Santiaga na venkov, aby si zde ujasnili svůj vztah. V osamělém domě však jejich vztah nadobro ztroskotá poté, co Gonzalo Javierově manželce pošle SMS o jejich vztahu. Když to Javier zjistí, okamžitě odjíždějí a při zpáteční cestě dojde k tragédii.\n"}
{"id": "1336883", "url": "https://cs.wikipedia.org/wiki?curid=1336883", "title": "Krasobruslení na Zimních olympijských hrách 2018", "text": "Krasobruslení na Zimních olympijských hrách 2018\n\nSoutěže v krasobruslení na Zimních olympijských hrách 2018 proběhly od 9. do 25. února 2018 ve sportovní hale Gangneung Ice Arena v Kangnungu.\n\nProgram podle oficiálních stránek ZOH 2018.\n\n"}
{"id": "1336895", "url": "https://cs.wikipedia.org/wiki?curid=1336895", "title": "Biatlon na Zimních olympijských hrách 2018", "text": "Biatlon na Zimních olympijských hrách 2018\n\nZávody v biatlonu na Zimních olympijských hrách 2018 proběhly od 10. do 23. února 2018 v Alpensia Biathlon Centre.\n\nNejvíce medailí z jednotlivých biatlonových soutěží vybojovali němečtí závodníci – téměř polovinu z nich získala Laura Dahlmeierová, která se tak stala nejúspěšnější biatlonistkou těchto her. Mezi muži byl nejlepší Francouz Martin Fourcade, který má dvě individuální zlaté medaile a jednu týmovou ze smíšené štafety. \n\nNejvětším překvapením bylo vítězství švédské mužské štafety a další medaile tohoto týmu. Olympiáda byla úspěchem i pro Slovenku Anastasii Kuzminovou, která sice neobhájila zlatou medaili ze sprintu z předcházejících dvou olympijských závodů, ale získala tři individuální medaile, z toho jednu zlatou. Částečným zklamáním byla pouze jedna individuální medaile Nora Johannese Thingnese Bø (další dvě získal ve štafetách). Běloruska Darja Domračevová získala sice jen jednu zlatou medaili, ale stala se tím nejúspěšnější biatlonistkou v historii olympijských her.\n\n„Ukázalo se, že konkurence je stále větší, hlavně v chlapech – dvanáct individuálních medailí si rozebralo jedenáct lidí,“ komentoval to předseda Českého svazu biatlonu Jiří Hamza.\nČesko získalo právo startu pro 5 mužů a 6 žen na základě pořadí zemí ve Světovém poháru v biatlonu 2016/17.\nNa návrh Českého svazu biatlonu byli Českým olympijským výborem nominováni:\n\nTým dále tvořilo 13 osob: vedoucí výpravy, trenéři, servisní a medicínský tým.\n\nČeští reprezentanti vybojovali dvě medaile: stříbrnou získal Michal Krčmář ve sprintu a bronzovou Veronika Vítková taky ve sprintu. Dále obsadili tři sedmá místa.\n\nReprezentační trenér Ondřej Rybář byl spokojen: „Můžeme být hrdí, že český biatlon patří do světové špičky.“\n„Minule (v Soči) jsme měli medailí víc, ale chyběla Gabča (Koukalová) a z mého pohledu to je pozitivní olympiáda,“ přidal předseda svazu Jiří Hamza.\n\nProgram podle oficiálních stránek.\n"}
{"id": "1336900", "url": "https://cs.wikipedia.org/wiki?curid=1336900", "title": "R U Invited?", "text": "R U Invited?\n\nR U Invited? je americký hraný film z roku 2006, který režíroval Israel Luna podle vlastního scénáře. Film zachycuje povrchní vztahy v gay komunitě. \n\nBen žije se starším Andersonem. V jejich domě za Benem přicházejí jeho kamarádi Charlie a Gordy. Gordyho nedávno opustil jeho přítel. Charlie dostal pozvánku na privátní sex párty a chce, aby šel i Ben. Gordy je naopak proti účasti Bena, když má stálého partnera. Navečer přicházejí i partneři Mondo a Jason a debatují spolu ohledně jejich účasti na sex párty. Mondo chce jít, Jason není moc nadšený. Na pozvání je nutno předem poslat nahé fotografie. Gordy se nechá Charliem vyprovokovat, že půjde také a nechá se vyfotit. Posléze přichází drag queen Helen Bedd, která je rozzuřená, protože jí Charlie zatajil, že jde na sex party. Čekají na odpověď od organizátorů, Charlie přinesl poppers, Gordy je proti jeho používání. Při rozhovoru se Mondo a Jason dovídají jeden o druhém věci z dřívějšího období, což mezi nimi způsobuje napětí. Charlie a Mondo spolu kdysi chodili a Jason je pak nachytá v koupelně, jak se líbají. Gordymu volá jeho bývalý partner Jon. Ben ho odrazuje, aby ho přijal zpátky a řekne mu, že s ním měl sex. Těsně před odchodem na party Jason řekne Mondovi, že nechce, aby tam šli. Mondo přesto jde. Jason se baví s Andersonem a nechápe, proč jemu nevadí, když tam Ben půjde.\n\n"}
{"id": "1336901", "url": "https://cs.wikipedia.org/wiki?curid=1336901", "title": "Fujüská kyrgyzština", "text": "Fujüská kyrgyzština\n\nFujüská kyrgyzština též mandžuská kyrgyzština () je téměř vymřelý turkický jazyk. Je to nejvýchodnější turkický jazyk. Navzdory svému názvu nemá žádnou spojitost s kyrgyzštinou (je blízký chakaštině). Patří do podskupiny sibiřských jazyků.\n\nFujüskou kyrgyzštinou se mluví v severovýchodní Číně (v provincii Chej-lung-ťiang v okrese Fu-jü a okolí, což je součást města Cicikar). Jazykem mluví asi 10 lidí (údaj je z roku 1982). Každý mluvčí umí i jiným jazykem. Všichni mluvčí sami sebe identifikují jako Kyrgyzy.\n"}
{"id": "1336911", "url": "https://cs.wikipedia.org/wiki?curid=1336911", "title": "Al-Káim", "text": "Al-Káim\n\nAl-Káim (: القائم) je Irácké město v provincii Anbár nacházející se na pravém břehu řeky Eufrat asi 400 km severovýchodně od Bagdádu poblíž hranice se Sýrií. Počet obyvatel města byl odhadován na 150 tisíc. Sousedním přeshraničním městem je syrské město Al Búkamál. \n"}
{"id": "1336913", "url": "https://cs.wikipedia.org/wiki?curid=1336913", "title": "Žabie plesá Mengusovské", "text": "Žabie plesá Mengusovské\n\nŽabie plesá Mengusovské (, , ) je označení čtyř ledovcových jezer nacházejících se ve Vysokých Tatrách v Kotlině Žabích ples na konci Mengusovské doliny v nadmořské výši 1919 - 2045 m. V Malém Žabím plese Mengusovském pramení Žabí potok, který následně protéká malinkým Predným Žabím plesem Mengusovským a na dně Mengusovské doliny ústí zleva do Hincova potoka. Pojmenování pochází od skály, která tvoří ostrůvek na Veľkém Žabím plese Mengusovském a tvarem připomíná žábu.\n\n\n\n"}
{"id": "1336915", "url": "https://cs.wikipedia.org/wiki?curid=1336915", "title": "Alexander Reiner", "text": "Alexander Reiner\n\nAlexander Reiner (* 4. března 1885 Panschwitz-Kuckau – 10. května 1960 Špandava) byl německý zubař, důstojník Schutzstaffel a velitel koncentračních táborů Columbia a Sachsenburg.\n\nPo studiích na gymnáziu, studoval zubní lékařství na univerzitě v Lipsku, kde v roce 1912 získal titul Doktor zubního lékařství. Byl účastníkem první světové války. V důsledku úplavice v roce 1916 byl uznán jako neschopný dalších bojů a tak pracoval jako zubní lékař. V roce 1917 se oženil a v roce 1918 se usadil v Gdaňsku.\n\nZačátkem 30. let se připojil k jednotkám Schutzstaffel (SS). Propagováním vůdce Schutzstaffelu Wernera Lorenze brzy získal vyššího postavení v této jednotce. Od 13. listopadu 1933 do 19. října 1934 byl vedoucím Schutzstaffelu v sekci XXVI se sídlem v Gdaňsku.\n\nOd 2. listopadu 1934 působil jako Oberführer koncentračního tábora v Sachsenburgu, od 1. prosince 1934 v koncetračním táboře Columbia. Dne 6. května 1935 byl obviněn z podněcování k zabití. Trestní řízení nakonec bylo ukončeno a Reiner byl 13. června 1935 propuštěn z SS. Reiner měl být od 6. prosince 1934 Reichsführerem-SS Heinrichem Himmlerem jmenován velitelem koncentračního tábora v Dachau, tento post nepřijal kvůli obvinění z korupce.\n\nPoté pracoval jako registrovaný zubní lékař v Berlíně-Charlottenburgu.\n"}
{"id": "1336917", "url": "https://cs.wikipedia.org/wiki?curid=1336917", "title": "Przemęcki Park Krajobrazowy", "text": "Przemęcki Park Krajobrazowy\n\nChráněná krajinná oblast Przemęt (\"Przemęcki Park Krajobrazowy\") je chráněná krajinná oblast v západním Polsku založena v roce 1991. Její rozloha činí 214,5 km².\n\nPark je rozdělen mezi dvě vojvodství: Lubušské vojvodství a Velkopolské vojvodství. V Lubušském vojvodství zasahuje do okresu Wschowa (Gmina Wschowa). Ve Velkopolském vojvodství jsou to okresy Leszno (Gmina Wijewo, Gmina Włoszakowice) a Wolsztyn (Gmina Przemęt).\n\nChráněná krajinná oblast Przemęt zahrnuje čtyři přírodní rezervace.\n"}
{"id": "1336926", "url": "https://cs.wikipedia.org/wiki?curid=1336926", "title": "TuS Erndtebrück", "text": "TuS Erndtebrück\n\nTuS Erndtebrück (celým názvem: Turn- und Sportverein Erndtebrück 1895 e. V.) je německý sportovní klub, který sídlí v obci Erndtebrück ve spolkové zemi Severní Porýní-Vestfálsko. Založen byl v roce 1895 pod názvem TV Erndtebrück. Svůj současný název nese od roku 1921. Od sezóny 2018/19 působí v Oberlize Westfalen, páté německé nejvyšší fotbalové soutěži. Své domácí zápasy odehrává na Pulverwaldstadionu s kapacitou 3 000 diváků. Klubové barvy jsou modrá a bílá.\n\nMimo mužský fotbalový oddíl má sportovní klub i jiné oddíly, mj. oddíl badmintonu, lehké atletiky, plavání, alpského lyžování, klasického lyžování, severské chůze, kuželek, taekwonda, stolního fotbalu, stolního tenisu, gymnastiky a volejbalu.\n\nZdroj: \n\n\n\nZdroj: \n\n\n\nZdroj: \n\n"}
{"id": "1336929", "url": "https://cs.wikipedia.org/wiki?curid=1336929", "title": "Archiv města Ústí nad Labem", "text": "Archiv města Ústí nad Labem\n\nArchiv města Ústí nad Labem je archiv zřízený jako odbor Magistrátu města Ústí nad Labem. Archiv se stará o předarchivní péči o písemnosti v městských institucích, jejich přejímání k dlouhodobému uložení a jejich předkládání k studiu. Zároveň se věnuje výzkumu dějin města a okolí. Částečně supluje funkci státního achivu pro okres Ústí nad Labem.\n\nZa vznik archivu se považuje rok 1828, kdy byl pověřen pořádáním městský registrátor Friedrich Sonnewend, kontinuální správa archivu pokračuje teprve od roku 1890, pozice byla dále posílena roku 1986, kdy se Ústí stalo statutárním městem. V roce 2008 byla udělena akreditace archivu.\n\n\n"}
{"id": "1336931", "url": "https://cs.wikipedia.org/wiki?curid=1336931", "title": "Pavel Pustějovský", "text": "Pavel Pustějovský\n\nPavel Pustějovský (* 17. ledna 1972 Nový Jičín) je český politik a manažer, od října 2017 poslanec Poslanecké sněmovny PČR, od roku 2016 zastupitel Zlínského kraje, v letech 2014 až 2017 zastupitel a radní města Valašské Meziříčí, bývalý člen ODS, nyní člen hnutí ANO 2011.\n\nPracoval jako výrobní ředitel akciové společnosti DEZA, která patří pod koncern Agrofert (od prosince 2016 je členem představenstva firmy). Od března 2015 je členem představenstva akciové společnosti \"Pražská plynárenská Holding\" a od června 2015 pak členem představenstva akciové společnosti \"Pražská energetika\".\n\nPavel Pustějovský žije ve městě Valašské Meziříčí na Vsetínsku. Je ženatý, má dvě děti. Mezi jeho záliby patří turistika, cyklistika a lyžování.\n\nV minulosti byl členem ODS, za niž kandidoval v komunálních volbách v roce 2010 do Zastupitelstva města Valašské Meziříčí, ale neuspěl. Později z ODS vystoupil a v roce 2014 se stal členem hnutí ANO 2011, jehož krajské organizaci ve Zlínském kraji předsedá. Pracuje též jako manažer celého hnutí.\n\nV komunálních volbách v roce 2014 byl za hnutí ANO 2011 zvolen zastupitelem města Valašské Meziříčí. V listopadu 2014 se stal navíc radním města. Kvůli velkému pracovnímu zaneprázdnění však v lednu 2017 na funkce zastupitele i radního rezignoval. V krajských volbách v roce 2016 byl zvolen za hnutí ANO 2011 zastupitelem Zlínského kraje.\n\nVe volbách do Poslanecké sněmovny PČR v roce 2017 byl za hnutí ANO 2011 zvolen poslancem ve Zlínském kraji, a to z druhého místa kandidátky.\n"}
{"id": "1336932", "url": "https://cs.wikipedia.org/wiki?curid=1336932", "title": "Sandoval", "text": "Sandoval\n\nSandoval může být:\n\n"}
{"id": "1336935", "url": "https://cs.wikipedia.org/wiki?curid=1336935", "title": "Discovery Link", "text": "Discovery Link\n\nDiscovery Link (obchodně Discovery Travel nebo také Discovery Aviation) byla česká letecká společnost existující mezi lety 2004 až 2005. Jejím ředitelem byl zlínský podnikatel Roman Vaškůj. Provozovala pravidelné lety z letiště v Kunovicích poblíž Uherského Hradiště. Její lety byly provozovány 94místnými letadly BAe 146.\n\nFirma vznikla na jaře 2004, kdy došlo ke krachu leteckých závodů a Zlin Airlines v Kunovicích. Částečně tak zaměstnala zaměstnance těchto firem. Společnost ohlásila novou linku z Kunovic do Prahy, s pokračováním do belgických Antverp. Tu zprovozonila s letounem BAe 146 po odkladech v červnu 2004, létala ji až třikrát denně. Letoun byl pronajatý od německé společnosti WDL, která lety také provozovala, ačkoliv na nich bývala i posádka Discovery Link. Přibyly také lety z Prahy do Sionu a Ženevy. Společnost také létala charterové lety pro cestovní kanceláře, například do Chorvatska či Tuniska. Cena letenky Praha – Kunovice byla přibližně 900 korun. Od listopadu 2004 společnost provozovala dvě letadla.\n\nV lednu 2005 firma oznámila, že v zimě 2005 silně omezí fungování na všech pravidelných linkách kvůli podmínkám na kunovickém letišti, charterové linky ale stále měly pokračovat. Později linky už ale nebyly zprovozněny a v lednu 2005 byl vyhlášen konkurz na tuto firmu. Pronájem obou letadel byl zrušen již v prosinci 2004.\n\nZa celou dobu existence firma provozovala tři letadla:\n\n"}
{"id": "1336938", "url": "https://cs.wikipedia.org/wiki?curid=1336938", "title": "Hell Symphony", "text": "Hell Symphony\n\nHell Symphony je druhé studiové album black metalové skupiny Root. Album vyšlo jako LP, MC a CD, na CD byly přidány ještě dvě skladby - The Oath a Satan's March. V roce 2001 vyšlo album společně s albem Kärgäras. Na albu jsou čtyři bonusy - The Old Ones (live), Message (live), Leviathan (live) a Píseň pro Satana (live). \n\n\n"}
{"id": "1336943", "url": "https://cs.wikipedia.org/wiki?curid=1336943", "title": "Ḿ", "text": "Ḿ\n\nḾ (minuskule ḿ) je speciální písmeno latinky. Nazývá se M s čárkou. V současnosti se používá především v afrických jazycích, konkrétně v jazycích dii (Kamerun, 47 000 mluvčích), gokana (Nigérie, 100 000 mluvčích), makari (Kamerun, Čad, 16 000 mluvčích), yoruba (Nigérie, Benin, Togo, 3 000 000 mluvčích) a ntcham (Ghana, Togo, 280 000 mluvčích). Též se používá v jupických jazycích, používaných na jihu Aljašky a na východě Ruska, ve võruštině, jazyce používaným asi 87 000 lidmi v Estonsku, a v přepisu jazyků Pe̍h-ōe-jī a pchin-jin, používaných v Číně. Dříve se též písmeno Ḿ používalo v dolnolužické srbštině, zde je však v současnosti nahrazeno za spřežku mj. Jelikož je však ve všech těchto jazycích používáno velice vzácně a není příliš běžné, je problém ho zapsat v počítačích a čárka se často zobrazuje vedle písmena. V Unicode má majuskulní tvar kód U+1E3E a minuskulní U+1E3F.\n"}
{"id": "1336945", "url": "https://cs.wikipedia.org/wiki?curid=1336945", "title": "Forsberg", "text": "Forsberg\n\nForsberg je příjmení s následujícími nositeli:\n\n"}
{"id": "1336947", "url": "https://cs.wikipedia.org/wiki?curid=1336947", "title": "Igor Jakovlevič Pomerancev", "text": "Igor Jakovlevič Pomerancev\n\nIgor Jakovlevič Pomerancev (; * 11. ledna 1948, Saratov, SSSR) je sovětský, posléze ruský básník a novinář.\nNarodil se jako syn ukrajinského Žida, původem z Oděsy, a matky Rusky z charkovské gubernie, v Saratově na řece Volze, evropské části Sovětského svazu.. Vyrostl v Zabajkali a v Černovicích. Vystudoval románsko-germánskou filologii a pedagogiku na Černovické univerzitě na západní Ukrajině.. \n\nLiterární dráhu začal v době studií lyrickými příspěvky do časopisu Smena. Za účast v ukrajinském národním hnutí, šíření letáků a přechovávání zakázané literatury byl roku 1976 zadržen KGB. V roce 1978 s manželkou a desetiměsíčním synem emigroval do Německa, roku 1979 přesídlil do Londýna, kde začal pracovat pro BBC. Dále byl redaktorem Rádií Svoboda a Svobodná Evropa v Mnichově, od roku 2014 žije v Praze. \nDo roku 2019 vydal v Moskvě a v Kyjevě 11 knih (10 v ruštině a 1 ukrajinsky), hlavně literaturu faktu, reportáže a politické eseje, také poezii. Básnická sbírka Amputa byla přeložena do češtiny a její vydání uvedeno v knihovně Václava Havla 6. ledna 2020 vydána.\nDne 15. června 2014 v rozhovoru se Zuzanou Lizcovou o vývoji Ruské federace v Lidových novinách řekl: \n\n\" Amputace\" – film o ruské anexi Ukrajiny natočil v roce 2017 s režisérkou Lydií Starodubcevovou. Film s českými titulky uvedlo kino Ponrepo v Praze 7.1.2020, za účasti obou autorů se konala beseda o aktuální situaci.\n\nJeho syn, Peter Pomerancev (alternativně Peter Pomerantsev; * 1977, Kyjev), je britský novinář a autor vydané knihy \"Nic není pravda a všechno je možné\".\n\n"}
{"id": "1336949", "url": "https://cs.wikipedia.org/wiki?curid=1336949", "title": "Jiří Wachtel", "text": "Jiří Wachtel\n\nKarel Jiří Wachtel (také Wachtl) (4. březen 1883, Jindřichův Hradec – 26. říjen 1931, osada Habří u Blovic) byl nadporučík československých legií ve Francii a konzul Československé republiky v Káhiře. \n\nWachtel se narodil 4. března 1883 v Jindřichově Hradci jako manželský syn Jiřího Wachtela, černínského nadlesního v Jindřichově Hradci č. 1 a Josefy Emilie Wachtelové, rozené Andorferové narozené ve Vídni. Rod Wachtlů byl od roku 1726 rodem lesnickým (\"viz šablona příbuzenstvo vpravo\"), který se staral o lesnické porosty v okolí Jindřichova Hradce. \n\nZačal studovat na rakouské vojenské akademii ve Vídeňském Novém Městě, kterou však nedokončil, protože se vydal s výpravou cestovatele Bedřicha Machulky do Chartúmu, kde pracoval na poštovním úřadě. Brzy se ovšem díky svému původu vypracoval na místo lesního inspektora súdánské vlády. Z této funkce například řídil těžbu vzácných dřevin na území Súdánu. \n\nNa začátku první světové války byl jako státní příslušník Rakouska-Uherska na území Britského impéria zadržen a internován na ostrově Malta ve Středozemním moři. \n\nDne 24. září 1918 vstoupil do československých legií ve Francii ve městě Cognac. Po základním výcviku byl přidělen k 3. kulometné rotě nově vznikajícího 23. československého střeleckého pluku. V roce 1919 se účastnil československo-maďarské války na jižním Slovensku. Z legií vystoupil 31. ledna 1920, tedy po skoro 500 dnech služby. \n\nV roce 1920 se do Egypta vrátil, ale tentokrát jako diplomat, v čemž mu pomáhala jeho znalost arabštiny a četných afrických nářečí. Mezi lety 1920 a 1921 byl vedoucím československého konzulátu v egyptské Káhiře. Angličany byl však nařknut ze sympatií s domorodými povstalci a obyčejnými egyptskými feláhy, a proto o práci přišel a byl nucen z Afriky odjet.\n\n26. října 1931 v poledne výstřelem z revolveru ukončil svůj život v lese u dubu po levé straně cesty vedoucí na Karlov, když byl u svého přítele Trachty v osadě Habří (bývalý hospodářský dvůr) na návštěvě. Podle hradišťského kronikáře byl již několik měsíců před tímto činem těžce psychicky nemocen a v dopise na rozloučenou uvedl, že \"\"za těchto mlhavých pochmurných dnů už moc nevytrpí, a proto raději ukončí svůj život sebevraždou\"\". Jedním z motivů je nemožnost sehnat vhodné zaměstnání. Mrtvolu ohledal doktor Kokeš z Blovic. Pohřeb se konal 29. října 1931 o třetí hodině odpolední v kostele sv. Jana Evangelisty v Blovicích za účasti místního děkan Václava Buzka a pohřben byl na blovickém hřbitově za účasti občanstva, legionářů a vojenské hudby z Plzně. Blovický matrikář ho uvádí v době smrti jako ředitele velkostatku ve výslužbě. V matrice se lze dokonce dočíst, že \"\"se zastřelil v pomatení mysli\"\". \n\nPeriodikum Československý legionář nesprávně uvádí datum sebevraždy symbolicky na státní svátek 28. října a píše, že byl pohřben v Praze. Časopis Myslivost dokonce uvádí, že byl zastřelen neznámým pachatelem, který násilně ukončil jeho život. \n"}
{"id": "1336953", "url": "https://cs.wikipedia.org/wiki?curid=1336953", "title": "Habrovka (usedlost)", "text": "Habrovka (usedlost)\n\nHabrovka je bývalá usedlost v Praze-Krči, která se nachází mezi ulicemi U Habrovky a K Habrovce v zahradě kostela svatého Františka z Assisi, na území bývalé Dolní Krče.\n\nPůvodně se zde rozkládala vinice, později u ní byla postavena usedlost. Z dvora se dochovala jedna budova stojící nad svahem, část bývalých pozemků užívají zahrádkářské osady.\n\nNa začátku 2. světové války byl pro stavbu kostela svatého Františka z Assisi vybrán pozemek usedlosti na Habrovce. Polovinu pozemku daroval dr. Welz, druhou polovinu odkoupil krčský kostelní spolek od Pragovaru. Stavba kostela započala roku 1941.\n\n\n\n"}
{"id": "1336965", "url": "https://cs.wikipedia.org/wiki?curid=1336965", "title": "60. ročník udílení cen Emmy", "text": "60. ročník udílení cen Emmy\n\n60. ročník udílení cen Emmy oceňující nejlepší televizní počiny v období od 1. června 2007 do 31. května 2008, se konal dne 21. září 2008 v Nokia Theater v Los Angeles. Přímý přenos vysílala televizní stanice CBS a moderovali jej Tom Bergeron, Heidi Klum, Howie Mandel, Jeff Probst a Ryan Seacrest. Nominace oznámyly 17. července Kristin Chenoweth a Neil Patrick Harris.\n\nVítězi jsou uvedeni jako první a vyznačeni tučně.\n"}
{"id": "1336966", "url": "https://cs.wikipedia.org/wiki?curid=1336966", "title": "The Visitor (album)", "text": "The Visitor (album)\n\nThe Visitor je studiové album kanadského hudebníka Neila Younga. Vydáno bylo 1. prosince roku 2017 společností Reprise Records. Po albu \"The Monsanto Years\" (2015) jde o Youngův druhý studiový počin nahraný za doprovodu kapely Promise of the Real. První píseň z alba nazvaná „Children of Destiny“ byla uvedena již v červenci 2017. Druhá „Already Great“ následovala spolu s oznámením vydání desky počátkem listopadu toho roku. Spolu s Youngem desku produkoval jeho dlouholetý spolupracovník John Hanlon. Výjimkou je píseň „Children of Destiny“, kterou produkoval Niko Bolas.\n\nAutorem všech skladeb je Neil Young.\n\n"}
{"id": "1336970", "url": "https://cs.wikipedia.org/wiki?curid=1336970", "title": "Jan Červinka (horolezec)", "text": "Jan Červinka (horolezec)\n\nJan Červinka (* 27. června 1930 Opava) je český horolezec, patřil mezi přední československé lezce v 50. a 60. letech. Jeho častým spolulezcem byl Vlastimil Šmída.\n\nByl členem prvního Československého horolezeckého reprezentačního týmu v letech 1950-1961 a účastníkem několika státních a národních expedic. V roce 1961 získal titul mistr sportu a v roce 1965 čestný titul Zasloužilý mistr sportu. V roce 1973 založil ve Vrchlabí horolezecký oddíl, od roku 1989 byl předsedou vrchlabské Tělovýchovné jednoty SVS Krkonoše. V roce 2004 byl jmenován čestným členem Českého horolezeckého svazu. \n\nSpolu s Vlastimilem Šmídou se v Rudém právu ze dne 24. srpna 1968 zřekli Sovětských vyznamenání na protest okupace Československa.\n\n\n\n\n"}
{"id": "1336971", "url": "https://cs.wikipedia.org/wiki?curid=1336971", "title": "Římskokatolická farnost Růžďka", "text": "Římskokatolická farnost Růžďka\n\nŘímskokatolická farnost Růžďka je územní společenství římských katolíků s farním kostelem svatého Bartoloměje v děkanátu Vsetín. \n\nO Růžďce, která patří k nejstarším obcím vsetínského panství, existuje první zmínka k 24. červnu 1505 (\"Ruozdczka\"). Tehdy byla do zemských desk v Olomouci zapsána smlouva, která je prvním svědectvím o přináležitosti obce k vsetínskému panství. K němu přináležela až do roku 1848. V polovině 17. století se od Růžďky oddělila obec Bystřička. Farní kostel byl postaven roku 1807.\n\nOd července 2009 zde působí jako administrátor excurrendo R. D. Mgr. Karel Hořák. Toho s platností od července 2018 vystřídal R. D. Mgr. Jerzy Piotr Szwarc.\n\nNa území farnosti se pravidelně pořádá tříkrálová sbírka. V roce 2017 se při ní v Růžďce vybralo 44 309 korun a v Bystřičce 14 659 korun. \n\n"}
{"id": "1336972", "url": "https://cs.wikipedia.org/wiki?curid=1336972", "title": "Seznam dílů seriálu Dobré místo", "text": "Seznam dílů seriálu Dobré místo\n\nToto je seznam dílů seriálu \"Dobré místo\". Americký komediální televizní seriál \"Dobré místo\" měl premiéru 19. září 2016 na stanici NBC.\n\n<onlyinclude></onlyinclude>\n\n"}
{"id": "1336974", "url": "https://cs.wikipedia.org/wiki?curid=1336974", "title": "No Smoke Without Fire", "text": "No Smoke Without Fire\n\nNo Smoke Without Fire je devátým studiovým albem rockové skupiny Wishbone Ash. Po letech to bylo jejich nejtvrdší album, představující hity jako singl \"You See Red\" a vícedílnou epickou skladbu \"The Way of the World.\" Mnozí fanoušci toto album považovali za návrat od flirtu s \"americkým\" soundem k původnímu soundu předešlých tří alb.\n\nPo turné k tomuto albu v roce 1978 si skupina udělala jednoroční přestávku.\n\nVšechny skladby složil a otextoval Laurie Wisefield, pokud není uvedeno jinak.\n\n\n\n"}
{"id": "1336975", "url": "https://cs.wikipedia.org/wiki?curid=1336975", "title": "Římskokatolická farnost Pržno", "text": "Římskokatolická farnost Pržno\n\nŘímskokatolická farnost Pržno je územní společenství římských katolíků s farním kostelem Narození Panny Marie v děkanátu Vsetín. \n\nNejstarší písemná zmínka o obci pochází z roku 1372. Farní kostel byl postaven v roce 1889 na místě zbořeného kostela z roku 1525.\n\nOd července 2009 zde působil jako administrátor excurrendo R. D. Mgr. Karel Hořák. Toho s platností od července 2018 vystřídal R. D. Mgr. Jerzy Piotr Szwarc.\n\nNa území farnosti se pravidelně pořádá tříkrálová sbírka. V roce 2017 se při ní v Pržně vybralo 24 527 korun, v Jablůnce 46 744 korun a v Mikulůvce 17 488 korun. \n\n"}
{"id": "1336977", "url": "https://cs.wikipedia.org/wiki?curid=1336977", "title": "Lechtání", "text": "Lechtání\n\nLechtání je činnost způsobující zprvu radostné pocity, které však ve větší míře mohou způsobovat pocity diskomfortu či úzkosti, přestože se člověk u toho neustále směje. Existují různé metody lechtání (pomalé, rychlé), používají se různé prostředky (ruce, látky, peří). Lechtání je možno provádět na různých místech (nohy, podpaží, břicho, intimní partie).\n\n\n"}
{"id": "1336979", "url": "https://cs.wikipedia.org/wiki?curid=1336979", "title": "Purpurové řeky", "text": "Purpurové řeky\n\nPurpurové řeky je francouzský kriminální thriller z roku 2000, který režíroval Mathieu Kassovitz. Hlavní dvojici postav ztvárnili Jean Reno a Vincent Cassel. Film byl natočen dle stejnojmenné knižní předlohy autora Jean-Christopha Grangóho.\n\nPokojným vědeckým univerzitním městečkem Guernom v údolí francouzských Alp otřese nález zavražděného muže, jehož tělo je zohaveno a zavěšeno na vysoké skále. Tato mrtvola má odřezané zápěstí a odebrané oči. Z Paříže je poslán komisař Pierre Niemans (Jean Reno), který je pověřený vyšetřování zločinu.\n\nV nedalekém malém městečku Sarzac mladý poručík Max Kerkerian (Vincent Cassel) vyšetřuje znesvěcení hrobu malé Judith Heraultové, která zemřela při dopravní nehodě v roce 1982 ve věku 10 let.\n\nKdyž Niemans objeví druhé znetvořené tělo, jedná se o podezřelého, kterého hledá poručík Kerkerian.\n\nExteriéry byly točeny v různých lokalitách v blízkosti Grenoblu v obcích Albertville, Livet-et-Gavet, Avrieux, Apprieu, Bourg d'Oisans, Vallorcine, Vinay a Virieu sur Bourbre.\n\nUniverzita byla ve skutečnosti ONERA Modane-Avrieux ve středisku Villarodin-Bourget v Savojsku. Scény ledovců byly natočeny na ledovci Mer de Glace, který se nachází na úbočí Mont Blancu a Argentière, části obce Chamonix-Mont-Blanc v Horním Savojsku.\n\n\"Purpurové řeky\" byly nominovány na pět titulů ceny César: nejlepší režisér, nejlepší kamera, nejlepší hudba, nejlepší střih a nejlepší zvuk. Film také získal nominaci na nejlepší evropský film a dvě nominace na nejlepšího herce (Jean Reno a Vincent Cassel).\n\nNa Mezinárodním filmový festival v San Sebastiánu na Zlatou mušli za nejlepší film.\n"}
{"id": "1336983", "url": "https://cs.wikipedia.org/wiki?curid=1336983", "title": "Vlasta Baránková", "text": "Vlasta Baránková\n\nVlasta Baránková (* 4. listopadu 1943 Mokrá u Brna) je česká výtvarnice, známá především jako autorka ilustrací pro děti.\n\nŽije a pracuje v Brně, má dva syny. Po studiích na uměleckoprůmyslové škole v Brně pracovala v v oblastech vývoje a užití hraček, drobných uměleckých předmětů a divadelních loutek. Pracovala také jako výtvarník Kulturního domu v Brně. V 70. letech 20. století se věnovala grafickému designu, výstavní grafice a typografické úpravě časopisů a knih. Od 80. let se věnovala také malbě.\n\nOd 90. let 20. století se těžištěm její tvorby staly knižní ilustrace. Výčet ilustrovaných knih čítá přes sto titulů. Od roku 1986 spolupracovala s curyšským vydavatelstvím Bohem Press, mezi českými vydavatelstvími jsou to například Albatros, Fragment nebo Euromedia Group. Své dílo prezentovala na desítkách českých i mezinárodních výstav a obdržela několik ocenění. Její první ilustrovaná kniha vyšla již v roce 1971 (František Tenčík: \"Ivánek\"). Od 90. let spoluvytvářela dětské animované seriály, např. \"Lískulka\". Její ilustrace doprovázejí zpěvníky pro děti od autorské dvojice Zdeňka Svěráka a Jaroslava Uhlíře.\n\n"}
{"id": "1336984", "url": "https://cs.wikipedia.org/wiki?curid=1336984", "title": "Kostel svatého Martina (Věžná)", "text": "Kostel svatého Martina (Věžná)\n\nKostel svatého Martina je filiální kostel v římskokatolické farnosti Rožná nad Pernštejnem, nachází se na severním okraji obce Věžná. Je pozdně gotickou jednolodní stavbou stojící na vyvýšeném místě uprostřed ohrazeného hřbitova. Kostel má segmentový závěr a na čelní straně čtyřbokou věž se stanovou střechou. V kostele je hlavní oltář svatého Martina s oltářním obrazem. V kostele je také socha Krista na kříži v životní velikosti. Kostel je chráněn jako kulturní památka České republiky. \n\nKostel svatého Martina byl postaven na konci 16. století, první písemná zmínka pochází z roku 1592. Původně byla farnost právě v obci Věžná, až později byla přesunuta do Rožné. V roce 1672 pak kostel spadal pod farnost v Doubravníku, od roku 1755 pak byl kostel přifařen do kooperativy na Pernštejně, přifařen do Rožné pak byla až v roce 1787. \n\nRoku 1630 byl pořízen nejstarší zvon, ten byl zachován i přes rekvíraci dalších dvou zvonů během první světové války. Dva rekvírované zvony pocházely z roku 1701 resp. 1737. V roce 1680 byly do kostela pořízeny varhany, nové pak byly pořízeny v roce 1939.\n\n\n"}
{"id": "1336985", "url": "https://cs.wikipedia.org/wiki?curid=1336985", "title": "Marek Novák", "text": "Marek Novák\n\nMarek Novák (* 2. srpna 1976 Přerov) je český politik a manažer, od října 2017 poslanec Poslanecké sněmovny PČR, člen hnutí ANO 2011.\n\nNarodil se sice v Přerově, ale ve čtyřech letech se přestěhoval s rodiči do jejich rodného Zlína. Do školy chodil už ve Zlíně, později se vyučil automechanikem. Po vojně si dálkově dodělal střední školu.\n\nPracuje od svých šestnácti let, prošel různými profesemi – živil se jako automechanik, skladník, celní deklarant, dispečer v dopravě, šéf dispečinku mezinárodní dopravy či šéf zákaznického centra. Naposledy pracoval na pozici manažera podpory prodeje v mezinárodní společnosti \"LAPP GROUP\". Od května 2015 je předsedou dozorčí rady akciové společnosti \"Vodovody a kanalizace Zlín\".\n\nOd dětství se věnuje lidovým tancům a je milovníkem folklóru a tradic v kraji, ze kterého pochází. Rovněž pracuje ve výkonném výboru amatérského fotbalového klubu \"SK Zlín 1931\" se základnou 150 dětí.\n\nMarek Novák žije ve Zlíně. Je ženatý, má dvě děti. Mezi jeho záliby patří jízda na horském kole, fotbal, lyžování a sjíždění řek.\n\nJe členem hnutí ANO 2011, jehož oblastní organizaci na Zlínsku předsedá. Ještě jako nestraník za hnutí ANO 2011 kandidoval v komunálních volbách v roce 2014 do Zastupitelstva města Zlína ze zadních řad kandidátky jako podporovatel a neuspěl. Zvolen nebyl ani ve volbách v roce 2018, kde taktéž kandidátku kolegů podpořil z nevolitelného místa, již jako člen hnutí ANO 2011.\n\nV krajských volbách v roce 2016 kandidoval již jako člen hnutí ANO 2011 opět jako podporovatel z posledního místa do Zastupitelstva Zlínského kraje.\n\nVe volbách do Poslanecké sněmovny PČR v roce 2017 byl za hnutí ANO 2011 zvolen poslancem ve Zlínském kraji, a to ze čtvrtého místa kandidátky.\n\nWebová stránka http://mareknovak.eu\n"}
{"id": "1336999", "url": "https://cs.wikipedia.org/wiki?curid=1336999", "title": "Užovník", "text": "Užovník\n\nUžovník (\"Sauromatum\") je rod rostlin z čeledi árónovité. Jsou to vytrvalé byliny s celistvými nebo členěnými listy, zatahující do podzemní hlízy. Květenstvím je palice s toulcem. Květenství páchnou po shnilém mase a jsou opylována hmyzem. Rod zahrnuje 9 druhů a je rozšířen v jižní, východní a jihovýchodní Asii, subsaharské Africe a Arábii. Největší počet druhů roste v Číně. V minulosti byl rod \"Sauromatum\" spojován na základě morfologické podobnosti s příbuzným rodem \"Typhonium\", výsledky molekulárních analýz ale takové uspořádání nepodporují.\n\nNejznámějším zástupcem rodu je užovník skvrnitý, který je občas pěstován jako botanická kuriozita ve sbírkách rostlin i v domácnostech. Některé druhy jsou využívány v domorodé medicíně nebo jako potrava.\n\nUžovníky jsou vytrvalé byliny, sezónně zatahující do podzemní, zploštěle kulovité hlízy. Listy jsou celistvé, střelovité, trojlaločné nebo znoženě členěné. Květenstvím je palice s toulcem, rozkvétá před listy nebo souběžně s nimi. Na palici jsou celkem 4 zóny: dole jsou samičí květy, nad nimi sterilní zóna se staminodii, nad ní jsou samčí květy a celá palice je zakončena přisedlým nebo stopkatým přívěskem.\nToulec je asi zdéli palice nebo delší.\nSamčí květy obsahují 1 až 3 tyčinky. Semeník samičích květů obsahuje jedinou komůrku s 1 nebo 2 vajíčky.\nPlodem jsou vejcovité, většinou jednosemenné bobule v palicovitém plodenství.\n\nDo rodu užovník je řazeno celkem 9 druhů. Je rozšířen od Pákistánu a Číny přes Indočínu po Indonésii a v subsaharské Africe a Arábii. Největší počet druhů se vyskytuje v Číně, kde roste 7 druhů, u toho 2 endemické. Největší areál rozšíření má užovník skvrnitý, který je také jediným africkým zástupcem rodu. Je rozšířen v Africe od Kamerunu po Súdán a Etiopii a na jih po Angolu a Mosambik, na Arabském poloostrově, v Asii od Pákistánu po Čínu a Thajsko.\n\nUžovníky mají velmi specializovaný způsob opylování. Samoopylení je zabráněno tím, že blizny dozrávají dříve než prašníky (protogynie) a v době kdy se z tyčinek samčích květů uvolňuje pyl již nejsou aktivní a schopné opylení. Toulce páchnou po shnilém mase (a nezřídka mají i podobnou barvu) a lákají zejména různé mouchy a brouky, jimž však neposkytují žádný zřejmý užitek v podobě nektaru, pylu či jiné potravy. U užovníku skvrnitého bylo zjištěno, že toulec opylovače dočasně uvězní. V průběhu ontogeneze květenství byly pozorovány 3 fáze. V první fázi je hmyz nalákán mrtvolným pachem dovnitř toulce a prolézá zúženou částí kolem zóny samčích květů do květní komory. Hmyz vyvíjející se v mršinách zde klade vajíčka. V této fázi jsou blizny samičích květů schopné opylení. V komoře jsou průsvitná okna, která poskytují hmyzu iluzi východu a nedovolují mu najít skutečnou cestu ven. Na noc, kdy by toto vylepšení nefungovalo, se navíc toulec kolem horní části květní palice stahuje a celou komoru uzavírá. Kolem 3. hodiny v noci dozrávají prašníky, které popráší pylem hmyz chycený v květní komoře. Kolem 6. hodiny ranní se pak květenství otevírá a umožňuje hmyzu uniknout.\n\nRod \"Sauromatum\" byl popsán H. W. Schottem v roce 1832. Druh \"S. venosum\" byl popsán již v roce 1789 jako \"Arum venosum\" a nezávisle na tom v roce 1831 jako \"Arum guttatum\". V roce 2000 byl tento rod vřazen spolu s monotypickým rodem \"Lazarum\" do široce pojatého rodu \"Typhonium\". Všechny tyto rody jsou si po morfologické stránce velice podobné. Světlo do této záležitosti vnesla fylogenetická studie tribu \"Areae\" z roku 2011, založená na analýze nukleární a chloroplastové DNA. Ve studii se ukázalo, že rod \"Sauromatum\" v klasickém pojetí je monofyletický taxon, představující sesterskou větev kladu zahrnujícího skupinu rodů s centrem rozšíření ve Středomoří, mezi něž náleží \"Arum\", \"Biarum\", \"Helicodiceros\" či \"Eminium\". Naopak rod \"Typhonium\" se ukázal jako polyfyletický, složený ze 2 samostatných vývojových větví, z nichž jednu tvoří australští zástupci a druhou zbytek druhů tohoto rodu.\n\nAfrické populace \"Sauromatum venosum\" byly popsány Schottem v roce 1856 jako \"Sauromatum nubicum\". Od asijských populací se odlišují širšími listovými segmenty a užší koncovou částí toulce. Později byly oba druhy ztotožněny.\n\n\nUžovník skvrnitý je občas pěstován ve sbírkách rostlin i v domácnostech jako botanická kuriozita.\nListy a řapíky se v Asii konzumují vařené jako zelenina. Pasta připravená z hlíz a stonku je aplikována zevně na spáleniny, záněty, kožní infekce, hadí uštknutí a bodnutí štírem, extrakt se používá vnitřně zejména při dýchacích obtížích a otocích ústní dutiny.\nHlízy \"Sauromatum diversifolium\" slouží a Asii jako nouzová potrava. Hlíza \"Sauromatum giganteum\" je v asijské medicíně používána k léčení traumatických zranění, tetanu a tuberkulózního zduření mízních uzlin.\n\nHlízu užovníku je třeba na jaře vysadit do dobře propustné, humózní půdy. Sází se ve chvíli, kdy začíná rašit pupen na vrcholu hlízy, do hloubky asi 7 až 10 cm. Užovník skvrnitý je schopen vykvést i z nezasazené hlízy. Květenství silně páchnou a nedoporučuje se je v době květu nechávat v místnosti, v níž pobývají či spí lidé. Rostlina vyžaduje ve vegetační sezóně teplo, vlhko a světlé stanoviště bez přímého slunečního svitu. Po odkvětu se objevuje list, který pak na podzim odumírá a rostlina zatahuje do klidového stádia. Poté je možno hlízu vyjmout ze země. Přes zimu se uchovává v teple a suchu. Množí se snadno drobnými hlízkami, které se každoročně hojně vytvářejí v okolí mateřské hlízy.\n\n"}
{"id": "1337002", "url": "https://cs.wikipedia.org/wiki?curid=1337002", "title": "Antýgl", "text": "Antýgl\n\nAntýgl () je usedlost na Šumavě, v údolí řeky Vydry, nedaleko ústí Hamerského potoka. Nachází se asi 4 km jihovýchodně od Srní − v jeho místní části Vchynice-Tetov I. Bývalý královácký dvorec tvoří skupina roubených i zděných stavení se šindelovými střechami. Tato rázovitá horská usedlost s charakteristickou zvoničkou pocházející z 18. století je ukázkou jednoho z typických šumavských samotových celků v jakých dříve Králováci bydleli. Antýgl je zapsán v Ústředním seznamu kulturních památek ČR.\n\nAntýgl se prvně připomíná roku 1500, kdy patřil ke Královácké rychtě ve Stodůlkách. Své jméno osada dostala z dob založení sklárny, kdy tu stávala pec na tavení o jedné pánvi, německy , a proto český převzatý název Antýgl. V roce 1523 zde založil vůbec první sklářskou huť na území Stodůlecké rychty sklář Hans Fuchs ze Svojše, který statek Dolní Antýgl získal 21. srpna 1523 od jistého Jandeleho ze Lčovic u Vimperka. Kolem roku 1600 se huť dostala koupí do vlastnictví Georga Zmuta (= Schmieda). V 18. století se v huti vyrábělo duté sklo a pateříky. V roce 1818 byla tavicí pec vyhašena a celý lesní majetek připadl městu Kašperské Hory. Po zániku sklárny selský statek s kovárnou na výrobu hřebíků získala rodina Pauknerů. Pauknerovi pak začali někdy po roce 1859 na Antýglu provozovat ubytovací hostinec. V držení Pauknerů zůstal Antýgl až do odsunu v roce 1946. V roce 1965 koupil zchátralé budovy Antýglu podnik Svazarm Sušice a opravil je do původního stylu a zřídil zde autokemp.\n\n"}
{"id": "1337003", "url": "https://cs.wikipedia.org/wiki?curid=1337003", "title": "Akrobatické lyžování na Zimních olympijských hrách 2018", "text": "Akrobatické lyžování na Zimních olympijských hrách 2018\n\nZávody v akrobatickém lyžování na Zimních olympijských hrách 2018 proběhly od 9. do 23. února 2018 v Pchjongčchangu v Bokwang Phoenix Parku v Jižní Koreji.\n\nProgram podle oficiálních stránek.\n"}
{"id": "1337005", "url": "https://cs.wikipedia.org/wiki?curid=1337005", "title": "Palićské jezero", "text": "Palićské jezero\n\nPalićské jezero (maďarsky Palicsi-tó, srbsky Палићко језеро/Palićko jezero se nachází na severu Srbska, 8 km východně od města Subotica. Je oblíbeným výletním cílem místního obyvatelstva.\n\nJeho rozloha činí 3,8 km a průměrná hloubka 2 m. Spolu s plážemi zaujímá jezero plochu 4,6 km. Hloubka jezera doahuje až 3,5 m. Jsou zde tři písečné pláže. Vyskytují se zde různé druhy ryb. V letních měsících dosahuje teplota vody 18°– 25° C. Vítr většinou po jezeře vane ve směru severozápad-jihovýchod. Je součástí chráněného území Přírodní park Palić. Dle legendy vzniklo jezero vylitím slz pastýře Pavla, jiné populární teorie tvrdí, že se jedná o pozůstatek Panonského moře.\n\nV 19. století byly odhaleny léčebné účinky vody z místního jezera, což vedlo ke zvýšení popularity destinace v rámci Rakousko-Uherska. V 80. letech 19. století byla zprovozněna železniční trať z Budapešti do Subotice, čímž se množství potenciálních návštěvníků lokality zvýšilo i o obyvatelstvo zbývající části dolních Uher. Roku 1897 sem byla ze Subotice zavedena i tramvajová trať.\n\nNa začátku 70. let 20. století bylo jezero znečištěno, vymřely téměř všechny druhy místních ryb a následně muselo být roku 1971 zcela vysušeno. Byla provedena opatření k ochraně vody před dalším usazováním škodlivých látek. Nové napuštění jezera se uskutečnilo roku 1976. Na přelomu 20. a 21. století však došlo ke značnému znečištění vody opět. Od roku 2007 je jezero a jeho okolí rozvíjeno na základě speciálního plánu.\n\nV okolí jezera se nacházejí různé historické vily z 19. století, které dnes slouží jako luxusní hotely. Od roku 1984 se v blízkosti jezera nachází také termální bazén. V roce 2000 zde byl otevřen hotel \"Prezident\".\n"}
{"id": "1337007", "url": "https://cs.wikipedia.org/wiki?curid=1337007", "title": "Alu Alchanov", "text": "Alu Alchanov\n\nAlu Dadaševič Alchanov (; * 20. ledna 1957, Kazašská SSR) je rusko-čečenský politik čečenské národnosti, který se stal v roce 2004 po prozatímním prezidentu Sergeji Abramovi oficiálně třetím, neoficiálně druhým řádně zvoleným prezidentem Čečenské republiky.\nNarodil se v roce 1957 v bývalé Kazašské sovětské socialistické republice. V 60. letech 20. století se rodina přestěhovala do Urus-Martan, centrální části Čečenska.\n\nV předčasných prezidentských volbách, konaných z důvodu úmrtí prezidenta Achmata Kadyrova v neděli dne 29. srpna 2004, se stal jako Ruskem podporovaný kandidát a bývalý ministr vnitra se ziskem 73,48 % odevzdaných hlasů novým prezidentem země. V úřadu tak nahradil prozatímního prezidenta a současně i předsedu vlády země Sergeje Abramova, jenž se rozhodl již dále nekandidovat.\n\nZa jeho úřadování také tehdejší předseda vlády země Ramzan Kadyrov v roce 2006 oznámil, že byl ruskými speciálními silami úspěšně zabit čečenský separatistický vůdce Abdul Chalim Sajdullajev, jenž převzal pozici po zavražděném Aslanu Maschadovi.\n\nJeště 12. února 2007 popíral všechna slova o svém zamýšleném odchodu z funkce, o tři dny později jej však již ruský prezident Vladimir Putin přeřadil na pozici náměstka ministra spravedlnosti Ruské federace a Ramzan Kadyrov byl jmenován dočasnou hlavou země.\n"}
{"id": "1337008", "url": "https://cs.wikipedia.org/wiki?curid=1337008", "title": "IFA H6B", "text": "IFA H6B\n\nIFA H6B byl typ univerzálního autobusu vyráběného v bývalé NDR. Konstrukčně vycházel z nákladního automobilu IFA H6. Vývoj nákladního automobilu H6 začal už v období druhé světové války u společnosti Vomag (Vogtländische Maschinenfabrik AG) ze saského města Plavno (Plauen).\n\nZákladem pro vývoj autobusu byla výroba unifikovaných nákladních automobilů typu H6, jejichž hnací agregát a části podvozku byly použitelné i pro stavbu autobusů. Autobusy byly vzhledem ke shodnému konstrukčnímu základu s automobilem H6 označeny H6B. Přitom H znamenalo motor Horch, číslo 6 užitečnou hmotnost automobilu v tunách a B bylo z německého označení pro autobus (Bus). Během druhé světové války byla továrna společnosti Vomag v Plavně často bombardována spojeneckými leteckými silami. Krátce po válce byly zbytky závodu rozebrány a budovy zdemolovány sovětskou armádou. Vývoj automobilu H6 pokračoval v závodě Auto Union v Zschopau a Horch v Zwickau (Cvikov). Produkce autobusu H6B byla v letech 1952 až 1959 umístěna v závodě VEB Kraftfahrzeugwerk Ernst Grube Werdau (do roku 1945 Schumann-Werke Werdau) se sídlem ve městě Werdau, jen osm kilometrů od Cvikova. Oba závody se staly součástí IFA, Industrieverband Fahrzeugbau (Sdružení automobilového průmyslu). Úplně první vyrobené autobusy byly označeny jako W 501, přitom písmeno W znamenalo Werdau. Teprve později začaly být autobusy označovány jako IFA H6B. V roce 1954 začala sériová výroba v závodě Werdau s plánovanou roční kapacitou 700 kusů autobusů. Souběžně se zde ale vyráběly i nákladní automobily IFA H6 a výroba nestíhala. Proto byla část výroby přesunuta do závodu v Ammendorfu u Halle (Sasko-Anhaltsko). Ve Werdau se vyráběla meziměstská verze H6B/L a v Ammendorfu městská verze H6B/S. Autobusy IFA H6B vynikaly velkou spolehlivostí a až do sedmdesátých let dvacátého století neodmyslitelně patřily ke krajině NDR. V roce 1959 byla výroba těchto autobusů ukončena. Jako nástupce byl vyvíjen typ AZ57B s novou koncepcí a motorem v zadní části karosérie. Tento typ byl odvozen z nákladního automobilu typu AZ57, ale výroba tohoto typu byla v letech 1959/60 zastavena na základě politických rozhodnutí. Tímto rozhodnutím byl ukončen další vývoj autobusů v NDR a jejich výroba byla v rámci dělby práce v RVHP převedena do maďarského podniku Ikarus. Do Maďarska byla předána i dokumentace, která byla také při konstrukci autobusů Ikarus využita. Autobusy Ikarus se ve velkých množství do NDR dovážely (celkem asi 30 000 ks). Z NDR se stal takřka výhradní dovozce autobusů.\n\nIFA H6B byl jeden z nejtypičtějších autobusů východoněmeckých silnic druhé poloviny dvacátého století. Šlo o dvounápravové vozidlo s polosamonosnou karoserií trambusového typu. Tuhé nápravy byly odpružené listovými pružinami. Řízení bylo bez posilovače. Nástup do vozidla byl podle provedení jedněmi nebo dvěma dveřmi. Ve verzi H6B/S byly dveře pneumaticky ovládané, ve verzi H6B/L bouchací. Řidič měl navíc vlastní dveře v levé bočnici, které vedly přímo na jeho stanoviště, protože motor byl umístěn nad přední nápravou a zasahoval daleko do interiéru vozidla (obdobně bylo řešeno umístění motoru u autobusů Škoda 706 RTO). Jinak by řidič musel obcházet rozměrný kryt motoru. Ve spodní části karosérie mezi přední a zadní nápravou byl umístěn zavazadlový prostor. Uvnitř autobusu bylo šest řad sedadel pro 32 (34) cestujících. Městská verze H6B/S (berlínské provedení) měla kapacitu 26 sedících a 34 stojících cestujících. Ve standardní výbavě verze H6B/L byla sedadla potažená koženkou s bezpečnostními madly. Interiér byl obložený dřevem a větrání zajišťovaly dvě střešní klapky. Pro delší dálkové cesty byly na oknech závěsy. Obě verze H6B/S i H6B/L byly přizpůsobeny k tažení autobusových přívěsů (HW80 a W701). Hnací síla byla z motoru přenášena přes jednokotoučovou suchou spojku, pětistupňovou manuální převodovku a kardan na zadní nápravu. Nápravy byly osazeny diskovými koly z ocelového plechu. Prostor pro linkovou orientaci na předním čele měl hranatý tvar.\n\nSamotné zaoblené tvary karoserie nedokázaly zajistit vhodné dynamické vlastnosti autobusu IFA H6B. Autobusy byly od počátku používány s vleky a motor s výkonem necelých 90 kW pracoval na hranici svých možností. Od roku 1957 měl být autobus vybavený silnějším motorem s výkonem skoro 120 kW. Nebyla ovšem k dispozici dostatečně výkonná převodovka, odpovídající tomuto motoru. Proto byly i nadále užívány původní, slabší motory. Teprve krátce před ukončením výroby v roce 1959 byly konečně dostupné v dostatečném množství synchronizované unifikované převodovky. Většina autobusů byla vybavena silnějším motorem až v šedesátých letech dvacátého století, kdy na nich byly prováděny generální opravy. Svislá zadní část s panoramatickým oknem z verze H6B/U byla předlohou pro mnoho oprav. Tím vznikaly z typu H6B obojetné autobusy pro městskou, meziměstskou i dálkovou dopravu. \n\n\n\nMěstské verze H6 B/S a meziměstské autobusy H6 B/L byly často využívány k tažení přívěsů typů HW80 (W701). Přívěsy dodával stejný výrobce VEB Kraftfahrzeugwerk Ernst Grube, Werdau.\n\n"}
{"id": "1337009", "url": "https://cs.wikipedia.org/wiki?curid=1337009", "title": "Suhorang a Pandabi", "text": "Suhorang a Pandabi\n\nSuhorang (, anglický přepis \"Soohorang\") a Pandabi (, anglický přepis \"Bandabi\") jsou oficiálními maskoty zimních olympijských her a zimních paralympijských her konaných v roce 2018 v jihokorejském Pchjongčchangu. \n\n\"Suhorang\" je bílý tygr. Motiv vychází jednak z korejské mytologie, jednak slabika \"suho\" znamená korejsky \"obranu\" a slabika \"rang\" odkazu jednak ke korejskému názvu tygra, jednak ke korejské lidové písni Arirang, která zejména ve sportovních kontextech často hraje roli neoficiální korejské hymny.\n\n\"Pandabi\" je medvěd ušatý. Motiv medvěda, který v Koreji přirozeně žije, opět vychází z korejské mytologie a má symbolizovat odhodlání a pevnou vůli. Zároveň je symbolem provincie Kangwon, kde se nachází dějiště her. Jméno \"Pandabi\" vychází ze dvou korejských slov: \"pandal\", kterým se v tomto kontextu rozumí odkaz na srpkovitou („půlměsícovitou“) bílou skrvnu, kterou mají medvědi ušatí na hrudi, a slabiky \"bi\", která znamená \"výkon\".\n\n"}
{"id": "1337012", "url": "https://cs.wikipedia.org/wiki?curid=1337012", "title": "59. ročník udílení cen Emmy", "text": "59. ročník udílení cen Emmy\n\n59. ročník udílení cen Emmy oceňující nejlepší televizní počiny v období od 1. června 2006 do 31. května 2007, se konal dne 16. září 2007 ve Shrine Auditorium v Los Angeles. Přímý přenos vysílala televizní stanice CBS a moderoval Ryan Seacrest. Nominace oznámili Jon Cryer a Kyra Sedgwick 19. července.\n\nVítězi jsou uvedeni jako první a vyznačeni tučně.\n"}
{"id": "1337015", "url": "https://cs.wikipedia.org/wiki?curid=1337015", "title": "Boby na Zimních olympijských hrách 2018", "text": "Boby na Zimních olympijských hrách 2018\n\nZávody v bobech na Zimních olympijských hrách 2018 proběhly od 18. do 25. února 2018 na dráze sáňkářského centra Alpensia Sliding Centre.\n\nProgram podle oficiálních stránek.\n"}
{"id": "1337017", "url": "https://cs.wikipedia.org/wiki?curid=1337017", "title": "Saně na Zimních olympijských hrách 2018", "text": "Saně na Zimních olympijských hrách 2018\n\nZávody na saních na Zimních olympijských hrách 2018 proběhly od 10. do 15. února 2018 na dráze sáňkařského centra Alpensia Sliding Centre.\n\nProgram podle oficiálních stránek.\n"}
{"id": "1337026", "url": "https://cs.wikipedia.org/wiki?curid=1337026", "title": "Kulkas zamiolistý", "text": "Kulkas zamiolistý\n\nKulkas zamiolistý (\"Zamioculcas zamiifolia\") je druh rostliny z čeledi árónovité a jediný druh rodu kulkas. Je to sukulentní, vytrvalá bylina s krátkým podzemním oddenkem, z něhož vyrůstají dužnaté, zpeřené listy. Květenstvím je palice s toulcem, spočívající blízko povrchu země, plodem je bobule obalená vytrvalým okvětím.\nDruh se přirozeně vyskytuje ve východní Africe v oblasti od Keni po jihoafrický Natal, kde roste zejména v podrostu tropických lesů.\n\nKulkas je poměrně často pěstován jako zajímavě vyhlížející pokojová rostlina, která se na trhu objevila až kolem roku 2000. Je využíván též v africké domorodé medicíně.\n\nKulkas je vytrvalá bylina s krátkým, tlustým, podzemním oddenkem, který je přeměněným stonkem rostliny. Rostlina vytváří i kořenové hlízy, v nichž se hromadí škrob. Listy jsou vzpřímené, zpeřené, dužnaté, se sukulentním, ztlustlým vřetenem, přecházejícím ve ztlustlý řapík vyrůstající z oddenku. Jednotlivé lístky jsou podlouhle eliptické, tlustě kožovité, se zpeřenou žilnatinou a síťovitými drobnými žilkami. Rostlina může růst buď celoročně nebo v suchém období prodělává dormantní fázi, při níž lístky opadají z vytrvalého vřetene. Květenství se rozvíjí u země a spočívá na velmi krátké stopce. Toulec je vně zelený, uvnitř bílý, i za plodu vytrvalý. Květy jsou jednopohlavné, se čtyřčetným okvětím. Zóna samičích květů je na palici oddělena od samčích květů zónou sterilních květů. Samčí květy obsahují 4 volné tyčinky. Ve sterilních květech je kyjovitý zakrnělý semeník (pistilodium). Semeník v samičích květech obsahuje 2 komůrky, v nichž je po 1 vajíčku, a nese velkou, diskovitě hlavatou bliznu.\nPlodem je bílá, zploštěle kulovitá bobule, obsahující 1 nebo 2 semena a obklopená vytrvalým okvětím. Plody jsou uspořádány do elipsoidního, palicovitého plodenství. Semena jsou elipsoidní, hladká, hnědá, bohatá na škrob.\n\nDruh se vyskytuje v tropické a subtropické východní Africe v oblasti od Keni po severovýchod Jihoafrické republiky (provincie KwaZulu-Natal).\nVytváří porosty v podrostu pobřežních lesů, kde roste na písčito-humózních půdách nebo na humusu akumulovaném mezi skalami, a také v podrostu vlhkých tropických pralesů a na savanách. Je schopen růst v silném zastínění i na osluněných stanovištích.\n\nNa některých zahradnických internetových portálech je mylně uváděno, že rostlina pochází z Madagaskaru.\n\nO způsobech opylování kulkasu nejsou dostupné žádné informace.\n\nRod \"Zamioculcas\" je spolu s rody \"Gonatopus\" a \"Stylochaeton\" řazen do podčeledi \"Zamioculcadoideae\". Podle výsledků molekulárních studií představuje tato podčeleď sesterský klad podčeledi \"Aroideae\".\n\nKulkas je pěstován jako zajímavě vyhlížející a poměrně nenáročná pokojová rostlina. Jde o poměrně novou pokojovku, která začala být komerčně pěstována a prodávána okolo roku 2000. Navíc bylo prokázáno, že výrazně zlepšuje kvalitu ovzduší v místnosti (konkrétně byly analyzovány hodnoty benzenu a oxidu uhličitého). Často se také pěstuje v halách, obchodních centrech a podobně.\n\nV Malawi a Tanzanii je kulkas využíván v domorodé medicíně. Listy slouží při bolestech v uchu a kožních chorobách. Listy jsou podle některých informací jedovaté pro kozy.\n\nRostlina nejlépe prospívá na polostinném stanovišti bez přímého slunce, které může být v domácím prostředí příčinou popálení listů. Vyhovuje mu klasická zemina pro pokojové rostliny. Navzdory sukulentnímu vzhledu je třeba kulkas přiměřeně zalévat. Na suché prostředí reaguje shozením lístků a přechodem do dormantní fáze, přelívání může způsobit hnilobu kořenového systému a odumření rostliny.\nKulkas lze množit výsevem. Semena klíčí již za 7 až 10 dnů. Rostlinu lze snadno rozmnožit vegetativně výsadbou jednotlivých lístků, které snadno opadávají z dužnatého vřetene a na jejich řapíčcích se vytvářejí dceřiné hlízky.\n\n"}
{"id": "1337033", "url": "https://cs.wikipedia.org/wiki?curid=1337033", "title": "Jiří Maňák", "text": "Jiří Maňák\n\nJiří Maňák (16. prosince 1916 České Budějovice – 29. prosince 1992 Praha) byl československý vojenský pilot. Za druhé světové války byl příslušníkem 310. čs. stíhací perutě, později 601., 81. a 182. stíhací perutě a velitelem 198. stíhací perutě britského královského letectva. Byl jedním z pouhých tří Čechoslováků velících britským perutím RAF (dalšími byli František Fajtl a Otto Smik).\n\nJako příslušník RAF vykonal 273 bojových letů. Dva letouny sestřelil a dva poškodil. Potopil čtyři malá plavidla, zničil deset lokomotiv a řadu dalších cílů. V srpnu 1943 byl sestřelen a zajat. Po válce se vrátil do Československa a stal se zkušebním pilotem. Byl jedním z prvních československých pilotů proudových letadel. Celkem nalétal 8500 hodin. Po komunistickém převratu čelil vykonstruovanému trestnímu stíhání a bylo mu zakázáno létání. Po roce 1989 byl plně rehabilitován. Byl nositelem řady vyznamenání, například britského Záslužného leteckého kříže (DFC).\n\nNarodil se do rodiny českobudějovického středoškolského profesora a regionálního průkopníka letectví Jaroslava Maňáka (1881–1965). Měl tři bratry a dvě sestry. Roku 1932 absolvoval kurs bezmotorového létání. Roku 1935 Jiří Maňák nastoupil základní vojenskou službu u letectva. Rozhodl pro vojenskou dráhu. V letech 1937–1938 vystudoval Vojenskou akademii v Hranicích a nastoupil k 72. letce Leteckého pluku 6 vyzbrojené bombardéry Avia B.71. Na nich létal jako navigátor. Po mnichovské dohodě zahájil stíhací výcvik v Prostějově. Po německé okupaci v březnu 1939 kurz přerušil a přes Polsko odešel do Francie, aby se zapojil do zahraničního odboje.\n\nVstoupil do francouzské cizinecké legie, brzy ale vypukla druhá světová válka. V říjnu 1939 byl odeslán do výcviku pro střelce vícemístných letadel, podařilo se mu však dosáhnout přeřazení mezi stíhače. Cvičné lety prováděl na letounech Morane-Saulnier MS.230 a Dewoitine D.501. Kvůli pádu Francie stíhací výcvik nedokončil. Podařilo se mu utéct do Spojeného království.\n\nByl u vzniku 310. čs. stíhací perutě britského královského letectva, operačně ale nelétal a brzy byl odeslán k dokončení svého výcviku. V listopadu 1940 nastoupil k 601. stíhací peruti vyzbrojené stíhačkami Hurricane, přičemž několik bojových letů absolvoval i v kokpitu Airacobry Mk.I. Dne 6. května 1941 na Hurricanu Mk.IIB sestřelil německý Bf 109F a 2. června 1941 přidal ještě druhý. Po skončení operačního turnusu krátce působil ve výcviku.\n\nSvůj druhý turnus zahájil u 81. perutě a poté přešel k 611. peruti, u které se mu na Spitfiru Mk.IXC podařilo poškodit dvojici německých Fw 190A. Následně byl převelen ke 182. peruti vyzbrojené Typhoony Mk.IB. Ta především útočila na pozemní cíle v okupované Evropě. Jiří Maňák se v této roli osvědčil a bylo mu svěřeno vedení letky. Od 1. května 1943 byl jmenován velitelem 198. stíhací perutě, vyzbrojené také Typhoony. V jednotce přitom byl jediným Čechem. Zanedlouho přišel zvrat. Dne 28. srpna 1943 byl při bojovém letu nad okupovaným Nizozemskem sestřelen protiletadlovou obranou. Kvůli poškozenému chladiči se jeho Typhoonu zadřel motor a letoun skončil v moři. Vítr trosečníka zahnal k ostrovu Walcheren, kde byl zajat. Dostal se do známého zajateckého tábora Stalag Luft III, kde se podílel na přípravě známého útěku tunelem. Samotného útěku se ale neúčastnil. Na sklonku války byl v Lübecku osvobozen britskými vojáky.\n\nJiří Maňák se domů vrátil v srpnu 1945 společně s příslušníky 312. čs. perutě RAF. V letech 1945–1950 pracoval jako vojenský zkušební pilot výzkumného ústavu v Praze-Letňanech. Mimo jiné ve Velké Británii absolvoval kurz na proudová letadla (de Havilland Vampire a Gloster Meteor) a poté se zapojil do zkoušek německých proudových stíhaček Me 262 (Avia S-92). V roce 1950 byl zatčen na základě vykonstruovaného obvinění z prozrazení státního tajemství a přestože byl v červnu 1951 propuštěn, bylo mu zakázáno létání. V letech 1951–1962 pracoval na Státním statku v Hluboké nad Vltavou, nejprve jako pomocný dělník, pak jako řidič a nakonec jako ekonom dílen. Roku 1964 byl částečně rehabilitován a mohl se vrátit do Československých aerolinií. Od roku 1965 létal na vnitrostátních a od roku 1968 i na mezinárodních linkách. Po nástupu normalizace musel odejít do penze. Plné rehabilitace se dočkal až po sametové revoluci. Zemřel roku 1992.\n\nČeskoslovenská:\n\nBritská:\n\nFrancouzská:\n\nSovětská:\n\n\n"}
{"id": "1337039", "url": "https://cs.wikipedia.org/wiki?curid=1337039", "title": "FC Viktoria Köln", "text": "FC Viktoria Köln\n\nFC Viktoria Köln (celým názvem: Fußballclub Viktoria Köln 1904 e. V.) je německý fotbalový klub, který sídlí v Kolíně nad Rýnem ve spolkové zemi Severní Porýní-Vestfálsko. Založen byl v roce 2010 po zániku původního SCB Viktoria Köln. Od sezóny 2012/13 působí v Regionallize West, čtvrté německé nejvyšší fotbalové soutěži. Největším úspěchem klubu je celkem trojnásobné vítězství v středorýnském poháru. Klubové barvy jsou červená, černá a bílá.\n\nSvé domácí zápasy odehrává na stadionu Sportpark Höhenberg s kapacitou 6 271 diváků.\n\n\n\nZdroj: \n\n\n\nZdroj: \n\n\n"}
{"id": "1337040", "url": "https://cs.wikipedia.org/wiki?curid=1337040", "title": "Transgas (plynovod)", "text": "Transgas (plynovod)\n\nTransgas je plynovod na zemní plyn vedoucí z Ukrajiny, přes Slovensko a Česko do Německa, odbočuje také do Rakouska. Navazuje na ruský plynovod Sojuz vedoucí z Orenburgu. Jeho výstavba probíhala v letech 1975 až 1979. Cílem bylo zajistit zásobování plynem Ukrajinské SSR a středoevropských zemí Rady vzájemné hospodářské pomoci. V centru Prahy poblíž Václavského náměstí byl kvůli němu postaven stejnojmenný komplex budov, sloužil jako dispečink.\n"}
{"id": "1337043", "url": "https://cs.wikipedia.org/wiki?curid=1337043", "title": "Allylkyanid", "text": "Allylkyanid\n\nAllylkyanid nebo allylnitril je organická sloučenina se vzorcem HC=CHCHCN. Podobně jako další nižší alkylnitrily se rozpouští v organických rozpouštědlech. Vyskytuje se v přírodě jako biopesticid a používá se jako zesíťovací činidlo při výrobě některých polymerů. Tuto látku objevili roku 1863 H. Will a W. Koerner v hořčičném oleji. První úspešná syntéza proběhla o rok později. Nové studie ukazují, že allylkyanid může být použit jako aditivum v propylenkarbonátových elektrolytech pro grafitové anody, kde zabraňuje odlupování materiálu anody při tvorbě povlaku.\n\nAllylkyanid může být vyroben reakcí allylbromidu s kyanidem měďným, reakční směs musí být zahřívána. Kyanidový anion funguje jako nukleofil, který nahradí atom bromu z allylbromidu:\n\nPro tuto reakci lze použít i ostatní allylhalogenidy, například allyljodid, který je reaktivnější a výtežnost reakce je vyšší.\n\nDalším způsobem, jak získat allylkyanid, je použití ktrysích střevních bakterií. Přidáním sinigrinu k těmto bakteriím a následnou inkubací za anaerobních podmínek vznikne desulfosinigrin, při další inkubaci dochází k tvorbě allylkyanidu, jako hlavního rozkladného produktu, společně s isothiokyanátem a 1-kyano-2,3-epithiopropanem. Přesný princip tohoto procesu není dosud znám, ale předpokládá se, že střevní bakterie využívají pro tuto reakci enzym thioglukosidázu.\n\nAllylkyanid vzniká v košťálové zelenině působením enzymu myrosinázy, který hydrolyzuje glukosinoláty za vzniku nitrilů a dalších produktů. Myrosináza je aktivována L-askorbovou kyselinou (vitaminem C) za určitého pH a vyšší aktivita tohoto enzymu je v poškozených listech zelí, povařením listů se sníží. Glukosinoláty mohou být přeměněny na allylkyanid také střevní mikroflorou.\n\nJelikož je košťálová zelenina jako zelí, brokolice, květák a kapusta součástí lidské stravy, tak se allylkyanid běžně dostává do těla ústy. Obvyklá takto přijatá dávka je mnohem menší než dávky použité při studiích na zvířatech, kde se obvykle používá 500 μg/kg tělesné hmotnosti, zatímco příjem potravou je u člověka kolem 0,12 μg/kg. I když vztah mezi dávkou a účinkem není dosud přesně znám, předpokládá se, že allylkyanid příjmaný v zelenině nemá žádné neurotoxické účinky.\n\nStudie provedená na krysách ukázala, že allylkyanid způsobuje ztrátu vláskových buněk v uchu a poškození rohovky. Allylkyanid také zapříčinuje otok axonů. Bylo zjištěno, že jediná vysoká dávka allylkyanidu může mít za následek trvalé změny v chování, tyto změny zahrnují trhání hlavou a zvýšenou pohybovou aktivitu. Myši v této studii vykazovaly zktracování neuronů vedoucí až k buněčné smrti.\n\nOvce jsou proti neurotoxickým účinkům allylkyanidu mnohem odolnější než myši. Studie ukázaly, že je jeho detoxikace způsobená předtrávením potravy v bachoru.\n\nAllylkyanid patří mezi alifatické nitrily, které jsou potenciálně toxické, jelikož snižují množství glutathionu v těle. Navíc způsobuje dlouhodobou dyskinezii už po jediné dávce, pravděpodobně ovlivňuje serotoninový a dopaminový systém. Podání serotoninu a dopaminu zmírnilo abnormality v chování. Orální podání allylkyanidu může způsobit ataxii, chvění, křeče, průjem, slinění, slzení a nepravidelné dýchání.\n"}
{"id": "1337049", "url": "https://cs.wikipedia.org/wiki?curid=1337049", "title": "Jan Hyrkán", "text": "Jan Hyrkán\n\nJan Hyrkán (také Johannes Hyrkanos I., hebrejsky יוחנן הורקנוס, řecky Ιωάννης Υρκανός) byl král Judska z hasmonejské (chašmonejské) dynastie, který vládl od roku 134 př. n. l. do své smrti roku 104 př. n. l.. \n\nJan Hyrkán byl třetí syn Šimona Makabejského, který byl v únoru 134 př. n. l. spolu s oběma staršími syny Matatiášem a Jehudou při hostině zavražděn. Nastoupil po svém otci jako etnarcha Judska a zároveň velekněz, ne však jako král. Za svého panování území Judska výrazně rozšířil na sever, na jih i na východ. \n\nPříběh Makabejských líčí jak dvě biblické knihy (První a Druhá kniha Makabejská), tak Talmud i Flavius Iosephus. Když Hyrkán nastoupil na trůn, vpadl do Judska seleukovský panovník Antiochus VII. Sidetes, pustošil krajinu a nakonec oblehl Jeruzalém. Po dlouhém obléhání Hyrkán sjednal příměří, musel však platit velké výkupné a se svým vojskem podporovat Antiocha na jeho taženích. Kvůli výkupnému musel ještě vyloupit Davidovu hrobku, takže si znepřátelil prakticky celé Judsko. \n\nRoku 128 př. n. l. však Antiochus padl na výpravě proti Parthům, seleukovská říše se rozpadla a Hyrkán postavil silnou žoldnéřskou armádu, s níž rozšířil své panství na všechny strany a dovedl Judsko na vrchol jeho moci. Počínaje rokem 113 př. n. l. dobyl postupně Samařsko, jehož obyvatele odvedl do otroctví a donutil k přijetí židovských zvyklostí, zbořil město i chrám na hoře Gerizim, a dobyl velkou část Edómu, jehož obyvatele také donutil konvertovat k judaismu.\n\nZároveň si zajistil podporu vzdálenějších mocností, na prvém místě Říma a jeho senátu, dále ptolemaiovského Egypta a konečně i řady důležitých měst, například Athén a Pergamonu. Na Hyrkánových mincích, nalezených v Betlémě, je nápis \"Jonathan velekněz\", na rubu stojí \"Shromáždění Židů\". Z toho se zdá, že nepanoval jako absolutní vládce, ale že jisté pravomoci svěřil nějaké radě, o níž ovšem nic víc nevíme. \n\nVe své poslední vůli Hyrkán stanovil, že úřad krále a velekněze nemá zastávat tatáž osoba. Zpřesnil odvádění desátku i dodržování svátečního klidu, čímž si získal zbožné vrstvy v Judsku, a i když se ke konci života přiklonil na stranu saduceů, je jeho obraz v Talmudu velmi příznivý. Podle Flavia měl pět synů, z nichž se však jeho nástupci stali pouze Aristobulos I. a Alexandr Jannaios.. \n\n\n\n"}
{"id": "1337054", "url": "https://cs.wikipedia.org/wiki?curid=1337054", "title": "SCB Viktoria Köln", "text": "SCB Viktoria Köln\n\nSCB Viktoria Köln (celým názvem: Sport-Club Brück Viktoria Köln von 1994 e. V.) byl německý sportovní klub, který sídlil v Kolíně nad Rýnem ve spolkové zemi Severní Porýní-Vestfálsko. Založen byl v roce 1994 po fúzi klubů SC Brück a SC Viktoria Köln. Svůj poslední název nesl od roku 2002. Zanikl v roce 2010 po vyhlášení insolvence. Z mládežnické fotbalové sekce byla vytvořena nová organizace FC Viktoria Köln, která se začala hlásit k historii SC Viktorie a jejich předchůdců. Své domácí zápasy odehrával na stadionu Sportpark Höhenberg s kapacitou 6 271 diváků. Klubové barvy byly červená, modrá a bílá.\n\nMimo mužský fotbalový oddíl měl sportovní klub i jiné oddíly, mj. oddíl volejbalu.\n\nZdroj: \n\n\n\nZdroj: \n\n\n\nZdroj: \n\n"}
{"id": "1337055", "url": "https://cs.wikipedia.org/wiki?curid=1337055", "title": "Honda CB600F", "text": "Honda CB600F\n\nHonda CB600F (v Evropě a Brazílii označována jako Hornet a 599 v USA) je poháněna 599 cm³ vodou chlazeným čtyřválcovým motorem, První verze se skládala z poddimenzované verze sportovní motorky CBR600, která produkovala 102 koní (76 kW). Název „Hornet“ nemohl být použitý v USA, protože AMC již vlastnila ochranou známku na AMC Hornet. Hornet se vyráběl v objemových verzích 160cm³, 250cm³, 600cm³ a 900cm³.\n\nHonda CB600F Hornet byla představena pro Evropu v roce 1998. Byla založena na motorce CB250F, která měla motor omezený na 250cm³ v Japonsku kvůli místním zákonům (tato motorka se prodávala jenom v Japonsku v letech 1996–2015, kdy byla nahrazena motorkou CB300F). Motocykl má šestistupňovou převodovku. Zavěšení se skládá z kyvné vidlice s centrálním odpružením vzadu a běžné teleskopické vidlice vpředu, která byla v roce 2005 nahrazena upside-down vidlicí. Brzdy vpředu jsou duální kotoučové s Nissin písty a vzadu jedna kotoučová. Motocykl je vpředu osazen 16palcovým kolem a vzadu 17palcovým kolem s nastavením stejným jako na Fireblade.\n"}
{"id": "1337058", "url": "https://cs.wikipedia.org/wiki?curid=1337058", "title": "Zkušební let Falconu Heavy", "text": "Zkušební let Falconu Heavy\n\nZkušební let Falconu Heavy (v originále Falcon Heavy Demo) je první let rakety Falcon Heavy vyráběné společností SpaceX. První plánované datum startu byl rok 2013, ale postupně docházelo k odkladům. Statický zážeh proběhl 24. ledna 2018 a samotný start na 6. února 2018. Na začátku prosince 2017 bylo oznámeno, že nákladem bude elektromobil Tesla Roadster Elona Muska, který byl po Hohmannově trajektorii vyslán na oběžnou dráhu kolem Slunce, která protíná oběžnou dráhu Marsu.\n\nPři tomto letu nebyl využit plný výkon motorů, ale pouze 92%.\n\nV roce 2011 SpaceX odhadovala první start Falconu Heavy na rok 2013 a měl proběhnout z Vandenbergovy letecké základny z rampy SLC-4E. První let z Mysu Canaveral byl plánován na rok 2013 nebo 2014. Datum prvního startu se ale mnohokrát odložilo a také bylo změněno místo startu na rampu LC-39A. V lednu roku 2017 byl první start plánován na druhé čtvrtletí roku 2017 s tím, že hned v září téhož roku měla proběhnout druhá mise, STP-2. V březnu 2017 bylo jasné, že start proběhne nejdříve v listopadu 2017, protože bylo nutné rampu upravit pro Falcon Heavy. Na začátku listopadu 2017 byl start plánovaný na konec prosince 2017, ale z důvodu odkladu mise Zuma došlo ke sklouznutí termínu startu na leden 2018.\n\nSamotnou raketu tvoří tři první stupně a jeden druhý stupeň Falconu 9. Jako boční stupně budou použity již jednou letěné stupně Falconu 9 Block 3, které prošly renovací a přestavbou, aby mohly být použity jako boční stupně. Konkrétně se jedná o stupeň B1023, který poprvé letěl při misi Thaicom 8, a stupeň B1025 z mise CRS-9.\n\nBylo plánováno přistání všech tří stupňů. Boční stupně úspěšně přistály na LZ-1 a LZ-2, centrálnímu stupni při přistání došla samozapalovací směs pro znovuzažehnutí motorů, takže tvrdě dopadl na hladinu moře vedle ASDS. Před zveřejněním plánu, že bude vynesena Tesla Roadster, se uvažovalo o pokusném maximálním zpomalení druhého stupně rakety za účelem zisku dat pro vývoj plně znovupoužitelné lodi.\n\n"}
{"id": "1337059", "url": "https://cs.wikipedia.org/wiki?curid=1337059", "title": "Seznam dílů seriálu Tým Škorpion", "text": "Seznam dílů seriálu Tým Škorpion\n\nToto je seznam dílů seriálu \"Tým Škorpion\".\n\n<onlyinclude>\n</onlyinclude>\n\n"}
{"id": "1337061", "url": "https://cs.wikipedia.org/wiki?curid=1337061", "title": "Severská kombinace na Zimních olympijských hrách 2018", "text": "Severská kombinace na Zimních olympijských hrách 2018\n\nZávody v severské kombinaci na Zimních olympijských hrách 2018 proběhly od 14. do 22. února 2018 ve skokanském středisku Alpensia Ski Jumping Center a Alpensia Cross-Country Centre.\n\n"}
{"id": "1337062", "url": "https://cs.wikipedia.org/wiki?curid=1337062", "title": "SC Viktoria Köln", "text": "SC Viktoria Köln\n\nSC Viktoria Köln (celým názvem: Sport-Club Viktoria 04 Köln e. V.) byl německý sportovní klub, který sídlil v Kolíně nad Rýnem ve spolkové zemi Severní Porýní-Vestfálsko. Založen byl v roce 1957 po fúzi klubů Preußen Dellbrück a SC Rapid Köln. Zanikl v roce 1994 po fúzi s SC Brück do nově založené organizace SCB Preußen Köln. Klubové barvy byly červená, modrá a bílá.\n\nNejvětším úspěchem klubu v ligových soutěžích byla celkem tříletá účast ve 2. Bundeslize, druhé německé fotbalové soutěži. Na evropské scéně je největším úspěchem účast na Veletržním poháru v sezóně 1962/63 – v prvním kole Viktorie podlehla maďarskému klubu Ferencvárosi TC celkovým poměrem 5:7 (1. zápas – 4:3, 2. zápas – 1:4).\n\nSvé domácí zápasy odehrával na stadionu Sportpark Höhenberg s kapacitou 6 271 diváků.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1337068", "url": "https://cs.wikipedia.org/wiki?curid=1337068", "title": "Short track na Zimních olympijských hrách 2018", "text": "Short track na Zimních olympijských hrách 2018\n\nZávody v short tracku na Zimních olympijských hrách 2018 proběhly od 10. do 22. února 2018 ve sportovní hale Gangneung Ice Arena v Kangnungu v Jižní Koreji.\n"}
{"id": "1337071", "url": "https://cs.wikipedia.org/wiki?curid=1337071", "title": "SC Brück", "text": "SC Brück\n\nSC Brück (celým názvem: Sport-Club Köln-Brück 1930 e. V.) byl německý sportovní klub, který sídlil v Kolíně nad Rýnem ve spolkové zemi Severní Porýní-Vestfálsko. Založen byl v roce 1930 po fúzi klubů Arbeitersportvereins Brück a DJK Tura Brück. Zanikl v roce 1994 po fúzi s SC Viktoria Köln do nově založené organizace SCB Preußen Köln. Klubové barvy byly modrá a bílá.\n\nSvé domácí zápasy odehrával na stadionu Flehbach Arena s kapacitou 1 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1337072", "url": "https://cs.wikipedia.org/wiki?curid=1337072", "title": "Emil aneb O výchově", "text": "Emil aneb O výchově\n\nEmil, aneb o výchově () je pojednání Jeana-Jacquese Rousseaua o výchově na téma „umění formování člověka“.\n\nSpis byl vydán v roce 1762. Dodnes patří mezi nejčtenější a nejpopulárnější práce na toto téma. V Japonsku dokonce úřady pro rozvoj dětí a mládeže všem mateřským školám čtení \"Emila\". Není bez zajímavosti, že některé části spisu vykazují podobnost s některými \"Dopisy synovi / Lettres à mon fils\" Mme d'Épinay, které byly napsány o čtyři roky dříve.\n\nPrvní čtyři knihy jsou řazené chronologicky a popisují ideální výchovu mladého fiktivního chlapce, Emila (Émile), a popisují krok za krokem, výchovné otázky, které se objevují postupně tak, jak mladík roste a dospívá. Poslední kniha pojednává o „výchově“, či přesněji o absenci výchovy u dívek na příkladu další fiktivní postavy Sophie, která vyrůstá vychovávána jako budoucí manželka Emila. Rousseau v podstatě odmítá výchovu mladých dívek a zastává velmi sexistický postoj (ve srovnání se současnou společností a vytrženo z kontextu, neboť jeho analýza odpovídá své době, místu i roli udělené ženám) o roli žen ve společnosti, k obrazu jejich role v rámci rodiny.\n"}
{"id": "1337076", "url": "https://cs.wikipedia.org/wiki?curid=1337076", "title": "SC Rapid Köln", "text": "SC Rapid Köln\n\nSC Rapid Köln (celým názvem: Sport-Club Rapid 1904/06 e. V. Köln) byl německý sportovní klub, který sídlil v Kolíně nad Rýnem ve spolkové zemi Severní Porýní-Vestfálsko. Založen byl v roce 1949 po fúzi klubů VfR Köln 04 rrh. a Mülheimer SV 06. Zanikl v roce 1957 po fúzi s Preußen Dellbrück do nově založené organizace SC Viktoria Köln. Klubové barvy byly červená, modrá a bílá.\n\nSvé domácí zápasy odehrával na stadionu Sportpark Höhenberg s kapacitou 6 271 diváků.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1337077", "url": "https://cs.wikipedia.org/wiki?curid=1337077", "title": "Jerome Powell", "text": "Jerome Powell\n\nJerome Hayden Powell (* 4. února 1953 Washington, D.C.) je americký právník a od února 2018 předseda Rady guvernérů Federálního rezervního systému (Fed), v němž slouží od roku 2012.\n\nJerome Hayden Powell je synem Patricie Hayden a Jerome Powella, který pracoval jako právník v soukromé kanceláři. Jeho dědeček z matčiny strany byl profesor a děkan právnické fakulty na Americké katolické univerzitě.\n\nV roce 1971 dokončil studium na jezuitském gymnáziu (tzv. přípravné škole) Georgetown Preparatory School. Posléze studoval politologii na Princetonské univerzitě, kde v roce 1975 získal titul bakaláře s diplomovou prací na téma „South Africa: Forces for Change“. Právní vědu vystudoval na Georgetownské univerzitě, kde získal doktorský titul.\n\nPo dokončení univerzitního studia působil v letech 1984–1990 u investiční banky Dillon, Read & Co. Mezi roky 1990–1993, tedy za vlády prezidenta George H. W. Bushe, byl vedoucím oddělení (\"Undersecretary\") pro státní obligace na ministerstvu financí. V letech 1997–2005 pak pracoval u fondu soukromého kapitálu Carlyle Group. Dne 2. listopadu 2017 jej nominoval prezident Donald Trump na post předsedy Federálního rezervního systému jako nástupce Janet Yellenové; Senátem USA byl potvrzen v lednu 2018 a funkce se ujal dne 5. února 2018.\n\nPodle majetkového přiznání z poloviny roku 2017 byla hodnota Powellova jmění zhruba 20 až 55 milionů dolarů, podle výpočtu odborníků by však mohlo dosahovat výše až 112 milionů dolarů.\n\n"}
{"id": "1337082", "url": "https://cs.wikipedia.org/wiki?curid=1337082", "title": "Jelena Valerijevna Milašinová", "text": "Jelena Valerijevna Milašinová\n\nJelena Valerijevna Milašinová (; * 28. října 1977, Dalněgorsk, Přímořský kraj, SSSR) je ruská lidskoprávní aktivistka a investigativní novinářka, pracující pro ruský opoziční deník \"Novaja gazeta\" ()\".\"\n\nNarodila se dne 28. října 1977 v Dalněgorsku v Přímořském kraji, ve východní části Ruské federace.\n\nV roce 2012 byla za svoji novinářskou činnost v ulicích Moskvy brutálně zbita, krátce poté co předtím napsala o nelegálním obchodu s drogami pod hlavičkou ruské Federální služby pro kontrolu narkotik (FSKN).\n\nZa svoje články o pronásledování, zatýkání a vraždění homosexuálů v Čečensku za úřadování prezidenta Ramzana Kadyrova, uveřejněné v roce 2017 v deníku \"Novaja gazeta\", musela opakovaně čelit výhrůžkám.\n\nV květnu roku 2015 upozornila svojí investigativní činností na čečenského policistu, Nažuda Gučigova (), který se nejenom oženil v rozporu s ruskými zákony s nezletilou dívkou, Lujzou Gojlabijevovou (), která měla býti navíc ke sňatku donucena, nýbrž také porušil zákon zakazující polygamii. Následně jí bylo zato vyhrožováno z čečenské strany smrtí.\n\n"}
{"id": "1337088", "url": "https://cs.wikipedia.org/wiki?curid=1337088", "title": "Madam", "text": "Madam\n\nMadam, respektive původně \"madame\" (zkráceně \"„Mme“\" nebo \"M\", v množném čísle \"Mesdames\", \"M\") je uctivý francouzský titul pro vdanou ženu, ekvivalent českého titulu paní. \n\nV anglickojazyčném prostředí je možné se někdy setkat se zkrácenou formou \"ma'am\". Zde se používá např. jako další oslovení královny.\n\nItalská podoba je \"madama\".\n\nOslovení \"madame\" v překladu znamená \"má paní\" a pochází z francouzštiny, kde původně označoval šlechtické manželky - dámy. Lze se s ním setkat také v křesťanském kontextu při označení Panny Marie.\n\nNěkterá ustálená sousloví:\n\n"}
{"id": "1337090", "url": "https://cs.wikipedia.org/wiki?curid=1337090", "title": "Preußen Dellbrück", "text": "Preußen Dellbrück\n\nPreußen Dellbrück (celým názvem: Sport-Club Preußen Köln-Dellbrück e. V.) byl německý sportovní klub, který sídlil v Kolíně nad Rýnem ve spolkové zemi Severní Porýní-Vestfálsko. Založen byl v roce 1912 pod názvem FK Preußen Dellbrück. Svůj poslední název nesl od roku 1919. Zanikl v roce 1957 po fúzi s SC Rapid Köln do nově založené organizace SC Viktoria Köln. Klubové barvy byly černá a bílá.\n\nSvé domácí zápasy odehrával na stadionu Radrennbahn Müngersdorf s kapacitou 28 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1337096", "url": "https://cs.wikipedia.org/wiki?curid=1337096", "title": "VfR Köln 04 rrh.", "text": "VfR Köln 04 rrh.\n\nVfR Köln 04 rrh. (celým názvem: Verein für Rasensport Köln 04 rechtsrheinisch) byl německý sportovní klub, který sídlil v Kolíně nad Rýnem ve spolkové zemi Severní Porýní-Vestfálsko. Založen byl v roce 1904 pod názvem FC Germania Kalk. Svůj poslední název nesl od roku 1945. Zanikl v roce 1949 po fúzi s Mülheimer SV 06 do nově založené organizace SC Rapid Köln. Klubové barvy byly modrá a bílá.\n\nNejvětším úspěchem klubu v ligových soutěžích bylo vítězství v západoněmeckém fotbalovém mistrovství v sezóně 1925/26. Dále byl držitelem celkem dvojnásobného triumfu v Gaulize Mittelrhein, jedné ze skupin tehdejší nejvyšší fotbalové soutěže na území Německa.\n\nSvé domácí zápasy odehrával na stadionu Sportpark Höhenberg s kapacitou 6 271 diváků.\n\nZdroj: \n\n\n\n\nZdroj: \n\n\n\nZdroj: \n\n\n\n"}
{"id": "1337097", "url": "https://cs.wikipedia.org/wiki?curid=1337097", "title": "Papežská šlechta", "text": "Papežská šlechta\n\nPapežská šlechta je označení šlechtických rodů, jimž byl titul udělen panovníkem Svatého stolce - papežem.\n\nNěkolik papežských titulů patřících mezi papežská vyznamenání, bylo uděleno od zvolení Papeže Jana XXIII. Náleží mezi ně tituly princ, vévoda, hrabě, markýz a baron. Během svého pontifikátu povýšil do šlechtického stavu několik významných osob i papež Jan Pavel II., stejně jako papež Benedikt XVI., a to prostřednictvím vatikánského Státního sekretariátu. Papežská šlechta je jako taková součástí Papežského dvora, reformovaného roku 1968 prostřednictvím apoštolského dopisu \"Pontificalis Domus\", který reorganizoval Papežskou domácnost. \n\nHrabě/Hraběnka je jedním z šlechtických titulů udělovaných papežem. Tradičně býval udělen v různých formách papežem nebo císařem Svaté říše Římské od středověku, jen vzácně však před 14. stoletím. Nositeli tohoto vyznamenání jsou lidé, nejčastěji Italové, kteří mají blízko k papeži, a prominentní katolíci, jako byl například irský tenorista John McCormack, americký finančník George MacDonald a Rose Kennedyová, matka amerického prezidenta Johna Kennedyho.\n\nMezi papežské šlechtické rody patřily:\n"}
{"id": "1337099", "url": "https://cs.wikipedia.org/wiki?curid=1337099", "title": "Mülheimer SV 06", "text": "Mülheimer SV 06\n\nMülheimer SV 06 (celým názvem: Mülheimer Sport-Verein 1906 e. V.) byl německý sportovní klub, který sídlil v Kolíně nad Rýnem ve spolkové zemi Severní Porýní-Vestfálsko. Založen byl v roce 1906 pod názvem Mülheimer BC. Svůj poslední název nesl od roku 1945. Zanikl v roce 1949 po fúzi s VfR Köln 04 rrh. do nově založené organizace SC Rapid Köln. Klubové barvy byly červená a bílá.\n\nNejvětším úspěchem klubu bylo celkem dvojnásobné vítězství v Gaulize Mittelrhein, jedné ze skupin tehdejší nejvyšší fotbalové soutěže na území Německa.\n\nZdroj: \n\n\n\n\nZdroj: \n\n\n\nZdroj: \n\n\n"}
{"id": "1337109", "url": "https://cs.wikipedia.org/wiki?curid=1337109", "title": "Jabloň v aleji", "text": "Jabloň v aleji\n\nObvod kmene měří 256 cm, koruna stromu sahá do výšky 11,5 m (měření 2014). Jabloň je chráněna od roku 2008 jako ochrana genofondu, dendrologicky cenný taxon s významným vzrůstem.\n\n"}
{"id": "1337112", "url": "https://cs.wikipedia.org/wiki?curid=1337112", "title": "Stupeň B1023 Falconu 9", "text": "Stupeň B1023 Falconu 9\n\nStupeň B1023 Falconu 9 je první stupeň rakety Falcon 9 vyráběné společností SpaceX. Poprvé tento první stupeň letěl při misi Thaicom 8, kdy úspěšně přistál na plošině \"Of Course I Still Love You.\" Byl to celkem čtvrtý první stupeň, který úspěšně přistál. Přistání bylo trochu tvrdší a stupeň se do přístavu vracel nakloněný ke straně. Následně byl stupeň zrenovován a upraven pro použití jako postranní blok pro premiérový let Falconu Heavy.\n\n"}
{"id": "1337115", "url": "https://cs.wikipedia.org/wiki?curid=1337115", "title": "Viktoria Köln", "text": "Viktoria Köln\n\nViktoria Köln je historický název těchto klubů:\n"}
{"id": "1337116", "url": "https://cs.wikipedia.org/wiki?curid=1337116", "title": "1755 (album)", "text": "1755 (album)\n\n1755 je dvanácté studiové album portugalské gothicmetalové hudební skupiny Moonspell. Vydáno bylo dne 3. listopadu 2017 prostřednictvím vydavatelství Napalm Records. Album je konceptuální, pojednává o zemětřesení v Lisabonu v roce 1755, což byla v době vydání nejsilnější evropské zemětřesení. Vzhledem k tématu desky jsou písně obohacené o spoustu orchestrálních aranží a sborů. Skupina ovšem nespolupracovala s žádným orchestrem, všechny party vytvořil anglický producent John Phillips samplováním. Kvůli zachování co největší autentičnosti díla byly všechny texty napsány v portugalštině.\n\nAlbum bylo původně plánováno jako čtyř písňový EP či jako bonus k připravovanému DVD, které je plánováno na rok 2018. Díky tomu, že byli členové skupiny produktivnější, než předpokládali, se ovšem rozhodli vydat plnohodnotnou desku. Zpěvák Fernando Ribeiro ve snaze pěvecky vyjádřit atmosféru zemětřesení využívá především agresivní vokály, v určitých místech ale zpívá také citlivě. Podle vlastních slov tím chtěl vyjádřit „kontrast mezi životem a katastrofou“.\n\nV rámci hodnocení redaktorů magazínu Spark se deska s počtem 4,73 bodů ze 6 možných stala albem měsíce listopad. Jeden z recenzentů, Martin Čermák, uvedl, že „Moonspell stvořili monumentální hudební pomník nejen sobě, ale především svému rodnému městu“. Jeho kolega David Havlena album označil za „ohromné, originální a fascinující hudební drama.“ Během turné k podpoře alba bylo v Lisabonu natočeno koncertní DVD \"Lisboa Under the Spell\" (2018).\n\n\n\n\n"}
{"id": "1337119", "url": "https://cs.wikipedia.org/wiki?curid=1337119", "title": "Apolena Rychlíková", "text": "Apolena Rychlíková\n\nApolena Rychlíková (* 25.března 1989, Brno) je česká režisérka dokumentárních filmů, aktivistka a novinářka, v současnosti redaktorka zpravodajského webu A2larm. Ve své tvorbě se věnuje otázkám genderové rovnosti (sama se označuje za feministku), dostupnosti bydlení, exekucím a dalším tématům sociální spravedlnosti.\n\nNarodila se 25.března 1989 v Brně. Jejím otcem je režisér, herec a občanský aktivista Břetislav Rychlík. Po absolvování Biskupského gymnázia v Brně získala titul bakaláře na Katedře dokumentární tvorby FAMU, kde stále pokračuje ve studiu. \n\nJejí studentský krátkometrážní film \"Vajíčka, o problematikách reprodukce\", který natočila v prvním ročníku, byl promítán na několika filmových festivalech, včetně CameraOFFPlus festivalu v Krakově a festivalu krátkých filmů v Londýně. Ohlas vzbudil také její další studentský dokumentární film \"Hájek na zámku, Petr v podzámčí\" (2011), který obdržel Cenu Karla Vachka Anime, jež se uděluje jako součást Cen Nikolaje Stankoviče. Snímek popisuje názory a osobnost Petra Hájka. Bakalářská studia na FAMU dokončila snímkem \"Padá vláda, něco si přej\", který byl sondou do tehdejšího protivládních protestních hnutí. Na jaře 2012 spolupořádala demonstrace během Týdne neklidu, zaměřeného proti připravovaným reformám ministra školství Josefa Dobeše. V tom samém roce byla autorkou námětu k dokumentárnímu cyklu Expremiéři, v rámci něhož natočila snímek o Mirku Topolánkovi, uvedený roku 2014. \n\nZa snímek \"Za Adolfa by žádní morgoši neměli žádný práva\", který připravila společně s Martinou Malinovou, obdržela Zvláštní uznání na FAMUFESTU 2014. Její dokument \"Hranice práce\" získal na Mezinárodním festivalu dokumentárních filmů Ji.hlava 2017 cenu Česká radost za nejlepší český dokument a cenu diváků. Snímek popisuje problematiku levné práce v České republice.\n\nV minulosti přispívala do Deníku Referendum, Romea a Nového prostoru. V současnosti působí v redakci zpravodajského webu A2larm. Jako externistka spolupracuje i s Českým rozhlasem Plus. Její komentář k firmě Home Credit z roku 2019 byl však napaden advokátní kanceláří zastupující firmu a následovala kritika od Rady Českého rozhlasu.\n\nRoku 2019 vedla projekt na vydání sborníku \"BUDOUCNOST - Vaše děti budou jako my!\" Sborník se pokouší definovat současné levicové uvažování v Česku a na Slovensku. Kniha byla vydána v roce 2020 na základě crowdfundingové kampaně na Hithit.cz.\n\nV roce 2020 připravila svůj první podcast s názvem \"Kvóty\", který označila za feministickou talkshow. Na festivalu Jeden svět 2020 měl premiéru její dokumentární film \"Češi jsou výborní houbaři\" (v rámci cyklu \"Český žurnál\").\n\nVychovává dvě děti.\n\n\n"}
{"id": "1337120", "url": "https://cs.wikipedia.org/wiki?curid=1337120", "title": "SV Victoria Köln", "text": "SV Victoria Köln\n\nSV Victoria Köln (celým názvem: Kölner Spielverein Victoria 1911 e. V.) byl německý sportovní klub, který sídlil v Kolíně nad Rýnem ve spolkové zemi Severní Porýní-Vestfálsko. Založen byl v roce 1911. Zanikl v roce 1948 po fúzi s Bayenthaler SV a Sparkassen-Verein 1927 Köln do nově založené organizace SC Fortuna Köln. Klubové barvy byly modrá a bílá. SV Victoria by se neměla zaměňovat s další sportovní organizací podobného názvu SC Viktoria Köln, která s tímto klubem nemá nic společného (stejně tak i její nástupnické organizace SCB Viktoria a FC Viktoria).\n\nNejvětším úspěchem klubu bylo jednorázové vítězství v Gaulize Köln-Aachen, jedné ze skupin tehdejší nejvyšší fotbalové soutěže na území Německa.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1337123", "url": "https://cs.wikipedia.org/wiki?curid=1337123", "title": "Ĺ", "text": "Ĺ\n\nĹ (minuskule ĺ) je písmeno latinky. Nazývá se L s čárkou. Jedná se o v pořadí 22. písmeno slovenské abecedy. Například ve slovech \"kĺb\" (kloub) nebo \"stĺp\" (sloup).\n\nPoužívá se též při přepisu běloruského písmene ль (měkké l odpovídající slovenskému písmenu ľ) do latinky.\n"}
{"id": "1337124", "url": "https://cs.wikipedia.org/wiki?curid=1337124", "title": "Dějiny Vatikánu", "text": "Dějiny Vatikánu\n\nNázev\nVatikán se používá historicky již od doby Říše římské, pochází původně od Etrusků (zhruba od 8. století př. n. l.) a nese jméno podle pahorku Vaticanus Mons, na kterém se nachází. Tato oblast se také dříve nazývala Vatikánská pole (tzv. Campus Vaticanus).\nNa vatikánském pahorku byly nejdříve vybudovány vily patriciů a později dokonce i amfiteátr a zahrady sloužící k potěšení a zábavě římského obyvatelstva (ve zmíněném amfiteátru se nejčastěji mučili a vraždili křesťané). Nejprve byly na pahorku pouze zahrady, avšak v roce 40 po Kristu zde Caligula započal stavbu cirku, kterou však dokončil až císař Nero. V této době sem byly přivezeny egyptské obelisky, které se dnes nachází ve středu náměstí sv. Petra. Území Vatikánu po většinu času patřila papežům. Až v roce 324 n.l. zde vybudoval císař Konstantin baziliku, na jejichž základech byl v 16. století vybudován Chrám sv. Petra a Vatikán začal psát svou křesťanskou historii.\n\nV 16. století za vlády Julia II. dosáhl Vatikán velkého územního zisku, kdy na jihu zasahovalo až do oblastí za hranicemi dnešního Říma.\nPapežskou rezidencí byl však Vatikán vyhlášen až 17.1.1377 papežem Řehořem XI. Ten však o rok později umírá a celý systém se nachází v krizi, které se říká západní rozkol, nebo také papežské schizma. Po Řehořovi se stal papežem Urban VI. Ten si ale svým nemilým chováním popudil kardinály, kteří ho volili, a tak Urbana sesadili z funkce a zvolili si nového papeže Klimenta VII. V té době bylo tedy více papežů ve funkci než jeden a to vyřešil Kostnický koncil v roce 1417. Po tomto složitém období došlo k určité stabilizaci papežství.\nBěhem Velké francouzské revoluce v roce 1798 Napoleon Bonaparte Vatikán zrušil a připojil ho k cisitalské republice, která byla pod správou Francie. K obnovení Vatikánu došlo o 4 roky později, avšak papež Pius VI. za to zaplatil vlastním životem.\n\nK další krizi ve Vatikánu došlo po roce 1848, kdy došlo v Itálii k revoluci proti vládnoucí dynastii Bourbonů. V roce 1867 byly italské městské státy sjednoceny s Římem a území Vatikánu bylo anektováno. V roce 1871 navrhl italský parlament zákony o papežské nezávislosti, které měly být odškodněním za ztrátu území. To papež však odmítl a tento problém byl vyřešen až podepsáním Lateránské smlouvy v roce 1929, kdy byl Vatikán prohlášen za nezávislý stát s papežem jako svým nejvyšším představitelem.\n\nLateránské smlouvy jsou tři dokumenty uzavřené 11. 2. 1929 mezi Vatikánem a italským fašistickým státem (tzv. Smírčí smlouva). Lateránská smlouva, jak již název napovídá, se podepisovala v Lateránském paláci.\n První lateránská smlouva zřizovala suverénní stát Vatikán (Cittá del Vaticano) s papežem jako hlavou státu. Druhá lateránská smlouva byla konkordátem mezi katolickou církví a italským státem. Třetí lateránská smlouva jako dodatek první se týkala finančních vztahů. Obsah lateránských smluv byl pojat do italské ústavy roku 1947.\nJednání mezi Piem XI. a Benitem Mussolinim byla velmi tvrdá, největší rozdíly byly v otázkách týkající se vzdělávání a povinnosti vyučovat náboženství i na středních školách.\n\n\n"}
{"id": "1337125", "url": "https://cs.wikipedia.org/wiki?curid=1337125", "title": "Bayenthaler SV", "text": "Bayenthaler SV\n\nBayenthaler SV (celým názvem: Bayenthaler Sportverein 1920 e. V.) byl německý sportovní klub, který sídlil v Kolíně nad Rýnem ve spolkové zemi Severní Porýní-Vestfálsko. Založen byl v roce 1920. Zanikl v roce 1948 po fúzi s SV Victoria Köln a Sparkassen-Verein 1927 Köln do nově založené organizace SC Fortuna Köln. Klubové barvy byly červená a bílá.\n\nNejvětším úspěchem klubu byla jednoroční účast v Gaulize Köln-Aachen, jedné ze skupin tehdejší nejvyšší fotbalové soutěže na území Německa.\n\nZdroj: \n\n\n\nZdroj: \n\n\n\nZdroj: \n\n"}
{"id": "1337127", "url": "https://cs.wikipedia.org/wiki?curid=1337127", "title": "Wilhelm Schultze", "text": "Wilhelm Schultze\n\nWilhelm Schultze (18. září 1909 v Peine u Hannoveru – místo a datum smrti neznámé), uváděn též jako Wilhelm Schulze, byl Kriminální rada pražského gestapa.\nStudoval původně zvěrolékařství. V polovině roku 1941 byl převelen do protektorátní Prahy z berlínské centrály Hlavního říšského bezpečnostního úřadu (RSHA - Reichssicherheitshauptamt). Zastával funkci šéfa (kontrarozvědného) III. oddělení pražské řídící úřadovny Gestapa (policejní kriminalista, zpravodajský odborník, nacistický policejní expert a vyšetřovatel). Ve své funkci podléhal pouze šéfovi řídící úřadovny Gestapa. V protektorátu měl pověst světáka, jehož velkou slabostí byly ženy. Schopný a vlivný (měl přímý vliv i na K. H. Franka) Wilhelm Schulze (v hodnosti SS-Hauptsturmführer) vybudoval během druhé světové války se svým týmem výkonný zpravodajský aparát. (V roce 1943 navíc referát IV-N.) Byl povýšen na kriminálního radu, vyznamenán Válečným záslužným křížem II. i I. třídy s meči a osobně pochválen Himmlerem. V době Pražského květnového povstání 1945 se svou ženou a čtyřmi dětmi opustil Prahu. Jeho poválečné osudy nejsou známy. Podle některých zdrojů byl agentem britské tajné služby.\n\nKnihkupectví a nakladatelství Karla Švába (na adrese: Mostecká 55/3, Praha I, německy se ulice jmenovala Brückengasse) sloužilo od jara 1939 jako agenturní (zpravodajská) přepážka štábního kapitána Václava Morávka pro styk se zahraničním. Přibližně od března 1941 sloužilo toto knihkupectví a nakladatelství také majoru RNDr. Josefu Jedličkovi jako agenturní (zpravodajská) přepážka. Karel Šváb spolupracoval s Obranou národa a se Třemi králi. Od března 1942 bylo nejspíše knihkupectví pod dohledem gestapa. Dne 23. března 1942 byla gestapem zatčena Zdenka Schwarzová a Karel Šváb. O den později (24. března 1942) zatklo gestapo i Vincyho Schwarze. (Vincy Schwarz byl německý antinacista a překladatel knih Karla Čapka. Byl inspirátorem později založené odbojové skupiny \"Předvoj\".) Příkazy k zatčení všech vydal komisař gestapa Wilhelm Schultze, vedoucí kontrašpionážního referátu III. Karel Šváb, Zdenka Schwarzová a Vincy Schwarz byli 30. června 1942 popraveni na Kobyliské střelnici v Praze (spolu s podplukovníkem Josefem Mašínem, plukovníkem Josefem Churavým a majorem RNDr. Josefem Jedličkou).\n\nVedoucí IV. Oddělení Wilhelm Schultze se po zatčení (v sobotu 9. října 1941 kolem 02:30 nad ránem) odbojáře – majora letectva RNDr. Josefa Jedličky, který působil v protektorátu jako sovětský zpravodajský rezident (pracující ve prospěch sovětské vojenské rozvědky GRU) podílel na jeho výsleších.\n\nV roce 1941 působil plukovník Josef Churavý jako jeden z vedoucích představitelů odbojové organizace Obrana národa (ON), byl jejím zástupcem v organizaci ÚVOD a rovněž působil jako vedoucí vojenské části PVVZ. V okamžiku zatčení (9. října 1941 ve 21 hodin na nábřeží Na Františku) našlo gestapo u Churavého peněžní stvrzenku – výdajový doklad na několik tisíc korun podepsaný příjemcem jménem \"René\". Stejné krycí jméno bylo objeveno v dešifrovaných radiových zprávách (určených exilové vládě do Londýna) zabavených gestapem při zátahu na ilegální vysílačku Sparta v jinonickém akcízu v noci ze 3. na 4. října 1941. (Ale Churavý k osobě Reného nemohl nic konkrétního uvést. Viděl jej pouze v přítmí osobního auta při předávání peněz a při podpisu stvrzenky.)\n\nDo výslechů plukovníka Churavého se zapojil vrchní odborový rada komisař Wilhelm Schultze až po 17. prosinci 1941. Slušnější jednání ze strany gestapa bylo motivováno záměrem, že by je Churavý mohl přivést na stopu německého zrádce - dvojitého agenta vystupujícího pod krycím označením \"René\". Komisař Wilhelm Schultze proto ještě před vánocemi 1941 vezl Josefa Churavého do Berlína a pak do Liberce, ale tato akce neměla žádný výsledek.\n\nVysoce postaveným Němcem s krycím jménem \"René\" byl – jak se ukázalo později – ve skutečnosti Paul Thümmel. Paul Thümmel (osobní přítel Říšského vedoucího SS Heinricha Himmlera, zasloužilý člen NSDAP) byl od roku 1936 veden jako placený spolupracovník 2. oddělení hlavního štábu MNO (československé vojenské zpravodajské služby) s kódovým označením agent A-54 (krycími jména Voral, Franta, René a další).\n\nV domě (na adrese Karlova 145/25, Praha 1) se nacházel byt manželů Schmiedlových: nevidomého Jana Schmiedla a neslyšící Jany Schmiedlové. Tento byt byl jedním z mnoha, kterých používala vojenská ilegální odbojová organizace Obrana národa ale především pak členové její zpravodajsko-sabotážní skupiny Tři králové. Na základě výslechu Morávkovy spojky – odbojáře Josefa Peleje (zadrženého 18. prosince 1941 v Jungmannově ulici) – provedlo gestapo brzy ráno 20. prosince 1941 prohlídku tohoto bytu. Osm úředníků gestapa vedl Wilhelm Schultze. V bytě překvapený štábní kapitán Václav Morávek zasáhl výstřelem nejprve kriminálního komisaře Dittmara Bingela (do pravého ramene a pravého kyčle) a pak úředníka gestapa Williho Lingera (odraženou střelou do stehna).\n\nKdyž zasahujícím příslušníkům gestapa došla munice, nechal Wilhelm Schultze obsadit vchod domu a zároveň poslal jednoho ze zasahujících úředníků pro posilu na nejbližší policejní komisařství. Václavu Morávkovi se podařilo mezitím seběhnout do přízemí domu. Úředníka gestapa Alfréda Jägera střelil do pánve. Sám jen lehce zraněný unikl do ulice. V konspiračním bytě zůstaly výbušniny, rozsáhlý zpravodajský materiál, šifrovací kniha jakož i seznamy konfidentů gestapa (takzvaný index Hnutí odporu). Gestapu padly do ruky (podle poválečné výpovědi Dittmara Bingela) taktéž Morávkovy paměti \"Od důstojníka k zločinci\". (Pokud tyto Morávkovy paměti skutečně existovaly nedochovaly se. Jako místo jejich nálezu je sice uváděn tento byt v Karlově ulici, ale podle jiných protokolů byly Morávkovy paměti nalezeny jinde a jindy a to již 15. prosince 1941.) (Po přestřelce v Karlově ulici zůstal štábní kapitán Václav Morávek prakticky bez spojení a bez kontaktů.)\n\nV roce 1942 vyšetřoval šéf kontrarozvědného oddělení Wilhelm Schultze zatčenou Hanu Krupkovou (1921–1997) z Pardubic. Ta spolu se svým manželem Václavem Krupkou spolupracovala s výsadkem Silver A. Manželé Krupkovi jeden čas ukrývali velitele diverzní skupiny Silver A nadporučíka Alfréda Bartoše.\n\nPři výslechu v Petschkově paláci (v noci ze 17. na 18. června 1942) s Hanou jednal Schultze velice slušně. Dal přinést jídlo, kávu a cigarety. Hana byla pohledná mladá žena a mezi ní a Schultzem došlo k intimnímu sblížení. Wilhelm Schultze jí slíbil záchranu a přislíbil zachránit i jejího manžela. Když bylo po aktu, odešel Schultze do vedlejší místnosti. Otevřenými dveřmi Hana, ležící na pohovce, slyšela celý výslech svého manžela i co vypovídal. Wilhelm Schultze dodržel svůj slib. V dalších měsících střídavě pobývala Hana Krupková v samovazbě na Pankráci a v terezínské Malé pevnosti. Na začátku ledna roku 1943 byla náhle odvezena ke kadeřníkovi. Potom byla Hana Krupková předvedena na krátkou audienci ke K. H. Frankovi do Černínského paláce. Následně byla propuštěna s tím, že nastoupí do zaměstnání v jinonické Waltrovce. Tady měla pracovat (nejspíše jako informátorka) pro gestapo. Druhou světovou válku Hana přežila. Jak ukázalo poválečné vyšetřování v továrně, Hana Krupková během posledních dvou válečných let nikoho gestapu neudala.\n\nHanin manžel Václav Krupka byl rovněž předveden ke K. H. Frankovi. Nedostal ovšem svobodu, nýbrž musel zvolit jednu z nabídek:\nKrupka sice zvolil druhou možnost (KT Mauthausen), ale po intervenci jeho ženy Hany (u Fridricha Wintera z centrály gestapa) byl nakonec v listopadu 1943 poslán do Flossenbürgu. Zde se dočkal konce druhé světové války.\n\nV pátém patře domu (na adrese: Štěpánská 626/63, Praha 1) bylo od dubna roku 1944 sídlo firmy Glawa. Tato firma vystupovala jako velkoobchod uměleckým sklem, které sice nakupovala od skláren v protektorátu a Sudetech, ale ve skutečnosti se jednalo o fiktivní společnost ukrývající kancelář pražského gestapa. V prostorách firmy Glawa byla umístěna ústřední kartotéka (krycí označení \"V-Personen\") konfidentů z celých Čech. Trvale zde pracovalo sedm úřednic a úředníků gestapa. Firma byla registrována na magistrátu na jméno konfidenta gestapa a ředitele Lucerny Augustina Seidla. Tuto kancelář vedl Wilhelm Schultze. Jeho zástupcem byl Willi Abendschön (další z horlivých činovníků pražského gestapa, který se snažil dopadnout Tři krále). V květnu roku 1945 byla tato ústřední kartotéka konfidentů převezena do Petchkova paláce a zde byla nejspíše zničena spolu s dalšími písemnostmi gestapa.\n\n"}
{"id": "1337129", "url": "https://cs.wikipedia.org/wiki?curid=1337129", "title": "Stupeň B1025 Falconu 9", "text": "Stupeň B1025 Falconu 9\n\nStupeň B1025 Falconu 9 je první stupeň rakety Falcon 9 vyráběné společností SpaceX. Poprvé tento první stupeň letěl při misi CRS-9, kdy úspěšně přistál na ploše Landig Zone 1\".\" Byl to celkem pátý první stupeň, který úspěšně přistál. Následně byl stupeň zrenovován a upraven pro použití jako postranní blok pro premiérový let Falconu Heavy.\n\n"}
{"id": "1337135", "url": "https://cs.wikipedia.org/wiki?curid=1337135", "title": "Stupeň B1035 Falconu 9", "text": "Stupeň B1035 Falconu 9\n\nStupeň B1035 Falconu 9 je první stupeň rakety Falcon 9 vyráběné společností SpaceX. Poprvé tento první stupeň letěl při misi CRS-11, kdy úspěšně přistál na ploše Landing Zone 1\".\" Byl to celkem pátý první stupeň, který úspěšně přistál na pevnině. Následně byl stupeň zrenovován a byl znovu použit při misi CRS-13. Bylo to poprvé, kdy při misi v rámci Commercial Resupply Services letěl už použitý stupeň. Tento stupeň, na rozdíl od všech předešlých, nebyl před druhým letem znovu natřen bílou barvou. Stupeň i napodruhé úspěšně přistál.\n\n"}
{"id": "1337137", "url": "https://cs.wikipedia.org/wiki?curid=1337137", "title": "Geertgen tot Sint Jans", "text": "Geertgen tot Sint Jans\n\nGeertgen tot Sint Jans, vlastním jménem Geertgen van Haarlem (c. 1460, Leyden - před 1495, Haarlem) byl nizozemský raně renesanční malíř. Celý život prožil jako laik v haarlemském klášteře \"Bratrstva sv. Jana\" a odtud pochází jeho přezdívka, která znamená Malý Gerhard od sv. Jana.\nO malířově raném životě není nic známo, ale jako místo narození se obvykle uvádí Leyden, který patřil k Burgundskému Nizozemí a byl součástí Svaté říše římské. Na rytině \"Oplakávání Krista\" od Jacoba Mathama z roku 1620 je autor předlohy uváděn jako Gerardus van Leydanus (\"Cum privil. Sa Cae. M. – Gerardus Leydanus Pictor ad S. Ia Bapt. Harlemi pinxit\"). Mráz a Mrázová soudí, že Geertgen se nejprve školil v dílně některého benátského miniaturisty. Karel van Mander uvádí, že byl žákem Alberta van Ouwatera. Životopis umělce psal až sto let po jeho smrti a v dataci se dopouští nepřesností. Tovaryšská léta Geertgena se datují přibližně do let 1475-1480 a patrně je strávil v Bruggách ve Flandrech.\n\nZjevně chybné datování díla se týká jeho triptychu s \"Ukřižováním\" pro klášter Johanitů, který měl být poničen za španělského obléhání Haarlemu v roce 1473. Vyplývá z toho, že by ho malíř vytvořil ve 13 letech. Oltář byl ale vytvořen později a rozebrán až během reformace v letech 1484 až 1490. Zachovalo se z něj pouze pravé oboustranně malované křídlo, které bylo později rozděleno na dvě desky: \"Oplakávání Krista\", \"Legenda o ostatcích sv. Jana Křtitele\" (1484 - 1490, Kunsthistorisches Museum, Vídeň). Geertgen tot Sint Jans zemřel velmi mladý, pravděpodobně ve věku 28 let. Anonymní portrét umělce ve Wikimedia Commons pochází až ze 17. století a nezachycuje jeho skutečnou podobu.\n\nZa první dílo, připisované Geertgenu tot Sint Jans se považuje \"Kristovo příbuzenstvo\" (1480). V raných obrazech přejímá kompoziční schéma i figurální typy od Ouwatera, ale překonává ho přirozenějším postojem postav, dokonalejším spojením s prostorem a vyvinutým smyslem pro světelné jevy. Jeho figury jsou štíhlé, s oválnými hlavami, jejichž tvar patrně ovlivnilo řezbářství. Jako první z nizozemských malířů zobrazil Narození Krista jako noční výjev, kde nadpřirozené světlo vychází z Ježíška a anděla zvěstujícího pastýřům v pozadí.\n\nObrazy z pozdějšího období prozrazují obeznámenost s díly Huga van der Goes a Rogiera van der Weyden, ale odlišují se upřímností a prostotou. Na obrazu \"Legendy o ostatcích sv. Jana Křtitele\" vedou křivky potůčku zvlněnou krajinou do listnatého lesa a krajina plynule přechází do kopců a hor na vzdáleném obzoru. Je zde také první známý skupinový portrét v nizozemském malířství, kde jsou zachyceni členové klášterní komunity Bratrstva sv. Jana. V obrazech s Klaněním tří králů (Rijksmuseum, Národní galerie v Praze) se mu podařilo dokonale začlenit hlavní výjev do krajiny v pozadí. Pražský obraz vyniká půvabem mladistvé Panny Marie a tichou, veškerého patosu zbavenou lyričností výjevu. Vřelost i něha je patrná z opatrného gesta, jímž klečící mág uchopuje ručku dítěte. Malba obsahuje řadu drobných detailů, jako koně pijícího z řeky, které mu dávají věrohodnost.\n\n"}
{"id": "1337138", "url": "https://cs.wikipedia.org/wiki?curid=1337138", "title": "Stupeň B1036 Falconu 9", "text": "Stupeň B1036 Falconu 9\n\nStupeň B1036 Falconu 9 je první stupeň rakety Falcon 9 vyráběné společností SpaceX. Poprvé tento první stupeň letěl v červnu 2017 při misi Iridium NEXT 11-20, kdy úspěšně přistál na plošině \"Just Read the Instructions.\" Poprvé byla použita nová titanová kormidla, která lépe odolávají teplotě při návratu. Následně byl stupeň zrenovován a použit v prosinci 2017 při misi Iridium NEXT 31-40. To byl také jeho poslední let, protože nebyl učiněn pokus o jeho záchranu.\n\n"}
{"id": "1337149", "url": "https://cs.wikipedia.org/wiki?curid=1337149", "title": "Výrovna (České středohoří)", "text": "Výrovna (České středohoří)\n\nVýrovna (německy \"Hegeberg\") je vrch z nadmořskou výškou 540 metrů, který se nachází mezi městem Jílové a obcí Čermnou. Nachází se v CHKO České středohoří a na jeho svazích se nachází přírodní památka Jílovské tisy. \n\nJedná se o znělcovo-trachytový vrch náležící do celku vulkanické hornatiny České středohoří. Sklony svahů jednotlivých světových stran jsou velmi odlišné. Zatímco východní a zejména jižní svah jsou velmi mírné, tak západní a hlavně severní svah (k Jílovskému potoku) mají sklon 30–40°. Samotný vrchol je zalesněný, přesto na svém severním okrajů nabízí malebný výhled na údolí Jílovského potoka.\n\nNa severním svahu se rozprostírá přírodní památka Jílovské tisy, která byla vyhlášená v roce 1993 a její rozloha činí 2,6 ha. Důvodem ochrany je tis červený. Ten spolu s ostatními dřevinami (borovice, smrk, bříza, dub, jedle, klen) roste jednotlivě nebo tvoří skupiny. Výjimkou nejsou ani keřové exempláře. Celkový počet tisů se odhaduje na 450 kusů. \n\nJižní část tvoří velmi strmé zalesněné suťové svahy, ze kterých místy vyčnívají kolmé skalní stěny. Přibližně podél Jílovského potoka probíhá složité zlomové pásmo. Některý ze zlomů patrně využilo k výstupu trachytové magma a v křídových sedimentech vznikl lakolit vrchu Výrovna, nyní odkrytý erozí. Těleso fonolitového lakolitu má zčásti zachovaný plášť svrchněkřídových vápnitých jílovců březenského souvrství. V údolí Hornojílovského potoka je dobře patrná jeho kontaktní metamorfóza na porcelanity. Horniny v endogenním a exogenním kontaktu lakolitu jsou místy brekciovitě vyvinuté. Kontaktně metamorfované jílovce se vyznačují zvýšenou tvrdostí, tmavou, sytě šedou až šedočernou barvou a místy jsou hustě drobně světle skvrnité. Vyskytují se v nich v malé míře žilné výplně puklin tvořené radiálně paprsčitými agregáty mezolitu, který v termálních zakončeních jednotlivých krystalů často přechází ve skolecit. V minulosti byl odtud popsán také analcim, natrolit, chabazit, thomsonit, apofylit a zeofylit. \n\nVýrovna leží v povodí severně protékajícího Jílovského potoka, který se vlévá v Děčíně do Labe. Západní svah odvodňuje Červený potok, protékající Čermnou, zatímco východní svah náleží Hornojílovskému potoku. Na severním svahu leží dva prameny. První se nazývá Výrovka a druhý Sněženka, která je využívána jako zdroj pitné vody.\n\nPřes vrchol prochází žlutá turistická trasa, která návštěvníka dostane ke dvou místům, nabízející výhled na Jílové, Libouchec a stolovou horu Děčínský Sněžník. Stezka mimo jiné spojuje Jílové a Čermnou. Návštěvník cestující z Děčína využije autobusovou linku č. 432 (Janov/Libouchec).\n\nV českých pramenech se vyskytují ještě další názvy tohoto vrchu. Jednak je to název Jílovský vrch a pak název Hajný, což je překlad německého \"Hegeberg\".<br> V německých pramenech se uvádí kromě varianty \"Hegerberg\" ještě název \"Lotharberg\", který se později přesunul na 3,5 km vzdálený dnešní Lotarův vrch tehdy zvaný \"Lotterberg\" (česky „Lotrův vrch“). K Lotarovu vrchu se vztahuje legenda, dle níž byl na tomto kopci zajat po prohrané bitvě u Chlumce v únoru 1126 německý král Lothar III. Dle historického popisu průběhu bitvy se můžeme přiklonit k možnosti, že se větší pravděpodobností jednalo o dnešní Výrovnu, která je uvedenému bojišti podstatně blíž.\n\n"}
{"id": "1337156", "url": "https://cs.wikipedia.org/wiki?curid=1337156", "title": "Tshering Chodenová", "text": "Tshering Chodenová\n\nTshering Chodenová (* 6. července 1980, Bhútán) je bhútánská lukostřelkyně.\n\nBhútán reprezentovala na Letních olympijských hrách v roce 2000 a v roce 2004. V roce 2004 byla na olympijských hrách bhútánským vlajkonošem. V letech 1998, 2002 a 2006 byla účastnicí Asijských her. Na Letních olympijských hrách v roce 2012 byla trenérkou bhútánské lukostřelkyně Sherab Zamoové.\n"}
{"id": "1337163", "url": "https://cs.wikipedia.org/wiki?curid=1337163", "title": "Auta (franšíza)", "text": "Auta (franšíza)\n\nAuta je animovaná mediální franšíza společnosti Disney, kterou vytvořil John Lasseter. Jedná se o svět, kde se nachází antropomorfní vozidla. Franšíza započala roku 2006 filmem \"Auta\" od studia Pixar a vydaného společností Walt Disney Pictures. V roce 2011 se na filmových plátnech objevil jeho sequel \"Auta 2\" a v roce 2017 \"Auta 3\". Studio DisneyToon Studios zas produkuje spin-offy \"Letadla\" a \"\".\n\nPrvní dva filmy režíroval John Lasseter, přičemž \"Auta 3\" režíroval Brian Fee. Lasseter se stal výkonným producentem filmů \"Auta 3\" a \"Letadla\". \"Auta\" a \"Auta 2\" vydělaly dohromady přes 1 miliardu dolarů a prodej zboží přes 10 miliard dolarů.\n\nFranšíza započala v roce 2006 stejnojmenným filmem \"Auta\". Film obdržel pozitivní recenze, na Rotten Tomatoes 74%. Druhý díl ale jenom 39%. \"Auta 3\" obdržela 68% a oproti druhému dílu se v mnohém zlepšila.\n\nFilmový kraťas \"Burák a Bludička\" byl vydán na extra DVD filmu \"Auta\" 7. listopadu 2006. Televizní série kraťasů s názvem \"Autogrotesky\" byla produkovaná a distribuovaná Disney Channelem. Do roku 2011, kdy byl vydán film \"Auta 2\", vydělalo zboží o \"Autech\" až 10 miliard dolarů.\n\nV roce 2007 byla otevřena atrakce Cars Four Wheels Rally v Disneyland Paris.\n\nV létě 2012 byla otevřena 12akrová zábavní oblast Cars Land v Disney California Adventure. 8. října 2015 byla společností Disney a Pixar oznámena \"Auta 3\", která měla premiéru 23. května 2017.\n\n\"Auta\" jsou sedmým filmem studia Pixar. Příběh je o závodním nováčkovi Blesku MacQueenovi (Owen Wilson), který se ztratí na cestě do Kalifornie, aby se zúčastnil celosvětové známé a prestižní soutěže Zlatý píst. Skončí v malém městě zvaném Kardánová Lhota, které leží na silnici Route 66. Na město se však zapomnělo, protože doprava byla odkloněna na nově postavenou Interstate 40. Blesk omylem kousek silnice Route 66 zničí a musí ji opravit. Časem se ve městě spřátelí s Burákem (Larry the Cable Guy) a zamiluje se do Sally Carrery (Bonnie Hunt).\n\nPoté, co Blesk McQueen opraví silnici, ho Dr. Hudson (Paul Newman) už nechce mít déle ve městě. Zavolá tedy tým, aby Bleska odvezli do Los Angeles. Netrvá však dlouho a Dr. Hudson si uvědomí, že mu v Kardanové Lhotě doopravdy pomohl. Stane se tak jeho trenérem a ostatní občané města členy jeho týmu.\n\nMcQueen je skoro u cíle a na dosah vítěz. Závodník Chick Hicks (Michael Keaton) však schválně narazí do Kinga (Richard Petty) a ten těžce havaruje. Blesk mu pomůže do cíle, ale tím projede Chick Hicks.\n\nNavzdory prohře je mu od Dinoca nabídnuto místo, ale Blesk ho odmítne a bude dál jezdit pro Rusty Rust-eze. Burákovi je splněno přání a proletí se v helikoptéře Dinoca. McQueen zůstane nakonec v Kardanové Lhotě a pomůže ji navrátit zpět na mapu.\n\n\"Auta 2\" jsou dvanáctým filmem studia Pixar. Příběh je o Blesku MacQueenovi, který se účastni první světové závodní soutěže Grand Prix. Ta je rozdělena do tří částí, které se jedou v Japonsku, Itálii a Anglii. Jeho rivalem je italská formule jedna Francesco Bernoulli (John Turturro). Mezitím je v Japonsku Burák zaměněn za amerického špiona a spřátelí se tak s britským tajným agentem Finnem McMissilehym (Michael Caine) a zamiluje se do asistentky Holley Shiftwellové (Emily Mortimer).\n\nSpolu odhalí spiknutí vedené profesorem Zündappem (Thomas Kretschmann). Jeho cílem je překazit všechny závody. Když se závod přesouvá do Anglie, tak si Burák uvědomí, že vůdcem spiknutí je Miles Axlrerod (Eddie Izzard). Ten se chtěl pomstít všem automobilům, které jezdí na benzín, jelikož on sám patří mezi tzv. šunky \"historicky nejhorší auta\".\n\nBurák porazil padouchy, a tak je královnou Spojeného království (Vanessa Redgrave) pasován na rytíře. Nový závod se nakonec jede v Kardanové Lhotě. Burákovi je nabídnuta od McMissilese a Shiftwellové další mise, avšak ten ji odmítne a rozhodne se zůstat. Nicméně je přemluví, aby si nechal raketové motory, a agenti mezitím odlétají v britském špionážním letadle (Jason Isaacs).\n\n\"Cars 3\" jsou osmnáctým filmem studia Pixar. Příběh se zaměřuje na Bleska McQueena (Owen Wilson), který se musí potýkat s auty budoucnosti, která se zapojují do závodů. Jackson Storm (Armie Hammer) je arogantní high tech automobil příští generace. I přesto, že se Bleska každý ptá, zda neodejde do důchodu, se Blesk snaží udržet krok s novými závodníky. V posledním závodu sezóny však strašlivě havaruje.\n\nO čtyři měsíce později se Blesk vydává do nového tréninkového centra Rusteze Racing Center, které vede Sterling (Nathan Fillion). Sterling mu přidělí trenérku Cruz Ramirezovou (Cristela Alonzo), která ho má připravit na nový simulátor, avšak Blesk ho omylem zničí. Její netradiční metody však McQueenovi nevyhovují, a tak ji vytáhne na pláž či demoliční derby. Cruz se rozpovídá, že od mala chtěla být závodnicí, ale nikdy nenalezla odvahu tak učinit. V Thomasville se oba setkávají s kapitánem Hadsonova týmu Smokeym (Chris Cooper), který pomáhá Bleskovi s tréninkem. Jeho tréninkové metody mimo jiné inspirují i Cruz.\n\nNa Florida 500 začíná Blesk opět závodit, avšak si vzpomene na Cruz a její sen, a tak si s ní závodní místo vymění. S využitím toho, co se Cruz naučila na silnici, se postupně přibližuje ke Stormovi. Závod vyhraje a začne jezdit pro Dinoco, které vlastní Tex. Ten mimo jiné odkoupil Rusteze. Pod novou značkou Dinoco-Rusteze se Cruz stává závodnicí s číslem #51 a McQueen zas začne závodit s novou barvou na památku Fabulouse Hudsona Horneta a pomáhá ji s tréninkem.\n\nBylo několikrát prohlášeno, že se o \"Autech 4\" mnohokrát diskutovalo a promýšlel se jejich příběh, avšak zatím nebyly oficiálně oznámeny a není jasné ani jejich datum vydání.\n\n\"Autogrotesky\" či \"Cars Toon: Burákovy povídačky\" je animovaná televizní série kraťasů filmu \"Auta\", které uvádí Burák a Blesk McQueen. První tři kraťasy měly premiéru v roce 2008 na Toon Disney. Seriál byla vydána na DVD a Blu-ray nebo jako divadelní kraťas. Dohromady bylo vyrobeno 11 dílů, přičemž ten poslední s názvem \"Time Travel Mater\" byl vydán v roce 2012.\n\nBurák vypráví příběhy z jeho minulosti. Když ale Blesk pochybuje, zda se vůbec udály, tak Burák tvrdí, že tam s ním byl taky a dokončuje je s jeho účastí.\n\n\"Autogrotesky: Povídačky z Kardanové lhoty\" je animovaná televizní série kraťasů filmu. První tři dvouminutové díly \"Hiccups\", \"Bugged\" a \"Spinning\" měly premiéru 22. března 2013 na stanici Disney Channel a od 24. března 2013 byly dostupné online. Čtvrtý kraťas s názvem \"Historická pětistovka\" měl premiéru v srpnu 2014 na Disney Movies Anywhere. Na Disney Channelu měl premiéru 1. srpna 2014.\n\n\"Burák a Bludička\" je kraťas z roku 2006, jež byl vydán 25. října 2006 na DVD spolu s filmem \"Auta\". Kraťas pojednává o Burákovi, kterého pronásleduje bludička.\n\n\"Letadla: Vitamočka - Letecká show\" byl vydán na DVD a Blu-ray spolu s filmem \"Letadla 2: Hasiči a záchranáři\". Režie se ujal Dan Abraham a výkonným producentem byl John Lasseter. V kraťasu se Prášek Skočdopole a Chug snaží nahradit akrobatické duo, které nedorazilo na show.\n\n\"Miss Fritter’s Racing Skoool\" je animovaný kraťas z roku 2017, který byl vydán na Blu-ray, Blu-ray 4K, Ultra HD a DVD spolu s filmem \"Auta\". Ve Spojených státech byl vydán 7. listopadu 2017.\n\nSesterská společnost Pixaru, DisneyToon Studios, vydala v roce 2013 nový film s názvem \"Letadla\". Jedná se o spin-off, který je zasazen ve stejném světě jako \"Auta\", přičemž hlavní postavy nejsou auta nýbrž letadla. V roce 2014 byl vydán druhý díl s názvem \"\". Mimo připravovaný třetí film plánuje studio také filmy o lodích, vlacích a dalších vozidlech.\n\n\"Letadla\" jsou animovaným spin-offem \"Aut\" od studia DisneyToon Studios. Jedná se o první díl trilogie, ve které jsou hlavní charaktery letadla a ne auta. Film byl vydán 9. srpna 2013 společností Walt Disney Pictures. Režie se ujal Klay Hall a výkonné produkce John Lasseter. Ve filmu se malé práškovací letadlo Prášek Skočdopole účastní světového leteckého závod a plní si tak dlouholetý sen.\n\n\"Letadla 2: Hasiči a záchranáři\" jsou druhým dílem trilogie a byla vydána 18. července 2014. Film produkovalo DisneyToon Studios. Režie se ujal Bobs Gannaway, spoluzakladatel \"Jakea a pirátů ze Země Nezemě\" a \"Mickeyho klubíku\" a spolu režisér \"Mickey Mouse Works\" a \"\". Výkonným producentem byl opět John Lasseter. Ve filmu je Prášek světoznámým leteckým závodníkem, ale musí se smířit s tím, že kvůli problému s motorem nebude už nikdy závodit. Po vypuknutí požáru se Prášek rozhodne stát hasičem v Piston Peak Air Attack.\n\nV července roku 2017 bylo Johnem Lasseterem na D23 Expo oznámeno, že v budoucnu vyjde třetí film o \"Letadlech\" a bude na něm pracovat DisneyToon. Vydání filmu je stanoveno na 12. duben 2019.\n"}
{"id": "1337175", "url": "https://cs.wikipedia.org/wiki?curid=1337175", "title": "Andrea Babišová", "text": "Andrea Babišová\n\nAndrea Babišová (* 17. dubna 1972 Bohumín) je česká politička a zdravotní sestra, od října 2017 poslankyně Poslanecké sněmovny PČR, od roku 2014 zastupitelka města Bohumín, členka hnutí ANO 2011.\n\nCelý svůj profesní život se věnuje problematice zdravotnictví. Zastávala manažerské posty pro nelékařské zdravotnické pracovníky a 10 let předsedala místní odborové organizaci nemocnice. Od února 2017 je členkou dozorčí rady akciové společnosti \"Bohumínská městská nemocnice\". \n\nAndrea Babišová žije ve městě Bohumín na Karvinsku, konkrétně v části Nový Bohumín. Je vdaná. S Andrejem Babišem není nijak spřízněná, jedná se pouze o jmenovce.\n\nOd roku 2014 je členkou hnutí ANO 2011. V komunálních volbách v roce 2014 byla zvolena z pozice lídryně kandidátky hnutí ANO 2011 zastupitelkou města Bohumín. Působí jako předsedkyně Kontrolního výboru. Ve volbách v roce 2018 obhájila post zastupitelky města opět jako lídryně kandidátky.\n\nAngažuje se jako členka Výboru zdravotní a preventivní péče Moravskoslezského kraje. \n\nVe volbách do Poslanecké sněmovny PČR v roce 2017 byla zvolena poslankyní za hnutí ANO 2011 v Moravskoslezském kraji, a to z osmého místa kandidátky.\n"}
{"id": "1337176", "url": "https://cs.wikipedia.org/wiki?curid=1337176", "title": "Seznam dílů seriálu Četnické humoresky", "text": "Seznam dílů seriálu Četnické humoresky\n\nToto je seznam dílů seriálu \"Četnické humoresky\".\n\n<onlyinclude></onlyinclude>\n"}
{"id": "1337179", "url": "https://cs.wikipedia.org/wiki?curid=1337179", "title": "Adžajgarh", "text": "Adžajgarh\n\nAdžajgarh (, ) je město v severní části indického svazového státu Madhjapradéše. K roku 2011 měl bezmála sedmnáct tisíc obyvatel.\n\nAdžajgarh je významný především historicky a turisticky. V letech 1765–1949 byl hlavním městem zdejšího knížecího státu stejného jména. Z úspěšnějších dob města se dochovala velká pevnost a chrámy s bohatou výzdobou.\n"}
{"id": "1337181", "url": "https://cs.wikipedia.org/wiki?curid=1337181", "title": "Alzain Tareqová", "text": "Alzain Tareqová\n\nAlzain Tareqová (* 2005) je bahrajnská plavkyně.\n\nAlzain Tareqová se narodila v Bahrajnu v roce 2005. Tareq je nejmladší sportovkyní v dějinách, která debutovala na mistrovství světa v plavání a zúčastnila se mistrovství světa v roce 2015 ve věku 10 let.\n\nTareqová se kvalifikovala na mistrovství světa v Kazani s nejlepším časem Bahrajnu na 50m motýlek, porazila mnohem starší plavce. Její účast na mistrovství světa v Kazani byla umožněna díky legislativnímu vakuu v pravidlech FINA. FINA nestanovila minimální věk pro účast ve svých soutěžích, ponechala však federaci každé země možnost regulace, jak to uzná za vhodné (s výjimkou skoků do vody, pro které je minimální věk 14 let). Například Evropská plavecká liga (LEN) umožňuje účast ve svých soutěžích pouze plavcům, kteří dovršili 14 let.\n\nTareq je dcera Tareqa Salema Juma, profesionálního plavce z Bahrajnu.\n\n"}
{"id": "1337183", "url": "https://cs.wikipedia.org/wiki?curid=1337183", "title": "Guido Masanetz", "text": "Guido Masanetz\n\nGuido Masanetz (17. května 1914 Frýdek – 5. listopadu 2015 Berlín) byl německý dirigent, skladatel a kapelník, jedna z nejvýznamnějších a nejúspěšnějších hudebních osobností bývalé NDR.\n\nGuido Masanetz pocházel z hudebně založené rodiny a od svých osmi let byl vyučován ve hře na klavír a hudební teorii. Brzy si ujasnil, že se chce stát koncertním pianistou. Navštěvoval obecnou školu ve Frýdku, poté studoval na gymnáziu v Moravské Ostravě a dále na Městské hudební škole v Šumperku. Vojenskou službu absolvoval u 35. pěšího pluku československé armády v Plzni; během ní pokračoval ve studiu hudební teorie a skladby u Josefa Bartovského.\n\nTěžištěm jeho působení se ale brzy stalo kapelnictví a skladba. V letech 1938–39 působil v Brně jako korepetitor baletu tehdejšího německého Městského divadla (v budově dnešního Mahenova divadla). Zde měla také v roce 1941 premiéru jeho opereta Barbara (opereta). Od roku 1940 pracoval v Protektorátu Čechy a Morava jako koncertní pianista brněnského studia Sender Brünn a jako cenzor. V roce 1941 byl povolán ke 172. pěšímu pluku Wehrmachtu do Budyšína, kde působil převážně jako vojenský hudebník.\n\nPo druhé světové válce a propuštění z válečného zajetí působil v letech 1945–49 jako kapelník Městského divadla v Žitavě a současně vyučoval hudební teorii na Johanneu. Od roku 1951 do roku 1955 byl v Berlíně vrchním hudebním vedoucím Státního souboru lidového umění NDR. V letech 1962–66 byl hudebním dramaturgem nakladatelství , poté se stal volně působícím klavíristou, skladatelem a dirigentem. Po tři desetiletí byl dirigentem berlínského divadla Metropol-Theater, kde také provedl premiéry svých vlastních děl.\n\nMasanetz složil množství písní, šlágrů, operet a muzikálů; psal také hudbu k filmům, zejména k pohádkám. Je autorem muzikálu , který sklízel úspěch řadu let. Z jeho pera pochází mimo jiné známé písně \"Bunte Lampions\" (1946 pro Rudi Schurickeho) a \"Seemann hast du mich vergessen?\" z r. 1962.\n\nRoku 2005 jej Manfred Stolpe na Polabském festivalu ve Wittenbergu vyznamenal čestným titulem „Musikdirektor“.\n\nJeho uměleckým krédem vždy bylo „… posílit a vytěžit různorodost harmonické melodie“.\nZemřel 5. listopadu 2015 ve věku 101 let v Berlíně.\n\n\n\n\n\n"}
{"id": "1337190", "url": "https://cs.wikipedia.org/wiki?curid=1337190", "title": "Sevlák potoční", "text": "Sevlák potoční\n\nSevlák potoční (\"Sium latifolium\") je vlhkomilná, vytrvalá, obvykle přes metr vysoká bylina, jeden ze dvou druhů rodu sevlák, vyskytujících se v České republice. Rostlina je v české květeně původní druh, roste obvykle ve stojatých nebo mírně tekoucích vodách, po rozemnutí listů nebo lodyhy nepříjemně páchne, má štiplavou chuť a je pokládána za lidskému zdraví škodlivou.\n\nV Evropě roste od západu (Španělsko, Velká Británie) přes její střed až po Ural na východě. Jižní hranice výskytu vede Středozemím a severní Skandinávii. Druh je dále ostrůvkovitě rozšířen v Asii, kde roste v Gruzií na severu Kavkazu, na západní Sibiři až po Bajkalské jezero a v severozápadní Číně i Kazachstánu.\n\nV České republice se vyskytuje nejvíce v úvalech řek Labe a Morava, jinde je vzácný a místy zcela chybí, např. v Českém krasu a pahorkatinách na jihu Moravy. Jeho občasný nález na území severovýchodního Slezska souvisí s přesahem z polských nížin. Nejhojněji se vyskytuje v termofytiku a přiléhajícím mezofytiku do nadmořské výšky 400 m n. m. Je rostlinou mokřadních biotopů které se z krajiny postupně vytrácejí a proto je sevlák potoční považován za druh ohrožený vymizením.\n\nHeliofytní rostlina vyskytující se nejčastěji u břehů eutrofních, jen pomalu tekoucích nebo stojatých vod, stejně jako v mělkých tůních ve světlých lužních lesích, za ideální je pokládaná hlouba vody 20 cm. Roste i mimo vodu na živinami bohatých, humózních, bahnitých, jílovitých, často zaplavovaných půdách, kde dobře snáší periodické krátkodobé zatopení vodou do výše vodního sloupce 60 cm a následné vysušení. Vytrvalý hemikryptofyt kvetoucí v červenci a srpnu, opylován je hmyzem. Ploidie druhu je 2n = 20.\n\nBylina s lodyhou vysokou 80 až 150 cm, která vyrůstá ze svislého, svazčitého oddenku bez výběžků. Lodyha je přímá, chudě větvená, až 2 cm tlustá, dutá, pětihranná a porostlá dvojími listy. Prvý typ listů se vytváří na ponořené části lodyhy brzy z jara a do doby kvetení již zmizí, mají dlouhé řapíky a jsou dva až třikrát lichozpeřené s niťovitými lístky; na rostlinách rostoucí mimo vodu se netvoří. Druhý typ listů vyrůstá později a to na vynořené části lodyhy, spodní mají dlouhé, pochvovitě rozšířené řapíky a horní jsou téměř přisedlé, spodní mají lichozpeřené čepele se čtyřmi až deseti páry lístků, menší horní jen se dvěma až čtyřmi páry podlouhlých, ostře pilovitých lístků a jeden koncový.\n\nKvětenství je složený, 9 až 15 cm velký, vypouklý okolík s 15 až 30 okolíčky, jejich obal i obalíčky mají jen dva až čtyři listeny. V okolíčku bývá až 30 stopkatých květů, jsou drobné, bílé, pětičetné a většinou oboupohlavné, jen ojediněle bývají samčí. Kališní zuby jsou jen asi 1 mm velké, korunní plátky jsou bílé, 1,5 mm dlouhé a obsrdčitého tvaru. Pět tyčinek je zakončeno fialovými prašníky, dvě čnělky jsou násobně delší než ploché stylopodium. Květy se mohou opylit přenesením pylu jak z cizí rostliny, tak i z jiného květu téže rostliny. V květech nejdříve dozrají prašníky a teprve později blizny.\n\nPlody jsou dvounažky, jejich merikarpia (semena) jsou 3 až 4 mm dlouhá, elipsoidní a hnědě zbarvená. Jsou slabě stlačená, na vrcholu mají pětizubý zbytek po kalichu, na každé straně pět podélných světlých, dutých žeber naplněných vzduchem. Rostlina se na svém stanovišti rozrůstá z oddenku a na nová místy se někdy dostává odlomením a odplavením části oddenku. Obvykle se šíří plovoucími semeny, která se na hladině vznášejí i deset dnů.\n\nSevlák potoční potřebuje pro svůj růst mokřadní biotopy, které jsou v současnosti jedny z nejohroženějších, jsou devastovány a postupně mizí z oblasti podél velkých českých řek. Proto je v \"Červeném seznamu cévnatých rostlin České republiky\" vedený jako silně ohrožený druh (C2b).\n"}
{"id": "1337206", "url": "https://cs.wikipedia.org/wiki?curid=1337206", "title": "Zuzana Ožanová", "text": "Zuzana Ožanová\n\nZuzana Ožanová, dříve Zahradníková (* 25. září 1970 Kopřivnice) je česká politička a metodička dopravně správních činností, od října 2017 poslankyně Poslanecké sněmovny PČR, od roku 2016 zastupitelka Moravskoslezského kraje, v letech 2016 až 2018 zastupitelka města Ostravy, od listopadu 2018 starostka městského obvodu Moravská Ostrava a Přívoz, členka hnutí ANO 2011 (bývalá členka Strany zelených a Cesty změny).\n\nVystudovala obor dopravní a manipulační technika na Fakultě strojní Vysoké školy báňské – Technické univerzity Ostrava (promovala v roce 1994 a získala titul Ing.).\n\nMá zkušenosti z vedou­cích funkcí ve státní správě a samosprávě a od­borné znalosti dopravně správních agend. Od ledna 2003 pracuje jako metodik na Městském úřadě Orlová.\n\nZuzana Ožanová žije ve městě Ostrava, konkrétně v části Moravská Ostrava. Je vdaná.\n\nV komunálních volbách v roce 1990 byla zvolena zastupitelkou městského obvodu Moravská Ostrava a Přívoz, stala se také radní městského obvodu. Ve volbách v roce 1994 mandát zastupitelky obhájila, a to z pozice členky SZ a lídryně kandidátky \"\"Koalice SD(OH), SZ\"\". V letech 1994 až 1998 působila jako zástupkyně starosty. Ve volbách v roce 1998 opět obhájila mandát zastupitelky městského obvodu, tentokrát jako lídryně samostatné kandidátky Strany zelených. Opět se stala radní městského obvodu, a to pro roky 1998 až 2002. Ve volbách v roce 2002 kandidovala již jako členka strany Cesta změny a lídryně kandidátky s názvem \"\"Demokraté pro Ostravu - Cesta změny, Občanská demokratická aliance\"\". Neuspěla však a mandát tak neobhájila.\n\nO návrat do Zastupitelstva městského obvodu Moravská Ostrava a Přívoz se pokoušela ve volbách v roce 2010 jako nestraník za SZ, ale neuspěla. Později vstoupila do hnutí ANO 2011 a byla za něj zvolena zastupitelkou městského obvodu Moravská Ostrava a Přívoz ve volbách v roce 2014.\nNěkolikrát neúspěšně kandidovala rovněž do Zastupitelstva města Ostravy – ve volbách v roce 1994 jako členka SZ za \"\"Koalici SD(OH), SZ\"\", ve volbách v roce 1998 jako členka SZ na samostatné kandidátce a ve volbách v roce 2002 jako členka CZ na kandidátce s názvem \"\"Demokraté pro Ostravu - Cesta změny, Občanská demokratická aliance\"\". Neuspěla ani ve volbách v roce 2014 jako nestraník za hnutí ANO 2011 (stala se druhou náhradnicí). Postupně však dva straničtí kolegové rezignovali a ona se stala v červnu 2016 zastupitelkou města Ostravy.\n\nV krajských volbách v roce 2016 byla za hnutí ANO 2011 zvolena zastupitelkou Moravskoslezského kraje. Působí jako členka výboru kontrolního, členka výboru pro životní prostředí a zemědělství a členka výboru pro dopravu.\n\nVe volbách do České národní rady v roce 1992 kandidovala za volební subjekt Liberálně sociální unie v Severomoravském kraji, ale neuspěla. Stejně tak nebyla zvolena poslankyní, když kandidovala ve volbách do Poslanecké sněmovny PČR v roce 1998 za SZ v Severomoravském kraji. Do Sněmovny nepronikla ani ve volbách v roce 2002, tentokrát kandidovala za CZ v Moravskoslezském kraji.\n\nVe volbách do Poslanecké sněmovny PČR v roce 2017 byla zvolena poslankyní za hnutí ANO 2011 v Moravskoslezském kraji, a to z devátého místa kandidátky.\n\nV komunálních volbách v roce 2018 byla za hnutí ANO 2011 zvolena zastupitelkou městského obvodu Moravská Ostrava a Přívoz, a to z pozice lídryně kandidátky. Dne 5. listopadu 2018 se stala starostkou městského obvodu Moravská Ostrava a Přívoz.\n"}
{"id": "1337208", "url": "https://cs.wikipedia.org/wiki?curid=1337208", "title": "Výřez (dřevařství)", "text": "Výřez (dřevařství)\n\nVýřez je v dřevařství a lesnictví pojem pro část kmene stromu, jehož délka je větší, než jeho průměr. Je to tedy jeden z prvních stupňů zpracování dřeva. Výřezy putují na pilu - výroba řeziva nebo se zpracovávají jako palivové dřevo. Nejčastější délky výřezů pro výrobu truhlářského řeziva jsou 3, 4 a 5 m.\n"}
{"id": "1337221", "url": "https://cs.wikipedia.org/wiki?curid=1337221", "title": "Kostel svatého Petra a Pavla (Šlapanov)", "text": "Kostel svatého Petra a Pavla (Šlapanov)\n\nKostel svatého Petra a Pavla (případně také Kostel svatých Petra a Pavla) je farní kostel římskokatolické farnosti Šlapanov v centru obce Šlapanov. Jde o jednolodní barokní stavbu s gotickým jádrem (v některé literatuře uváděno v pozdně románském) s čtvercovým presbytářem a hranolovou věží na severní straně. Kostel je ohraničen zdí bývalého hřbitova, její součástí je vstupní portál se sochou Panny Marie. Kostel je chráněn jako kulturní památka České republiky.\n\nKostel byl postaven někdy kolem roku 1258, farnost v obci působila již kolem poloviny 12. století. Přestavba do barokizující současné podoby proběhla v roce 1733, následující velká přestavba proběhla v roce 1801, kdy byla větrem poškozena věž a následně v roce 1899 přestavěna a navýšena o 26 metrů. Na věži instalovali zvonkohru, jež každou hodinu zahraje melodii z vážné či lidové hudby. Okolo kostela se rozkládá hřbitov se sochou Panny Marie pocházející taktéž z roku 1733. Kolem poloviny 18. století do kostela byly instalovány obrazy, mimo jiné i oltářní obraz svatého Pavla uzdravujícího nemocné. V roce 2007 byla opravena střecha kostela. V roce 2017 bylo zjištěno, že krov střechy je v havarijním stavu a tlačí na boční stěnu kostela, která se začala odtrhávat od zbytku kostela. Muselo tak dojít k rekonstrukci.\n\nKe kostelu se váže místní pověst, ve které se vypráví, že dříve kostel byl mnohem větší a honosnější než v současnosti, ale z neznámých důvodů se propadl do země a to dokonce špicí věže dolů, další pověst se zmiňuje o kostelním zvonu, který měl mít údajně nádherný hlas připomínající „samet a hedvábí“, během třicetileté války jej měli občané ukrýt do země a potom jej nemohli najít. Za čas zvon našla a vyhrabala svině, za první světové války měl být odvezen do zbrojařské továrny a zde roztaven. \n\n\n"}
{"id": "1337232", "url": "https://cs.wikipedia.org/wiki?curid=1337232", "title": "Dálnice v Turecku", "text": "Dálnice v Turecku\n\nCelková délka dálnic v Turecku je v současné době (2017) 2452 km. Nejvyšší povolená rychlost na dálnicích je pro osobní automobily 120 km/h. Na tureckých dálnicích funguje mýtný systém pro všechna vozidla. Turecko má poměrně vysoké normy pro klasifikaci dálnice: dálnice musí mít minimálně 3 pruhy v každém směru, úseky, které mohou být považovány za nebezpečné (mosty, tunely, výjezdy ad.) musí být osvětleny. Na odpočívkách bývá mimo parkoviště a čerpací stanici i motel. Na dálnicích by se neměly vyskytovat příliš ostré zatáčky, klesání či stoupání. Na dálnice nemají přístup vozidla, která se pohybují méně než 40 km/h, jako zemědělské stroje či cyklistická kola. Turecko má mimo dálnic ještě rozsáhlou síť dvouproudých silnic.\n\nVýstavba národního silničního systému v Turecku byla započata již v roce 1948, kdy prudce narostl počet automobilů v Turecku. V 60. letech minulého století začaly být problémy s kapacitou mnohým meziměststkých silnic. První plány na výstavbu dálnic byly uvedeny do praxe v roce 1968, kdy se začala stavět první víceproudová silnice v Istanbulu. V 70. letech začala výstavba dalších dálnic. V roce 1983 se stal tureckým předsedou vlády Turgut Özal, který vytvořil plán na výstavbu nových dálnic v Turecku. V roce 1985 začal obří projekt mezikontinentální dálnice o délce 772 km, který spojoval město Edirne nedaleko bulharských hranic, Istanbul a hlavní město Ankaru, jehož součástí byl i dálniční most přes Bosporský průliv. Výstavba dalších úseků dále pokračovala a dnes má Turecko téměř 2500 km dálnic.\n\nTurecká dálniční síť se dále rozšiřuje, očekává se, že do roku 2023 bude síť dosahovat 4773 km a do roku 2035 9312 km.\n\nDálnice jsou v Turecku označovány písmenem O (\"otoyol\" - turecky dálnice) \n\nNejvětší turecké město Istanbul provozuje v rámci Městské hromadné dopravy tzv. Metrobusy (turecky \"Metrobüs\"), které projíždějí cestami ve středových dělících pásech u dálnic, kde zastavují na k tomu určených zastávkách, kterých je celkem 45 a cestující se na ně dostanou po lávkách nad dálnicemi. Celá síť metrobusů měří celkem 50 km. Linky jezdí na mnoha hlavních dálnicích v Istanbulu, včetně hlavní dálnice a Bosporského mostu. Denně metrobusy přepraví 800 000 cestujících.\n"}
{"id": "1337244", "url": "https://cs.wikipedia.org/wiki?curid=1337244", "title": "Adžajgarh (stát)", "text": "Adžajgarh (stát)\n\nAdžajgarh byl v letech 1765–1950 jeden z ráždpútských knížecích států na území moderního svazového státu Madhjapradéše v sjednocené Indii. Měl rozlohu přibližně 2077 čtverečních kilometrů. K roku 1881 měl přes jednaosmdesát tisíc obyvatel, přičemž skoro všichni byli hinduisté. Největšími náboženskými menšinami byly necelé tři tisíce stoupenců islámu a necelé dvě stovky džinistů. K roku 1941 měl už přes šestadevadesát tisíc obyvatel.\n\nHlavním městem byl Adžajgarh s proslavenou velkou pevností a chrámy.\n\nJako zvláštní stát zanikl Adžajgarh v roce 1950. Nejprve se stal součástí Vindhja Pradéše, do Madhjapradéše bylo jeho území sloučeno až v roce 1956.\n\n"}
{"id": "1337245", "url": "https://cs.wikipedia.org/wiki?curid=1337245", "title": "Ivan Mikojan", "text": "Ivan Mikojan\n\nIvan Anastasovič Mikojan (; 1. září 1927, Moskva – 25. listopad 2016, Moskva) byl arménský letecký konstruktér a spoluautor několika letounů konstrukční kanceláře MiG, například známého stíhacího letounu MiG-29.\n\nNarodil se roku 1927. Jeho otcem byl komunistický politik a funkcionář Anastáz Ivanovič Mikojan (1895-1978) a strýcem letecký konstruktér Artem Mikojan, zakladatel konstrukční kanceláře MiG. V roce 1944 absolvoval letecké technické učiliště v Dušanbe. Později nastoupil do konstrukční kanceláře MiG, kde pracoval celý život, v posledních letech alespoň jako poradce. Za svůj podíl na vývoji stíhacího letounu MiG-29 získal dvě státní ceny.\n\nMezi získaná vyznamenání a ocenění patří:\n"}
{"id": "1337248", "url": "https://cs.wikipedia.org/wiki?curid=1337248", "title": "Skeleton na Zimních olympijských hrách 2018", "text": "Skeleton na Zimních olympijských hrách 2018\n\nZávody na skeletonu na Zimních olympijských hrách 2018 proběhly od 15. do 17. února 2018 na dráze v středisku Alpensia u Pchjongčchangu v Jižní Koreji.\n\n"}
{"id": "1337250", "url": "https://cs.wikipedia.org/wiki?curid=1337250", "title": "Klučov (hradiště)", "text": "Klučov (hradiště)\n\nKlučov je pravěké a raně středověké hradiště na severním okraji stejnojmenné obce v okrese Kolín. Nachází se na návrší zvaném \"Na Ptáčku\" nad říčkou Šemberou v nadmořské výšce 245 metrů a částečně zasahuje do katastrálního území Poříčany. Jeho nevýrazné pozůstatky jsou chráněné jako kulturní památka.\n\nNa lokalitě se nacházelo výšinné sídliště již v eneolitu. Další opevnění vzniklo ve starší době bronzové, ze které pochází nálezy artefaktů únětické kultury. Mladší raně středověké opevnění vzniklo v osmém nebo již na konci sedmého století, což řadí Klučov mezi nejstarší známá slovanská hradiště v Čechách. Na počátku devátého století vyhořela osada, která stávala na východním předpolí, a její prostor byl poté opevněn, čímž vzniklo předhradí. Hradiště zaniklo nejspíše násilným způsobem v polovině devátého století. Naposledy byla lokalita opevněna během husitských válek, kdy zde vznikl polní vojenský tábor obehnaný příkopem.\n\nNa místě hradiště se nacházejí sady a pole. Zemědělská činnost spolu s opuštěnými pískovnami na jižním okraji hradiště zničily většinu pozůstatků hradeb, ale rozsah a podobu opevnění známe díky rozsáhlému archeologickému výzkumu z poloviny dvacátého století.\n\nEneolitické sídliště bylo chráněné příkopem s klínovitým průřezem až 4,2 metru širokým a dva metry hlubokým. Opevnění ze starší doby bronzové tvořil až sedm metrů široký příkop a hradba s čelní a zadní dřevěnou stěnou. Opevněná plocha přibližně trojúhelného půdorysu měřila asi 1,6 hektaru.\n\nStarší stavební fáze raně středověkého hradiště měřila 1,59 hektaru a přibližně se kryla s pravěkým opevněním. Terénní zbytky opevnění se dochovaly jen na západní straně hradiště. Tvořil je klínovitý příkop až 9,5 metru široký a v některých místech přes tři metry hluboký. Za ním se nacházel hliněný val, na kterém stála dřevěná hradba ze svislých kůlů a vodorovných fošen. Ve vzdálenosti čtyř až pěti metrů se před příkopem na jižní a východní straně nacházelo předsunuté opevnění ze svislých a šikmých kůlů. Není však jisté, jestli bylo součástí opevnění už ve starší nebo až v mladší fázi existence hradiště.\n\nNa východní straně se před opevněním nacházela osada, jejíž opevnění nebylo doloženo. Po požáru vzniklo na jejím místě nově opevněné předhradí o rozloze přibližně jednoho hektaru. Chránila ji 4,5–5,5 metru široká dřevohlinitá hradba. Čelní i zadní strana hradby byla konstruována z dvojic svislých kůlů, mezi které byly vodorovně upevněny fošny. Prostor mezi oběma dřevěnými stěnami vyplňovala hlína. Před hradbou se nacházel příkop přerušený v místě vstupu. Ve středu brány stávala šestiboká dřevěná věž, po jejíchž stranách se nacházely úzké průchody do předhradí.\n"}
{"id": "1337254", "url": "https://cs.wikipedia.org/wiki?curid=1337254", "title": "Trpín (okres Krupina)", "text": "Trpín (okres Krupina)\n\nTrpín je obec na Slovensku v okrese Krupina v Banskobystrickém kraji ležící na úpatí Krupinské planiny. Žije zde  obyvatel.\nPrvní písemná zmínka pochází z roku 1135. Nachází se zde římskokatolický kostel Nanebevzetí Panny Marie z roku 1889.\n"}
{"id": "1337261", "url": "https://cs.wikipedia.org/wiki?curid=1337261", "title": "Matt Stonie", "text": "Matt Stonie\n\nMatthew Kai Stonie (* 24. května 1992 Kalifornie) je americký jedlík a třetí nejvýše postavený muž v Major League Eating. Svá videa umisťuje od roku 2012 na YouTube kánál s názvem \"Matt Stonie\".\n\nOd roku 2013 do současnosti (2017) drží v jezení 22 světových rekordů. Z roku 2013 drží 3 světové rekordy, z roku 2014 drží 6 světových rekordů, z roku 2015 drží 9 světových rekordů, z roku 2016 drží 2 světové rekordy a rovněž 2 z roku 2017.\n"}
{"id": "1337263", "url": "https://cs.wikipedia.org/wiki?curid=1337263", "title": "Kölner SC 1899", "text": "Kölner SC 1899\n\nKölner SC 1899 (celým názvem: Kölner Sport-Club 1899 e. V.) byl německý sportovní klub, který sídlil v Kolíně nad Rýnem ve spolkové zemi Severní Porýní-Vestfálsko. Založen byl v roce 1899 pod názvem Cölner FC 1899. Svůj poslední název nesl od roku 1916. Zanikl v roce 1937 po fúzi s Kölner CfR do nově založené organizace VfL Köln 1899. Klubové barvy byly červená a bílá.\n\nNejvětším úspěchem klubu v ligových soutěžích bylo celkem dvojnásobné vítězství v západoněmeckém fotbalovém mistrovství v sezónách 1902/03 a 1905/06. Své domácí zápasy odehrával na stadionu Weidenpescher Park s kapacitou 5 000 diváků.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1337265", "url": "https://cs.wikipedia.org/wiki?curid=1337265", "title": "Skoky na lyžích na Zimních olympijských hrách 2018", "text": "Skoky na lyžích na Zimních olympijských hrách 2018\n\nZávody ve skocích na lyžích na Zimních olympijských hrách 2018 proběhly od 8. do 19. února 2018 na můstcích skokanského střediska Lyžařský stadion Alpensia.\n\nProgram podle oficiálních stránek.\n"}
{"id": "1337266", "url": "https://cs.wikipedia.org/wiki?curid=1337266", "title": "Kölner CfR", "text": "Kölner CfR\n\nKölner CfR (celým názvem: Kölner Club für Rasenspiele 1899 e. V.) byl německý sportovní klub, který sídlil v Kolíně nad Rýnem ve spolkové zemi Severní Porýní-Vestfálsko. Založen byl v roce 1899 pod názvem FC Borussia Köln. Svůj poslední název nesl od roku 1914. Zanikl v roce 1937 po fúzi s Kölner SC 1899 do nově založené organizace VfL Köln 1899. Klubové barvy byly zelená a bílá.\n\nNejvětším úspěchem klubu bylo jedno vítězství v Gaulize Mittelrhein, jedné ze skupin tehdejší nejvyšší fotbalové soutěže na území Německa. Své domácí zápasy odehrával na stadionu Riehler Radrennbahn.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1337268", "url": "https://cs.wikipedia.org/wiki?curid=1337268", "title": "Gustavo Ayón", "text": "Gustavo Ayón\n\nGustavo Alfonso Ayón Aguirre (* 1. dubna 1985 Tepic) je mexický basketbalista. Je vysoký 208 cm a hraje na pozici pivota. \n\nOd roku 2003 hrál za univerzitní tým Universidad Popular Autónoma del Estado de Puebla, v roce 2006 se stal profesionálním hráčem klubu Halcones de Xalapa, s nímž vyhrál v letech 2008 a 2009 nejvyšší mexickou soutěž. V roce 2009 přestoupil do španělského Baloncesto Fuenlabrada a v letech 2011 až 2014 působil v National Basketball Association v týmech New Orleans Hornets, Orlando Magic, Milwaukee Bucks a Atlanta Hawks, od roku 2014 hraje za Real Madrid Baloncesto. V jeho dresu se stal mistrem Španělska 2015 a 2016, vítězem španělského poháru 2015, 2016 a 2017, vítězem Euroligy 2015 a Interkontinentálního poháru FIBA 2015. V roce 2016 byl zvolen nejužitečnějším hráčem Copa del Rey de Baloncesto. \n\nV mexické reprezentaci nastupuje od roku 2007. Vyhrál s ní mistrovství Ameriky v basketbalu mužů 2013 a Centrobasket 2014, na obou turnajích byl zvolen nejužitečnějším hráčem. Startoval také na mistrovství světa v basketbalu mužů 2014 ve Španělsku, kde Mexičané obsadili 14. místo, a na mistrovství Ameriky v basketbalu mužů 2015, kde jeho tým skončil čtvrtý.\n\n"}
{"id": "1337277", "url": "https://cs.wikipedia.org/wiki?curid=1337277", "title": "Jalšovík", "text": "Jalšovík\n\nJalšovík je obec na Slovensku v okrese Krupina v Banskobystrickém kraji ležící na úpatí Krupinské planiny.\nPrvní písemná zmínka pochází z roku 1542.\n"}
{"id": "1337294", "url": "https://cs.wikipedia.org/wiki?curid=1337294", "title": "VfL Köln 1899", "text": "VfL Köln 1899\n\nVfL Köln 1899 (celým názvem: Verein für Leibesübungen Köln 1899 e. V.) byl německý sportovní klub, který sídlil v Kolíně nad Rýnem ve spolkové zemi Severní Porýní-Vestfálsko. Založen byl v roce 1937 po fúzi klubů Kölner SC 1899 a Kölner CfR. Zanikl v roce 2013 po fúzi s FSV Köln-Nord 1991 do nově založené organizace 1. FSV Köln 1899. Klubové barvy byly červená a černá.\n\nNejvětším úspěchem klubu bylo celkem trojnásobné vítězství v Gaulize Mittelrhein a Gaulize Köln-Aachen, jedné ze skupin tehdejší nejvyšší fotbalové soutěže na území Německa. Své domácí zápasy odehrával na stadionu Weidenpescher Park s kapacitou 5 000 diváků.\n\nZdroj: \n\n\n\n\nZdroj: \n\n\n\nZdroj: \n\n\n"}
{"id": "1337295", "url": "https://cs.wikipedia.org/wiki?curid=1337295", "title": "Soutěska Kodori", "text": "Soutěska Kodori\n\nSoutěska Kodori nebo Kodorská soutěska (abcházsky: Кәыдырҭа, Qudyrta; : კოდორის ხეობა, Kodoris cheoba) je přírodní zajímavostí na severovýchodě Abcházie, jejíž nezávislost není všeobecně uznávána . V několika roztroušených vesničkách a na samotách horní části soutěsky žije populace Svanů a po Válce v Abcházii se jednalo o jedinou oblast, která zůstala ve správě Gruzie. Od roku 2006 začala centrální vláda Gruzie celou tuto oblast nazývat pojmem Horní Abcházie (: ზემო აფხაზეთი, Zemo Apchazeti), avšak v roce 2008 přešla následkem Války v Jižní Osetii pod správu Abcházie.\n"}
{"id": "1337300", "url": "https://cs.wikipedia.org/wiki?curid=1337300", "title": "Ján Lunter", "text": "Ján Lunter\n\nJán Lunter (* 15. července 1951, Telgárt) je slovenský podnikatel a politik. Je majitelem rodinné potravinářské firmy, jako nezávislý kandidát v krajských volbách do Banskobystrického samosprávného kraje v listopadu 2017 se ziskem 48, 53 % odevzdaných hlasů porazil vůdce slovenské ultrapravice Mariana Kotlebu (23, 24 %).\n\n"}
{"id": "1337304", "url": "https://cs.wikipedia.org/wiki?curid=1337304", "title": "Maria Mena", "text": "Maria Mena\n\nMaria Mena (* 19. února 1986 Oslo) je norská zpěvačka pop music. Písně skládá spolu s Martinem Sjøliem, většina repertoáru je v angličtině. Její matka je norská dramatička, otec je hudebník pocházející z Nikaraguy, rodiče jí dali jméno Maria podle hlavní postavy muzikálu \"West Side Story\". Debutový singl „Fragile (Free)“ vydala v roce 2002, následující píseň „My Lullaby“, inspirovaná rozvodem jejích rodičů, se v Norsku stala zlatou deskou. V roce 2004 účinkovala v \"Noční show Davida Lettermana\", v roce 2007 vystoupila na koncertě Live Earth v Hamburku. V roce 2008 získala cenu Spellemannprisen pro nejlepší norskou zpěvačku roku. Album \"Weapon in Mind\" (2013) bylo na čele hitparády VG-lista, v singlové skladbě „Fuck You“ se Maria Mena zabývá tématem kyberšikany. Dalšími jejími hity jsou „Just Hold Me“, „Home for Christmas“ a „I Don't Wanna See You with Her“. V roce 2015 obdržela čestnou cenu Sdružení norských umělců.\n\n\n"}
{"id": "1337305", "url": "https://cs.wikipedia.org/wiki?curid=1337305", "title": "Erika Jurinová", "text": "Erika Jurinová\n\nErika Jurinová (* 31. srpna 1971, Trstená (okres Tvrdošín)) je slovenská regionální politička, jež se ve slovenských volbách do samosprávních územních celků v listopadu roku 2017 stala historicky vůbec první tzv. župankou, tj. předsedkyní Žilinského samosprávního kraje.\nPo studiu na střední škole oděvní v Trenčíně vystudovala Vysokou školu strojní a textilní v Liberci (VŠST; dnešní TUL).\n\nVe slovenských parlamentních volbách v roce 2010 byla zvolena poslankyní Národní rady Slovenské republiky za stranu Sloboda a Solidarita (SaS), o dva roky později svůj mandát v předčasných parlamentních volbách do Národní rady Slovenské republiky obhájila, avšak tentokráte již za stranu Obyčejní lidé a nezávislé osobnosti (OĽaNO).\n\nV listopadu roku 2017 se ucházela ve volbách do samosprávních územních celků o pozici předsedkyně Žilinského kraje, v nichž porazila se ziskem 81 868 odevzdaných hlasů (tj. 43,66 %) opětovně do funkce kandidujícího stávajícího župana Juraje Blanára z vládního SMERu.\n"}
{"id": "1337316", "url": "https://cs.wikipedia.org/wiki?curid=1337316", "title": "Tetrakyslík", "text": "Tetrakyslík\n\nTetrakyslík (oxozon, O) je hypotetická čtyřatomová molekula kyslíku. Jeho existence byla předpovězena na začátku 20. století.\n\nTetrakyslík byl předpovězen roku 1924 Gilbertem N. Lewisem, který ho navrhl jako vysvětlení, proč se tekutý kyslík nechová dle Curieova zákona.\n\nČtyřatomová kyslíková entita byla detekována roku 2001 pomocí hmotnostní spektrometrie, jako sloučenina s dobou života 1 μs. Struktura však neodpovídala předpokládanému cyklickému (symetrie \"D\") ani trigonálnímu (symetrie \"D\") uspořádání, ale spíše komplexu dvou molekul O.\n"}
{"id": "1337325", "url": "https://cs.wikipedia.org/wiki?curid=1337325", "title": "SV Beuel 06", "text": "SV Beuel 06\n\nSV Beuel 06 (celým názvem: Sportverein Beuel 06) je německý sportovní klub, který sídlí ve městě Bonn ve spolkové zemi Severní Porýní-Vestfálsko. Založen byl v roce 1906 pod názvem Beueler FV 06. Svůj současný název nese od roku 1945. Od sezóny 2017/18 působí v Kreislize A Bonn, deváté německé nejvyšší fotbalové soutěži. Své domácí zápasy odehrává na Franz-Elbern-Stadionu s kapacitou 6 000 diváků. Klubové barvy jsou zelená a bílá.\n\nNejvětším úspěchem klubu je vítězství v Gaulize Mittelrhein ze sezóny 1937/38, jedné ze skupin tehdejší nejvyšší fotbalové soutěže na území Německa. Mimo mužský fotbalový oddíl má sportovní klub i jiné oddíly, mj. oddíl gymnastiky.\n\nZdroj: \n\n\n\n\nZdroj: \n\n\n\nZdroj: \n\n\n"}
{"id": "1337326", "url": "https://cs.wikipedia.org/wiki?curid=1337326", "title": "Kilonova", "text": "Kilonova\n\nKilonova je astronomická událost, při níž dojde ke splynutí dvou neutronových hvězd nebo neutronové hvězdy a černé díry. Tento jev je přibližně 1000× jasnější než běžná nova – z toho vychází její název. \n\nKilonova se považuje za jeden z pravděpodobných zdrojů gama záblesků a silného elektromagnetického záření vznikajícího v důsledku radioaktivního rozpadu nově vzniklých prvků.\n\nPrvní kilonova byla objevena v roce 2013 pomocí Hubblova vesmírného dalekohledu,\ni když jejich existence byla předpovězena již před 30 lety.\n\nDalší pozorování se odehrálo v roce 2017, kdy detektory gravitačních vln (dva americké detektory LIGO a evropský detektor Virgo) zachytily gravitační vlny a určily přibližnou oblast oblohy, ze které přišly. Do následného hledání původce se zapojilo 70 dalekohledů na celém světě včetně dalekohledů VISTA, VST a NTT Evropské jižní observatoře na hvězdárnách Paranal a La Silla, radioteleskopů ALMA a Hubblova vesmírného dalekohledu. Ty zjistily, že zdroj se nacházel poblíž čočkovité galaxie NGC 4993 v souhvězdí Hydry.\n\n"}
{"id": "1337335", "url": "https://cs.wikipedia.org/wiki?curid=1337335", "title": "Snowboarding na Zimních olympijských hrách 2018", "text": "Snowboarding na Zimních olympijských hrách 2018\n\nZávody ve snowboardingu na Zimních olympijských hrách 2018 proběhly od 10. do 24. února 2018 v parku Bokwang Phoenix Park v Pchjongčchangu, v Jižní Koreji. Celkem se medaile rozdělovaly v deseti snowboardových disciplínách, premiéru na Hrách měly soutěže v Big air mužů i žen.\n\nEster Ledecká po senzační zlaté medaili v alpském lyžování potvrdila roli favoritky a zvítězila v paralelním obřím slalomu. Eva Samková neobhájila zlato ze Soči, ze snowboardcrossu si tentokráte odvezla bronz.\n"}
{"id": "1337342", "url": "https://cs.wikipedia.org/wiki?curid=1337342", "title": "Butylhydroxytoluen", "text": "Butylhydroxytoluen\n\nButylhydroxytoluen (BHT) je syntetická sloučenina používaná jako antioxidant, konzervační činidlo, stabilizátor nebo dochucovadlo. V případě použití jako potravinářské aditivum se po něj používá kód E321.\n\nEvropský úřad pro bezpečnost potravin EFSA schválil k používání jako přídatná látka v potravinách, přičemž stanovil jeho přijatelnou denní dávku 0,25 miligram na kilogram tělesné hmotnosti.\n"}
{"id": "1337346", "url": "https://cs.wikipedia.org/wiki?curid=1337346", "title": "Oblouček", "text": "Oblouček\n\nOblouček nebo též breva (˘, ) je diakritické znaménko v latince, cyrilici a řecké abecedě. Podobá se háčku (ˇ), od kterého se liší tím, že je zaoblený. V Unicode má kód U+0306. Na české klávesnici ho lze napsat jako +.\n\nNejčastěji používaná písmena s obloučkem jsou Ă, Ğ a Ŭ. Dále může být oblouček použit nad písmeny C̆, Ĕ, Ĭ, K̆, M̆, N̆, Ŏ, P̆, R̆, T̆, V̆, X̆ a Y̆. Další písmena s obloučkem nikdy nebyla použita, ale je možné je uměle modifikovat pomocí Unicode. Takováto písmena jsou B̆, D̆, F̆, H̆, J̆, L̆, Q̆, S̆, W̆ a Z̆.\n\nV cyrilici lze oblouček použít u znaků Ӑ, Ӗ, Ӂ, Й a Ў.\n\nV řecké abecedě je možné použít oblouček pouze nad třemi znaky- nad alfou (Ᾰ, minuskule ᾰ), iótou (Ῐ, minuskule ῐ) a ypsilonem (Ῠ, minuskule ῠ).\n\nObrácený oblouček je diakritické znaménko. Používá se velice zřídka a pouze v latince. Podobá se stříšce (^). V Unicode má kód U+0311. Na české klávesnici ho není možné obvyklým způsobem zapsat.\n\nPoužívá se pouze nad písmeny Ȃ, Ȇ, Ȋ, Ȏ, Ȓ a Ȗ, lze však uměle modifikovat i písmena B̑, C̑, D̑, F̑, G̑, H̑, J̑, K̑, L̑, M̑, N̑, P̑, Q̑, S̑, T̑, V̑, W̑, X̑, Y̑ a Z̑.\n\nOblouček pod je téměř nepoužívané diakritické znaménko. Používá se pouze v latince. V Unicode má kód U+032E. Na české klávesnici ho není možné obvyklým způsobem zapsat.\n\nJediné použití tohoto znaku je u písmene Ḫ, což je uměle vytvořené písmeno používané v přepisech nelatinkových znaků. Uměle lze modifikovat znaky s tímto diakritickým znaménkem A̮, B̮, C̮, D̮, E̮, F̮, G̮, I̮, J̮, K̮, L̮, M̮, N̮, O̮, P̮, Q̮, R̮, S̮, T̮, U̮, V̮, W̮, X̮, Y̮ a Z̮.\n\nObrácený oblouček pod je nepoužívané diakritické znaménko. Jedná se o rozšíření Unicode pro modifikaci písmen, má zde kód U+032F. Znak jako takový se nikdy nepoužíval a není možné ho obvyklým způsobem zapsat.\n\nS pomocí Unicode lze modifikovat znaky A̯, B̯, C̯, D̯, E̯, F̯, G̯, H̯, I̯, J̯, K̯, L̯, M̯, N̯, O̯, P̯, Q̯, R̯, S̯, T̯, U̯, V̯, W̯, X̯, Y̯, Z̯.\n"}
{"id": "1337353", "url": "https://cs.wikipedia.org/wiki?curid=1337353", "title": "Stanislav Fridrich", "text": "Stanislav Fridrich\n\nStanislav Fridrich (* 25. prosince 1956 Frýdek-Místek) je český politik, podnikatel a sadař, od října 2017 poslanec Poslanecké sněmovny PČR, nestraník za hnutí ANO 2011.\n\nV letech 1976 až 1981 vystudoval obor kvasná chemie a bioinženýrství na Vysoké škole chemicko-technologické v Praze (získal titul Ing.). V letech 2001 až 2006 byl členem vědecké rady Národohospodářské fakulty VŠE v Praze.\n\nV letech 1990 až 2005 pracoval jako generální ředitel \"Pivovaru Radegast\", poté jako technický ředitel skupiny \"Plzeňský Prazdroj a.s.\" pro Českou a Slovenskou republiku. V letech 2002 až 2005 byl i členem představenstva v akciových společnostech \"Plzeňský Prazdroj\" a \"Pivovar Šariš\".\n\nOd roku 2011 je podnikatelem (jednatelem) a sadařem ve firmách \"Sady Životice\" a \"Sady Životice - Producent\". Od července 2015 působí taktéž jako poradce rektora Západočeské univerzity v Plzni a od roku 2010 je členem vědecké rady Výzkumného centra nových technologií při ZČU v Plzni. Je odborníkem na malé a střední podnikání.\n\nStanislav Fridrich žije v obci Nižní Lhoty na Frýdecko-Místecku. Mezi jeho záliby patří tenis a horské kolo. Domluví se anglicky, rusky a německy.\n\nOd listopadu 2013 do října 2017 byl poradcem poslance za hnutí ANO 2011 Igora Nykla. Ve volbách do Senátu PČR v roce 2014 kandidoval jako nestraník za hnutí ANO 2011 v obvodu č. 69 – Frýdek-Místek. Se ziskem 19,25 % hlasů skončil na třetím místě.\n\nVe volbách do Poslanecké sněmovny PČR v roce 2017 byl jako nestraník za hnutí ANO 2011 zvolen poslancem v Moravskoslezském kraji, a to ze sedmého místa kandidátky.\n"}
{"id": "1337357", "url": "https://cs.wikipedia.org/wiki?curid=1337357", "title": "The Book of Law", "text": "The Book of Law\n\nThe Book of Law je první studiové album amerického hudebníka Lawrence Rothmana. Vydáno bylo 13. října roku 2017 společnostmi Downtown Records a Interscope Records. Kromě Rothmana se na produkci desky podíleli Justin Raisen a Yves Rothman. Dále na nahrávku přispěli například Angel Olsen, Duff McKagan a Kristin Kontrol. Rothman uvedl, že během příprav alba napsal více než sto písní.\n\n"}
{"id": "1337360", "url": "https://cs.wikipedia.org/wiki?curid=1337360", "title": "Lawrence Rothman", "text": "Lawrence Rothman\n\nLawrence Rothman (* 1983) je americký hudebník. Pochází ze St. Louis a již jako teenager (od svých třinácti let) působil v v různých kapelách. Později se usadil v Los Angeles. V letech 2015 až 2016 představil několik singlů, a to často ve spolupráci s dalšími hudebníky, například Charli XCX („Oz Vs. Eden“), Angel Olsen („California Paranoia“) a Kim Gordon („Designer Babies“). Svou první dlouhohrající desku s názvem \"The Book of Law\" vydal v říjnu 2017. Na svých videoklipech často spolupracuje s italskou fotografkou a režisérkou Floriou Sigismondi. Ta je jeho manželkou. Má židovský původ. Označuje se za nebinární osobu. Má barytonový hlas.\n\n"}
{"id": "1337361", "url": "https://cs.wikipedia.org/wiki?curid=1337361", "title": "Muži, kteří nemají ženy", "text": "Muži, kteří nemají ženy\n\nMuži, kteří nemají ženy (: , Hepburnův přepis: \"Onna no inai otokotači\") je soubor povídek japonského spisovatele Harukiho Murakamiho, vydaný v roce 2014. Příběhy se dotýkají vztahů mezi oběma pohlavími z perspektivy osamělých mužských osudů obvykle po ztrátě klíčových a tajemných partnerek, ve světě, kde otevřenost citů nedostává příliš velkého prostoru. Muži přitom vystupují z pozice slabší poloviny lidstva.\n\nV Japonsku kniha vyšla ve vydavatelském domě Bungei šundžú. Pro vysokou míru objednávek došlo k navýšení prvního nákladu z 200 na 300 tisíc výtisků. České vydání připravilo nakladatelství Odeon jako 175. svazek edice Světová knihovna a překladu do češtiny se zhostila Klára Macúchová.\n\nPůvodní vydání obsahuje šest povídek, jež byly až na jednu nejdříve otištěny v časopisech. Česká či anglická verze navíc zařadily povídku „Zamilovaný Samsa“ (Koi suru Zamuza /Samsa in Love/), vydanou roku 2013 v antologii \"Koišikute – Ten selected Love Stories\", představující variaci na Kafkovu „Proměnu“ a metamorfózu Řehoře Samsy do hmyzí podoby. Děj odehrávající se v mobilizované Praze s tanky, zřejmě sleduje následky proměny v opačném směru, když se hlavní člověčí hrdina obává, aby se nestal potravou pro ptáka. Nerozumí lidským konvencím ani smyslu výdobytků civilizace. To se projevuje při návštěvě hrbaté zámečnice, která přišla opravit zámek u dveří. Na její narážky vůči viditelné erekci reaguje nevinnými replikami, s navozením až komického rozporu pro danou situaci. Vysvětlením, podle autora doslovu Jiřího Kamene, může být hyperbola k dvojakému poměru Franze Kafky k ženám, na jedné straně jako k objektům křehké a platonické touhy, a na straně druhé jako k prostředku pouhého ukojení sexuálního pudu.\n\nStandardní součástí je i hudba, vytvářející nedílnou součást příběhů. Murakami uvedl, že text jedné povídky vytvářel přibližně čtrnáct dní. Pilotní povídkou, jež vedla ke vzniku dalších, se stala „Drive my car“. Herec Kafuku si v ní, po ztrátě řidičského průkazu pro nehodu v podnapilosti a zjištění glaukomu, najal mladou řidičku, jíž vypráví životní příběhy. Krásná manželka mu byla opakovaně nevěrná a on se před její smrtí neodvážil zeptat proč, což se pro něj stalo traumatem. Vyhledal tak kolegu, s nímž měla poměr, aby se pokusil přijít věci na kloub, v čem jako manžel selhával. Výsledkem se mu stalo pochopení, že jediný koho může člověk opravdu poznat, je pouze on sám a to navíc nedokonale. Titul povídky „Yesterday“ odkazuje na eponymní skladbu skupiny Beatles, jak ji vysokoškolák Tanimura slyšel zpívat, v podivném překladu kansajského dialektu, od neúspěšného adepta ke studiu Kitarua. Tanimura vzpomíná na mládí, kdy se oba seznámili na brigádě v kavárně. Jeho výstřední přítel udržoval platonický vztah s Erikou. Samotný Kitaru mu pak dokonce doporučil chodit s ní na rande. Tanimura ze setkání s dívkou zjistil, že Kitarua drží hluboko v srdci ale nerozumí, proč se dosud nepokusil o fyzické přiblížení. Jednoho dne se však Kitaru vypařil. Po šestnácti letech Tanimura potkal svobodnou Eriku na degustaci vín. Sdělila mu, že jí nezadaný Kitaru naposledy psal z Denveru, kde pracuje jako šéf japonské kuchyně. Přiznala i sexuální vztah k jinému mladíkovi v době, kdy s Kitaruem chodila.\n\nV povídce „Kino“ zastihuje stejnojmenný hrdina manželku \"in flagranti\" při časném návratu ze služební cesty a po rozvodu otevírá útulný bar v opuštěném domě tety. Jeho talismanem se stává potulná kočka. Sám prožije románek se zákaznicí a jednoho dne kočka zmizí. Na pozemku se začnou objevovat hadi. Stálý host, čtoucí si v baru knihy, mu sděluje že podnik musí dočasně zavřít a odjet daleko, i když se žádné chyby dobromyslný Kino vědomě neodpoustil. I manželce popřál hodně štěstí do nového vztahu. Během noci na hotelu jej probudí vytrvalé dvojité klepání neznámého původu. Začne tak rozjímat o tom, zdali v opuštěném domě neuschovali hadi svá chladná tlukoucí srdce, aby nebyli tak snadno zranitelní, jak mu o tom vyprávěl stálý host.\n\nPlastický chirurg a vlastník kliniky má v „Nezávislém orgánu“ intimní život pevně v rukou, když udržuje povrchní vztahy s více zadanými ženami najednou a cílem se nezamilovat. Avšak i jeho dožene láska, když v 52 letech vášnivě vzplane k vdané ženě s dítětem, jíž je ochoten obětovat vše. Nový stav mu navozuje existenciální pochybnosti o vlastní identitě, s otazníky, kým vlastně je, pokud odhodí škrabošku bílého pláště a kvalitního milence? Pod slupkou zůstává jen prázdná ruka. Po zjištění, že jeho objekt touhy opustil manžela pro jiného milence a nikoli pro něj, ztrácí zájem o život a po vyhladovění umírá doma na lůžku. Zkušenost s milenkou, která mu tajila vztah ještě k jinému muži, v lékařovi vyvolala dojem, že v tělech žen funguje nezávislý orgán umožňující jim nepoznatelně lhát.\n\nNeschopen opustit byt nazývá Habara zdravotní sestru, jež o něj pečuje, „Šeherezádou“. Návštěvy vdané ženy středního věku jsou doprovázeny pohlavním aktem, po němž mu milenka sděluje vysněné i prožité příběhy, na způsob vypravěčky pohádek, jako ten kdy byla v minulém životě mihulí potoční. V současném životě se pro změnu jako školačka šíleně zamilovala do spolužáka, jemuž se za odpolední vkrádala do opuštěného domu.\n\nPříběh „Mužů, kteří nemají ženy“ odkrývá pocity vypravěče – rockového a bluesového fanouška, jemuž jedné noci telefonuje manžel jeho dávné lásky a informuje ho o sebevraždě ženy. Volaný nechápe, kde neznámý muž přišel k číslu a jak se o něm vůbec dozvěděl. Vynořují se mu vzpomínky na hudební výběr milenky, která poslouchala výlučně tzv. výtahovou hudbu, s harmonickou linkou typu Faithovy verze „A Summer Place“. Následně ho opustila s námořníky křižovat oceány, aby po ní marně pátral v přístavech světa. Zpráva mu vnukla myšlenku, že „\"někdy ztratit jednu ženu, znamená ztratit všechny ženy. Tak se z nás stanou muži, kteří nemají ženy\".“\n\nJarmila Křenková v recenzi na \"Aktuálně.cz\" uvedla, že povídkový soubor je založen na opakujícím se motivu v podobě odchodu osudových žen: „\"Postavy tu mizí ze světa 'bez sebemenšího vysvětlení', jako 'když utne', nebo prostě jednoho dne 'odchází jinam'. Nemilosrdně zanechávají své blízké ve zmatku a činí z nich 'pusté ostrovy', navždy osamělé bytosti šokované vědomím, že mechanismy světa, v němž žijí, nepodléhají žádným pevně daným či poznatelným zákonitostem.\"“\n\nPřekladatel Viktor Janiš v \"Hospodářských novinách\" charakterizoval hlavní postavy příběhů jako hrdiny „\"typově povědomé z ostatních autorových děl: [Jsou jimi] introverti, kteří se sice dobře adaptovali na život ve společnosti, ale pořád do ní nejsou s to hladce zapadnout, tak jako nemůže zapadnout hranatý kolík do kulaté díry. […] Ve většině případů se [tvoření příběhů] podobá jazzové improvizaci, která Murakamiho zavede, kam chce. Tentokrát to bylo do křivolakých záhybů lidského srdce a ta cesta byla pro čtenáře příjemně sladkohořká.\"“\n\nPetr Brož na webu ČT24 vyjádřil přesvědčení, že se děj dotýká fundamentu zoufalství mužů ze vztahů se ženami, zoufalství, které někteří zakusili na vlastní kůži, a to bez uvědomění si tohoto aspektu ze strany žen. Povídky se podle recenzenta „\"čtou tak, že se vám místy motá hlava, závrať přechází v extázi a orgasmus je tu kategorií ryze snovou. Alespoň, domnívám se, i při té nejintenzivnější četbě…\"“ Otázkou také zůstává, zdali tu „\"píše Murakami o mužích, nebo jen o sobě? Píše tu o ženách, nebo jen o své představě žen?\"“\n"}
{"id": "1337375", "url": "https://cs.wikipedia.org/wiki?curid=1337375", "title": "Juraj Blanár", "text": "Juraj Blanár\n\nJuraj Blanár (* 19. května 1966, Žilina) je slovenský regionální politik, reprezentující politickou stranu SMER – sociálna demokracia.\n\nJe absolventem inženýrského studia na stavební fakultě Vysoké školy dopravy a spojů v rodné Žilině.\n\nJuraj Blanár zastával od roku 2005 úřad župana, tj. předsedy Žilinského samosprávného kraje. Ve volbách do samosprávných územních celků v říjnu roku 2017, v kterých kandidoval již celkem počtvrté v řadě, podlehl jako stávající župan o pozici ucházející se Erice Jurinové (OĽaNO), poslaňkyni slovenské Národní rady, která se tak stala vůbec první slovenskou župankou v její historii. Jurinová obdržela 82 034 odevzdaných hlasů (tj. 43, 68%), zatímco Blanár pouhých 55 931 (tj. 29, 78%).\n"}
{"id": "1337385", "url": "https://cs.wikipedia.org/wiki?curid=1337385", "title": "Bernardo Daddi", "text": "Bernardo Daddi\n\nBernardo Daddi (* kolem 1280, Borgo San Lorenzo – 1348, Florencie) byl přední italský malíř trecenta, který byl aktivní v letech 1320 až 1348 ve Florencii. Patřil k žákům Giotta.\nBernardo byl synem malíře Dadda di Simone, pocházejícího ze Salto Nel Mugello poblíž Florencie. Údaje o jeho životě jsou kusé. Poprvé je zaznamenán roku 1312 a předpokládá se, že patřil k žákům Giotta di Bondone. Byl jedním z předních florentských malířů své generace a vedl velkou dílnu s mnoha tovaryši. Dodával zejména malé oltáře určené k osobní zbožnosti. Roku 1335 zhotovil oltář sv. Bernarda pro kapli v Palazzo della Signoria a za získané peníze koupil část domu ve Via Larga v Borgo San Lorenzo. V letech 1312–1320 je uváděn jako člen florentského cechu \"Arte dei Medici e Speziali\" a roku 1339 byl členem rady spolku sv. Lukáše (\"Compagnia di San Luca\"). Poslední datované dílo Bernarda Daddi pochází z roku 1347. Zemřel patrně během epidemie moru v roce 1348.\n\nJako většina Giottových následovníků, byl i Daddi ovlivněn elegancí sienské malby trecenta, která se vyznačovala něhou a láskyplností lidských gest (Ambrogio Lorenzetti, Pietro Lorenzetti). Kromě toho lze v jeho díle vystopovat i vliv drobné francouzské sochařské tvorby ve slonovině a její až sladké lyričnosti. Italské umění bylo dlouho ovlivněno abstraktním byzantským uměním, které se vyznačovalo schematičností, plošností a nehmotně podanými figurami. Malbu odvozenou z fyzické reality zavedl jako revoluční změnu až Giotto a stál tak u zrodu italské renesance. Také Daddiho figury mají objem a tělesnost a jsou modelovány reálným světlem, které vychází z pozorování skutečnosti. Přesto jsou v Daddiho dílech zachovány prvky byzantského umění, zejména jistá míra abstrakce, schematizované oči mandlového tvaru, nebo zlacené pozadí a svatozáře zdobené ornamentem. \n\nVětšina ze zachovaných maleb Bernarda Daddi jsou deskové obrazy malované temperou. Přisuzuje se mu pouze jediná freska v bazilice Santa Croce, \"příběhy sv. Štěpána a sv. Vavřince\" v Cappella Pulci-Berardi. Zde se držel přísně stylu malby Giottova žáka Taddea Gaddi, s výrazným šerosvitným modelováním a změkčenou lineární kresbou a paletou barev ve stylu gotické tradice. \n\nVětšinu produkce jeho dílny tvořily malé přenosné skládací oltáře určené k domácí zbožnosti bohatých měšťanů. V době, kdy Giotto pobýval v Neapoli (1328-1334), pokrývala Daddiho dílna většinu poptávky. Vytvořil osobitý typ usmívající se Madony s hravým dítětem, který patří k vrcholům jeho díla a řadí ho k mezinárodnímu měkkému slohu. Tři takové oltáře jsou také ve sbírce Národní galerie v Praze. \n\nV díle Bernarda Daddi se obvykle odlišují tři fáze tvorby. Do roku 1330, odkdy se datuje jeho zralé dílo, je patrný vliv Giotta a sienské malby. Po roce 1343 se na rozdíl od své dřívější práce zaměřuje na velká a monumentální díla. Za přelomový je považován triptych \"Madona se sv. Matoušem a sv. Mikulášem\" (Trittico di Ognissanti) z roku 1328 (144 x 194 cm, nyní Galleria degli Uffizi). Z jeho deskových maleb se dále zachoval velký mnohadeskový \"Mariánský oltář\" pro kostel sv. Pankratia (1340-1345, 251 x 393 cm, Galleria degli Uffizi) nebo \"Malovaný krucifix\" (3,50 x 2,75 m), Galleria dell'Accademia (cca 1339). \n\n"}
{"id": "1337388", "url": "https://cs.wikipedia.org/wiki?curid=1337388", "title": "Impress.js", "text": "Impress.js\n\nImpress.js je framework vytvořený Bartkem Szopkou v roce 2011 pro tvorbu webových prezentací. Jedná se o poměrně jednoduchý JavaScript, jehož zdrojový kód nepřesahuje 1000 řádků. Využívá vlastností kaskádových stylů css a jejich 3D transformací, značkovacího jazyka html5 a schopností moderních internetových prohlížečů. Inspirací pro vytvoření tohoto frameworku byla komerční platforma prezi \"The zooming Presentation Editor.\" Výsledná prezentace je html stránka složená z jednotlivých snímků rozmístěných v prostoru nekonečného trojrozměrného plátna. \n\nVšechny prezentace vytvořené v tomto frameworku spojuje několik základních rysů, díky kterým v mnoha ohledech překonávají klasické prezentace. Každá prezentace v impressu je stejně jako klasická prezentace tvořena jednotlivými snímky, mezi kterými se přechází pomocí šipek, tabulátoru, nebo myši. Snímky mohou vypadat naprosto shodně jako v PowerPointu, ale mohou mít i jakýkoliv jiný tvar, případně je mohou tvořit jen samotná slova. (Pozadí snímku může být průhledné.) Záleží jen na fantazii autora a jeho znalostech css.\nSnímky nejsou na rozdíl od klasických srovnány v jedné řadě, ale jsou rozmístěné v trojrozměrném prostoru. Jejich pozici určují souřadnice [x,y,z] středu každého snímku. Dalšími parametry snímků jsou jejich relativní velikost a míry pootočení kolem každé z os. Pomocí chytře zvolených parametrů je možné trojrozměrný prostor zaplnit snímky a vytvořit zajímavou strukturu prezentace. Přechody mezi snímky jsou tvořeny přeletem pomyslné kamery snímající prostor prezentace z jednoho snímky na druhý. Pro efekt přeletu je rozhodující rozdíl parametrů dvou sousedních snímků. Každá prezentace končí oddálením kamery a ukázáním celého prostoru se všemi snímky najednou. \n\nMožnosti pro vizuální podobu prezentací jsou téměř neomezené. Některé z nejčastěji používaných motivů jsou:\nPro vytvoření vlastní prezentace není potřeba žádná složitá instalace veřejně přístupných knihoven, ani nákup drahého softwaru. K tvorbě prezentace postačuje libovolný textový editor. Vhodný je však takový, který podporuje tvorbu html stránek, např. notepad++ a samotný skript impress.js. Posledním nezbytným nástrojem je schopný internetový prohlížeč, který dokáže prezentaci zobrazit. V tomto ohledu však definici \"schopný prohlížeč\" v současné době splňuje prakticky každý aktualizovaný browser.\nAlternativou jsou online GUI editory, např. Strut, ve kterých je možné vytvořit prezentaci online bez jakéhokoliv stahování a v omezené, ale mnohdy postačující, míře i bez jakékoliv znalosti html, či css. \nDalší doplňkovou možností je použití různých generátorů kódu a vývojových nástrojů.\n\n"}
{"id": "1337405", "url": "https://cs.wikipedia.org/wiki?curid=1337405", "title": "Klášter klarisek ve Znojmě", "text": "Klášter klarisek ve Znojmě\n\nKlášter klarisek ve Znojmě byl klášter ve Znojmě.\n\nKlášter klarisek ve Znojmě byl postaven v roce 1271 na podnět krále Přemysla Otakara II., byl postaven v bezprostřední blízkosti Minoritského kláštera tak, aby oba kláštery mohly společně využívat kostel Nanebevzetí Panny Marie. V ambitě kláštera byla postavena kaple pro společné večerní modlitby.\n\nKrál Přemysl Otakar II. povolal z Itálie čtyři sestry klarisky, a 1. května 1273, se konala inaugurace kláštera biskupem Brunem ze Schauenburgu z Olomouce, poté bylo do řádu přijato dalších 12 žen.\n\nPůvodně se sestry živily z darů. V roce 1285 obdržely darem obec Tasovice a od roku 1296 byly papežem Bonifácem VIII. sproštěny všech světských a duchovních plateb. V roce 1318 byla tato bula potvrzena papežem Janem XXII. Současně byl klášter sproštěn od placení desátků nadřízenému duchovenstvu. Král Jan Lucemburský pak v roce 1327 potvrdil tyto výhodya sprostil klášter od plateb všeho druhu, s výjimkou královské daně.\n\nPři příležitosti úmrtí sestry krále Václava II.. v roce 1299, Václav potvrdil klášteru dary a odpuštěné poplatky, od kterých byl klášter oproštěn. Také daroval klášteru další vesnici. V průběhu dalších let následovaly další dary, jak majetku, tak i hotovosti. S opatství v klášteru Louka nastaly spory o příslušnost v obcích, v nichž měly oba kláštery nějaký majetek.\n\nMarkrabě Jan Jindřich přijal v roce 1357 klášter pod svou bezprostřední ochranu.\n\nPři požáru města Znojma v roce 1494 byl zničen nejen klášter, ale také všechen jeho majetek. Roku 1497 byly znovu přiznány potvrzení a majetky králem Vladislavem II.\n\nZtráta patronace nad farností sv. Michala a nad kaplí svaté Kateřiny umožnila rozvoj protestantství. Ti rovněž vystupovali proti klariskám. Po začátku třicetileté války musely klarisky opustit klášter a nastěhovali se do něj protestanté. Po bitvě na Bílé hoře v roce 1620 byl klášter s majetky klariskám navrácen, ale pak v letech 1623 a 1630 klášter vyhořel. Rekonstrukci kláštera umožnila pouze pomoc císaře Ferdinanda III.\n\nI když si jeptišky po okupaci Znojma Švédy v roce 1645 pořídily soukromou stráž, tak stejně v roce 1645 uprchly do benediktinského opatství v Sankt Lambrecht. Vrátily se pak pouze na krátkou dobu v roce 1647. Ze strachu z Turků, pak jeptišky v roce 1683 utekly do Telče a Jindřichova Hradce.\n\nPoslední stavební úpravy na znojemském klášteře klarisek proběhly v roce 1693. Klášter pak byl 22. května 1782 zrušen císařem Josefem II. Majetek kláštera jako obce Tasovice, Výrovice a Stupešice byly sloučeny s majetkem kláštera v Louce, který byl rovněž zrušen, a to dne 2. ledna 1827 Karlem Emanuelem a byly prodány Leopoldovi z Liebenbergu a Zsittina.\n\nV budovách klášteru klarisek a přilehlém františkánském klášteru spolu s kostely působily vojensko-vzdělávací instituce pěšího pluku Erzherzoga Ludwiga, konkrétně gymnázium a vysoká škola. Následně v budovách působilo Městské divadlo Znojmo s tanečním sálem pro kulturní události a trestní soud. Doba odsvěcení společného klášterního kostela není známa, zbořen byl v roce 1840.\n\nDnes v bývalém klášteru působi obchodní akademie.\n\n"}
{"id": "1337406", "url": "https://cs.wikipedia.org/wiki?curid=1337406", "title": "Kostel Narození Panny Marie (Szałsza)", "text": "Kostel Narození Panny Marie (Szałsza)\n\nKostel Narození nejsvětější Panny Marie (polsky: \"Kościół Narodzenia Najświętszej Maryi Panny\") je historický římskokatolický dřevěný kostel v obci Szałsza, gmina Zbrosławice, okres Tarnowskie Góry, Slezské vojvodství a náleží k děkanátu Gliwice-Sośnica, diecéze gliwická, je filiálním kostelem farnosti svatého Jana Křtitele (Gliwice-Źerniki).\n\nDřevěný kostel je v seznamu kulturních památek Polska pod číslem A/277/09 z 2. listopadu 1956 a z 7. března 1960 a je součástí Stezky dřevěné architektury v Slezském vojvodství.\n\nPrvní kostel byl postaven kolem roku 1460, současný pochází z roku 1554, věž byla postavena po roce 1571. V první polovině 17. století do roku 1655 byl protestanským kostelem, který náležel pod farnost v Ziemnięcicích. Po roce 1655 se stal filiálním kostelem katolické farnosti v Szobiszowicích. V roce 1715 byl kostel opraven. V roce 1784 byl kostel zničený vichřicí a znovu opraven. V roce 1968 vyhořel. Kostel byl opravován letech 1910–11 a 2009. Do roku 1930 byl filiálním kostelem římskokatolické farnosti Gliwice-Szobiszowice.\n\nJednolodní orientovaná dřevěná stavba roubené konstrukce na podezdívce, bedněna šindelem. Stavebním dřívím bylo jedlové dřevo. Závěr lodi (kněžiště) má obdélníkový půdorys a je nižší než loď. Sakristiíe se nachází na severní straně kněžiště. Loď má půdorys obdélníkový. Sedlová střecha lodi a kněžiště je krytá šindelem. Sanktusník je ukončen zvonovou bání, pochází z roku 1719. V ose západního průčelí je přisazena čtyřboká dřevěná věž štenýřové konstrukce zakončena jehlancovou střechou, která je krytá šindelem. K věži je zboku přistavěna přístavba (márnice).\n\nV lodi je plochý strop, v kněžišti je valbový. V západní části je hudební kruchta podepřená čtyřmi sloupy. Vnitřní vybavení je převážně z 19. století. Hlavní oltář je barokní s gotickým obrazem Matky Boží s dítětem obklopenou dvanácti apoštoly, který pochází pravděpodobně z roku 1460. Boční oltáře jsou pozdně barokní s úpravami prováděnými v 19. století. V kostele se nachází ambona a pánská lóže jsou neobarokní a pochází z 19. století. Na hudební kruchtě se nacházely původní varhany do roku 1969. Byly zničené při požáru kostela. Novém varhany byly v roce 2017 přemístěny z evangelického kostela ve Wuppertalu (Německo).\n\nKostel je obklopen hřbitovem, na kterém se nachází hrobka Groelingů (von Gröling) majitelů vesnice a blízkého zámku.\n\n"}
{"id": "1337407", "url": "https://cs.wikipedia.org/wiki?curid=1337407", "title": "Rolex Paris Masters 2017", "text": "Rolex Paris Masters 2017\n\nRolex Paris Masters 2017 byl profesionální tenisový turnaj mužů, hraný jako součást okruhu ATP World Tour, v komplexu arény Bercy na krytých dvorcích s tvrdým povrchem. Probíhal mezi 30. říjnem až 5. listopadem 2017 ve francouzské metropoli Paříži jako čtyřicátý šestý ročník.\n\nGenerálním sponzorem se poprvé stala švýcarská hodinářská firma Rolex, která v této roli nahradila francouzský bankovní dům BNP Paribas.\n\nTurnaj se po grandslamu řadil do druhé nejvyšší kategorie okruhu, ATP World Tour Masters 1000, a představoval závěrečnou událost této devítidílné série, když na ni bezprostředně navázal londýnský Turnaj mistrů. Dotace pařížské akce činila 4 507 375 eur. \n\nNejvýše nasazeným hráčem ve dvouhře se stal první tenista světa Rafael Nadal ze Španělska, který před čtvrtfinále odstoupil pro zranění kolena. Prvním vyhraným zápasem ve druhém kole si zajistil 1. místo v konečném vydání žebříčku ATP. Jako poslední přímý účastník do hlavní singlové soutěže nastoupil kanadský 51. hráč žebříčku Denis Shapovalov, který prohrál úvodní zápas s Francouzem Julienem Benneteauem startujícím na divokou kartu.\n\nS profesionální tenisovou kariérou se rozloučil francouzský hráč Paul-Henri Mathieu, jenž obdržel divoké karty do kvalifikace dvouhry a souteže čtyřhry.\n\nČtvrtý singlový titul z okruhu ATP Tour, a první ze série Masters, si odvezl Jack Sock, jemuž bodový zisk zajistil premiérový posun do elitní světové desítky i debut na navazujícím Turnaji mistrů. Osmou společnou trofej ze čtyřhry vybojoval polsko-brazilský pár Łukasz Kubot a Marcelo Melo, když druhý jmenovaný se po skončení posunul do čela světové klasifikace ATP pro čtyřhru.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\n\n"}
{"id": "1337415", "url": "https://cs.wikipedia.org/wiki?curid=1337415", "title": "Ben 10 (seriál, 2005)", "text": "Ben 10 (seriál, 2005)\n\nBen 10 (v anglickém originálu také též Ben 10 Classic) je americký animovaný sci-fi televizní seriál vytvořený skupinou Man of Action, která se skládá z Duncana Rouleaua, Joea Caseyho, Joea Kellyho a Stevena T. Seagla, a produkovaný studiem Cartoon Network Studios. Seriál se vysílal od 27. prosince 2005 do 15. dubna 2008 na stanici Cartoon Network.\n\nSeriál se stal populárni mezi diváky a byl nominován na 2 ceny Emmy, vyhral jednu pro \"Vynikající individuální úspěch v animaci\". Seriál byl nahrazen seriály \"\", \"\",  \"\" a pak byl natočen \"stejnojmenný reboot\".\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1337416", "url": "https://cs.wikipedia.org/wiki?curid=1337416", "title": "Seznam dílů seriálu Ben 10 (2005)", "text": "Seznam dílů seriálu Ben 10 (2005)\n\nToto je seznam dílů \"seriálu Ben 10\". Americký animovaný televizní seriál \"Ben 10\" se vysílal od 27. prosince 2005 do 15. dubna 2008 na stanici Cartoon Network. Byl nahrazen seriálem \"\".\n\n<onlyinclude></onlyinclude>\n\n"}
{"id": "1337417", "url": "https://cs.wikipedia.org/wiki?curid=1337417", "title": "Grand Prix Mexika 2017", "text": "Grand Prix Mexika 2017\n\nGrand Prix Mexika 2017 (oficiálně Formula 1 Gran Prémio de México) se jela na okruhu Autódromo Hermanos Rodríguez v Mexico City, hlavním městě Mexika dne 29. října 2017. Závod byl osmnáctým v pořadí v sezóně 2017 šampionátu Formule 1.\n\nV závodě se získal své třetí vítězství Max Verstappen z týmu Red Bull Racing, ale důležitější boj se odehrával daleko za ním. Poslední dva soupeři v boji o titul - Sebastian Vettel a Lewis Hamilton kolidovali v prvním kole, Vettel musel na výměnu nosu auta a předního křídla, Hamilton měnil propíchnutou pneumatiku. Ani stíhací jízda, během které vytvořil nový rekord trati, Vettelovi nepomohla - závod dokončil na 4. místě, což s předstihem dvou závodů zaručilo Hamiltonovi titul mistra světa roku 2017.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1337418", "url": "https://cs.wikipedia.org/wiki?curid=1337418", "title": "Zemanka (usedlost)", "text": "Zemanka (usedlost)\n\nZemanka je bývalá usedlost v Praze 4-Braníku, která se nachází na úbočí mezi ulicemi U Ryšánky a Na Zemance ve svahu pod Zeleným pruhem. Je chráněna jako kulturní památka České republiky.\n\nVinice na místě usedlosti byla založena zřejmě již ve středověku. Po skončení válek o rakouské dědictví se pozemky poničené vinice přeměnily na pole, které držel roku 1756 Mikuláš Jan Miksa. Obnovený vinohrad na jižním svahu pod usedlostí západně od Ryšánky je zaznamenán až roku 1840. Z téže doby pochází i zemědělská usedlost na místě drobné stavby – původního viničního lisu. Areál hospodářského dvora tvořila obytná budova a zahrada.\n\nPoprvé prošla usedlost přestavbou na přelomu 19. a 20. století, podruhé byla přestavěna po roce 1920. Z doby první přestavby pocházela socha Panny Marie s Ježíškem umístěná v zahradě.\n\nV přízemí obytné budovy jsou patrné segmentové klenby. Pískovcová socha se údajně rozpadla.\n\n\n\n"}
{"id": "1337419", "url": "https://cs.wikipedia.org/wiki?curid=1337419", "title": "Rolex Paris Masters 2017 – mužská dvouhra", "text": "Rolex Paris Masters 2017 – mužská dvouhra\n\nMužská dvouhra Rolex Paris Masters 2017 probíhala na začátku listopadu 2017. Do singlové soutěže pařížského tenisového Mastersu nastoupilo čtyřicet osm hráčů. Z kvalifikace se probojovalo osm tenistů, z toho šest řádně po výhrách ve dvou kolech a zbylí jako tzv. šťastní poražení. \n\nObhájcem titulu byl skotský tenista Andy Murray, jenž se z turnaje odhlásil pro dlouhodobé problémy s kyčlí. V důsledku absence tak po skončení Murray opustil elitní světovou desítku poprvé od sezóny 2014. Shodný scénář potkal i dlouhodobě zraněného Srba Novaka Djokoviće, jenž vyhrál tři ročníky před Murraym, a který vypadl z čelní světové desítky poprvé od roku 2007.\n\nSvětová jednička Rafael Nadal odstoupila před čtvrtfinále pro kolenní zranění. Výhra ve druhém kole mu však počtvrté v kariéře definitivně zajistila konečné 1. místo na žebříčku ATP.\n\nVítězem se stal šestnáctý nasazený Američan Jack Sock, jenž ve finále zdolal srbského kvalifikanta Filipa Krajinoviće po třísetovém průběhu 5–7, 6–4 a 6–1. V probíhající sezóně si tak připsal třetí turnajové vítězství, které představovalo čtvrtý singlový titul na okruhu ATP Tour a vůbec premiérový ze série Masters.\n\nBodový zisk posunul Socka poprvé v kariéře do elitní světové desítky a zajistil mu debutovou účast na londýnském Turnaji mistrů, hraném o dva týdny později. Sezónu tak zakončil jako americká jednička. Stal se i prvním Američanem, jenž vyhrál dvouhru Mastersu od triumfu Andyho Roddicka na Miami Masters 2010. Poprvé od sezóny 2004 zvítězili na více než třech událostech Mastersu v jediném roce hráči nepatřící do Velké čtyřky.\n\nPoražený finalista Krajinović se jako 77. hráč žebříčku stal nejníže postaveným finalistou dvouhry jakéhokoli Mastersu od Andreie Pavela a Paris Masters 2003, rovněž jako prvním kvalifikantem ve finálovém duelu celé série od Jerzyho Janowicze opět na pařížském Paris Masters 2012. \n\nVšichni nasazení obdrželi volný los do druhého kola.\n"}
{"id": "1337420", "url": "https://cs.wikipedia.org/wiki?curid=1337420", "title": "Grand Prix Brazílie 2017", "text": "Grand Prix Brazílie 2017\n\nGrand Prix Brazílie 2017 (oficiálně Formula 1 Grande Prêmio Heineken do Brasil 2017) se jela na okruhu Interlagos ve městě nedaleko města São Paulo v Brazílii dne 12. listopadu 2017. Závod byl devatenáctým v pořadí v sezóně 2017 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1337421", "url": "https://cs.wikipedia.org/wiki?curid=1337421", "title": "Zemanka", "text": "Zemanka\n\nZemanka může být:\n\n"}
{"id": "1337422", "url": "https://cs.wikipedia.org/wiki?curid=1337422", "title": "Grand Prix Abú Zabí 2017", "text": "Grand Prix Abú Zabí 2017\n\nGrand Prix Abú Zabí 2017 (oficiálně 2017 Formula 1 Etihad Airways Abu Dhabi Grand Prix) se jela na okruhu Yas Marina, v emirátu Abú Zabí ve Spojených arabských emirátech dne 26. listopadu 2017. Závod byl dvacátým a zároveň posledním v pořadí v sezóně 2017 šampionátu Formule 1.\n\nValtteri Bottas z týmu Mercedes ovládl celý závodní víkend: získal pole position, vítězství v jinak nudném závodě i nejrychlejší závodní kolo. Druhým místem zvýraznil jeho týmový kolega Lewis Hamilton zisk titulu mistra světa; na pódiu je doplnil jezdec Ferrari Sebastian Vettel. Čtvrtým v cíli byl Kimi Räikkönen také z týmu Ferrari, což mu zaručilo čtvrtou příčku v celkovém hodnocení jezdců.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1337423", "url": "https://cs.wikipedia.org/wiki?curid=1337423", "title": "Grand Prix Abú Zabí 2016", "text": "Grand Prix Abú Zabí 2016\n\nGrand Prix Abú Zabí 2016 (oficiálně 2016 Formula 1 Etihad Airways Abu Dhabi Grand Prix) se jela na okruhu Yas Marina, v emirátu Abú Zabí ve Spojených arabských emirátech dne 27. listopadu 2016. Závod byl jednadvacátým a zároveň posledním v pořadí v sezóně 2016 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1337424", "url": "https://cs.wikipedia.org/wiki?curid=1337424", "title": "Viník (film)", "text": "Viník (film)\n\nViník (ve francouzském originále Coupable) je francouzský hraný film, který natočila režisérka Laetitia Massonová podle vlastního scénáře. Hráli v něm například Hélène Fillières, Jérémie Renier, Amira Casar, Denis Podalydès, Dinara Droukarova a další. Premiéru měl 8. ledna 2008 na Berlínském mezinárodním filmovém festivalu. Ve Francii byl uveden 27. února toho roku. Jde o kriminální film, sledující události, které následují po vraždě muže, z níž je obviněna jeho manželka.\n"}
{"id": "1337429", "url": "https://cs.wikipedia.org/wiki?curid=1337429", "title": "Rolex Paris Masters 2017 – mužská čtyřhra", "text": "Rolex Paris Masters 2017 – mužská čtyřhra\n\nMužská čtyřhra Rolex Paris Masters 2017 probíhala na počátku listopadu 2017. Do deblové soutěže pařížského tenisového Mastersu nastoupilo dvacet čtyři dvojic. Obhájcem titulu byl finsko-australský pár Henri Kontinen a John Peers, který ve čtvrtfinále skončil na raketách Dodiga s Granollersem.\n\nMelův bodový zisk a naopak ztráta světové jedničky Kontinena znamenaly, že brazilský deblista Melo vytřídal po skončení turnaje Fina na čele světové klasifikace ATP ve čtyřhře. \nVítězem se stal druhý nasazený polsko-brazilský pár Łukasz Kubot a Marcelo Melo, který ve finále za 1.55 hodin zdolal chorvatsko-španělské turnajové sedmičky Ivana Dodiga s Marcelem Granollersem. Po dvousetovém průběhu 7–6 a 3–6 rozhodl až supertiebreak poměrem míčů [10–6]. Oba šampioni si do žebříčku ATP připsali 1 000 bodů a získali osmou společnou trofej, z toho šestou v probíhající sezóně. Kubot vybojoval jubilejní dvacátý deblový titul na okruhu ATP Tour a pro Mela to bylo dvacáté osmé takové turnajové vítězství.\n\nPátou sezónu v řadě tak konkrétní deblový tým vyhrál minimálně tři Mastersy během jediného kalendářního roku. Kubot s Melem v této statistice navázali na výkony bratrů Bryanových z let 2013–2015 a Herberta s Mahutem z roku 2016.\n\nVšechny nasazené páry obdržely volný los do druhého kola.\n"}
{"id": "1337430", "url": "https://cs.wikipedia.org/wiki?curid=1337430", "title": "Dům důstojníků (Bělehrad)", "text": "Dům důstojníků (Bělehrad)\n\nDům důstojníků se v Bělehradě nachází na adrese \"Kralja Milana 48\", v centru metropole. Jedná se o kulturní památku z 19. století. \n\nDům byl dokončen v roce 1895 podle projektu architektů Jovana Ilkiće a Milorada Ruvidiće. Architekti stavbu navrhli tak, aby zdůraznili specifičnost rohové parcely. Do jejího čela proto umístili věž s kruhovým půdorysem, zakončenou kuželovitou střehou. Uvnitř věže se nachází vstup a hlavní vestibul, odsud vede hlavní schodiště do patra. V pravém křídle se nachází velká hala s galerií určená pro společenské události. Fasáda budovy byla ovlivněna novobyzantským slohem. Architektonicky rovněž vykazuje podobné znaky, jako některé další vojenské stavby, které vznikly v závěru 19. století (stará Milošova kasárna, Manjež, Kasárna VII. pluku apod). \n\nVýstavbu domu nařídil tehdejší srbský panovník Alexandr I. Obrenović. Otevřen byl proto také na den jeho narozenin. Měla sloužit především pro zábavu a rozptýlení důstojnického sboru srbské armády. Kromě toho stavba sloužila i pro konání společenských akcí (bálů) a výstav. Budova byla místem přípravy atentátu na dynastii Obrenovićů. \n\nPůvodní vzhled stavby se nedochoval; dům byl obnoven po roce 1945. V roce 1968 byla předána Bělehradské univerzitě. Následovala další rekonstrukce v letech 1969–1971. Po jejím dokončení zde bylo umistěno Studentské kulturní centrum. Byl kompletně přebudován interiér; hlavní vchod byl uzavřen a používal se boční vchod z Resavské ulice.\n\n"}
{"id": "1337433", "url": "https://cs.wikipedia.org/wiki?curid=1337433", "title": "Filbert Bayi", "text": "Filbert Bayi\n\nFilbert Bayi Sanka (* 23. června 1953 Arusha) je bývalý tanzanský vytrvalec. Pocházel z rodiny pastevců z kmene Iraqw a sloužil u vojenského letectva. V roce 1973 vyhrál Africké hry na trati 1500 m. V roce 1974 vyhrál na stejné trati Hry Commonwealthu ve světovém rekordu 3:32,2. (Závod vešel do historie tím, že Bayi vyhrál způsobem start-cíl a že v něm bylo vytvořeno pět ze sedmi nejrychlejších časů historie. Vítězný čas překonal v roce 1979 Sebastian Coe, ale jako rekord Her Commonwealthu platí i v roce 2017.) O rok později vytvořil také světový rekord v běhu na jednu míli časem 3:51,0. Patřil k favoritům olympijských her 1976 v Montrealu, kterých se však nezúčastnil kvůli bojkotu ze strany afrických zemí. V roce 1978 obhájil titul na patnáctistovce na Afrických hrách a na Hrách Commonwealthu byl na stejné trati druhý. Na olympiádě 1980 v Moskvě startoval v běhu na 3000 metrů překážek a získal stříbrnou medaili, první pro jeho zemi v historii. V roce 1984 vyhrál silniční závod o Velkou cenu Bernu.\n\nPo ukončení závodní kariéry působil jako atletický funkcionář, provozuje také vlastní nadaci podporující talentované tanzanské sportovce a poskytující jim školní vzdělání.\n\n"}
{"id": "1337436", "url": "https://cs.wikipedia.org/wiki?curid=1337436", "title": "John (jméno)", "text": "John (jméno)\n\nJohn je mužské rodné jméno používané převážně v anglickém jazyce. Jméno je semitského původu a vytvořeno bylo z latinského jména Ioannes (nebo též Iohannes). V anglicky mluvících zemích jde o velmi rozšířené jméno. Například ve Spojených státech amerických bylo do roku 1924 nejčastěji dávaným jménem novorozencům. Jméno John se také používá jako příjmení. Českou obdobou jména je Jan.\n\n"}
{"id": "1337437", "url": "https://cs.wikipedia.org/wiki?curid=1337437", "title": "Ben 10 (seriál, 2016)", "text": "Ben 10 (seriál, 2016)\n\nBen 10 (také označovaný jako Ben 10 2016) je americký animovaný televizní seriál a reboot seriálu televize Cartoon Network se stejným jménem. Seriál měl světovou premiéru v Austrálii, na Novém Zélandu a v Asii a Tichomoří 1. října 2016 a v USA měl premiéru 10. dubna 2017.\n\n22. května 2017 byl seriál prodloužen o druhou řadu.\n\n\n\n\n\n\n\n\n\n\n\n\n\n\n\n8. června 2015 televize Cartoon Network oznámila restart seriálu Ben 10. V červnu 2016 stanice začala zveřejňovat informace o seriálu. Předpremiéra seriálu byla 21. července 2016 na San Diego Comic-Conu 2016. Seriál měl světovou premiéru 1. října 2016 v Austrálii. V březnu 2017 na Cartoon Network's 2017 upfront, bylo oznámeno, že seriál by měl mít v USA premiéru 10. dubna 2017, a že bude možné sledovat epizody seriálu v aplikaci Cartoon Network před televizní premiérou.\n\n\n\n"}
{"id": "1337441", "url": "https://cs.wikipedia.org/wiki?curid=1337441", "title": "Mezinárodní letiště Nan-čchang Čchang-pej", "text": "Mezinárodní letiště Nan-čchang Čchang-pej\n\nMezinárodní letiště Nan-čchang Čchang-pej (, IATA: KHN , ICAO: ZSCN) je mezinárodní letiště u Nan-čchangu, hlavního města provincie Ťiang-si v Čínské lidové republice. Leží ve vzdálenosti přibližně osmadvacet kilometrů severně od centra Nan-čchangu.\n\nBylo vystavěno v letech 1996–1999 a nahradilo starší letiště Nan-čchang Siang-tchang.\n\nLetiště je uzlovým pro Jiangxi Air.\n"}
{"id": "1337445", "url": "https://cs.wikipedia.org/wiki?curid=1337445", "title": "Tajfun Damrey", "text": "Tajfun Damrey\n\nTajfun Damrey byla silná tropická cyklóna, která 4. listopadu 2017 zasáhla především Vietnam. Při tajfunu dohromady zemřelo 151 lidí. Kolem 200 lidí utrpělo zranění. Mezi pohřešovanými lidmi je i několik členů posádky nákladní lodě, které se potopila u pobřeží provincie Bình Định ve Vietnamu.\n\nBouře se zformovala 31. října poblíž Filipín a rozpadla se 5. listopadu v Kambodži.\n\nNejnižší stupeň varování byl vyhlášen v některých provinciích na Filipínách. Zemřelo zde 8 lidí. Cyklóna do Vietnamu přinesla mohutné deště a zničila kolem 2000 domů. Více než 100 000 dalších budov poškodila. Nejhorší škody živel napáchal ve vietnamské provincii Khánh Hòa.\n"}
{"id": "1337447", "url": "https://cs.wikipedia.org/wiki?curid=1337447", "title": "Ben 10 (rozcestník)", "text": "Ben 10 (rozcestník)\n\nBen 10 může být:\n"}
{"id": "1337449", "url": "https://cs.wikipedia.org/wiki?curid=1337449", "title": "Reser", "text": "Reser\n\nReser je dvoudiskové kompilační album kapely Dymytry. Na jednom disku je remaster alba Neser, na druhém pak kompletní remake alba Psy-core a všechny původní skladby z EP Z pekla a Sedmero krkavců včetně novinky \"„Iluze“\", k níž byl ve stejný den zveřejněn klip ve formě lyric videa.. Už v říjnu byl vydán videoklip k remaku skladby \"„Captain Heroin“\", která poukazuje na problémy drogové závislosti. Klip obsahuje úryvky z filmu PIKO (2010). Album obsahuje navíc oboustranné plakáty s texty a fanouškovskými kresbami na motivy kapely.\n\n"}
{"id": "1337459", "url": "https://cs.wikipedia.org/wiki?curid=1337459", "title": "Abímelek", "text": "Abímelek\n\nAbímelek (: אֲבִימֶלֶךְ, \"Avimelech\"), v českých překladech Bible přepisováno též jako Abimelech, je jméno či titul několika biblických postav. Jméno se vykládá jako \"„Otec (můj je) král“\".\n\nPrvní zmínka v Bibli o muži tohoto jména se týká pelištejského krále, který vládl ve městě Geraru. V knize Genesis o něm čteme, že poté, co Abrahám vstoupil na jím spravované území, pojal do svého harému Abrahámovu manželku Sáru. Bůh však ve snu Abímeleka pod pohrůžkou smrti varoval, aby se k Sáře nepřibližoval. Abímelek proto Sáru nejen Abrahámovi vrátil, ale vyplatil mu i nemalé odškodnění a dovolil Abrahámovi, aby se usadil kdekoliv v jeho zemi. V Beer-šebě později spolu uzavřeli Abímelek s Abrahámem zvláštní smlouvu, kterou po Abrahámovi ratifikoval i Izák.\n\nNěkteří badatelé se domnívají, že výraz „abímelek“ v případě pelištejského panovníka není ani tak jméno, jako spíše titul. Tento titul má v podstatě vyjadřovat, že jeho nositel je vyznavačem starodávného kanaánského božstva, jež je v pořečtěné podobě známé pod označením Moloch. Je-li tomu tak, pak pelištejský abímelek, který uzavřel smlouvu s Izákem, mohl být královským nástupcem abímeleka, který uzavřel smlouvu s Abrahámem, a nemuselo se tedy jednat o jednu a tutéž osobu. Kromě toho jako abímeleka označil David v jednom svém žalmu i pozdějšího krále Akíše, který vládl v pelištejském Gatu.\n\nAbímelek je též jméno starozákonního soudce, který soudil syny Izraele po smrti soudce a zároveň svého otce Gedeóna. Podle Davida Ganse Abímelekovo soudcovské období spadá do let 2716–2719 od stvoření světa neboli do let 1046–1042 před naším letopočtem, což odpovídá období tří let, o nichž se kniha Soudců zmiňuje jako o jeho panování.\n\nÚdaj o Abímelekově panování v knize Soudců poukazuje na jeho odlišný postoj k úřadu soudce, než měl jeho otec Gedeón, který odmítl, aby byl nad syny Izraele ustanoven za vladaře. Ostatně podle toho také jeho soudcovství vypadalo. Ihned po smrti svého otce totiž nechal pobít 70 svých bratří, z nichž se štěstím v neštěstí přežil jen nejmladší Jótam. Toto provedl s odůvodněním, že je lepší, aby vládl jen jeden muž, tedy on sám, než společně sedmdesát jeho bratrů. Nutno zde podotknout, že jeho averze k ostatním bratřím vyplývala zřejmě z toho, že byl synem jiné ženy, která nebydlela pod stejnou střechou Gedeóna v Ofře, ale která bydlela v Šekemu. Poté, co nechal povraždit své bratry, nechal se v Šekemu ustanovit za krále. Šekemští a obyvatelé jiných měst se však nakonec proti němu vzbouřili. Při pokusu o potlačení vzpoury u jedné věže z ní na něho jakási žena hodila mlýnský kámen, který mu prorazil lebku. Než zemřel, poručil svému zbrojnoši, aby ho probodl svým mečem. Myslel si totiž, že tím zabrání tomu, aby se o něm mluvilo, že ho zabila žena. Po jeho smrti soudil syny Izraele soudce Tóla.\n\n\n"}
{"id": "1337469", "url": "https://cs.wikipedia.org/wiki?curid=1337469", "title": "František Duras", "text": "František Duras\n\nFrantišek Duras (29. března 1852 Jemníky – 21. července 1931 Slaný) byl český fotograf, který se vedle běžné živnostenské portrétní fotografické činnosti věnoval národopisné fotografii.\n\nNarodil se v rodině Jemnického mlynáře Františka Durase († 1875) a jeho manželky Marie, rozené Chmelíkové. Manželé měli devět dětí, ale dospělosti se dožily jen tři z nich: František a jeho sestry Julie a Pavla.\n\nNavštěvoval nejprve obecnou školu v Pcherách a od roku 1860 studoval na piaristickém gymnáziu v Praze. Protože neuměl dobře německy, měl nejprve problémy s prospěchem. Později se jej a jeho dalších českých spolužáků ujal profesor P. Benno Mathias, který je doučoval němčinu. Později přestoupil na českou reálku, kde byli jeho učiteli Josef Laužecký, Karel Vladislav Zap a František Jan Zoubek. Během studentských let zažil v Praze rozmach národního cítění. Se spolužáky rovněž navštěvovali divadla.\n\nV roce 1866 se jeho otec podrobil operaci oka, následkem které oslepl. František tedy musel přerušit studium, vrátit se na rodinný mlýn a ujmout se hospodářství. Vyučil se mlynářskému a sekernickému řemeslu u stárka Vojtěcha Suchopárka, který pracoval v jejich mlýně 40 let. Nadále si uchoval kulturní zájmy z dob studií: hrál ochotnické divadlo, věnoval se hře na housle a historii. Jako delegát pcherského spolku ochotníků se zúčastnil položení základního kamene ke stavbě Národního divadla v Praze dne 16. května 1868. V roce 1868 onemocněl pcherský řídící učitel a Duras jej několik měsíců zastupoval. Poté pracoval jeden rok jako volontér na Valdštejnském panství u Mnichova Hradiště. Poté se vrátil na rodný mlýn. Dne 17. listopadu 1874 se oženil s Annou Vlkovou (18. srpna 1857 – 24. dubna 1888) a krátce nato mlýn pronajal a s manželkou se odstěhoval do Prahy. Zde se seznámil s celou řadou českých výtvarníků, spisovatelů a hudebníků. V roce 1883 se manželé vrátili zpět do Slaného. Z tohoto manželství se narodilo třináct dětí. Otce ale přežily jen dcery Marie a Milada. Syn Antonín, který byl fotografem v Plzni, zahynul tragicky v roce 1909.\n\nDne 5. listopadu 1888 se oženil podruhé s Marií Poppeovou z Roudnice, s níž měl dalších devět dětí.\n\nJeho syn Josef Duras byl malířem, druhý syn Antonín Duras byl fotografem v Plzni.\n\nZemřel 21. července 1931 ve Slaném.\n\nVe Slaném si ve zděděném domě otevřel fotografický ateliér.\n\nVedle běžné živnostenské portrétní fotografie se věnoval dokumentaci kulturních památek a národopisu na Slansku. Od roku 1884 sbíral umělecké i řemeslné památky. Po úspěchu národopisného pavilonu na Jubilejní zemské výstavě v Praze se začalo uvažovat o uspořádání Národopisné výstavy českoslovanské. V přípravných pracích se horlivě angažoval slánský učitel a kustod slánského muzea Václav Štech. Na popud přípravného výboru výstavy se fotograf František Duras společně s malířem a fotografem Ferdinandem Velcem, nabídli, že budou dokumentovat památky v okolí Slaného a získávat exponáty pro plánovanou výstavu. V létě 1893 zahájili práce pro tento účel. Dalším pomocníkem jim byl Albert Maysl mladší a řada místních nadšenců.\n\nJejich činnost byla do té míry úspěšná, že v létě 1894 byla uspořádána nejprve oblastní národopisná výstava v Kolči (od 3. do 29. července 1894) a poté Okresní národopisná výstava ve Slaném, která proběhla od 2. do 10. září 1894 v budově dívčí školy ve Slaném, čp. 18. Zahajovací projev při otevření výstavy pronesl právě František Duras. Výstavu navštívilo celkem 5623 osob (z toho 2109 dětí).\n\nNa společné schůzi okresního odboru národopisné výstavy a farního odboru v Kolči dne 7. října 1894 bylo rozhodnuto, že Slánsko se na Národopisné výstavě následujícího roku představí vlastním pavilonem. Byla zvolena forma lepenicového lidového domu, který je typický pro okolí Slaného. Pavilon v podobě patrové lepenicové chalupy s doškovou střechou navrhl architekt Jan Vejrych.\n\nDurasovy fotografie byly významnou složkou vystavených exponátů. Je také autorem kreseb architektonických prvků a detailů.\n\nDále se podílel i na organizaci Hospodářsko-průmyslové výstavy ve Slaném v roce 1897.\n\nOd roku 1899 byl třicet let kustodem městského muzea.\n\nByl jedním ze zakládajících členů muzejního a literárního spolku \"Palacký\" v roce 1891. Byl redaktorem časopisu tohoto spolku, který vycházel pod názvem \"Slánský Obzor\".\n\nDuras je rovněž autorem řady fotografií v publikacích \"Soupisů památek historických a uměleckých v království Českém od pravěku do počátku XIX. století, konkrétně okresy: slánský, kladenský, jáchymovský a novopacký.\n\nDuras byl rovněž nadaným amatérským kreslířem. Dalším jeho koníčkem byla turistika. Byl zakládajícím členem Klubu českých turistů ve Slaném.\n\nDuras byl váženým slánským měšťanem, angažoval se i v místní správě. V letech 1896–1917 byl členem obecního zastupitelstva a v letech 1896–1910 i členem městské rady.\n\nDurasovy fotografie ilustrují tyto publikace:\n\n\n"}
{"id": "1337480", "url": "https://cs.wikipedia.org/wiki?curid=1337480", "title": "Almelo", "text": "Almelo\n\nAlmelo je město v nizozemské provincii Overijssel, žije v něm 72 000 obyvatel. Leží 15 km severozápadně od Enschede na vodní cestě Twentekanaal. První písemná zmínka pochází z roku 1236, městská práva obdrželo Almelo v roce 1394, v současné podobě vzniklo roku 1914 spojením městského centra s okolními vesnicemi do jedné obce.\n\nV 19. a 20. století bylo město centrem textilního průmyslu. Za prací přicházelo množství gastarbeiterů, v roce 1974 zde byla otevřena první mešita v Nizozemsku. Ve 21. století jsou hlavními zaměstnavateli firmy Urenco (zpracování uranu) a PANalytical (rentgenová zařízení).\n\nVýznamnými památkami jsou hraběcí zámek \"Huize Almelo\" ze 17. století, katolický chrám sv. Jiří, radnice a budova městské váhy.\n\nVe městě sídlí fotbalový klub Heracles Almelo, mistr Nizozemska z let 1927 a 1941, domácí zápasy hraje na Polman Stadionu. Každoročně se zde koná cyklistický závod Profronde van Almelo.\n\n\n\n"}
{"id": "1337513", "url": "https://cs.wikipedia.org/wiki?curid=1337513", "title": "Tóla", "text": "Tóla\n\nTóla ( , \"Tola\") je jméno dvou starozákonních postav. Jméno je vykládáno jako \"„Červec“\" či \"„Karmazín“\".\n\nPrvní zmínku v Bibli o muži tohoto jména lze najít v knize Genesis, kde figuruje jako jméno Isacharova syna. Pozdější biblický rodopisný seznam vyjmenovává 6 jeho synů, z nichž se stali \"„náčelníci otcovských rodů Tólových“\" neboli náčelníci tólské čeledi.\n\nTóla bylo též jméno starozákonního soudce, o němž se krátce zmiňuje kniha Soudců. Soudil syny Izraele po smrti soudce Abímeleka 23 let. Podle Davida Ganse toto období spadá do let 2719–2742 od stvoření světa neboli do let 1043–1019 před naším letopočtem. Rodem Tóla pocházel z izraelského kmene Isachar a jeho soudní dvůr sídlil v Šamíru, kde byl také pochován. Po smrti Tóly soudil syny Izraele soudce Jaír Gileádský.\n\n\n"}
{"id": "1337517", "url": "https://cs.wikipedia.org/wiki?curid=1337517", "title": "Turistická značená trasa 0933", "text": "Turistická značená trasa 0933\n\nTrasa začíná na rozcestí na Žabím potokem a stoupá k Žabím plesům Mengusovským, kolem chaty pod Rysmi na sedlo Váha a vrchol Rysů na polsko-slovenské státní hranici.\n\nPřístup veřejnosti je možný pouze v letním období od 16. června do 31. října.\n\n"}
{"id": "1337518", "url": "https://cs.wikipedia.org/wiki?curid=1337518", "title": "Abdul Chalim Sajdullajev", "text": "Abdul Chalim Sajdullajev\n\nAbdul Chalim Sajdullajev (; 2. června 1966, Argun (Čečensko) – 17. června 2006, tamtéž) byl separatistický vůdce neuznané Čečenské republiky Ičkerie, jenž převzal pozici po zavražděném vůdci Aslanu Maschadovi.\nV červnu roku 2006 ohlásil Ramzan Kadyrov, tehdejší předseda čečenské vlády za výkonu úřadu prezidenta Alu Alchanova, smrt Abdula Chalima Sajdullajeva, a to následujícími slovy „\"Teroristé byli sťati. Je to pro ně těžká rána, z níž se nikdy nevzpamatují“\".. Jeho zabití vykonaly v místě jeho rodiště ruské bezpečnostní jednotky.\n\nPo jeho smrti se funkce vůdce čečenských separatistů ujal zkušený čečenský válečník Doku Umarov.\n"}
{"id": "1337519", "url": "https://cs.wikipedia.org/wiki?curid=1337519", "title": "Michal Ratiborský", "text": "Michal Ratiborský\n\nMichal Ratiborský (* 6. prosince 1981 Krnov) je český politik a jednatel společnosti, od října 2017 poslanec Poslanecké sněmovny PČR, člen hnutí ANO 2011.\n\nPochází z Krnova, kde již od ukončení studií podniká v oboru elektrokomunikací. Od března 2011 je jednatelem firmy \"RHsystem obchodní\", od dubna 2013 jednatelem firmy \"Laserix technology\", od července 2015 jednatelem firmy \"Electronic Solutions\" a od prosince 2016 pak jednatelem firmy \"První REDO servis\". Navíc od ledna 2015 zasedá v dozorčí radě firmy \"Krnovské vodovody a kanalizace\" a od února 2017 je členem správní rady obecně prospěšné společnosti \"Rozvoj Krnovska\".\n\nMichal Ratiborský žije ve městě Krnov.\n\nJe členem hnutí ANO 2011. Zastával pozici člena Finančního výboru Zastupitelstva města Krnova. V komunálních volbách v roce 2018 kandidoval do Zastupitelstva města Krnov, ale neuspěl.\n\nVe volbách do Poslanecké sněmovny PČR v roce 2017 byl za hnutí ANO 2011 zvolen poslancem v Moravskoslezském kraji, a to z desátého místa kandidátky.\n"}
{"id": "1337523", "url": "https://cs.wikipedia.org/wiki?curid=1337523", "title": "Dimethylsulfoniopropionát", "text": "Dimethylsulfoniopropionát\n\nDimethylsulfoniopropionát (DMSP, systematický název 3-(dimethylsulfaniumyl)propanoát) je organosírová sloučenina. Tento zwitteriontový metabolit se vyskytuje v mořském planktonu, mořských řasách a některých druzích suchozemských i vodních cévnatých rostlin. Slouží jako osmolyt a byly u něj zjištěny i některé fyziologické a environmentální funkce. DMSP byl poprvé nalezen v červené mořské řase \"Polysiphonia fastigiata\".\n\nVe vyšších rostlinách se DMSP tvoří z \"S\"-methylmethioninu, meziprodukty jsou dimethylsulfoniumpropylamin a dimethylsulfoniumpropionaldehyd. V řasách syntéza této látky začíná deaminací methioninu.\n\nDMSP je rozkládán mořskými mikroby za vzniku dvou hlavních těkavých sloučenin, každá z nich má jiný dopad na životní prostředí. Jedním z produktů rozkladu je methanthiol, jenž se působením bakterií zabuduje do bílkovin. Druhým z produktů je dimethylsulfid (DMS). Bylo zjištěno, že se v mořské vodě může tvořit DMS štepením rozpuštěného (mimobuněčného) DMSP enzymem DMSP-lyázou, mnoho mimomořských druhů však přeměnuje methanthiol na DMS.\n\nDMS je rovněž spracováván mořskými bakteriemi, ovšem ne tak rychle jako methanthiol. I když DMS obvykle tvoří méně než 25 % těkavých produktů rozkladu DMSP, v rovnovážném stavu je jeho koncentrace v mořské vodě asi desetkrát vyšší než u methanthiolu (~3 nM oproti ~0,3 nM). Významná část DMS v mořích je oxidována na dimethylsulfoxid (DMSO).\n\n"}
{"id": "1337530", "url": "https://cs.wikipedia.org/wiki?curid=1337530", "title": "COTS Demo Flight 1", "text": "COTS Demo Flight 1\n\nNASA COTS Demo 1 byl první orbitální kosmický let nákladní kosmické lodi Dragon a celkově druhý start nosné rakety Falcon 9 soukromé společnosti SpaceX. Jednalo se o první demonstrační let v rámci spolupráce s NASA v programu Commercial Orbital Transportation Services (COTS). Hlavním cílem byl orbitální test lodi Dragon a její přistání. Také byly testovány úpravy na prvním stupni, které napravovaly neplánované rychlé otočení kolem podélné osy během prvního startu Falconu 8. prosince 2010 v 15:43 UTC.\n\nMise byla velmi úspěšná a bylo rozhodnuto, že následující dvě plánované mise v ramci COTS budou sloučené do jedné. Podle původních plánů měl totiž Dragon u Mezinárodní vesmírné stanice (ISS) zadokovat až při třetím letu, ale poprvé se tak stalo tedy už při letu COTS Demo Flight 2 v květnu 2012. Splnění i druhé mise otevřelo cestu ke komerčním zásobovacím letům k ISS v rámci smlouvy Commercial Resupply Services (CRS). První taková mise byla CRS-1 v říjnu 2012.\n\nDne 18. srpna 2006 NASA oznámila, že SpaceX byla NASA vybrána do programu Commercial Orbital Transportation Services (COTS) k prokázání schopností dopravit náklad, případně posádku, na Mezinárodní vesmírnou stanici. V rámci této smlouvy NASA poskytla 278 miliónů dolarů na vývoj rakety Falcon 9, přičemž peníze byly propláceny za jednotlivé splněné cíle, které měly vrcholit třemi demonstračními lety. COTS Demo Flight 1 byl prvním startem v rámci této smlouvy a měl proběhnout už v druhém čtvrtletí roku 2008. Start byla ale několikrát odložen, nakonec až na prosinec 2010.\n\nOdděleně od programu COTS byla SpaceX vybrána i pro komerční zásobování v rámci kontraktu CRS. V něm byla základní částka 1,6 miliardy dolarů s možností objednání dalších misí až do výše 3,1 miliardy dolarů.\n\nDva stupně rakety a loď Dragon byly postaveny ve výrobním závodu SpaceX v Hawthorne v Kalifornii a na Mys Canaveral byly dodány v červenci a srpnu 2010.\n\nPůvodní datum startu v roce 2008 bylo odkládáno až na konec roku 2010 a mise COTS Demo 2 a 3 byly přesunuty na rok 2011.\n\nKompletní zkoušky plnění rakety palivem byly provedeny 15. září 2010, a start byl plánován na nejdříve 7. prosince 2010.\n\nDne 22. listopadu 2010 SpaceX oznámila, že obdržela licenci pro návrat kosmické lodi od Federal Aviation Administration. Bylo to první takové povolení vydané soukromé firmě.\n\nÚspěšný statický zážeh proběhl 4. prosince 2010. Statický zážeh se podařil až na třetí pokus, protože dva předchozí pokusy byly automaticky ukončeny.\n\nStart měl proběhnout 7. prosince 2010. Na vnějších částech niobového prodloužení trysky motoru Merlin Vacuum na druhém stupni však bylo zaznamenáno několik trhlin. Bylo rozhodnuto oříznout nepotřebných 1,2 metru trysky, protože výsledná ztráta výkonu nebyla kritická.\n\nKonečné datum startu bylo stanoveno na 8. prosince 2010, se startovními okny v časech od 14:00 do 14:06, od 15:38 do 15:43 a od 17:16 do 17:24 UTC v závislosti na dostupnosti satelitů pro sledování a datovou komunikaci (TDR sítě), které slouží ke sledování a komunikaci s kosmickou lodí. První pokus byl původně naplánován na střed prvního startovního okna na 14:03 UTC, ale byl přesunut na konec okna na 14:06 UTC. Tento pokus byl přerušen v čase T -2:48 kvůli neodpovídajícím datům z telemetrie.\n\nDruhý pokus byl naplánován na 15:43 UTC, a byl úspěšný. Motory prvního stupně dohořely v čase T+2:56, kužel špičky rakety se oddělil v čase T+3:47, druhý stupeň dohořel v čase T+8:56, vše podle plánu. Dragon se oddělil v čase T+9:30 a dosáhl téměř kruhové oběžné dráhy, s nejnižším bodem v 288 kilometrech a nejvyšším v 301 kilometrech se sklonem 34,53 stupně. To bylo blízko k původnímu cíli kruhové dráhy ve výšce 300 km se sklonem 34,5 stupně.\n\nFalcon 9 vynesl malé množství nanosatelitů. Mezi ně patřil první nanosatelit velitelství raketové obrany americké armády (Space and Missile Defense Command – Operational Nanosatellite Effect, zkráceně SMDC-ONE), který měl fungovat 30 dní. A také dva 3U CubeSaty Národního úřadu pro průzkum (NRO), které měly také fungovat 30 dní.\n\nJednou z hmotnostních maket uvnitř lodi Dragon byl kovový barel obsahující velké kolo francouzského sýru Le Brouère. Bylo to myšleno jako vtip a odkazovalo na scénku ze seriálu \"Monty Pythonův létající cirkus\". Na víku barelu byl plakát k filmu \"Přísně tajné!\" z roku 1984. Elon Musk neodhalil náklad na tiskové konferenci po přistání, protože se obával, že by tento vtip zastínil úspěchy společnosti.\n\nNa oběžné dráze byla provedena automatizovaná zkouška, zahrnující kontrolu teploty a řízení polohy, aby bylo možné udržet nepřerušené datové spojení prostřednictvím TRDS. V 16:15 UTC SpaceX oznámila, že bylo navázáno spojení s lodí Dragon přes systém TDR. Po dvou plánovaných obězích byl vydán povel k zahájení deorbitačního zážehu. Dragon přistál Tichém Oceánu v 19:02 UTC přibližně 800 kilometrů západně od Baja California pomocí všech tří úspěšně rozvinutých padáků. SpaceX oznámila, že byly úspěšně splněny všechny cíle zkoušky. Od startu do přistání let trval 3 hodiny, 19 minut a 52 sekund.\n\nMotor druhého stupně byl po oddělení lodi znovu zažehnut. To umožnilo SpaceX splnit sekundární cíl mise, jímž bylo dosažení vyšší, než nízké oběžné dráhy. I přes snížení výkonu vlivem zkrácení trysky před startem dosáhl druhý stupeň výšky 11 000 km.\n\n"}
{"id": "1337534", "url": "https://cs.wikipedia.org/wiki?curid=1337534", "title": "Jaír", "text": "Jaír\n\nJaír ( , \"Ja'ir\") je jméno několika starozákonních postav. Jméno je vykládáno jako \"„Svítí“\" či \"„Zasvítí“\".\n\nPrvní zmínku v Bibli o muži tohoto jména lze najít v knize Numeri, kde je označen jako \"„syn Manasesův“\" – zřejmě je však takto označen jen v širším slova coby význačný člen Manasesova rodu. Jednalo se totiž o kmenového válečníka, jenž ještě za života Mojžíše, tedy v době, než izraelské kmeny překročily pod vedením Jozueho řeku Jordán, aby dobyly svou Zemi zaslíbenou, dobyl v předjordání celý bášanský kraj včetně Lehavot ha-Bašan a toto území přejmenoval na \"„vesnice Jaírovy“\". Celé toto území připadlo jeho soukmenovcům i po dobytí Země zaslíbené a rozdělení do držení jednotlivým izraelským kmenům.\n\nJaír bylo též jméno starozákonního soudce, o němž se krátce zmiňuje kniha Soudců. Soudil syny Izraele po smrti soudce Tóly 22 let. Podle Davida Ganse toto období spadá do let 2742–2764 od stvoření světa neboli do let 1020–997 před naším letopočtem. Jaír Gileádský měl 30 synů, kteří spravovali 30 měst, jež byly pojmenovány jejich jmény a jež ležely v krajině Jaírových vesnic. Rodově zřejmě pocházel z kmene Manases a jeho soudní dvůr sídlil v Gileádu. Po smrti byl pochován v Kamónu a po něm soudil syny Izraele soudce Jiftách.\n\nV knize Ester figuruje jméno Jaír jako jméno Mordechajova otce.\n\n\n"}
{"id": "1337536", "url": "https://cs.wikipedia.org/wiki?curid=1337536", "title": "Huawei Honor 7", "text": "Huawei Honor 7\n\nHuawei Honor 7 je chytrý telefon vyráběn firmou Huawei a její podznačkou Honor. Je to následovník modelu Huawei Honor 6, což byla vlajková loď pro rok 2014. Řada Honor je známa díky výborné výbavě za příznivou cenu a u tohoto modelu tomu není jinak. Modely se pro jednotlivé trhy liší, kdy zlatá dual-sim varianta s 64 GB uložného prostoru je vyráběna pouze pro Čínu. Mezinárodní model je vybeven 16 GB uložného prostoru, přičemž verze pro čínu podporuje pouze jednu SIM.\n\nHonor 7 má celokovové tělo, 5.2\" velký dotykový displej, 20 MP zadní kameru od Sony a 8 MP přední kameru. Je dostupný ve třech barevných variantách a to zlatá, šedá a stříbrná. U mezinárodní verze verze oproti zlaté, čínské variantě, není obsažena funkce NFC, je využito menšího paměťového modulu. Telefon je vybaven čtečkou otisku prstu, která je označována jako inteligentní s velmi rychlou odezvou. Další výraznou částí telefonu je chytré tlačítko, což je přídavné hardwarové tlačítko, ke kterému může být přiřazeno několik specifických funkcí k ulehčení ovládání telefonu.\n\nHonor 7 je dodáván s operačním systémem Android Lollipop s nádstavbou EMUI 3.0. Aplikace fotoaparátu obsahuje několik nových funkcí jako je například \"Dobré jídlo\", která zvýrazní detaily a přidá umělěcký nádech fotorafiím jídla. Telefon obsahuje mnoho chytrých funkcí pro ovládání jednou rukou. Čtečka otisku odemče telefon za 0.5 sekundy, avšak také podporuje další softwarové možnosti pro ovládání telefonu.\n\nTelefon byl představen v Číně v červenci roku 2015, následně v Anglii v srpnu a v listopadu v Indii. Huawei se spojil s firmou Flipkart a telefon byl prodáván jakožto premiový produkt od této firmy.\n\nNová verze telefonu byla pojmenována Honor 7 Enhanced a byla vybavena androidem 6.0 Marshamllow. Rozdíl oproti předchozí verzi není pouze ve vylepšeném systému, ale také díky 32 GB úložiště. Ostatní specifikace byly zachovány stejné.\n"}
{"id": "1337552", "url": "https://cs.wikipedia.org/wiki?curid=1337552", "title": "Champvent", "text": "Champvent\n\nChampvent je obec v západní (frankofonní) části Švýcarska, v kantonu Vaud, v okrese Jura-Nord Vaudois. Obec je situována na úpatí pohoří Jura. V roce 2016 žilo v obci 651 obyvatel.\n\nObec je poprvé zmiňována v roce 1011 jako Canvent, v roce 1013 jako Canventum a v roce 1228 Chanvent. Do 31. srpna 2006 byla obec součástí distriktu Yverdon, od 1. září 2006 se stala součástí nového distriktu Jura-Nord Vaudois. K 1. lednu 2012 se s obcí Champvent sloučily dříve samostatné obce Essert-sous-Chamvpent a Villars-sous-Champvent. Další částí obce Champvent je osada Saint-Christophe. Na seznamu Švýcarského kulturního dědictví jsou hrad Champvent a Saint Christophe.\n\nV roce 2000 hovořilo 94,01% obyvatel obce francouzsky. Ke švýcarské reformované církvi se hláší 78,3 % obyvatel.\n\n\n"}
{"id": "1337557", "url": "https://cs.wikipedia.org/wiki?curid=1337557", "title": "Pasivní infračervené čidlo", "text": "Pasivní infračervené čidlo\n\nPasivní infračervené čidlo (PIR čidlo) je elektromagnetické čidlo, které měří infračervené záření (IR) vyzařující z objektů v zorném poli čidla. Nejčastěji se využívá v detektorech pohybu PIR.\n\nVšechny objekty s teplotou nad absolutní nulu vyzařují teplo ve formě záření. Obvykle toto záření není viditelné pro lidské oko, protože vyzařuje na infračervené vlnové délce, ale může být detekováno elektronickým zařízením sloužící právě pro takový účel. Termín pasivní v tomto případě odkazuje na fakt, že zařízení PIR nevytváří nebo nevyzařuje energii pro účely detekce. Pracují zcela pomocí detekce infračerveného záření vyzařovaného nebo odraženého z objektů. Nerozpoznávají ani neměří teplo.\n\nPohybové čidlo detekuje pohyb lidí, zvířat a dalších objektů. Běžně se používají pro alarmy proti zlodějům a automaticky aktivovatelné světelné systémy. Obvykle se nazývají jednoduše PIR, občas taky PID ve významu pasivní infračervený detektor.\n\nJednotlivé sensory PIR detekují změny v množství infračerveného záření, které na něj dopadá, což se liší v závislosti na teplotě a povrchových charakteristik objektů před snímačem. Když objekt, například člověk, prochází před pozadím, kupříkladu před stěnou, teplota se v bodě zorného pole zvýší z pokojové teploty na teplotu tělesnou. Snímač přeměňuje výslednou změnu příchozího infračerveného záření na změnu výstupního napětí, což spouští detekci. Objekty s podobnou teplotu, ale různými povrchovými charakteristikami mohou mít také jiný odlišný vzorec infračerveného záření a jejich pohyb v závislosti na pozadí může také vyvolat detekci.\n\nPřístroje PIR přicházejí v mnoha konfiguracích pro širokou škálu aplikací. Nejběžnější modely mají četné Fresnelovy čočky nebo zrcadlové segmenty, efektivní dosah asi deset metrů a zorné pole menší než 180 stupňů. Dostupné jsou modely se širšími zornými úhly, včetně 360 stupňů, typicky navržené pro montáž na strop. Některé větší PIR jsou vyráběny s jednopólovými zrcadly a mohou zaznamenávat změny v infračervené energii ve vzdálenosti přes třicet metrů (100 stop) od PIR. K dispozici jsou také PIR, navržené s otočnými zrcátky, které umožňují buď široké pokrytí (šířka 110 °) nebo velmi úzké „stěnové“ pokrytí, případně s individuálně volitelnými segmenty, které „tvarují“ pokrytí.\n\nPáry senzorových prvků mohou být zapojeny jako protilehlé vstupy k diferenciálnímu zesilovači. V takovém uspořádání se měření PIR navzájem ruší, aby se z elektrického signálu odstranila průměrná teplota zorného pole; zvýšení IR energie v celém senzoru se samočinně zruší a přístroj nespustí. To umožňuje odolat falešným spouštěním zařízení v případě, že je vystaveno krátkým zábleskům světla nebo rozsáhlému osvětlení. (Neustálé vystavování vysokým energiím může stále ještě saturovat materiály snímače a způsobit, že snímač nemůže zaznamenat další informace.) Současně tato diferenciální uspořádání minimalizují rušení v běžném režimu, což umožňuje zařízení odolávat spouštění kvůli blízkým elektrickým polím. Nicméně rozdílná dvojice snímačů nemůže v této konfiguraci měřit teplotu, a proto je použitelná pouze pro detekci pohybu.\n"}
{"id": "1337584", "url": "https://cs.wikipedia.org/wiki?curid=1337584", "title": "Paradise Papers", "text": "Paradise Papers\n\nParadise Papers nebo Dokumenty z ráje jsou databáze 13,4 milionů důvěrných finančních dokumentů, které byly zveřejněny 5. listopadu 2017 a odhalují seznamy více než 120 000 jedinců a společností a jejich daňové úniky do daňových rájů. Původem těchto dokumentů je firma Appleby. Dokumenty byly anonymě předány německým novinám \"Süddeutsche Zeitung\" a americkému International Consortium of Investigative Journalists (ICIJ). 12 060 dokumentů z Paradise Papers se přímo týká Česka.\n\nV dokumentech se objevili ukrajinský prezident Petro Porošenko, britská královna Alžběta II. a Charles, princ z Walesu, bývalý kanadský premiér Jean Chrétien, americký multimiliardář George Soros, britský pilot Formule 1 Lewis Hamilton, irský zpěvák Bono, prezidentka Libérie Ellen Johnsonová-Sirleafová, kolumbijský prezident Juan Manuel Santos, bývalý vrchní velitel sil NATO v Evropě Wesley Clark, americká zpěvačka Madonna, americký producent Harvey Weinstein, americký zpěvák Justin Timberlake, spoluzakladatel Microsoftu Paul Allen, nebo mexický podnikatel a nejbohatší člověk na světě Carlos Slim Helú.\n\nParadise Papers se dotýkají finančních transakcí společností jako je Facebook, Twitter, Amazon, Apple, Uber, Nike, Walmart, Allianz, Siemens AG, McDonald's, Goldman Sachs, Barclays, Deutsche Bank nebo Yahoo!.\n\n"}
{"id": "1337585", "url": "https://cs.wikipedia.org/wiki?curid=1337585", "title": "Zhuchengtitan", "text": "Zhuchengtitan\n\nZhuchengtitan („titán z Ču-čchengu“) byl rod sauropodního dinosaura ze skupiny Titanosauria, který žil v období svrchní křídy (kampán), asi před 73,5 miliony let) na území dnešní Číny (provincie Šan-tung, souvrství Wang-š’).\n\nByla objevena pouze kost pažní (humerus) o délce 108 cm, dnes s katalogovým označením \"ZJZ-57\". Unikátní anatomické znaky na fosilní kosti ukazují, že druh \"Z. zangjiazhuangensis\" je odlišný od ostatních známých titanosaurních sauropodů a v listopadu roku 2017 byl proto popsán jako nový rod i druh kolektivem čínských paleontologů. Jedná se o vůbec prvního sauropoda popsaného z provincie Šan-tung.\n\nFylogenetická analýza naznačuje, že mezi asijskými sauropody mohl být vývojově nejbližší mongolský druh \"Opisthocoelicaudia skarzynskii\".\n\n"}
{"id": "1337591", "url": "https://cs.wikipedia.org/wiki?curid=1337591", "title": "Kyselina o-kumarová", "text": "Kyselina o-kumarová\n\nKyselina \"o\"-kumarová je organická sloučenina, hydroxyderivát kyseliny skořicové. Je jedním z izomerů kyseliny kumarové společně s kyselinou \"m\"-kumarovou a \"p\"-kumarovou, které se liší pozicí hydroxylové skupiny na benzenovém jádru.\n\nKyselina \"o\"-kumarová se nachází v octu.\n\n2-kumarát reduktáza je enzym, který vytváří 2-kumarát z 3-(2-hydroxyfenyl)propanoátu a NAD+. Tento enzym je součástí metabolismu fenylalaninu.\n\n"}
{"id": "1337596", "url": "https://cs.wikipedia.org/wiki?curid=1337596", "title": "Kyselina m-kumarová", "text": "Kyselina m-kumarová\n\nKyselina \"m\"-kumarová je organická sloučenina, hydroxyderivát kyseliny skořicové. Je jedním z izomerů kyseliny kumarové společně s kyselinou \"o\"-kumarovou a \"p\"-kumarovou, které se liší pozicí hydroxylové skupiny na benzenovém jádru.\n\nKyselina \"m\"-kumarová se nachází v octu.\n\n"}
{"id": "1337598", "url": "https://cs.wikipedia.org/wiki?curid=1337598", "title": "Michal Coubal", "text": "Michal Coubal\n\nMichal Coubal (* 26. září 1961 Praha) je český horolezec a bývalý československý reprezentant (1988-91) z oddílu \"Banka Praha\". V 80. letech lezl ve dvojici se svým starším bratrem (mnoho společných prvovýstupů na pískovcích i v horách v osmém stupni obtížnosti a několik ocenění výstupy roku), později se svou dcerou.\n\nS bratrem Miroslavem Coubalem byli i v zahraničí známi jako \"bratři Coubalové\", s lezením začínali v polských Tatrách, jako jeskyňáři, v Dubských skalách a na Kokořínsku. Mají prvovýstupy na českých pískovcových skalách i v Sasku a ve stěnách v Alpách i Himálaji. Na fotografiích při lezení je můžeme vidět v dioptrických brýlích, s flanelovými košilemi a v důchodcovských bačkorách. Později jeho bratr přestal lézt a věnoval se zaměstnání, po velmi dlouhé době si spolu zalezli až v roce 2015 v Alpách. Poslední prvovýstupy podnikl se svou dcerou \"Ájou\".\n\nVystudoval střední průmyslovou školu strojní v Praze Na Třebešíně, až do roku 1990 pracoval jako letecký vývojový konstruktér v n. p. Letov, poté začal podnikat jako výrobce dřevěných hraček. Velmi zdařilé jsou jeho nákresy cest z prvovýstupů, později namaloval několik nákresů do místních horolezeckých průvodců.\n\n\n\"(výběr)\"\n\n\n\n\n\n\n"}
{"id": "1337600", "url": "https://cs.wikipedia.org/wiki?curid=1337600", "title": "Žiarske pleso", "text": "Žiarske pleso\n\nŽiarske pleso ( nebo ) je největší jezero v Žiarske dolině v Západních Tatrách na Slovensku. Je známé také pod názvem Pliesko pod Žiarskym sedlom. Má rozlohu 0,1135 ha a je 45 m dlouhé a 37 m široké. Dosahuje maximální hloubky 0,9 m. Jeho objem činí 405 m³. Leží v nadmořské výšce 1833 m.\n\nNachází se v horní části Žiarske doliny zvané Malé Závraty jižně od Plačlivého a západně od Žiarskeho sedla.\n\nPleso nemá povrchový přítok ani odtok. Jihozápadně od něj pramení Smrečianka, do jejíhož povodí patří. Rozměry jezera v průběhu času zachycuje tabulka:\nPleso je veřejnosti přístupné\n\n\n"}
{"id": "1337601", "url": "https://cs.wikipedia.org/wiki?curid=1337601", "title": "Kyselina p-kumarová", "text": "Kyselina p-kumarová\n\nKyselina \"p\"-kumarová je organická sloučenina, hydroxyderivát kyseliny skořicové. Je jedním z izomerů kyseliny kumarové společně s kyselinou \"o\"-kumarovou a \"m\"-kumarovou, které se liší pozicí hydroxylové skupiny na benzenovém jádru. \"P\"-kumarová kyselina je ze všech tří izomerů v přírodě nejrozšířenější, existuje jako \"cis\"- a \"trans\"-izomer.\n\nKyselina \"p\"-kumarová se nachází v liáně \"Gnetum cleistostachyum\".\n\nKyselinu \"p\"-kumarovou lze nalézt v nejrůznějších jedlých rostlinách jako jsou podzemnice olejná, rajče jedlé, mrkev obecná, bazalka a česnek. Vyskytuje se rovněž ve vínu, v octu. a v zrnech ječmene.\n\nKyselina \"p\"-kumarová se také nachází v pylu, odkud se dostává do medu.\n\nGlykosidy kyseliny \"p\"-kumarové se dají nalézt v chlebech obsahujících lněná semena.\n\nDiestery kyseliny \"p\"-kumarové jsou součástí karnaubského vosku.\n\nKyselina \"p\"-kumarová je vytvářena z kyseliny skořicové působením P450-závislého enzymu trans-cinnamát 4-monooxygenázy (C4H):\n\nTaké vzniká z L-tyrosinu působením tyrosinové amoniaklyázy:\n\nKyselina \"p\"-kumarová je prekurzorem 4-ethylfenolu, který vytváří kvasinky \"Brettanomyces\" ve víně. Nejprve dojde k přeměně kyseliny na 4-vinylfenol za katalýzy enzymem cinamátdekarboxylázou. 4-vinylfenol je následně působením vinylfenolreduktázy redukován na 4-ethylfenol.\n\nEnzym \"cis\"-\"p\"-kumarát glukosyltransferáza využívá UDP-glukózu a \"cis\"-\"p\"-kumarát k tvorbě 4′-O-β-D-glukosyl-\"cis\"-\"p\"-kumarátu a UDP. Tento enzym patří mezi glykosyltransferázy, přesněji mezi hexosyltransferázy.\n\nV bachoru ovcí, které byly krmeny senem, se vyskytuje kyselina floretová, jež vzniká hydrogenací 2-propenového postranního řetězce kyseliny \"p\"-kumarové.\n"}
{"id": "1337620", "url": "https://cs.wikipedia.org/wiki?curid=1337620", "title": "Albánský parlament", "text": "Albánský parlament\n\nAlbánský parlament je jednokomorový parlament v němž zasedá 140 poslanců.\n\nReprezentuje moc zákonodárnou v Albánii. Je mu odpovědná vláda Albánie. Volí také albánského prezidenta.\n\nVolby do Albánského parlamentu jsou na principu poměrného systému.\n\nPo volbách v roce 2017 v něm zasedá 5 stran:\n"}
{"id": "1337623", "url": "https://cs.wikipedia.org/wiki?curid=1337623", "title": "Orangutan tapanulijský", "text": "Orangutan tapanulijský\n\nOrangutan tapanulijský či tapanulský (\"Pongo tapanuliensis\") je jeden ze tří druhů orangutanů. Žije výhradně na indonéském ostrově Sumatra, konkrétně v oblasti zvané Jižní Tapanuli. Jako samostatný druh byl popsán až v roce 2017. Ve stejné době bylo rovněž známo necelých 800 zástupců druhu. Od zbylých dvou druhů orangutanů, tedy orangutana sumaterského a orangutana bornejského, se liší geneticky, velikostí lebky (je výrazně menší), chrupem a zbarvením a délkou srsti. K oddělení tohoto druhu došlo asi před 3,4 mil. let. Výzkum probíhal převážně na základě kostry, která byla nalezena roku 2013.\n\n"}
{"id": "1337625", "url": "https://cs.wikipedia.org/wiki?curid=1337625", "title": "Dálnice na Ukrajině", "text": "Dálnice na Ukrajině\n\nUkrajina má poměrně malou dálniční síť, pokud bychom do ní zařadili pouze úseky, které skutečně odpovídají mezinárodním předpisům pro klasifikaci dálnic. Existující významné silnice lze většinou kvalifikovat jen jako dvouproudové silnice (po dvou pruzích v každém směru), neboť jim chybí středový dělící pás se svodnicemi, odstavný proud a další bezpečnostní prvky, a vyskytují se na nich povětšinou pouze jednoúrovňové křižovatky. Jedná se tedy spíše o hlavní rychlostní silnice, přičemž tato síť dosahuje 5 % délky všech státních a oblastních silnic. Celková délka silnic na Ukrajině, považovaných za dálnice a označených písmenem M, dosahuje 8080 km. Maximální povolená rychlost na těchto tzv. dálnicích je pro osobní automobily 130 km/h. Ukrajinské dálnice nejsou zpoplatněné.\n\nDálnice jsou na Ukrajině označovány písmenem M (\"Mizhnarodni\" - ukrajinsky mezinárodní; ne však, jak je často mylně zaměňováno, \"motorway\" − anglický výraz pro dálnici). Ukrajinské slovo pro dálnici je \"šose\", v azbuce \"Шосе\".\n\nPoznámka: města vyznačená kurzívou se nacházejí de jure na Ukrajině, na poloostrově Krymu de facto obsazeném Ruskou federací.\n"}
{"id": "1337627", "url": "https://cs.wikipedia.org/wiki?curid=1337627", "title": "Bach (rod)", "text": "Bach (rod)\n\nRozvětvená rodina Bachů ovládala hudební život ve středním Německu od druhé poloviny 16. století do poloviny 19. století. Pocházela z ní řada městských hudebníků, varhaníků a skladatelů. Např. v Erfurtu se ještě v roce 1793 všichni městští hudebníci nazývali \"Bachové\", ačkoli nikdo z hudebníků tohoto jména ve městě již dávno nežil. Mezi nejznámější a nejvlivnější patřil Johann Sebastian Bach. O některých členech rodiny se dochovalo jen málo informací.\n\nObvykle se dvě hlavní linie:\n\n\n\n\n\n\n\n\"Vedle linie vedoucí k Johannu Sebastianovi existuje další linie vycházející od bratra Veita Bacha, Lipse Bacha (*1552):\"\n\n\n\n"}
{"id": "1337628", "url": "https://cs.wikipedia.org/wiki?curid=1337628", "title": "Ilir Meta", "text": "Ilir Meta\n\nIlir Meta (* 14. března 1969, Çorovodë) je albánský sociálnědemokratický politik, člen místní politické strany \"Socialistické hnutí pro integraci\" (, LSI), bývalý předseda vlády země, zastávající od 24. července 2017 úřad prezidenta Albánie, v němž vystřídal demokrata Bujara Nishaniho. Platí za někdejšího chráněnce Fatose Nana. \n\nDne 28. dubna 2017 byl Ilir Meta jakožto stávající předseda albánského parlamentu zvolen ve čtvrtém kole kole hlasování novým prezidentem země, předchozí tři kola hlasování byla neúspěšná. Ve čtvrtém kole jej podpořila i Socialistická strana předsedy vlády Edi Ramy. \n\n"}
{"id": "1337629", "url": "https://cs.wikipedia.org/wiki?curid=1337629", "title": "Johann Aegidius Bach", "text": "Johann Aegidius Bach\n\nJohann Aegidius Bach (9. února 1645 Erfurt – 22. listopadu 1716 tamtéž) byl německý varhaník, violista a ředitel orchestru v Erfurtu.\n\nJohann Aegidius Bach byl synem ředitele městské hudby v Erfurtu Johanna Bacha (1604–1673). Byl violistou městské hudby v Erfurtu, kterou řídil jeho otec. Jeho funkci převzal v roce 1682. Kromě toho působil v Erfurtu i jako varhaník v kostelech Kaufmannskirche a Michaeliskirche.\n\nDva z jeho synů, Johann Bernhard Bach (1676-1749) a Johann Christoph Bach (1685-1740) se stali rovněž hudebníky.\n\nZanechal v rukopise řadu chrámových skladeb. Mezi jinými např. Motet à 9 \"Unser Leben ist ein Schatten\" (1696) pro dva sbory.\n\n"}
{"id": "1337630", "url": "https://cs.wikipedia.org/wiki?curid=1337630", "title": "Madame Royale", "text": "Madame Royale\n\nMadame Royale je někdejší titul určený pro nejstarší žijící neprovdanou dceru francouzských králů. Titul byl analogický k mužskému titulu \"Monsieur\", který zpravidla náležel druhorozenému synovi francouzského krále. \n\nZřejmě neslavnější nositelkou titulu byla Marie Terezie Bourbonská (1778–1851), dcera krále Ludvíka XVI. \n\nTitulu \"Madame Royale\" užívala také Izabela Bourbonská, nejstarší dcera Jindřicha IV. Po její smrti přešel titul na její sestru Kristýnu.\n\nV britské královské rodině je občas používán obdobný titul \"Princess Royal\" (královská princezna).\n"}
{"id": "1337631", "url": "https://cs.wikipedia.org/wiki?curid=1337631", "title": "Římskokatolická farnost Halenkov", "text": "Římskokatolická farnost Halenkov\n\nŘímskokatolická farnost Halenkov je územní společenství římských katolíků s farním kostelem Povýšení svatého Kříže v děkanátu Vsetín. \n\nHalenkov byl založen v roce 1654 Jiřím Illésházym, uherským šlechticem, který koupil roku 1652 vsetínské panství.\n\nAdministrátorem je od února 2016 R. D. Mgr. Ján Rušin.\n\nAktuální pořad bohoslužeb je dostupný na stránkách farnosti.\n\nNa území farnosti se pravidelně pořádá tříkrálová sbírka. V roce 2017 se při ní vybralo 101 094 korun. O rok později činil výsledek sbírky 102 602 korun.\n\nV srpnu 2017 ve farnosti udílel svátost biřmování arcibiskup Jan Graubner.\n"}
{"id": "1337634", "url": "https://cs.wikipedia.org/wiki?curid=1337634", "title": "Vysokorychlostní železnice v Česku", "text": "Vysokorychlostní železnice v Česku\n\nVysokorychlostní železnice v ČR také Rychlá spojení (RS) je název zamýšlených železničních tratí v Česku stavěných pro rychlosti nad 250 km/h. \n\nVláda České republiky na svém zasedání v březnu 2017 schválila tyto trasy:\n\nVýstavba vysokorychlostních tratí by měla být zahájena do roku 2025 s tím, že pro urychlení přípravných prací nebudou tvořeny vlastní české národní standardy, ale SŽDC za 11 milionů korun zakoupila licenci na normy pro francouzský systém TGV. \n\nPrvními vysokorychlostními úseky v síti SŽDC mají být úseky: \n\n\nV současnosti je maximální povolená rychlost na tratích 160 km/h, i když například dopravce České dráhy provozuje vlaky schopné rychlostí větších. Příkladem je Elektrická jednotka 680 přezdívaná Pendolino, tento vlak je schopný rychlosti 230 km/h a dopravce ho provozuje již od roku 2003. Stejné rychlosti může dosáhnout také lokomotiva Siemens ES64U4 označovaná jako Railjet, která pro ČD jezdí od roku 2014. Další vysokorychlostní lokomotivou Českých drah je Lokomotiva 380 od společnosti Škoda, která může dosáhnout rychlosti 220 km/h.\n\nTratí s maximální povolenou rychlostí 160 km/h bylo v Česku k roku 2016 celkem 389 kilometrů.\n\n"}
{"id": "1337638", "url": "https://cs.wikipedia.org/wiki?curid=1337638", "title": "Okružní stezka kolem Gliwic", "text": "Okružní stezka kolem Gliwic\n\nOkružní stezka kolem Gliwic (číslo 243) je žlutě značená turistická trasa v Polsku ve Slezském vojvodství.\n\nTrasa vede převážně městem Gliwice a obcemi, které jsou na území gliwického okresu nebo s ním sousedí. Trasa měří kolem 137 km. Na trase se nacházejí industriální památky, dřevěné sakrální stavby, zámky, prochází rozsáhlými lesy, malebnou krajinou. Do vzdálenosti 500 m od stezky je možné navštívit na 248 objektů. Trasu je možné projet na kole.\n\n"}
{"id": "1337640", "url": "https://cs.wikipedia.org/wiki?curid=1337640", "title": "Sierakowice (Slezské vojvodství)", "text": "Sierakowice (Slezské vojvodství)\n\nSierakowice (německy: \"Schierakowitz,\" dříve: \"Gross Schierakowitz, Graummannsdor\"\")\" je starostenská vesnice v gmině Sośnicowice, okres Gliwice, Slezské vojvodsví v Polsku.\n\nV letech 1975–1998 obec byla pod administrativou Katovického vojvodství.\n\nNázev se odvozuje od zakladatele vesnice Sieraka. Německý lingvista Heinrich Adamy ve svém díle o místních názvech ve Slezsku, které vyšlo v roce 1888 ve Vratislavi, jako nejstarší název uvádí \"Sierakowice\" s vysvětlením významu \"Dorf des Sierak\", tj. polsky \"Wieś Sieraka\" (česky: Vesnice Sieraka).\n\nV latinském spise \"Liber fundationis episcopatus Vratislaviensis je vesnice nazývána\" \"Syracowitz polonicum.\"\n\nPrvní zmínky o farnosti pocházejí z 14. století, ale první písemné zmínky jsou z roku 1447. V roce 1952 byla ve vesnici postavena základní škola. V období 1999–2005 bylo zde gymnasium.\n\nK vesnici náležejí ještě části:\nV roce 2011 ve vesnici žilo 1131 obyvatel (z toho 552 mužů a 579 žen).\n\nSierakowice zaujímají 21% z povrchu gminy Sośnowice. Plocha lesů zaujímá cca 1600 ha, tj. 67 % plochy vesnice, 29% zaujímá zemědělská půda a 4 % (tj. cca 100 ha) připadá na zástavbu a silnice.\n\n\nVesnicí prochází vojvodská silnice č. 408 (Kędzierzyn-Koźle, Opolské vojvodství–Gliwice, Slezské vojvodství).\n\nVesnicí prochází turistická trasa:\n\n"}
{"id": "1337648", "url": "https://cs.wikipedia.org/wiki?curid=1337648", "title": "Aglaonema", "text": "Aglaonema\n\nAglaonema (\"Aglaonema\") je rod rostlin z čeledi árónovité. Jsou to vytrvalé byliny s přímým nebo plazivým stonkem a jednoduchými, často různě skvrnitými nebo kolorovanými listy. Květy jsou drobné, jednopohlavné, bezobalné, uspořádané v palici obklopené jednoduchým toulcem. Plodem jsou bílé nebo žluté až červené bobule, uspořádané v chudém plodenství.\nRod zahrnuje 21 druhů a je rozšířen v tropické a subtropické Asii od severovýchodní Indie po Novou Guineu.\n\nAglaonemy jsou vzhledem k dekorativnímu olistění často pěstovány v tropech, subtropech a sklenících botanických zahrad jako okrasné rostliny. Mají též význam v domorodé medicíně.\n\nVětšina druhů aglaonem má vzpřímený stonek, což je znak který není pro árónovité typický a lze jej jinak nalézt v převažující míře jen u rodů difenbachie a \"Montrichardia\", řidčeji u některých nemnohých zástupců jiných rodů (např. některé filodendrony a alokázie). Jak stonek aglaonemy roste, spodní listy opadávají a olistěný je pak jen vrchol stonku. Dva druhy se však tomuto modelu vymykají: \"A. brevispathum\" a \"A. costatum\". Stonek těchto druhů je větvený a plazí se po povrchu půdy, v přírodních podmínkách je však často zapadaný listovým opadem a může působit jako podzemní. U některých robustnějších, primárně vzpřímených druhů (např. \"A. marantifolium\") se v pozdnějším věku rostlin často stává, že si rostlina vlastní vahou lehá a stonek je pak vystoupavý.\n\nAglaonemy jsou vytrvalé, stálezelené byliny. Stonek je buď vzpřímený a pak většinou nevětvený, nebo řidčeji plazivý a větvený. Plazivé stonky často v uzlinách kořenují. Na neolistěných částech stonku jsou kruhové listové jizvy. Listy jsou nahloučené na konci stonku, čepel je většinou delší než řapík, obvykle vejčitě až úzce eliptická, řidčeji široce vejčitá nebo čárkovitá, často stříbřitě žíhaná nebo variegátní, s klínovitou nebo zaokrouhlenou, výjimečně srdčitou bází. Žilnatina je zpeřená, u některých druhů nezřetelná, postranní žilky se u okraje čepele spojují do sběrné žilky.\nKvětenstvím je jako u většiny árónovitých palice obalená toulcem. Toulec je zelený nebo bílý, opadavý nebo vytrvalý, vejčitý až téměř okrouhlý, člunkovitého tvaru až svinutý, na bázi sbíhavý. Palice má válcovitý až kyjovitý tvar a může být kratší nebo delší než toulec. Květy jsou jednopohlavné, bezobalné. Zóna samičích květů bývá krátká, složená jen z několika květů, u některých druhů oddělená od samčích květů zónou sterilních květů se staminodii.\nSamčí květy obsahují 4 volné tyčinky. V samčích květech je jednoplodolistový semeník obsahující jediné vajíčko a nesoucí krátkou čnělku zakončenou širokou, diskovitou bliznou. Plodem je zprvu zelená, později žlutá, bílá nebo červená elipsoidní bobule obsahující velké semeno.\n\nRod aglaonema zahrnuje 21 druhů. Je rozšířen v tropické a subtropické Asii. Areál sahá od severovýchodní Indie přes jižní Čínu, Indočínu a jihovýchodní Asii po Novou Guineu. Největší počet druhů roste v jihovýchodní Asii a Indočíně.\nAglaonemy rostou nejčastěji v podrostu vlhkých stálezelených, řidčeji i opadavých tropických lesů. Některé druhy rostou i na vápencových podložích, vulkanických horninách nebo rašeliništích.\nDruh \"Aglaonema commutatum\" pochází z Filipín a severního Celebesu, vlivem pěstování však zdomácněl i v některých jiných částech tropů.\n\nJako hlavní opylovači květů aglaonemy byly zjištěny drobné mušky z čeledi octomilkovití. Znaky na květech některých druhů svědčí o pravděpodobném opylování brouky.\n\nAglaonemy obsahují podobně jako četní jiní zástupci árónovitých v tkáních rafidy šťavelanu vápenatého. Nebezpečí hrozí především domácím zvířatům žvýkajícím listy. Otrava se projevuje podrážděním sliznic ústní dutiny a trávicího traktu, zvýšeným sliněním a zvracením. Lékařské ošetření je zřídka potřeba a prognóza bývá vesměs příznivá.\n\nRod \"Aglaonema\" je v rámci čeledi \"Araceae\" řazen do podčeledi \"Aroideae\" a tribu \"Aglaonemateae\". Tento malý tribus zahrnuje mimo rodu \"Aglaonema\" již jen monotypický rod \"Aglaodorum\", pocházející rovněž z tropické Asie.\n\nMnohé druhy aglaonem jsou pěstovány v tropických a subtropických zahradách a ve sklenících botanických zahrad jako okrasné rostliny ozdobné listem. Byla vypěstována též celá řada okrasných kultivarů a různých kříženců. Mezi často pěstované druhy náleží např. \"Aglaonema commutatum\" nebo \"A. costatum\". Druh \"A.modesta\" je v čínské medicíně používán zevně při ošetřování hadího uštknutí, bodnutí hmyzem, opuchlin či vředů.\n\n"}
{"id": "1337660", "url": "https://cs.wikipedia.org/wiki?curid=1337660", "title": "Košutnjak", "text": "Košutnjak\n\nKošutnjak (v srbské cyrilici Кошутњак) je čtvrť v Bělehradě, známá především díky rozlehlému lesu stejného názvu. Nachází se v jihozápadní části města, mezi Banovým Brdem a Topčiderem na břehu Topčiderské řeky. Administrativně je součástí opštin Čukarica a Rakovica.\n\nPark a rekreační areál se nacházejí na ploše o rozloze 300 hektarů a v nadmořské výšce 250 m. Les je smíšený a protkaný různými chodníky. Až do roku 1903 byl les oborou za Bělehradem, která sloužila pro královskou rodinu jako honitba. Hustý les byl následně po změně vládnoucího rodu otevřen i pro veřejnost a od roku 1908 se stal městským parkem. V současné době se zde nacházejí dva areály; pionýrské město a filmové město s řadou ateliérů a dalších prostor pro tvorbu filmů. V blízkosti lesa se také nachází Fakulta sportu a tělovýchovy Bělehradské univerzity a Fakulta lesnictví (od roku 1956). Sídlí zde i Republikový hydrometeorologický úřad Srbska. V blízkosti lesa se také nachází diplomatická čtvrť a rezidence bohatých obyvatel srbské metropole.\n\nKošutnjak je znám jako místo smrti knížete Mihaila Obrenoviće. V roce 1977 se zde uskutečnil jeden z největších koncertů skupiny Bijelo dugme, který navštívilo sto tisíc lidí. Byl zde také unesen Ivan Stambolić, srbský politik, který byl později zavražděn na Frušce Goře. Od roku 2014 je park předmětem ochrany jako přírodní památka.\n\nMezi památky, které se nacházejí v parku, patří např. památník srbským a rakousko-uherským vojákům z první světové války.\n"}
{"id": "1337663", "url": "https://cs.wikipedia.org/wiki?curid=1337663", "title": "Střelba v kostele v Sutherland Springs", "text": "Střelba v kostele v Sutherland Springs\n\nStřelba v Sutherland Springs se odehrála 5. listopadu 2017 v baptistickém kostele v texaském městě Sutherland Springs asi 48 kilometrů východně od San Antonia.\n\nPachatel Devin Patrick Kelley při útoku zabil 26 lidí a dalších 20 zranil. Místní ozbrojený občan konfrontoval a dvakrát postřelil Kellyho, poté co opustil kostel. Zrněný pachatel se pokusil ujet automobilem, ale havaroval a byl nalezen s prostřelenou hlavou. Šlo o největší masakr způsobený jedincem v dějinách Texasu, stejně jako nejvražednější útok na kostel v dějinách USA, který předčil útok na kostel v Charlestonu z roku 2015.\n\nKelly byl právně nezpůsobilý k držení zbraní a munice, neboť byl vojenským soudem amerického letectva usvědčen z domácího násilí. Letectvo ale rozsudek nenahlásilo do federální databáze spravované FBI, která slouží k prověřování lidí kupujících zbraň.\n\nÚtok se odehrál během nedělní bohoslužby. 26 lidí bylo zabito a dalších 20 bylo zraněno. 23 lidí bylo zabito v kostele, dva venku a jedna osoba zemřela po převozu do nemocnice. Mezi 26 oběťmi byla také žena v osmém měsíci těhotenství. Věk obětí se pohyboval v rozmezí 18 měsíců až 77 let. Polovina obětí byli děti.\n"}
{"id": "1337670", "url": "https://cs.wikipedia.org/wiki?curid=1337670", "title": "Seznam dílů seriálu Ben 10 (2016)", "text": "Seznam dílů seriálu Ben 10 (2016)\n\nToto je seznam dílů seriálu Ben 10. Americký animovaný televizní seriál \"Ben 10\" měl premiéru  1. října 2016 v Evropě, Asii a Tichomoří, na Středním východe a v Africe a 10. dubna 2017 v USA na stanici Cartoon Network. Jedná se o restart stejnojmenného seriálu.\n\n<onlyinclude>\n</onlyinclude>\n\n"}
{"id": "1337687", "url": "https://cs.wikipedia.org/wiki?curid=1337687", "title": "E-Centrum", "text": "E-Centrum\n\nE-Centrum a.s. je společnost založená v roce 1991 zabývající se obory marketing, public relations, správa nemovitostí a realitní činnost, jediným akcionářem společnosti je Dr. Ing. Michal Voráček.\n\nE - Centrum a.s. vznikla 16. dubna 1991. Od svého vzniku až do současnosti se zaměřuje na poradenskou činnost v publick relations a v marketingu, na realitní činnost (zejména správu vlastních nemovitostí) a dále funguje jako holding, tedy vlastní a spravuje podíly v dalších společnostech.\n\nSpolečnost E - Centrum a.s. vlastní a spravuje pražské nemovitosti, je majitelem horského penzionu Sedmidolí nebo rekreačního zařízení Jizbice pod Blaníkem, které dlouhodobě pronajímá. \n\nSpolečnost je akcionářem ELTON hodinářská, a.s., která vyrábí hodinky značky PRIM a společnosti Dyas EU, a.s., má podíl v Nakladatelství Olympia, s.r.o. a je držitelem téměř třetiny autorských práv Vladimíra Jiránka. Vlastní také podíly ve společnostech věnujících se realitním činnostem (E.C. Domino, s.r.o., Hermes International, a.s.). \n\n\n"}
{"id": "1337689", "url": "https://cs.wikipedia.org/wiki?curid=1337689", "title": "Sutherland Springs", "text": "Sutherland Springs\n\nSutherland Springs je nezařazené území () na starém španělském lénu Manuela Tarina na severu Wilson County v americkém státě Texas 34 kilometrů východně od předměstí San Antonia. V roce 2000 žilo na území obce 362 obyvatel.\n\n"}
{"id": "1337691", "url": "https://cs.wikipedia.org/wiki?curid=1337691", "title": "Vodnice posvátná", "text": "Vodnice posvátná\n\nVodnice posvátná (\"Telmatobius culeus\"), též známá jako šourková žába, je sladkovodní druh žáby, endemit žijící ve vysokohorském jezeře Titicaca nacházející se v centrálních Andách na rozhraní mezi státy Peru a Bolívie. Její hlavní populace žije v rozlehlejší, severní části jezera nazývané Lake Chucuito a jen sporadický počet se nachází v menší, jižní části s názvem Lake Wiñaymarka. Ojediněle se vyskytuje i v říčních přítocích jezera.\n\nJezero s maximální hloubkou 280 m je teplotně stabilní, u dna je teplota vody celoročně 10 °C, u hladiny kolísá od 6 do 14 °C. Voda v jezeře má v důsledku vysoké nadmořské výšky (3800 m n. m.) snížený obsah rozpuštěných plynů (kyslíku), průměrný parciální tlak kyslíku je 100 mm Hg (u mořské hladiny je přibližně 130 mm Hg).\nJe žábou žijící trvale ve sladké vodě, na souš nevylézá. Je snadno rozpoznatelná podle \"pytlovitého\" vzhledu, který má v důsledku velkých, volných záhybů kůže. Má je po stranách, na hřbetě i zadních končetinách. Samci se od samic viditelně neodlišují.\n\nZbarvení těla je variabilní, ale vždy určitá část obsahuje barvu olivově zelenou nebo tmavě zelenou až černou, na zádech bývá skoro černá a na břichu světlá, někdy až špinavě bílá. Je velká až 14 cm a může vážit i 250 g, tělo má ploché a nebývá vyšší než 5 cm. Hlava je velká a plochá s kruhovitou tlamou, oči mají duhovky světle hnědé. Na předních končetinách má prsty volné, na silných zadních částečně spojené plovací blánou.\n\nVelké záhyby zvětšují plochu kůže přes kterou dýchá, tenká mokrá kůže funguje jako žábry a zajišťuje dostatek kyslíku k pokrytí metabolických nároků organizmu. Primárně dýchá kůži a za normálních podmínek se nepotřebuje vynořit nad hladinu pro vzduch.\n\nMá v krvi vysoký počet červených krvinek a síť kožních žil je mnohem hustější než u jiných rodů, stejně tak dokáže přežít při mnohem nižším obsahu kyslíku v krvi. V porovnání s jinými, obdobně velkými žabami má však jen třetinové plíce, které ji na suchu udrží při životě jen několik málo hodin. V případě snížení obsahu kyslíku ve vodě, který občas klesá na 35 až 90 mm Hg, vystrkuje nad hladinu čenich a jímá do plic vzduch, dokud se krev dostatečně neokysličí.\n\nZ vody na souš nevystupuje, dospělci žijí osaměle při jezerním dnu, mladší jedinci se zdržují zase výhradně u břehů v mělčích oblastech jezera. Jsou důkazy, že tyto žáby rostou po celou dobu života, do doby dospělosti rychle a pak se jejich růst zpomaluje. V přírodě se dožívají 5 až 15 let. V případě stresu se brání vylučováním mléčně zbarveného, lepkavého a hořkého slizu z celé pokožky.\n\nŽiví se živočišnou potravou, hlavně vodními různonožci, měkkýši, hmyzem, drobnými rybymi a pulci žab. Svým krátkým jazykem není schopna uchopit suchozemskou kořist. Lapenou potravu polyká vcelku, případně za pomoci předních nohou. Má ze všech obojživelníků, vyjma mloků, nejpomalejší metabolismus.\n\nK páření dochází v létě (na jižní polokouli) v mělkých vodách v blízkosti břehů. Začátkem sezony se snaží samci nočním hlasitým voláním přilákat samici. Pářící se samec samici shora objímá v pase před zadními nohama. Samice vypouští vajíčka a samec je následně oplozuje. Z vajíček se líhnou nejdříve larvy, pulci, kteří se metamorfózou proměňují v žáby. Odhaduje se nakladení jednou samicí 500 vajíček ročně, první snůška proběhne asi v pátém roce života. Nebyla pozorována žádná péče o potomstvo.\n\nPočetní stavy vodnice posvátné za posledních 15 let poklesly o více než 80 % a je proto IUCN prohlášena za kriticky ohrožený druh. Její lov i obchod je sice zakázán, ale stěží lze jeho dodržování kontrolovat a vymáhat. Tyto žáby jsou tradičně chytány a v širokém okolí jezera používány pro domnělé léčebné i afrodiziakální vlastnosti. Navíc byli do jezera vysazeni nepůvodní pstruzi, kteří se živí vajíčky a pulci žab. Soudí se, že velký splach pesticidů, hnojiv a dalších znečišťujících látek z okolí do jezera snižuje plodnost samic a zapříčiňuje špatný vývoj vajíček i pulců.\n\nChování v zajetí bývá obvykle úspěšné jen výjimečně a krátkodobě, stejně jako dosavadní záchranné programy na jezeře. To je také důvodem, že o životě vodnice posvátné není dostatek podrobných znalostí.\n\nTento druh patří mezi velmi vzácně chované. Na počátku roku 2019 byl v celé Evropě jen v britské Chester Zoo, kam bylo v roce 2018 dovezeno 150 jedinců z americké Denver Zoo, které se podařilo vodnici jako první mimo oblast výskytu rozmnožit. Jednalo se o historicky první příslušníky tohoto druhu v evropských zoo. Dovezená zvířata byla na počátku roku 2019 dále šířena do evropských zoo Evropské asociace zoologických zahrad a akvárií tak, aby byla vytvořena chovatelská síť, která se pokusí zachránit tento ohrožený druh. Mezi chovatele vodnice posvátné se také zařadila Zoo Praha v Česku. Mezi další evropské zoo s tímto druhem patří např. zoo v Rotterdamu či Amersfoortu (obě Nizozemsko) či Zoo Münster a Aquazoo Düsseldorf (obě Německo), v polské Wroclawi i ve dvou vídeňských zoo. V červenci 2019 byl tento druh chován ve 12 evropských zoo.\n\n1. března 2019 dorazilo do Zoo Praha 70 jedinců, z nichž si zoo ponechala 20; zbylá zvířata putovala do Zoo Wroclaw v Polsku (15 jedinců) a vídeňských zoo Tiergarten Schönbrunn (20 jedinců) a Haus des Meeres (15 jedinců).\n\nExpozice pro tento druh nazvaná Titicaca byla otevřena v neděli 7. 7. 2019 v rámci Terária u rezervace Bororo ve spodní části zoo. Otevírání se účastnil též hudebník a herec Ondřej Havelka. Žáby se v expozici již začaly pářit. Expoziční nádrž evokuje prostředí jezera s ruinami chrámu, který byl postaven při jezeru před 1000 až 1500 lety, ovšem nyní je již pod vodní hladinou. Rozměry nádrže činí: 3 krát 3 krát 2 metry.\n\n"}
{"id": "1337702", "url": "https://cs.wikipedia.org/wiki?curid=1337702", "title": "Šálkovna", "text": "Šálkovna\n\nŠálkovna je zaniklá usedlost v Praze 4-Braníku, která se nacházela v ulici Mezivrší jihovýchodně od kostela svatého Prokopa v místech Mateřské školy. Po usedlosti jsou pojmenovány ulice U Šálkovny a Nad Šálkovnou.\n\nVinice v místech usedlosti byla na konci 14. století v majetku novoměstského kláštera augustiniánek u kostela svaté Kateřiny. Koncem 18. století zde vznikl hospodářský dvůr, jehož pozemky ležely v příkrém svahu. Dvorec vlastnil v 19. století židovský obchodník Šálek a na nějaký čas jej přeměnil na synagogu.\n\nNa rozsáhlé zahradě usedlosti rostlo na 1.200 ovocných a vzácných stromů, část zahrady patřila stromům okrasným a horní plošina zůstala volná. Ve 20. letech 20. století k obytným stavením čp. 32 a 87 patřil skleník, kolna a chlévy a vše bylo oploceno.\n\nZděné přízemní stavení čp. 32 se zděnou verandou na severní straně mělo tři byty v přízemí a další místnosti v suterénu. Sklepy a přízemí byly klenuté do pasů a pilířů, stropy v přízemí trámové a zastřešené sedlovou střechou. V suterénu se nalézaly tři obytné kuchyně, tři předsíně, tři sklepy a truhlářská dílna. Jednopatrové a jednotraktové zděné stavení čp. 87 podsklepeno nebylo.\n\nDvůr doplňoval jednoduchý, malý, zděný skleník, zděná kolna s pultovou střechou a chlévy kolem tří stran dvora. Usedlost byla chráněna zdí a vchod měla na jižní straně a vjezd na straně západní.\n\nDvůr měl v majetku pan Vosátko, jehož dědicové jej nabídli k prodeji městu Praze. Město uvažovalo o tom, že zde zřídí školku nebo školu. K prodeji zřejmě nedošlo, protože po roce 1945 byla usedlost vyvlastněna, zbořena pro svůj neutěšený stav a na jejím místě postavena Mateřská škola.\n\n\n\n"}
{"id": "1337709", "url": "https://cs.wikipedia.org/wiki?curid=1337709", "title": "Římskokatolická farnost Nový Hrozenkov", "text": "Římskokatolická farnost Nový Hrozenkov\n\nŘímskokatolická farnost Nový Hrozenkov je územní společenství římských katolíků s farním kostelem svatého Jana Křtitele v děkanátu Vsetín. \n\nPrvní písemná zmínka o obci pochází z roku 1644. Do roku 1649 byla součástí obce Hovězí, od které se nejprve oddělilo 41 pasekářských usedlostí. V 17. století a v první polovině 18. století patřil Nový Hrozenkov k vsetínské faře. Do roku 1752 byly bohoslužby slouženy ve školní budově. Na samostatnou farnost byl Nový Hrozenkov povýšen 30. května 1784.\n\nSoučasný kostel byl postaven během působení zdejšího prvního faráře Jiřího Jahna v letech 1787 až 1789 poblíž původního dřevěného kostela (ten byl následně zbourán).\n\nAdministrátorem je od srpna 2016 R. D. Mgr. Dušan Šimala.\n\nV říjnu 2016 uděloval ve farnosti svátost biřmování arcibiskup Jan Graubner.\n\nNa území farnosti se pravidelně pořádá tříkrálová sbírka. V roce 2017 se při ní vybralo v Novém Hrozenkově 139 375 korun, v Karolince 74 491 korun. \n\nČtyřikrát ročně vychází farní zpravodaj. V farnosti funguje schola, farní charita, ekonomická i pastorační rada.\n"}
{"id": "1337710", "url": "https://cs.wikipedia.org/wiki?curid=1337710", "title": "Novinářská práce v utajení", "text": "Novinářská práce v utajení\n\nNovinářská práce v utajení je druh investigativní žurnalistiky, v rámci které se novinář stane členem společenství, jehož prostředí mapuje nebo vyšetřuje. Reportér při ní skrývá svou pravou identitu, a proto si někdy změní jméno. Využívá se v případech, kdy novináři již vyčerpali běžněji používané metody své práce. \n\nPrůkopníkem práce v utajení ve Velké Británii byl novinář William Thomas Stead z \"Pall Mall Gazette\". Když v 1885 zkoumal problematiku dětské prostituce, předstíral koupi 13leté dívky. Ve své době se tímto druhem investigativní žurnalistiky proslavila Nellie Bly, reportérka amerického \"New York World\". V roce 1887 předstírala šílenství a nechala se na deset dní zavřít do ženského blázince na Rooseveltově ostrově v New Yorku, aby odhalila zdejší špatné podmínky a krutost personálu.\n\nV roce 1977 použil Günter Wallraff práci v utajení dokonce proti vlastním kolegům, když se nechal zaměstnat jako Hans Esser v deníku \"Bild\" s cílem odhalit nevhodné novinářské praktiky.\n\nNa počátku 21. století se novinářská práce v utajení používala pro rozkrývání korupce, k popisu špatného zacházení s uprchlíky nebo k odhalování nevyhovujících pracovních podmínek a nepřiměřeně nízkých mezd mnohých zaměstnanců.\n\nV České republice pracovala v rámci do té doby ojedinělého projektu v utajení půl roku Saša Uhlová. Jejím cílem bylo upozornit na špatné pracovní a životní podmínky lidí, kteří jsou v zaměstnání ohodnoceni velmi nízkou mzdou. Na základě její práce vznikla v roce 2017 série reportáží pro web A2larm a režisérka Apolena Rychlíková o jejích zkušenostech natočila dokument \"Hranice práce\".\n\nČeská televize ve svém kodexu uvádí, že její reportéři mohou při práci v krajních případech skrývat svou identitu. Nesmí při tom však porušit platné právní normy, ani nikoho poškodit. Musí také, hned jak je to po skončení jejich práce možné, dotčeným osobám uvést záležitost na pravou míru.\n"}
{"id": "1337716", "url": "https://cs.wikipedia.org/wiki?curid=1337716", "title": "Geografie Albánie", "text": "Geografie Albánie\n\nAlbánie leží v západní části Balkánského poloostrova na pobřeží Jaderského a Jónského moře.\n\nAlbánie je ze západní strany omývána mořem, ze severu, východu a jihu má hranice se sousedními zeměmi. Ty vedou většinou v hornatém terénu. Albánské pobřeží je dlouhé 362 km. Od italského poloostrova Salento ji na západě odděluje 73 km široký Otrantský průliv. Pozemní albánská hranice je dlouhá 720 km, z čehož 173 km tvoří na severu hranice s Černou Horou, 114 km s Kosovem, 151 km na východě se Severní Makedonií a 282 km na jihovýchodě s Řeckem. S rozlohou 28 748 km² je 11. nejmenším státem v Evropě a 2,7× menším než Česko.\n\n\nPovrh Albánie je především hornatý; hory tvoří 75 % území země. Horská pásma s nadmořskou výškou nad 1000 m n. m. potom zaujímají 28,5 % plochy Albánie. První horská pásma vznikla na konci období jura. Průměrná nadmořská výška v zemi činí 708 m, což je dvojnásobek průměru Evropě. Nejvyšší nadmořskou výšku mají pohraniční hory (Prokletije, Korab). Výjimkou je masiv Tomorr, který se nachází v centrální části země.\n\nNejvětší a nejznámější albánská pohoří jsou od severu k jihu: Prokletije, Korab, Kanali a Pindus. Kromě známých pohoří na hranicích země se nachází četné horské hřebeny i v albánském vnitrozemí a na pobřeží Jónského moře. V řadě horských hřebenů se nacházejí rozsáhlá neobydlená území.\n\nZatímco v severní a centrální části země existuje poměrně jasný předěl mezi nížinami a horskými oblastmi, jižní část Albánie tvoří široká horská údolí, které od sebe oddělují různá pohoří s nadmořskou výškou 1000-1500 m n. m.\n\nNa severních svazích pohoří Prokletije se nachází nejméně pět ledovců, které vznikly pravděpodobně v době holocénu. Rozkládají se v nadmořských výškách mezi 1980 a 2420 m n. m, blízko hranic s Černou Horou, na svazích nejvyšších hor (např. Maja e Jezercës, nebo v nejvyšších částech horských dolin Ropojana a Grbaje, které se nacházejí na albánském území. Některá horská jezera jsou ledovcového původu.\n\nV nížinách žije 68 % obyvatel Albánie a nacházejí se v nich všechna velká města. Hlavní pás nížin se táhne v severo-jižním směru od města Skadar na severu Albánie k údolí řeky Vjosy na jihu. Dlouhé je 476 km. V některých oblastech je ve směru východ-západ hlavní nížina široká až 50 km. Velikou část rovin tvoří kromě zemědělsky využitelné půdy také různé močály a bažiny. V 20. století byla pro získání většího množství orné půdy značná část těchto nížin vysušena a vybudovány byly zavlažovací kanály. V současné době je obděláváno 22 % území státu.\n\nV Albánii se nachází 15 národních parků, 5 chráněných krajinných oblastí, 4 přírodní rezervace a další chráněné oblasti.\n\nAlbánské pobřeží Jaderského moře charakterizují početné laguny a močály. Od města Vlora u pobřeží Jónského moře tvoří pobřeží hory (Kanali), které se táhnou až k městu Sarandë.\n\nAlbánské pobřeží Jaderského moře je dlouhé 274 kilometrů a představuje severozápadní hranici země. Táhne se až od ústí řeky Bojany u ostrova Ada Bojana a Skadarského jezera až do Vlorského zálivu, kde začíná Jónské moře a Albánská riviéra. Téměř 74 % nížin u pobřeží moře je lemováno písčitými plážemi, lagunami a močály. Pobřeží vzniklo do jisté míry také i nánosy řek Drin, Mat, Ishmëm, Semani, Shkumbin, Erzen a Vjosa.\n\nPobřeží Jónského moře je dlouhé 172 km a rozkládá se směrem od Vlorského zálivu až k hranici s Řeckem u obce Konispol. Vlorský záliv odděluje od pohoří Shkembin karbonatike poloostrov Karaburun s nejvyšším bodem nadmořské výšky 800 m a sedlem o nadmořské výšce cca 300 m n. m.\n\n80 % pobřeží, které tvoří tzv. Albánskou riviéru je velice strmých. Nejvyšší vrchol, který se v blízkosti pobřeží nachází je Maja e Çikës s 2045 m n. m nedaleko Llogarského průsmyku. Pohoří Kanali, které sleduje průběh pobřeží, se táhne v délce zhruba sta kilometrů až k městu Sarandë.\n\nAlbánie má ve srovnání s dalšími zeměmi regionu (např. s Chorvatskem nebo Řeckem velmi málo ostrovů. Většina z nich je malá a nepřesahuje rozlohu 1 km. Jedinými většími ostrovy jsou Sazan a Kunë. Ostrovy se nacházejí jak v Jaderském, tak i v Jónském moři. Některé lze nalézt i v horských jezerech. Žádný z albánských ostrovů není obydlený.\n\nVětšina řek v Albánii ústí buď do Jaderského, nebo Jónského moře. Téměř bez výjimky tečou albánské řeky z východu na západ. Albánské řeky sbírají vodu i z území západního Kosova (např. Bílý Drin), případně západní části Severní Makedonie (Černý Drin), nebo Řecka (Vjosa). Severní hranici Albánie tvoří řeka Bojana, která vytéká ze Skadarského jezera do Jaderského moře. Nejjižnější řekou je potom Bistrica.\n\nMezi větší albánské řeky patří např. Devolli, Vjosa, Shkumbin, Osum, nebo Drin s hlavními zdrojnicemi, Bílý Drin a Černý Drin. Semeni a Vjosa jsou jediné řeky na albánském území, které mají délku přesahující 160 km a povodí o rozloze větší než 2600 km. Tyto řeky mají největší průtok vody v zimních měsících, kdy spadne na území Albánie, ale i sousedních zemí nejvíce deště. V létě mají naopak velmi nízký průtok a částečně vysychají. Vysychání koryt je v případě menších vodních toků v Albánii častým jevem.\n\nStátní hranice Albánie prochází třemi velkými jezery: Skadarským jezerem na severu (které Albánie sdílí s Černou Horou, Ochridským jezerem na východě, které sdílí se Severní Makedonií a Prespanským jezerem, kde se nachází trojmezí mezi Albánií, Severní Makedonií a Řeckem. Kromě toho se v Albánii nachází ještě řada dalších jezer. Vzhledem k hornatosti terénu se v Albánii nachází velký počet jezer umělých; vznikla při výstavbě četných vodních elektráren. Mezi taková patří např. Jezero Fierza (72 km). Celkem má Albánie asi 150 jezer.\n\nPůvodní sladkovodní Butrintské jezero bylo v antice spojeno s Jónským mořem průplavem.\n\nVzhledem k rozmanitosti albánského území se lze v Albánii setkat s různými klimatickými pásmy. Pobřeží má typické středomořské klima s mírnými zimami a vlhými léty. Průměrné teploty se zde pohybují od 7 ° C v zimě po 24 ° C v létě. V jižní části nížin se průměrné teploty pohybují mezi 5 ° C až 30 ° C. Část hor má také středomořské podnebí, neboť do nich pronikají vzdušné masy od obou moří. Ve vzdálenějších horách převládá vzdušné proudění z balkánského poloostrova a větry severního, případně severovýchodního směru. Mořské i kontinentální proudění vzduchu má za příčinu také vysoké srážkové úhrny nad výše položenou částí území Albánie.\n\nNejvíce deště spadne ve středních polohách, 95 % všech srážek potom během zimních měsíců. V létě jsou srážky časté velmi málo. Roční úhrn srážek na pobřeží činí 1000-1500 mm a v horách se pohybuje okolo 2000 mmm. Ve východní části země, při hranici se Severní Makedonií, to bývá i 760 mm.\n\nAlbánská fauna je početná co do druhů zvířat. V horách žijí vlci, medvěd hnědý, prase divoké a rys ostrovid. Divokým zvířatům se daří velmi dobře ve značně odlehlých oblastech.\n\nPtactvo je typické pro přímořské státy. Žije zde velké množství stěhovavých ptáků, jako např. vlaštovky, čápi, volavky, kachny, husy a pelikáni.\n\nIntenzivní chov hospodářských zvířat má za následek devastaci půdy.\n\nAlbánie má velmi bohatou flóru, kterou tvoří 3 221 druhů rostlin. Z nich se 489 vyskytuje na území balkánského poloostrova a 40 na území samotné Albánie. 36 % území Albánie je zalesněno; 20 % ploch lesů země tvoří lesy dubové, které se vyskytují v nadmořské výšce okolo 1000 m n. m. V nadmořské výšce nad 2000 m se často nacházejí vysokohorské louky.\n\nHory v jižní části země a blíže k moři mají typické středomořské rostliny a dřeviny (myrta, vavříny). Vyskytují se zde jižní druhy borovic a olivové háje.\n\nV minulosti byla značná část albánského území vystavena problematickému odlesňování.\n"}
{"id": "1337717", "url": "https://cs.wikipedia.org/wiki?curid=1337717", "title": "Barbora Kořanová", "text": "Barbora Kořanová\n\nBarbora Kořanová (* 27. září 1984 Plzeň) je česká politička, podnikatelka a manažerka, od října 2017 poslankyně Poslanecké sněmovny PČR, v letech 2016 až 2018 zastupitelka městského obvodu Plzeň 2-Slovany, členka hnutí ANO 2011.\n\nVystudovala právo a právní vědu na Fakultě právnické Západočeské univerzity v Plzni (promovala v roce 2011 a získala titul Mgr.).\n\nV letech 2009 až 2016 pracovala v rodinné firmě \"KOŘAN NÁBYTEK\" jako obchodní referent (manažer prodeje). V prosinci 2014 si vyřídila živnostenské oprávnění a začala podnikat pod značkou \"BK Interiéry/Design/Art\", zabývá se kompletními návrhy a realizací nejen bytových interiérů.\n\nBarbora Kořanová žije v Plzni, konkrétně v části Plzeň 2-Slovany. Je svobodná, má jednu dceru.\n\nJe členkou hnutí ANO 2011 a od ledna 2017 též místopředsedkyní oblastní organizace Plzeň - město.\n\nV komunálních volbách v roce 2014 kandidovala za hnutí do Zastupitelstva města Plzně i městského obvodu Plzeň 2-Slovany, ani v jednom případě však neuspěla. Postupně však rezignovali dva její straničtí kolegové na mandát zastupitelů městského obvodu Plzeň 2-Slovany a v lednu 2016 se tak stala zastupitelkou této části města. Působí také jako členka Výboru kontrolního Zastupitelstva města Plzně a místopředsedkyně Finančního výboru Zastupitelstva městského obvodu Plzeň 2-Slovany.\n\nVe volbách do Poslanecké sněmovny PČR v roce 2017 byla zvolena poslankyní za hnutí ANO 2011 v Plzeňském kraji, a to ze čtvrtého místa kandidátky. V komunálních volbách v roce 2018 kandidovala za hnutí ANO 2011 do Zastupitelstva města Plzeň, ale neuspěla (skončila jako první náhradnice). Nebyla zvolena ani zastupitelkou městského obvodu Plzeň 2 - Slovany.\n"}
{"id": "1337718", "url": "https://cs.wikipedia.org/wiki?curid=1337718", "title": "Jiří Jesenský", "text": "Jiří Jesenský\n\nJiří Jesenský (27. září 1905 Praha – 24. října 1942 Mauthausen) byl český šermíř, lékař a odbojář.\n\nByl mistrem Československa v šermu fleretem, startoval na olympijských hrách 1936, kde v soutěži jednotlivců vypadl ve čtvrtfinálové skupině, s československým družstvem po vítězství nad Dány a porážkách s Belgií a Rakouskem skončil na devátém až dvanáctém místě. Na mistrovství světa v šermu 1938 v Piešťanech získal bronzovou medaili v soutěži družstev. Byl také nominován na mistrovství světa 1939 v Meranu, které se však kvůli vypuknutí druhé světové války neuskutečnilo.\n\nVystudoval lékařskou fakultu Univerzity Karlovy a provozoval v Praze stomatologickou ordinaci. V době nacistické okupace českých zemí se zapojil do odbojové činnosti a ošetřoval výsadkáře z operace Anthropoid. V době heydrichiády byl spolu s manželkou Žofií Jesenskou zatčen a 24. října 1942 popraven zastřelením v koncentračním táboře Mauthausen. \n\nV červnu 2017 byla manželům Jesenským odhalena na domě v Resslově ulici číslo 7 (číslo popisné 1939), kde žili před zatčením, pamětní deska s tímto textem: „V TOMTO DOMĚ ŽILI OBĚTAVÍ ČLENOVÉ ODBOJE / MUDr. ŽOFIE JESENSKÁ / A / MUDr. JIŘÍ JESENSKÝ / SPOLUPRACOVNÍCI VOJENSKÉ OPERACE ANTHROPOID A DALŠÍCH VÝSADKŮ / BYLI POPRAVENI NACISTY 24.10.1942 V MAUTHAUSENU. // U PŘÍLEŽITOSTI 75.VÝROČÍ OPERACE ANTHROPOID VĚNUJE / MĚSTSKÁ ČÁST PRAHA 2“.\n\n\n"}
{"id": "1337719", "url": "https://cs.wikipedia.org/wiki?curid=1337719", "title": "Gynogeneze", "text": "Gynogeneze\n\nPři gynogenezi se potomstvu předává genetická informace (DNA) pouze matky. Pohlaví potomstva se (neuvažujeme-li případy autozomálního spoluurčení pohlaví) řídí určením pohlaví matky. Např. u ryb s chromozomovým určením pohlaví typu Drosophila (XX/XY) je všechno potomstvo XX = monosexní (celosamičí) potomstvo.\n"}
{"id": "1337720", "url": "https://cs.wikipedia.org/wiki?curid=1337720", "title": "Seznam ruských kosmických startů 2018", "text": "Seznam ruských kosmických startů 2018\n\nToto je seznam provedených ruských kosmických startů roku 2018.\nV seznamu jsou uvedeny starty všech ruských nosných raket.\nHlavním provozovatelem startů je Roskosmos, který zajišťuje dopravu kosmických lodí k Mezinárodní vesmírné stanici.\nVypouštění vojenských satelitů zajišťuji Strategické raketové síly Ruské federace.\nMezi komerční poskytovatele kosmických letů patří Eurockot, který využívá nosiče Rokot pro vynášení satelitů na nízkou oběžnou dráhu Země, dále americko-ruský podnik ILS nabizející komerční lety s raketami Proton.\nFrancouzská společnost Arianespace používá rakety Sojuz 2 k vynášení komerčních nákladů z kosmodromu v Kourou ve Francouzské Guyaně.\n"}
{"id": "1337724", "url": "https://cs.wikipedia.org/wiki?curid=1337724", "title": "Mezinárodní letiště Ning-po Li-še", "text": "Mezinárodní letiště Ning-po Li-še\n\nMezinárodní letiště Ning-po Li-še (, IATA: NGB , ICAO: ZSNB) je mezinárodní letiště u města Ning-po v provincii Če-ťiang v Čínské lidové republice. Leží ve vzdálenosti přibližně dvaceti kilometrů jihozápadně od centra Ning-po.\n\nJeho stavba byla schválena úřady v roce 1985 a letiště bylo otevřeno v roce 1990 jako první čistě civilní v celé provincii.\n"}
{"id": "1337727", "url": "https://cs.wikipedia.org/wiki?curid=1337727", "title": "Ondřej Vencl", "text": "Ondřej Vencl\n\nOndřej Vencl (* 7. listopadu 1993 v Pardubicích, Česká republika) je profesionální fotbalista, momentálně působící v 1. slovenské fotbalové lize, kde hájí barvy klubu FC Nitra. Představuje prototyp moderního stopera, pro svůj elegantní styl hry a vypracovanou muskulaturu bývá přirovnáván k Gerardu Piquému. Je autorem nejrychlejšího vlastního gólu v dějinách slovenské ligy.\n\nSvůj fotbalový talent rozvíjel v Pardubicích. Brzy ho vzal pod svá křídla věhlasný pardubický fotbalový agent František Dařbujan. Ten poté stál také za Venclovým prvním přestupem. Přes FK Slovan Pardubice se dostal až do akademie FK Pardubice, kde hrál v nejvyšší české lize starších žáků a poté v nejvyšší soutěži starších dorostenců, kde v barážovém utkání ve Frýdku Místku vystřílel svému týmu záchranu.\n\nZ dorostenecké kategorie se Vencl přesunul v létě 2012 do A týmu FK Pardubice, který pod vedením Martina Svědíka hrál 2. fotbalovou ligu. Zkušenosti s dospělým fotbalem získával nejprve v divizním B-týmu a také v Kolíně a Čáslavi, kde naskočil v rámci farmy do ČFL. Postupem času si vybudoval místo v základu A týmu a během čtyř let v něm nasbíral 77 startů a připsal si dva mistrovské góly. \n\nV létě 2016 dopomohl týmu FC Nitra k postupu do 1. slovenské fotbalové ligy. První ligový start si připsal 11. srpna 2017 v derby proti FC ViOn Zlaté Moravce. O tři měsíce později proti stejnému soupeři zaznamenal také zatím dosud svůj jediný ligový gól, který se mu podařilo vsítit už ve dvacáté vteřině utkání. \n"}
{"id": "1337730", "url": "https://cs.wikipedia.org/wiki?curid=1337730", "title": "Miloš Moravec", "text": "Miloš Moravec\n\nMiloš Moravec (* 26. srpna 1974) je bývalý český fotbalista.\n\nV české lize hrál za FC Bohemians Praha. Nastoupil v 6 ligových utkáních. Gól v lize nedal. V nižších soutěžích hrál i za SK Chrudim 1887.\n\n\n"}
{"id": "1337733", "url": "https://cs.wikipedia.org/wiki?curid=1337733", "title": "Sinpcho", "text": "Sinpcho\n\nMěsto Sinpcho ( – \"Sinpcho si\") je přístavní město v severokorejské provincii Jižní Hamgjong. Leží na východním pobřeží Korejského poloostrova na břehu Japonského moře.\n\nVe městě je železniční stanice na trati Pchjongjang – Rason, která vede z hlavního města, Pchjongjangu, na severovýchod země do Rasonu.\n\nV sousedství města je námořní základna Severokorejského námořnictva.\n"}
{"id": "1337755", "url": "https://cs.wikipedia.org/wiki?curid=1337755", "title": "Koreasat 5A", "text": "Koreasat 5A\n\nKoreasat 5A je telekomunikační družice korejské společnosti KT Sat, patřící pod KT Corporation. Družici vyrobila firma Thales Alenia Space. Její pracovní pozice je nad 113. stupněm východní délky na geostacionární oběžné dráze Země, kde má společně se satelitem Koreasat 7 poskytovat připojení k internetu, telekomunikační a multimediální služby pro oblasti Koreje, Japonska, Indočíny a Středního východu.\n\nKoreasat 5A byl uveden na přechodovou dráhu ke geostacionární dráze pomocí nosné rakety Falcon 9 Block 4 společnosti SpaceX, sídlem v kalifornském Hawthornu. Původně mělo jít o první start z floridské rampy SLC-40 po víc než roční pauze způsobené nehodou se satelitem Amos-6, startovalo se ale z rampy LC-39A a první stupeň přistál na mořské plošině Of Course I Still Love You. Statický zážeh před letem proběhl 26. října v 18:00 SELČ. Druhý stupeň Falconu 9 zanikl v atmosféře nad Tichým oceánem 27. října 2018.\n\nSatelit slouží jako náhrada za Koreasat 5, který byl vypuštěn v roce 2006 a měl fungovat patnáct let. V důsledku problémů se solárními panely v roce 2013 nemá dostatek energie. Koreasat 5A byl navrhut a vyroben společností Thales Alenia Space a je postavený na platformě Spacebus-4000B2. Při startu vážil 3500 kg a životnost je plánována na více než 15 let. K pohonu slouží motor S400 od firmy Ariane a přístrojům dodávají energii dvě pole solárních panelů o celkovém výkonu 7 kW.\n"}
{"id": "1337758", "url": "https://cs.wikipedia.org/wiki?curid=1337758", "title": "Tyrosinová amoniaklyáza", "text": "Tyrosinová amoniaklyáza\n\nTyrosinová amoniaklyáza (TAL), číslo EC 4.3.1.23, je enzym ze skupiny lyáz, který je součástí biosyntézy přírodních fenolů. Přeměňuje L-tyrosin na kyselinu p-kumarovou.\n"}
{"id": "1337761", "url": "https://cs.wikipedia.org/wiki?curid=1337761", "title": "Christoph Bach", "text": "Christoph Bach\n\nChristoph Bach (19. dubna 1613 Wechmar – 12. září 1661 Arnstadt) byl německý hudebník, člen hudební rodiny Bachů.\n\nChristoph Bach byl druhým synem Johannese Bacha, bratr Johanna a Heinricha Bacha a dědeček Johanna Sebastiana Bacha.\n\nHudební vzdělání získal od svého otce a patrně byl jeho učitelem také městský pištec v Suhlu Hoffmann. V roce 1633 byl městským a knížecím hudebníkem. \n\nV roce 1640 působil jako hudebník v Prettinu v Sasku, kde se oženil s dcerou městského pištce Marií Magdalenou Grablerovou. Měli tři syny, kteří se všichni stali hudebníky: Georg Christoph Bach (1642-1697) a dvojčata Johann Christoph Bach (1645-1693) a Johann Ambrosius Bach (1645-1695). Johann Ambrosius Bach se stal otcem Johanna Sebastiana Bacha. V letech 1642–1652 byl hudebníkem v Erfurtu.\n\nV roce 1654 odešel do Arnstaddu a pracoval jako dvorní a městský hudebník.\n\nŽádné skladby Christopha Bacha se nedochovaly.\n\n\n"}
{"id": "1337764", "url": "https://cs.wikipedia.org/wiki?curid=1337764", "title": "4-vinylfenol", "text": "4-vinylfenol\n\n4-vinylfenol je organická sloučenina, derivát fenolu, který se nachází ve víně a v pivu. Vytváří se působením kvasinky \"Brettanomyces\". Ve víně může reagovat s látkami jako jsou antokyanidiny za vzniku nových sloučenin. V bílých vínech se více vyskytují vinylfenoly (4-vinylfenol 70-1 150 μg/l, 4-vinylguajakol 10-490 μg/l), zatímco u červených vín převažují odpovídající ethylfenoly.\n\n4-ethylfenol vzniká z kyseliny \"p\"-kumarové, přičemž meziproduktem je 4-vinylfenol. \"Brettanomyces\" přeměňuje kyselinu \"p\"-kumarovou na 4-vinylfenol enzymem cinamát dekarboxylázou. 4-vinylfenol je následně redukován na 4-ethylfenol enzymem vinylfenolreduktázou.\n"}
{"id": "1337769", "url": "https://cs.wikipedia.org/wiki?curid=1337769", "title": "Turistická značená trasa 0930", "text": "Turistická značená trasa 0930\n\nPřístup veřejnosti po celé trase je možný pouze v letním období od 16. června do 31. října. Nepřístupné jsou v zimě úseky mezi Triganem a Sliezskym domem a mezi Skalnatým plesem a chatou u Zeleného plesa.\n\n"}
{"id": "1337772", "url": "https://cs.wikipedia.org/wiki?curid=1337772", "title": "4-ethylfenol", "text": "4-ethylfenol\n\n4-ethylfenol (zkráceně 4-EP) je organická sloučenina, derivát fenolu.\n\nVe víně a pivu vzniká 4-ethylfenol činností kvasinek \"Brettanomyces\". Pokud jeho koncentrace dosáhne smysly postřehnutelných hodnot (nad 140 µg/l), může vínu dodat různá aromata. V některých belgických pivních stylech je žádoucí vysoký obsah 4-EP; velmi vysoký obsah této látky ve vínu by jej však učinil nepitelným. Koncentrace 4-ethylfenolu je přímo úměrná koncentraci a aktivitě \"Brettanomyces\" a lze ji použít jako indikátor přítomnosti kvasinek. Mezi jednotlivými druhy Brettanomyces jsou významné rozdíly ve schopnosti produkovat 4-ethylfenol.\n\n4-EP je také složkou kastorea, výměšku análních pachových žláz bobra evropského a bobra kanadského, který se používá na výrobu parfémů.\n\n4-ethylfenol je biosyntetizován z kyseliny p-kumarové. \"Brettanomyces\" přeměňuje tuto kyselinu na 4-vinylfenol pomocí enzymu cinamát dekarboxylázy, 4-vinylfenol je následně vinylfenolreduktázou redukován na 4-ethylfenol. Kyselina kumarová se občas přidává do mikrobiologických médii, což umožňuje identifikovat přítomnost \"Brettanomyces\" podle zápachu.\n\n"}
{"id": "1337775", "url": "https://cs.wikipedia.org/wiki?curid=1337775", "title": "Johannes Bach (1550)", "text": "Johannes Bach (1550)\n\nJohann(es) Bach, také Hans Bach (cca 1550 Wechmar, Německo – 1626 tamtéž) byl německý hudebník, člen hudební rodiny Bachů.\n\nJohann Bach byl synem Veita Bacha z Wechmaru, který byl pekařem a výrobcem koberců. Johann se vyučil u svého otce, ale proslul zejména jako hudebník (dobově označován minstrel nebo fiddler). Byl tak prvním profesionálním hudebníkem rodu wechmarských Bachů. Vyučil se městským pištcem před rokem 1567 na zámku Grimmenstein v Gothe u Matze Ziseckeho. V roce 1577 vlastnil dům ve Wechmaru odkud vyjížděl jako muzikant po durynských městech. Ve wechmarské matrice zemřelých je zapsán jako \"„Hanss Bach ein Spielmann“\".\n\nŽádné dílo Johanna Bacha se nedochovalo.\n\n\n"}
{"id": "1337784", "url": "https://cs.wikipedia.org/wiki?curid=1337784", "title": "Turistická značená trasa 2902", "text": "Turistická značená trasa 2902\n\nPřístup veřejnosti po celé trase je možný pouze v letním období od 16. června do 31. října. Po celý rok jsou přístupné pouze úseky v Kôprové dolině k odpočívadlu pod Nefcerkou a v Mengusovskou dolinou pod rozcestím nad Žabím potokom.\n\n"}
{"id": "1337797", "url": "https://cs.wikipedia.org/wiki?curid=1337797", "title": "Efate", "text": "Efate\n\nEfate nebo Éfaté je sopečný ostrov v Melanésii, který patří státu Vanuatu. S rozlohou 899,5 km² je třetím nejrozlehlejším ostrovem v zemi, je však nejlidnatějším: žije zde okolo 65 000 obyvatel (čtvrtina celkové populace Vanuatu) a leží na něm hlavní město Port-Vila. Efate se nachází v jižní části Vanuatu a spolu s okolními menšími ostrovy tvoří provincii Shefa.\n\nVětšina osídlení je soustředěna kolem zálivu Mele Bay, kde roku 1889 založili Francouzi první evropskou osadu na souostroví Franceville, z níž se později stala Port-Vila. Vnitrozemí ostrova je hornaté (nejvyšší bod Mount McDonald měří 647 m) a prostlé deštným pralesem, v nížině na pobřeží a podél řek se provozuje zemědělství; hlavními produkty jsou kopra, taro a kakao. Pobřeží je lemováno plážemi a korálovými útesy. Rozvíjí se turistický ruch, návštěvníkům ostrova slouží letiště Bauerfield.\n\nPřístav Port Havannah na severu ostrova byl za druhé světové války důležitou základnou americké armády. Na severozápadním pobřeží a sousedních ostrůvcích Lelepa a Eretoka se nachází \"Chief Roi Mata’s Domain\", sídlo a pohřebiště sjednotitele ostrova náčelníka Roy Mata, které bylo zapsáno na seznam světového dědictví jako doklad domorodé kultury.\n\nByl zde nalezen rod skákavkovitých pavouků, který dostal podle ostrova jméno \"Efate\".\n\n\n"}
{"id": "1337798", "url": "https://cs.wikipedia.org/wiki?curid=1337798", "title": "Johann Bernhard Bach (1676)", "text": "Johann Bernhard Bach (1676)\n\nJohann Bernhard (Bernard) Bach (23. května 1676 Erfurt, Durynsko, Německo – 11. června 1749 Eisenach) byl německý varhaník a hudební skladatel. Člen Erfurtské linie hudební rodiny Bachů.\n\nJohann Bernhard Bach byl synem Johanna Aegidia Bacha, u kterého získal hudební vzdělání. Krátce také studoval hudbu u svého bratrance Johanna Sebastiana Bacha ve Výmaru.\n\nV roce 1695 se Johann Bernhard Bach stal varhaníkem v Kaufmannskirche v Erfurtu. Získal si vynikající pověst, na jejímž základě byl povolán do Magdeburgu. V roce 1703 se vrátil do Durynska, když mu smrti jeho strýce Johanna Christopha Bacha bylo nabídnuto místo dvorního varhaníka a cembalisty v Eisenachu. Toto místo pak zastával až do své smrti v roce 1749.\n\nHudební život v Eisenachu byl v té době na vysoké úrovni díky třem významným osobnostem. Kromě Bacha zde působil houslový virtuoz Pantaleon Hebenstreit a neméně slavný dirigent a skladatel Georg Philipp Telemann. \n\nV roce 1741 se Eisenach stal součástí Výmarského knížectví a jeho hudební soubor byl rozpuštěn. Bach však zůstal v dvorních službách. Zemřel v Eisenachu 11. června 1749. Jeho syn Johann Ernst Bach se stal rovněž hudebníkem a hudebním skladatelem. V posledních letech života Johanna Bernharda pracovali společně.\n\nNedochovalo se mnoho skladeb Johanna Bernharda Bacha. Převážně jde o menší skladby pro cembalo a suity pro smyčcový orchestr. Některé z varhanních skladeb byly okopírovány Bachovým žákem Johann Gottfried Waltherem. V článku z roku 1754 se uvádí, že byl autorem mnoha krásných ouvertur ve stylu Telemanna.\n\n\n\n\n"}
{"id": "1337801", "url": "https://cs.wikipedia.org/wiki?curid=1337801", "title": "Súrja", "text": "Súrja\n\nSúrja (sanskrtsky सूर्य, IAST \"Sūrya\") je védský a hinduistický sluneční bůh, jeden z Áditjů, mocných potomků bohyně Aditi. Na rozdíl od ostatních védských božstev si zachoval část svého významu i v hinduismu.\n\nBohyně úsvitu Ušas je označována jako jeho matka či milenka. Jeho poslem je Púšan a jeho vozatajem Aruna.\n\nJeho dcerou je Súrjá, zvaná též \"Duhitá súrjaska\" „dcera slunce“. Ta je společnou manželkou Ašvinů, božských blíženců, kteří jsou někdy označovány za syny Vivasvána, slunečního boha, který je někdy se Súrjou ztotožňován, či přímo Súrji. Dalším potomkem Súrji je Karnu, kterého zplodil s a lidskou královnou Kuntí, vystupující v Máhábháratě.\n\nJméno Súrja je zpravidla odvozováno od praindoevropského neutra \"*sóh2wl\" „slunce“ doplněného o sufix \"-(i)yos/-iā\" čímž vzniklo *\"suh2l-iyos\". Odpovídá tak theonymům jako řecké Hélios (*\"hāweliyos\") a baltské Saule (*\"seh2ul-yā\"). Z prvního kořene vzniklo také sanskrtské \"súvar/svàr\", české \"slunce\", latinské \"sól\" a anglické \"sun\", všechny tyto výrazy znamenají „slunce“.\n\nVe védském období vykazoval Súrja jen slabé individuální rysy. V Rgvédu je reprezentován jako kotouč tažený koňmi nebo jako jedoucí na vozu taženém koňmi. Sluneční kolo tak může být taženo koněm jménem Etaśa „Hbitý“ a vůz zase více koňmi, nejčastěji sedmi.\n\nV Atharvavédu Súrja také pluje v lodi jejíž vesla můžou symbolizovat sluneční paprsky.\n\nVe védské tradici mělo slunce a Súrja také svou odvrácenou temnou stranu spojenou s jeho nočním průchodem podsvětím. V náznacích se tato koncepce objevuje již v Rgvédu a Atharvédu, explicitně je uváděna Jadžjurvédu a bráhmanách. V post-védské kosmologii je místo toho slunce v noci zastíněno horou Méru.\n\nSúrja si na rozdíl od mnoha jiných védských božstev udržel svou pozici i v rámci hinduismu. Svědčí o tom například jeho chrám Konáraku z 13. století, který má zpodobňovat jeho sluneční vůz.\n\nSpolečně s Višnuem, Šivou, Ganéšou a Déví patří mezi hlavní božstva tradice Smarta a v malé tradici Saura je uctíván jako nejvyšší božstvo.\n\n"}
{"id": "1337811", "url": "https://cs.wikipedia.org/wiki?curid=1337811", "title": "Curling na Zimních olympijských hrách 2010 – turnaj muži", "text": "Curling na Zimních olympijských hrách 2010 – turnaj muži\n\nMužského turnaje se účastnilo 10 reprezentací.\n\nVzhledem k tomu, že týmy na čtvrtém a pátém místě měly stejný bodový zisk, byl mezi těmito týmy sehrán ještě jeden zápas, který o umístění rozhodl.\n\n"}
{"id": "1337812", "url": "https://cs.wikipedia.org/wiki?curid=1337812", "title": "Curling na Zimních olympijských hrách 2010 – turnaj ženy", "text": "Curling na Zimních olympijských hrách 2010 – turnaj ženy\n\nŽenského turnaje se účastnilo 10 reprezentací.\n\n"}
{"id": "1337817", "url": "https://cs.wikipedia.org/wiki?curid=1337817", "title": "Jaroslav Bžoch", "text": "Jaroslav Bžoch\n\nJaroslav Bžoch (* 30. listopadu 1983) je český ragbista, politik a obchodní manažer, od října 2017 poslanec Poslanecké sněmovny PČR, v letech 2016 až 2018 zastupitel Ústeckého kraje, v letech 2014 až 2018 zastupitel města Teplice, bývalý člen ODS, nyní člen hnutí ANO 2011. Jaroslav Bžoch je mistrem ČR v rugby league s týmem Krupka Dragons z let 2016 a 2017 a dlouholetým reprezentantem v tomto sportu.\n\nAbsolvoval obor mechanik – operátor sklářských strojů na Střední škole AGC v Teplicích (tehdy ještě Glaverbel). Několik let po maturitě mezi roky 2006 a 2009 vystudoval ekonomii na Univerzitě Jana Evangelisty Purkyně v Ústí nad Labem (získal titul Bc.).\n\nNěkolik let pracuje v oboru logistiky a námořních a leteckých přeprav, má i roční zkušenost z Nového Zélandu. V letech 2015 až 2017 pracoval jako obchodní manažer ve firmě \"Damco Czech Republic\", následně se stal zaměstnancem společnosti \"Maersk Line\", kde zastává pozici manažera pro klíčové zákazníky.\n\nJaroslav Bžoch žije ve městě Teplice. S manželkou Nikolou mají dvě děti (syna a dceru). Velmi rád sportuje (jeho největší vášní jsou rugby league a crossfit), rád poslouchá tvrdší muziku.\n\nJe dlouholetým českým reprezentantem v rugby league. V současnosti působí v týmu RLC Dragons Krupka. V minulosti hrál i v zahraničí. Patří mezi nejlepší české ragbisty současnosti i historie. V letech 2016 a 2017 slavil s týmem RLC Dragons Krupka titul v nejvyšší české soutěži v tomto sportu.\n\nV letech 2007 až 2011 byl členem ODS, od roku 2011 je členem hnutí ANO 2011. V komunálních volbách v roce 2014 byl z pozice lídra kandidátky hnutí ANO 2011 zvolen zastupitelem města Teplice. Působil jako člen finančního výboru. Ve volbách v roce 2018 se mu mandát zastupitele města nepodařilo obhájit.\n\nV krajských volbách v roce 2016 byl za hnutí ANO 2011 zvolen zastupitelem Ústeckého kraje. Působí jako člen Komise dopravní a Komise pro sport a volný čas. Na funkci zastupitele rezignoval 26. února 2018.\n\nVe volbách do Poslanecké sněmovny PČR v roce 2017 byl za hnutí ANO 2011 zvolen poslancem v Ústeckém kraji, a to ze šestého místa kandidátky.\n"}
{"id": "1337819", "url": "https://cs.wikipedia.org/wiki?curid=1337819", "title": "Nancy Dolman", "text": "Nancy Dolman\n\nNancy Jane Dolman (26. září 1951, Toronto, Ontario, Kanada – 21. srpna 2010, Pacific Palisades, Kalifornie) byla kanadská herečka, komička a zpěvačka. Byla manželkou herce a komika Martina Shorta.\n\nNancy Dolman se narodila v Torontu. Její bratr Bob Dolman je režisérem. Nejprve hrála v divadle Canadian Rock Theatre,kde účinkovala v divadelní hře Jesus Christ Superstar. V roce 1980 se provdala za herce Martina Shorta,se kterým se seznámila v roce 1972 při natáčeni filmu Godspell. Od roku 1985 se vzdala filmové kariéry a byla v domácnosti. S Martinem Shortem adoptovala tři děti: Katherine Elisabeth (* 1983), Olivera Patricka (* 1986) a Henryho (* 1989). Mezi její známé filmy patří seriál Soap z roku 1980.\n\nNancy Dolman zemřela dne 21. srpna 2010 na rakovinu vaječníků ve věku 58 let.\n\n"}
{"id": "1337820", "url": "https://cs.wikipedia.org/wiki?curid=1337820", "title": "Jan Lukavec", "text": "Jan Lukavec\n\nJan Lukavec (* 13. června 1977 Praha) je český publicista a knihovník, zaměstnanec Národní knihovny ČR, redaktor časopisu iLiteratura.cz. \nVystudoval bohemistiku a kulturologii na FF UK v Praze. Vystupoval v Českém rozhlase (Knížky Plus, Hergot!, Mozaika), svými recenzemi, reportážemi i esejemi přispíval do Kavárny Dnes, Literárních novin, Orientace LN, Hosta, Respektu, Deníku N nebo Psychologie dnes. Je členem komise ceny Magnesia Litera – Litera za naučnou literaturu a jedné z grantových komisí Ministerstva kultury. Ondřej Buddeus o něm napsal, že je \"poctivým kritikem a recenzentem literatury faktu\". Polemicky ale naopak reagovali někteří z autorů recenzovaných děl, zvláště Daniel Strož a Antonín Líman . Příležitostně také přednáší na vybraných vysokých školách o tématech jako Lidská sexualita jako jedna z oblastí setkávání příslušníků odlišných kultur nebo „Kokosy“, „banáni“ a „černobílá jehňata“ v literatuře multietnických Čech. Spolupracuje s Českým literárním centrem. Je autorem několika knih. \n\nJeho prvotinu, knihu \"Fanatik, prorok, či klaun? G. K. Chesterton a jeho interpreti\" (CDK, 2008), příznivě recenzoval Jaroslav Med. Podle něj tato materiálově neobyčejně rozsáhlá a erudovaná práce přibližuje Chestertonovu literární i publicistickou tvorbu „z mnoha zorných úhlů a zároveň na jeho evropské i české recepci ukazuje myšlenkový i duchovní profil doby\"; v tom je také její ojedinělost na české literárně historické scéně. \nPublikaci \"Zneklidňující svět zrcadel\" (Malvern) pochválil Jáchym Topol: „Ojedinělá kniha je zábavným průvodcem o používání té zdánlivě běžné věci, která je ovšem mnohem tajemnější, než většina lidí tuší.“ O knize \"Od českého Tokia k exotické Praze\" (Malvern) napsal Jan Fingerland, že toto pojednání o tom, jak se Češi a Moravané v posledním tisíciletí dívali na východ (a jih), co o tom napsali a jak se to srovnává s jinými evropskými perspektivami, „pravděpodobně nemá obdobu nejen v naší literatuře“. Knihu \"Bytosti na pomezí\" kladně zhodnotila spisovatelka Františka Vrbenská. Podle ní je víc než čtivým a informačně bohatým exkurzem do kulturní antropologie a dějin literatury. Osvětluje, \"proč se fantaskní bytosti usídlily navzdory všem předpokladům v postinformační, technikou prošpikované společnosti“. \n\nZatím poslední publikaci \"Imaginární zoologie\" ocenil publicista a spisovatel Ivo Fencl : \"Autor dochází k tak zajímavým odhalením, souvislostem, objevům a postřehům, že si u mnohých kapitol nelze nevysnít, že se pod jeho perem jednou stanou celou samostatnou knihou... \nLukavcův přístup k problematice je po celý čas konkrétně textový a méně teoretický, ale právě tak se to nejlépe vyplatí. Mnohé z Lukavcových postřehů zpochybňují dichotomie zvíře – člověk, příroda – kultura. Antropocentrický pohled na život a vesmír nikdy nebyl namístě, i vítejme tuto stránku těchto půvabných kulturních dějin.\" \n\nDalší recenze naopak vyjadřovaly spíše odstup a negativní kritiku, jako ta od Jana M. Hellera\n, Zuzany Kostićové nebo Terezy Dědinové.\nV únoru 2017 podal Radě Českého rozhlasu stížnost na to, že v pořadu Jiřího Mejstříka byly bez uvedení původního zdroje citovány dlouhé pasáže z jeho recenze knihy Media life Jiří Mejstřík tvrdil, že původně uvedený údaj se ztratil během redakčních úprav, nicméně Rada Českého rozhlasu po prostudování dalších částí pořadu objevila podobné plagiáty minimálně v dalších dvou dílech téhož pořadu. Ve svém stanovisku uvedla, že stížnost přispěla k tomu, aby redaktoři i externí spolupracovníci ČRo napříště velmi pečlivě uváděli své zdroje. Kauze se věnoval Bohumil Kartous v článku Plagiátorství? OK, zbavíme se archivu a plagiátora necháme dál \"plodit\" .\nPolemika s Alexandrem Tomským se rozhořela nad Lukavcovým článkem O životě Chestertonů v Čechách (Lidové noviny 31. 5. 2008). Tomský na něj reagoval svojí polemikou , v níž autorovi vytkl, že se zaměřuje hlavně na všechny možné i nemožné omyly, kterých se Chesterton, jehož tolik velkých umělců a filozofů považovalo za génia, dopustil, a článek označil za „mrzoutský“. Lukavec ve své odpovědi uvedl, že se ve svém článku nepokoušel o vyjmenování všech Chestertonových omylů, protože takový výčet by byl dlouhý a vypadal by jinak. Spíše mu šlo o postižení některých motivů myšlení britského spisovatele a jednostranných interpretací jeho díla, z nichž se ovšem jako literární historik mohl jen radovat. Každopádně polemika ohledně Chestertona podle něj dokládá, že jde o autora stále živého. \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1337823", "url": "https://cs.wikipedia.org/wiki?curid=1337823", "title": "Biggles: Modré nebezpečí", "text": "Biggles: Modré nebezpečí\n\nBiggles: Modré nebezpečí (v originále \"The Black Peril\", v pozdějších vydáních \"Biggles and The Black Peril\"), je dobrodružná kniha spisovatele W. E. Johnse, jež byla poprvé vydána roku 1935. Jde o šestou knihu o Bigglesovi. Dějově se jedná o třetí knihu z meziválečného období, celkově o 12. knihu. V knize se poprvé objevuje jedna z hlavních postav série, Ginger Hebblethwaite.\n\nKniha vycházel apod názvem \"Winged Menace\" od února do dubna 1935 na 10 pokračování v časopise The Modern Boy. Knižně vyšla v březnu téhož roku.\nV češtině vyšla v roce 1939 a poté znovu 1994 v nakladatelství Toužimský & Moravec.\n\nV pozdějších anglických vydáních z 50. a 60. let pod názvem \"Biggles and The Black Peril\" byl text dodatečně upraven, pravděpodobně kvůli snaze přiblížit jej současným čtenářům. Byly odstraněny zmínky o konkrétních typech letadel i zmiňovaný rok 1934. Také byl zaměněn původ letadel z německého na ruský.\n\nBiggles a Algy jsou na výletě letadlem. Kvůli mlze musejí přistát. Poblíž přistane neznámé letadlo a Biggles, který se jde podívat, je nešťastnou náhodou uvězněn na jeho palubě. Když letadlo přistane poblíž Newcastlu, Biggles z něj uteče, ale zraní se. Pomůže mu mladík \"Ginger\", který se zde potuluje. Biggles je zajat, ale Ginger a jím přivolaný Algy mu pomůžou k útěku.\n\nOficiální místa nevědí nic o žádné letecké operaci v dané oblasti. Biggles, Algy, Smyth a Ginger se střetnou s pilotem neznámého letadla, Černovousem. Biggles a Ginger se dostanou až na jeho základnu na baltském pobřeží Ruska. Zde je Biggles zajat, ale osvobodí jej Ginger a poté prchnou i s tajnými dokumenty. Na cestě do Švédska jim dojde palivo, ale Černovous je v mlze nenajde. Když se dostanou až na pobřeží, setkají se Biggles, Algy a Smyth v restauraci s Černovousem. Pohotový Ginger však zavolá na Bigglese policii s tím že „\"tento pán mi ukradl peněženku\"“. Na policejní stanici se vše vysvětlí a přátelé se i s dokumenty dostanou na britskou ambasádu. Bři návratu do Británie je opět pronásleduje Černovous, ale v tom se objeví letadla RAF a hrdinové jsou zachráněni.\n\nZa finanční odměnu, kterou dostanou za tajné dokumenty, umožní Biggles a Algy Gingerovi vyučit se na leteckého mechanika a pilota.\n\n\n"}
{"id": "1337824", "url": "https://cs.wikipedia.org/wiki?curid=1337824", "title": "Ariane 6", "text": "Ariane 6\n\nAriane 6 je nosná raketa vyvíjená Evropskou kosmickou agenturou (ESA), s prvním zkušebním letem plánovaným na rok 2020. Po dokončení vývoje se stane nejnovějším členem rodiny nosných raket Ariane.\nZávěrečný návrh rakety byl vybrán ESA v prosinci 2014. Ten upřednostňoval pohon centrálního stupně na kapalná paliva s urychlovacímy bloky na tuhá paliva. Na vývoji rakety se má podílet i česká firma Aerotech Czech. Ta bude vyrábět součásti palivového systému rakety.\n\nJednou z úloh rakety bude doprava nákladu pro těžbu minerálů na Měsíci.\n\n\n"}
{"id": "1337826", "url": "https://cs.wikipedia.org/wiki?curid=1337826", "title": "Světový pohár v rychlobruslení 2017/2018", "text": "Světový pohár v rychlobruslení 2017/2018\n\nSvětový pohár v rychlobruslení 2017/2018 byl 33. ročník Světového poháru v rychlobruslení. Konal se v období od 10. listopadu 2017 do 18. března 2018. Soutěž byla organizována Mezinárodní bruslařskou unií (ISU).\n\nPrvní čtyři mítinky sloužily evropským závodníkům jako kvalifikace pro Mistrovství Evropy a všem rychlobruslařům jako kvalifikace pro Zimní olympijské hry 2018. Mítink v Erfurtu byl rovněž doplňkovou kvalifikací na sprinterské a vícebojařské Mistrovství světa 2018.\n\nV Erfurtu byli závodníci hodnoceni nejen na jednotlivých tratích, ale také ve sprinterském víceboji, který byl doplňkovou kvalifikací na Mistrovství světa ve sprintu 2018. Na mítinku byly uspořádány dva závody na 500 m a dva závody na 1000 m, přičemž pro celkový bodový výsledek (systém samalog) byl u každého sportovce použit nejlepší čas z každé distance. První pětice rovněž získala body do Grand World Cupu.\n\nV Erfurtu byli závodníci hodnoceni nejen na jednotlivých tratích, ale také v klasickém víceboji, který byl doplňkovou kvalifikací na Mistrovství světa ve víceboji 2018. Na mítinku byl uspořádán jeden závod na 1500 m a jeden závod na 5000 m, přičemž oba časy byly použity pro celkový bodový výsledek (systém samalog). První pětice rovněž získala body do Grand World Cupu.\n\nV Erfurtu byly závodnice hodnoceny nejen na jednotlivých tratích, ale také ve sprinterském víceboji, který byl doplňkovou kvalifikací na Mistrovství světa ve sprintu 2018. Na mítinku byly uspořádány dva závody na 500 m a dva závody na 1000 m, přičemž pro celkový bodový výsledek (systém samalog) byl u každé sportovkyně použit nejlepší čas z každé distance. První pětice rovněž získala body do Grand World Cupu.\n<nowiki>*</nowiki> – absolvovala pouze jediný závod na 1000 m\n\nV Erfurtu byly závodnice hodnoceny nejen na jednotlivých tratích, ale také v klasickém víceboji, který byl doplňkovou kvalifikací na Mistrovství světa ve víceboji 2017. Na mítinku byl uspořádán jeden závod na 1500 m a jeden závod na 3000 m, přičemž oba časy byly použity pro celkový bodový výsledek (systém samalog). První pětice rovněž získala body do Grand World Cupu.\n\n"}
{"id": "1337827", "url": "https://cs.wikipedia.org/wiki?curid=1337827", "title": "Niepołomice", "text": "Niepołomice\n\nMěsto Niepołomice je sídlem stejnojmenné městsko-vesnické gminy (\"gmina miejsko-wiejska\"), která má rozlohu 98 km². V roce 2010 zde žilo 24 000 obyvatel. Patří do ní následující vesnice se starostenstvími (\"sołectwo\"):\n\n\n\n"}
{"id": "1337830", "url": "https://cs.wikipedia.org/wiki?curid=1337830", "title": "Vlastimil Šmída", "text": "Vlastimil Šmída\n\nVlastimil Šmída (21. listopadu 1933 – 22. srpna 2019) byl český horolezec, zasloužilý mistr sportu a čestný člen Českého horolezeckého svazu, člen reprezentačního družstva (1957–1967), vedoucí horolezecké části vodácko-horolezecké expedice \"Kali Gandaki 1988\". Člen VŠTJ Slávia Olomouc a spolulezec Jana Červinky.\n\nSpolu s Janem Červinkou se v Rudém právu ze dne 24. srpna 1968 zřekli Sovětských vyznamenání na protest okupace Československa.\n\n\n\n\n\n"}
{"id": "1337836", "url": "https://cs.wikipedia.org/wiki?curid=1337836", "title": "Noguera Ribagorçana", "text": "Noguera Ribagorçana\n\nNoguera Ribagorçana je řeka ve Španělsku – Katalánsku a Aragonii a je hlavním pravým přítokem řeky Segre, která pak spolu s ní je hlavním a největším (levým) přítokem Ebre. Je tedy jednou z významných řek Pyrenejského poloostrova. Řeka má délku toku 133 km a povodí Noguery má plochu 2045,6 km. Počátečních několik kilometrů teče ve žlebu východního úbočí hory \"Tuc de Molières\" 3010,8 m (příslušné k masivu \"Pico de Aneto\") a teče nejprve pod místním názvem \"Barranc de Molières\" (ve stejnojmenném úžlabí) skrze soustavu 4 horských jezer ve směru západ východ a poté u ústí žlebu a u tunelu: \"Vielha - „Alfonse XII“\" se stáčí k jihu což je poté konstantní směr celého toku: sever-jih.\nJako pramen Noguery Ribagorçany je udávána kóta 2450 m n. m. což je ale hladina nejvyššího z morénových jezer, asi stometrového \"Estany de Mulieres\". Vlastní a skutečný vývěr pramene je však výše a 336 m severozápadně v poloze 2712. V mapových i hydrografických zdrojích chybí přesnější údaj a jednotlivé hodnoty se vzájemně odchylují, (což je i případ samotného vrcholu, jehož výška se různí od 3010,1 do 3013 m n. m.). Důvodem může být, že ve svahovém poli nad jezerem jsou ledovcová rezidua a může být obtížné určit (rozlišit) jednoznačně vývěr z podloží od tavných ledovcových pramenů.\nJméno Noguera získává po soutoku s levobřežním přítokem říčky \"Barranc Redon\" ve výši 1577 m n. m. těsně pod ústím tunelu a kdy je tok ustálen v severojižním směru v úzkém údolí mezi masivy Aneto a Besiberri. Na toku Noguery bylo vybudováno několik přehradních jezer, ze kterých nejvyšší je 2 km dlouhé a půl kilometru široké \"Pantà de Bassero\", pod kterým Noguera přibírá významný pravobřežní přítok Riu de Llauset, dále \"Pantà de Escales\" a větší \"Pantà de Canelles\" a \"Pantà de Santa Anna\".\n\nPrůměrný průtok činí přibližně 27 m³/s v ústí do Segre. Nejvyšší vodnosti dosahuje na konci zimy.\n\nVoda se využívá k zavlažování a výrobě elektřiny.\n"}
{"id": "1337842", "url": "https://cs.wikipedia.org/wiki?curid=1337842", "title": "Bratři De Angelisové", "text": "Bratři De Angelisové\n\nBratři De Angelisové jsou sourozenecká dvojice italských hudebníků, kterou tvoří bratři Guido (* 22. prosince 1944) a Maurizio (* 22. února 1947) De Angelisové. Společnou kariéru začali v roce 1963, kdy vydali LP. Během svého působení používali množství názvů, jedním ze známějších je Oliver Onions.\n\nAčkoliv vydali i mnoho hudebních alb, nejznámější z jejich tvorby je filmová hudba, zvláště ta k filmům dvojice Bud Spencer a Terence Hill. Píseň \"Dune Buggy\" z filmu \"Jestli se rozzlobíme, budeme zlí\" z roku 1974 se dostala na vrchní příčky evropských hitparád.\n\nČeští diváci znají také jejich hudbu k seriálům Sandokan nebo Willy Fog na cestě kolem světa.\n\n"}
{"id": "1337846", "url": "https://cs.wikipedia.org/wiki?curid=1337846", "title": "Vyšné Kôprovské sedlo", "text": "Vyšné Kôprovské sedlo\n\nVyšné Kôprovské sedlo (2145 m n. m.) je horské sedlo na Slovensku ve Vysokých Tatrách. Leží mezi Kôprovským štítem a Hlinskou vežou nebo přesněji mezi Kôprovskými plecemi a Kôprovským chrbátem. Je horským přechodem mezi nejvyšším patrem Mengusovské doliny Hincovou kotlinou a Hlinskou dolinou, která je závěrečnou větví Kôprové doliny. Tyto dvě doliny přes sedlo spojuje modrá turistická značka. V sedle z ní odbočuje červená turistická značka na vrchol Kôprovského štítu.\n\nNejstarší informace o Kôprovském sedle pocházejí ze srpna 1861, kdy na ně výstoupili polští horolezci Józef Stolarczyk, Edward Homolacs, Stanisław Homolacs, Władysław Koziebrodzki, Ernst Schauer, Stanisław Wodzicki a horští vůdci Samek, Krzeptowscy, Maciej Sieczko, Jędrzej Wala starší. První zimní přechod sedla uskutečnili E. Baur a Alfred Martin 18. března 1906. V roce 1886 byl do sedla postavena turistická trasa.\n"}
{"id": "1337847", "url": "https://cs.wikipedia.org/wiki?curid=1337847", "title": "Turistická značená trasa 0934", "text": "Turistická značená trasa 0934\n\nPřístup veřejnosti je možný pouze v letním období od 16. června do 31. října.\n\n"}
{"id": "1337848", "url": "https://cs.wikipedia.org/wiki?curid=1337848", "title": "Vivasván", "text": "Vivasván\n\nVivasván či Vivasvant je védský bůh světla či vycházejího slunce. Bývá ztotožňován se Súrjou a stejně jako on řazen k Áditjům.\n\nTento bůh se objevuje v mýtu naznačeném již v Rgvédu, ale rozpracovaném až v pozdějších pramenech. Podle něj si vzal za manželku Saranjú, dceru božského řemeslníka Tvaštara. S tou zplodil prvotní pár Jamu a Jamí. Poté Saranjú vytvořila svou dvojnici jménem Savarná, které dala děti do opatrování a zmizela proměněna v klisnu. S dvojnicí Vivasván zplodil prapředka lidstva Manua a po jejím odhalení se vydává hledat svou manželku. Proměněn v hřebce ji nalezl a zplodil s ní božská dvojčata Ašviny, která jsou úzce spjatá s koňmi.\n\nNěkteří badatelé ho nepovažují za božstvo, ale za mytického předka lidstva. Podle Jaana Puhvela je Vivasván původním slunečním božstvem, jehož význam byl později zastíněm Súrjou, podobně jako byl v Řecku nahrazen Hyperíón Héliem. Tento bůh má svůj protějšek také v perském prostředí kde je Vívahvant otcem Jimy.\n"}
{"id": "1337850", "url": "https://cs.wikipedia.org/wiki?curid=1337850", "title": "Leoš Šatava", "text": "Leoš Šatava\n\nLeoš Šatava (* 3. března 1954, Praha) je český vysokoškolský učitel a etnolog, zabývající se tématikou evropských národnostních menšin (např. postavením Lužických Srbů v Německu), jenž zastával v letech 2003–2006 pozici předsedy Společnosti přátel Lužice.\n\nVystudoval národopis a dějepis na Filozofické fakultě Univerzity Karlovy, po získání malého (PhDr., 1980) a velkého doktorátu (CSc., 1984), se v roce 1996 habilitoval (doc.) a o devět let později byl na FF UK v Praze jmenován profesorem.\n\nJeho nejznámější publikací z oboru je pak kniha \"Národnostní menšiny v Evropě: Encyklopedická příručka\" (1. vyd. 1994, 386 S.).\n\n"}
{"id": "1337851", "url": "https://cs.wikipedia.org/wiki?curid=1337851", "title": "Somálská kuchyně", "text": "Somálská kuchyně\n\nSomálská kuchyně (somálsky \"Cunto Soomaali\") je národní kuchyně Somálska. Míchají se v ní vlivy arabské, etiopské, jemenské, turecké, indické, italské a východoafrické kuchyně.\n\n"}
{"id": "1337852", "url": "https://cs.wikipedia.org/wiki?curid=1337852", "title": "4-ethylguajakol", "text": "4-ethylguajakol\n\n4-ethylguajakol (zkráceně 4-EG) je organická sloučenina, derivát fenolu. Vzniká společně s 4-ethylfenolem (4-EP) ve víně a pivu působením kvasinek rodu \"Brettanomyces\". Je-li přítomen v koncentraci vyšší než asi 600 µg/l, může vínu dodat aroma slaniny, hřebíčku nebo kouře.\n"}
{"id": "1337864", "url": "https://cs.wikipedia.org/wiki?curid=1337864", "title": "Tomáš Kohoutek", "text": "Tomáš Kohoutek\n\nTomáš Kohoutek (* 16. března 1983 Děčín) je český politik a notář, od října 2017 poslanec Poslanecké sněmovny PČR, od roku 2014 zastupitel města Děčín (v letech 2014 až 2017 také radní města), člen hnutí ANO 2011.\n\nAbsolvoval Gymnázium Děčín a následně v letech 2002 až 2007 vystudoval právo na Fakultě právnické Západočeské univerzity v Plzni (získal titul Mgr.). Vzdělání si pak doplnil v letech 2008 až 2011 na Vysoké škole ekonomie a managementu v Praze (získal titul MBA).\n\nPraktické zkušenosti s právem začal získávat již při svých vysokoškolských studiích, kdy působil jako praktikant v advokátních kancelářích. Po absolvování právnické fakulty pokračoval v advokátní kanceláři JUDr. Jiřího Císaře jako advokátní koncipient, ve které se po úspěšném složení advokátních zkoušek stal v roce 2011 společníkem. Začátkem roku 2013 zvítězil v konkursu na obsazení notářského úřadu v Děčíně, ve kterém od dubna 2013 působí na pozici notáře.\n\nTomáš Kohoutek žije ve městě Děčín, konkrétně v části Letná. Je svobodný a bezdětný. Mezi jeho zájmy patří cestování, sport a kynologie.\n\nOd roku 2014 je členem hnutí ANO 2011, zastává pozici předsedy oblastní organizace Děčín. V komunálních volbách v roce 2014 byl za hnutí ANO 2011 zvolen zastupitelem města Děčín a v listopadu 2014 se stal radním města. Po zvolení poslancem na funkci radního města v říjnu 2017 rezignoval. Ve volbách v roce 2018 mandát zastupitele města obhájil.\n\nV krajských volbách v roce 2016 kandidoval za hnutí ANO 2011 do Zastupitelstva Ústeckého kraje, ale neuspěl.\n\nVe volbách do Poslanecké sněmovny PČR v roce 2017 byl za hnutí ANO 2011 zvolen poslancem v Ústeckém kraji, a to z pátého místa kandidátky.\n"}
{"id": "1337870", "url": "https://cs.wikipedia.org/wiki?curid=1337870", "title": "Tetraethylenglykoldimethylether", "text": "Tetraethylenglykoldimethylether\n\nTetraethylenglykoldimethylether (zkráceně TEGDME nebo tetraglyme) je polární aprotické rozpouštědlo se značnou chemickou a tepelnou stabilitou. Jeho vysoká teplota varu a stabilita z něj vytváří ideální látku pro separační proces a vysokoteplotní reakce. TEGDME se rovněž používá v lithium-iontových akumulátorech.\n"}
{"id": "1337876", "url": "https://cs.wikipedia.org/wiki?curid=1337876", "title": "Václav Širl", "text": "Václav Širl\n\nVáclav Širl (* 18. srpna 1944) je bývalý československý reprezentant, významný horolezec 70. let 20. století, trenér a publicista, mistr sportu.\n\nJeho domácí tréninkovou oblastí byla pražská Divoká Šárka, mnoho let zde lezl i 300 dní v roce, někdy i sólo, nebo ráno před zaměstnáním, a v dalších letech i po úrazu (v časopisu Montana je pod fotografií přezdívaný jako \"Šárecký démon\").\n\nLezení se věnuje i jeho syn Marek Širl, od roku 2016 předseda HO Hanibal.\n\n\n\n\n\n"}
{"id": "1337888", "url": "https://cs.wikipedia.org/wiki?curid=1337888", "title": "Zizhongosaurus", "text": "Zizhongosaurus\n\nZizhongosaurus („Ještěr z okresu C’-čung“) byl poměrně malý, vývojově primitivní sauropodní dinosaurus z čeledi Vulcanodontidae. Žil v období spodní jury (geologický věk aalen až bajok, asi před 183 až 175 miliony let) na území dnešní jižní Číny (provincie S’-čchuan).\n\nTypový druh \"Z. chuanchengensis\" byl formálně popsán paleontologem Tung Č’-mingem a jeho dvěma kolegy v roce 1983. Tři popsané fosilní exempláře nesou označení V9067.1 (dorzální obratel), V9067.2 (kost pažní) a V9067.3 (kost stydká). Pravděpodobně jsou všechny tyto kosterní elementy součástí jediné původní kostry. Tento sauropod dosahoval délky asi 9 metrů.\n\nV roce 1999 byl popsán údajný další druh tohoto rodu, \"Zizhongosaurus huangshibanensis\". Dosud však nebyl formálně popsán a dnes je považován za \"nomen nudum\". \"Zizhongosaurus\" byl původně řazen do čeledi Cetiosauridae, dnes spadá do zmíněné čeledi Vulcanodontidae. Byl tedy příbuzným rodů \"Vulcanodon\" nebo \"Barapasaurus\". Vzhledem k nekompletnosti dochovaného fosilního materiálu však bývá označován za \"nomen dubium\".\n\n"}
{"id": "1337891", "url": "https://cs.wikipedia.org/wiki?curid=1337891", "title": "Daniel Andrada", "text": "Daniel Andrada\n\nDaniel Andrada Jimenez (Dani, * 15. července 1975 Sevilla) je španělský sportovní lezec a bývalý reprezentant. Vítěz Rock Masteru, mistr světa a Španělska ve sportovním lezení.\n\n\n\n\n\n"}
{"id": "1337897", "url": "https://cs.wikipedia.org/wiki?curid=1337897", "title": "Zapsalis", "text": "Zapsalis\n\nZapsalis („důkladný pár nůžek“, podle jemného vroubkování) je jedním z nepříliš známých zástupců „srpodrápých“ dinosaurů z čeledi Dromaeosauridae. Žil v období pozdní křídové periody (stupeň kampán, před 75 miliony let) na území státu Montana (USA) a možná také kanadské provincie Alberty. Fosilie v podobě izolovaných zubů byly objeveny v sedimentech souvrství Judith River a zřejmě i Dinosaur Park.\n\nPrvní fosilie tohoto dromeosaurida popsal již roku 1876 paleontolog Edward Drinker Cope podle nálezu z Montany. Druhové jméno znamená \"abradovaný\", \"zvětralý\". V roce 1964 synonymizoval Richard Estes tento taxon s rodem \"Paronychodon\", v roce 2002 však Julia Sankey s kolegy znovu stanovila systematickou samostatnost této fosilie (označila ji jako \"?Dromaeosaurus Morphotype A\"). V roce 2013 pak stanovila validitu (platnost) druhu \"Z. abradens\" studie Dereka Larsona a Philipa Currieho. Zároveň se ukázalo, že morfologicky velmi podobné zuby jsou objevovány i v sedimentech souvrství Milk River.\n\n"}
{"id": "1337906", "url": "https://cs.wikipedia.org/wiki?curid=1337906", "title": "Y̆", "text": "Y̆\n\nY̆ (minuskule y̆) je speciální písmeno latinky. Nazývá se Y s obloučkem. V současnosti se již nepoužívá v žádném jazyce, ale do roku 1938 se používalo v přepisu jazyku mokša, kde byl za něj přepisován v současnosti již nepoužívaný znak Ы̆. V Unicode má majuskulní tvar kód U+0059U+0306 a minuskulní U+0079U+0306.\n"}
{"id": "1337919", "url": "https://cs.wikipedia.org/wiki?curid=1337919", "title": "2520 (číslo)", "text": "2520 (číslo)\n\nDva tisíce pět set dvacet je přirozené číslo. Římskými číslicemi se zapisuje MMDXX a řeckými číslicemi β'φκ. Následuje po čísle dva tisíce pět set devatenáct a předchází číslu dva tisíce pět set dvacet jedna.\n\n2520 je:\n\n"}
{"id": "1337922", "url": "https://cs.wikipedia.org/wiki?curid=1337922", "title": "Ben 10: Síla vesmíru", "text": "Ben 10: Síla vesmíru\n\nBen 10: Síla vesmíru (v anglickém originále Ben 10: Alien Force)  je americký animovaný sci-fi televizní seriál vytvořený skupinou Man of Action, která se skládá z Duncana Rouleaua, Joea Caseyho, Joea Kellyho a Stevena T. Seagla, a produkovaný studiem Cartoon Network Studios. Děj seriálu se odehráva pět let po seriálu \"Ben 10\".\n\nSeriál měl premiéru 18. dubna 2008 v USA na stanici Cartoon Network a 6. září 2008 v Kanadě na stanici Teletoon a skončíl 26. března 2010. Seriál byl původně vyroben pod pracovním názvem \"Ben 10: Hero Generation\". Seriál má celkově tři řady a 46 dílů a poslední epizoda byla odvysílaná 26. března 2010.\n\nSeriál byl nominován na 4 ceny Emmy, vyhrál jednu pro Vynikajíci zvuk – Hraný film a Animace.\n\n\n\n\n\n\n\n\n\n\n\n\n\n\n"}
{"id": "1337931", "url": "https://cs.wikipedia.org/wiki?curid=1337931", "title": "Cesta odpovědné společnosti", "text": "Cesta odpovědné společnosti\n\nCesta odpovědné společnosti (zkráceně i oficiální zkratkou CESTA) je politické hnutí, založené v roce 2017. Předsedou je Jaroslav Kuchař.\n\nVizí hnutí CESTA je odpovědná společnost sounáležitosti, tedy vytvořit co nejlepší podmínky pro svobodný, odpovědný, tvořivý a šťastný život jednotlivců, rodin a komunit.\n\nVe svém volebním programu se hnutí CESTA zaměřuje na sedm klíčových oblastí, postavených na devíti principech k dosažení svobodné společnosti.\n\nJak uvádí ve svém programu, cílem je dosažení odpovědné společnosti sounáležitosti. Pojetí svobody chápe v bezpodmínečném spojení s odpovědností za rozhodování na úrovni jak jednotlivců, tak organizací a institucí. Uplatňování práv je podle nich vázané s povinnostmi. Cílové nastavení společnosti vnímají jedině ve vzájemné spolupráci, souvztažnosti mezi lidmi navzájem a mezi lidmi a přírodou.\n\nV programu hnutí je klíčem k sounáležitosti v podpoře tradiční rodiny. Spravedlnost by měla být postavená na hledání pravdy ze strany soudů a odblokování výkonu spravedlnosti. Dalšími klíčovými oblastmi je podle nich podpora malého a středního podnikání, obnovení demokracie a občanských svobod, prosazení preventivního zdravotnictví a posílení bezpečnosti státu.\n\nDůležitou součástí aktivit hnutí CESTA je projekt Chceme vědět proč, kdy hledá odpovědi na otázky týkající se občanských práv a svobod a reflektuje společensky diskutovaná témata jako např. očkování, imigrantskou politiku apod.\n\nHlavním motivem pro založení tohoto hnutí byla dlouhodobá nespokojenost s politickou situací a nezdravým stavem společnosti. S myšlenkou založit hnutí přišlo pět zakladatelů, kteří v roce 2016 iniciovali petici za vznik politického hnutí Cesta odpovědné společnosti. K oficiálnímu uznání hnutí došlo dne 27. 1. 2017 na základě registrace v rejstříku politických stran a politických hnutí Ministerstva vnitra České republiky. Statutární orgán hnutí tvoří předsednictvo, jehož předsedou je Jaroslav Kuchař, lídr hnutí CESTA.\n\nHnutí se zúčastnilo voleb do Poslanecké sněmovny v roce 2017. Kandidovalo ve třinácti krajích, obdrželo 3 758 hlasů (0,07%) a nezískalo žádný mandát.\n\nHnutí se zúčastnilo voleb do Evropského parlamentu. Lídrem kandidátky byl Antonín Baudyš. V těchto volbách obdrželo 7 890 hlasů (0,33%) a nezískalo tak žádný mandát.\n\n"}
{"id": "1337940", "url": "https://cs.wikipedia.org/wiki?curid=1337940", "title": "Into the Fire", "text": "Into the Fire\n\n\n\n"}
{"id": "1337946", "url": "https://cs.wikipedia.org/wiki?curid=1337946", "title": "Feathers &amp; Flesh", "text": "Feathers &amp; Flesh\n\n\n\n"}
{"id": "1337947", "url": "https://cs.wikipedia.org/wiki?curid=1337947", "title": "John Fieldhouse", "text": "John Fieldhouse\n\nJohn David Elliott Fieldhouse, baron Fieldhouse (12. února 1928 Leeds – 17. února 1992 Southampton) byl admirál loďstva britského královského námořnictva Royal Navy, jenž roce 1982 velel britským jednotkám během války o Falklandy.\n\nDo královského námořnictva vstoupil v roce 1941. V roce 1948 vstoupil do ponorkové služby Royal Navy Submarine Service; postupně velel několika ponorkám a v roce 1964 převzal velení na první britské jaderné ponorce HMS \"Dreadnought\". V roce 1967 působil jako důstojník na britské letadlové lodi HMS \"Hermes\"; ke konci tohoto roku byl povýšen na kapitána.\n\nOd roku 1973 působil ve vysokých funkcích na britském ministerstvu obrany; od roku 1976 také jako velitel ve strukturách Severoatlantické aliance. Během celých 70. a 80. let byl opakovaně povyšován a v roce 1982 byl jmenován velitelem britských sil během tzv. \"Operace Corporate\", jež měla za úkol navrátit Falklandy do britských rukou po nečekané invazi argentinských sil; následná několikaměsíční válka o Falklandy skončila britským vítězstvím. V prosinci 1982 se pak stal prvním námořním lordem, tedy služebně nejvýše postaveným důstojníkem Royal Navy, a v roce 1985 byl jmenován do funkce předsedy výboru náčelníků štábů Britských ozbrojených sil (\"Chairman of the Chiefs of Staff Committee\").\n\nV roce 1980 byl jmenován komandérem Řádu lázně (KCB); v roce 1982 mu byl udělen velkokříž Řádu lázně (GCB) a rovněž velkokříž Řádu britského impéria (GBE). V roce 1990 byl povýšen do šlechtického stavu jako baron Fieldhouse.\n\n"}
{"id": "1337951", "url": "https://cs.wikipedia.org/wiki?curid=1337951", "title": "Alexandre Arnoux", "text": "Alexandre Arnoux\n\nPaul-Alexandre Arnoux (27. února 1884, Digne-les-Bains – 5. ledna 1973, Boulogne-Billancourt, Paříž) byl francouzský básník, prozaik, dramatik, scenárista a a překladatel, od roku 1947 člen Goncourtovy akademie.\nNarodil se v rodině učitele a školního inspektora. Během studií práv v Lyonu se roku 1904 se seznámil s hercem, režisérem a později učitelem na Pařížské konzervatoři Charlesem Dullinem, který se stal jeho celoživotním přítelem i spolupracovníkem. Od roku 1906 pracoval na seinské prefektuře. Roku 1913 se oženil se Španělkou Amálií Isabelou Enetovou, která zemřela roku 1938. \n\nDebutoval roku 1906 sbírkou básní \"L'allée des mortes\" (Alej mrtvých), známější se stal sbírkou povídek \"Le Cabaret\" (1919, Kabaret) a románem \"Indice 33\" (1920, Index 33) inspirovaných první světovou válkou. Jeho dílo je žánrově velmi bohaté, inspirované romantismem, mýty, středověkými pověstmi a legendami a také moderní fantastikou. Vyznačuje se vybroušeným stylem a autor v něm spojuje sen se skutečností. \n\nOd roku 1922 pracoval filmový scenárista, byl šéfredaktorem filmového magazínu \"Pour vous\". Za druhé světové války působil jako válečný korespondent. Od roku 1946 spolupracoval s rozhlasem. Roku 1947 se stal členem Goncourtovy akademie a roku 1956 obdržel za své dílo cenu \"Grand prix national des Lettres\". Jako překladatel přeložil z němčiny druhý díl Goethova Fausta a ze španělštiny Calderónovu hru \"Život je sen\". Zemřel roku 1973 na krvácení do mozku.\n\n\n\n"}
{"id": "1337954", "url": "https://cs.wikipedia.org/wiki?curid=1337954", "title": "Bedford (Ohio)", "text": "Bedford (Ohio)\n\nBedford je město v okrese Cuyahoga County ve státě Ohio ve Spojených státech amerických. Podle sčítání lidu zde v roce 2010 žilo 13 074 obyvatel. Je východním předměstím Clevelandu.\n\n"}
{"id": "1337955", "url": "https://cs.wikipedia.org/wiki?curid=1337955", "title": "Solovecký tábor zvláštního určení", "text": "Solovecký tábor zvláštního určení\n\nSolovecký tábor zvláštního určení (, zkratkou \"СЛОН\") byl jeden ze sovětských gulagů, umístěný na Soloveckých ostrovech v Bílém moři. V tomto táboře byli ve 20. a 30. letech 20. století vězněni zločinci, političtí vězni a domnělí či skuteční nepřátelé sovětského režimu. Tisíce z nich zde našly smrt.\n\nPro vzdálenost a obtížnou dostupnost Soloveckého kláštera jej církev i ruští vládci využívali k věznění nepohodlných osob již od 16. století. V průběhu staletí zde byli drženi nejrůznější církevní hodnostáři vzpírající se carově vůli, údajní heretici a sektáři, starověrci, stejně jako osoby politicky nespolehlivé, děkabristé, spiklenci a ti, kteří upadli v nemilost. Solovecké klášterní vězení bylo zrušeno roku 1883.\n\nRoku 1919 zřídila Čeka řadu táborů nucených prací v Archangelské gubernii: v Pertominsku, Cholmogorach a v okolí Archangelsku. Tábory si měly na svůj provoz vydělat samy díky otrocké práci vězňů. Od roku 1921 získaly název \"Severní tábory zvláštního určení\".\n\nSolovecký klášter žil během občanské války dál svým životem až do 29. dubna 1920. Tehdy se na ostrovech vylodila skupina čekistů pod vedením Michaila Sergejeviče Kedrova, jednoho z autorů projektu systému sovětských pracovních táborů a organizátora masových poprav bílých důstojníků, kozáků a rukojmích v Archangelské oblasti. 26. května téhož roku byl na Soloveckých ostrovech zřízen \"Solovecký koncentrační tábor č. 3\" jakožto pobočka Severních táborů. Vězni byli tvořeni zajatci z občanské války, občany napomáhajícími interventům a v nemalé míře také skutečnými zločinci. Drženi byli v objektech Soloveckého kláštera a vykonávali zejména zemědělské práce na bývalých klášterních hospodářstvích.\n\nNa začátku roku 1923 navrhla tajná služba GPU (následnice Čeky a předchůdkyně NKVD) navýšit počet severních táborů. V květnu téhož roku předložil místopředseda GPU Józef Unszlicht projekt Soloveckého tábora nucených prací a již v červenci byli první vězni dopraveni z Archangelsku na Solovecký ostrov. Nový tábor měl sloužit politickým i obyčejným vězňům, odsouzeným soudy GPU i civilními soudy. 13. října 1923 potom oficiálně vznikla \"Správa Soloveckého tábora nucených prací zvláštního určení\", později prostě \"Solovecký tábor zvláštního určení\". Tato instituce získala do užívání veškerý majetek zrušeného kláštera.\n\nV počátcích tábor fungoval pouze na Soloveckých ostrovech, jen v Kemi fungovala přestupní stanice s kancelářemi. Později se však začaly objevovat pobočky v pobřežních oblastech Karélie, roku 1926 dokonce na severním podhůří Uralu a nakonec ještě na Kolském poloostrově. S územní expanzí souvisel také prudký nárůst počtu vězňů. K 1. říjnu 1927 bylo jenom na Soloveckých ostrovech vězněno 12 896 lidí. Oficiální údaje o počtu vězňů jsou uvedeny v následující tabulce (údaje se vztahují ke konci daného roku):\nPo dobu existence Soloveckého tábora zvláštního určení (tedy v letech 1923-1933) zemřelo v táboře pravděpodobně okolo 7,5 tisíc lidí, z toho 3,5 tisíc v hladovém roce 1933.\n\nV prosinci 1933 byl tábor zrušen a jeho majetek předán Bělbaltlagu. Tato organizace představovala síť gulagů, která původně zajišťovala stavbu Bělomořsko-baltského kanálu (dokončen v srpnu 1933) a později vykonávání jiných otrockých prací v severních regionech. Bělbaltlag postupně již od roku 1931 začal ze Soloveckého tábora přebírat vybavení i pracovní síly na megalomanskou stavbu, zároveň do něj posílal obzvláště nebezpečné vězně. Když nakonec převzal i Solovecký tábor, byla na Soloveckých ostrovech zřízena nevelká pobočka, trestní oddělení a oddělení pro invalidy. Tato pobočka byla zrušena v roce 1936.\n\nPoslední etapa věznění na Soloveckých ostrovech proběhla v letech 1937-1939, kdy zde fungovala Solovecká věznice Hlavní správy státní bezpečnosti NKVD SSSR. Převážnou část vězňů tvořili bývalí členové komunistické strany Sovětského svazu, její aktivní členové a vedoucí činitelé, sovětská inteligence, vedoucí pracovníci podniků a staveb, odborníci a úředníci různých úrovní. Vězni primárně nesloužili k otrockým pracím, většinu času proto trávili v celách s velmi přísným režimem. V té době ovšem probíhala největší čistka v dějinách Sovětského svazu, tzv. velký teror. Velká část vězňů proto putovala přímo ze Soloveckých ostrovů na popraviště.\n\nPrvní příkaz k popravě 1200 soloveckých vězňů vydal 16. srpna 1937 šéf NKVD Nikolaj Ježov (sám zanedlouho popravený). 27. října 1937 bylo z ostrovů vyvezeno 1116 vězňů. Až v 90. letech 20. století se podařilo zjistit, že 1111 z nich bylo mezi 27. říjnem a 4. listopadem popraveno v lese v Karélii na místě zvaném Sandarmoh, kde se dnes nachází památník tohoto masakru. Dalších 509 lidí bylo popraveno mezi 8. – 12. prosincem 1937. 198 vězňů bylo zastřeleno 17. února 1938 přímo na Soloveckých ostrovech poblíž Sekirného vrchu. Této únorové popravě unikla vězeňkyně Jelizaveta Katz, která byla v 8. měsíci těhotenství. Nechali ji porodit a zastřelili ji až 16. května 1938 ve věku 28 let.\n\nZa celé období 1937-1938 bylo v rámci velkého teroru popraveno přes 3 tisíce soloveckých vězňů.\n\nNa jaře roku 1939 bylo rozhodnuto o zrušení věznice. Příčinou byly jednak vysoké náklady na provoz, jednak blízkost finské hranice v době neklidné situace v Evropě na prahu 2. světové války. Od léta do prosince 1939 proto začali být vězni loďmi transportování převážně do sibiřského Norillagu. Solovecké ostrovy byly předány Severní flotile.\n\nRoku 1929 navštívil Solovecké ostrovy spisovatel Maxim Gorkij, právě se navrátivší z emigrace. Na ostrov byl jakožto světoznámá osobnost vyslán zřejmě proto, aby rozptýlil zprávy o otrocké práci sovětských vězňů za děsivých podmínek. V reakci na tyto zprávy totiž Velká Británie a USA přestaly nakupovat sovětské dříví. Po návratu do Moskvy publikoval Gorkij text \"Solovki\", kde líčí své nejlepší dojmy z tábora – hodné dozorce, systematicky převychovávané vězně a důstojné podmínky k životu. Popsal, jak se z kriminálníků stávají uvědomělí občané, což má být předzvěstí společnosti bez vězení. Mnozí přitom vážně pochybují, že by Gorkij neprohlédl skutečnou povahu tábora.\n\nSpisovatel Alexandr Solženicyn popsal návštěvu, dle vyprávění jiného spoluvězně, ve svém díle Souostroví Gulag takto: \n\nSpisovatel Oleg Vasiljevič Volkov, toho času solovecký vězeň, ve své knize \"Ponoření do tmy\" píše:\n\nZpočátku přebývali v relativně snesitelných podmínkách vězni, držení zde od roku 1923 v tzv. politickém vyhnanství. Jednalo se o představitele několika politických stran: esery, menševiky, musavatisty a anarchisty (představitelé ostatních stran byli zařazeni mezi obyčejné vězně). Političtí vězni přebývali v objektech někdejší poustevny sv. Savvatije, poustevny sv. Sergeje a poustevny sv. Trojice. Nemuseli pracovat, dostávali veškeré potřebné peníze, jídlo a léky od Mezinárodního červeného kříže, mohli přijímat i odesílat poštu, měli k dispozici knihovnu. Roku 1924 však byl odsouhlasen velmi přísný režim pro celý solovecký tábor, včetně nucených prací. Političtí vězni proto byli v květnu 1925 vyvezeni na pevninu.\n\nZvláštní podmínky měli také bývalí mniši zrušeného Soloveckého kláštera. Ti, kteří zůstali, se stali zaměstnanci místního sovchozu.\n\nŘadoví vězni vykonávali nejrůznější práce: zabezpečovali chod tábora, pracovali v ševcovské, krejčovské a truhlářské dílně, pečovali o zvířata či prováděli zemědělské činnosti. Mezi nejtěžší práce patřila těžba dříví a rašeliny a výstavba železnice. Ačkoliv průměrná teplota v zimě činila -12 až -18 °C a světlo bylo jenom 1,5 – 3 hodiny denně, dva vězni měli za úkol pokácet a odvětvit 12-16 stromů. Kácení vykonávali obyčejně 9-12 hodin, v mrazech, ve tmě, na vysoké sněhové pokrývce. Další vězni museli potom vytěžené kmeny ručně táhnout k železnici či povozu. Výstavba železnice byla v bažinatém terénu natolik náročná, že na ni posílali převážně sedláky, přivyklé tvrdé práci. Přesto se v těchto složitých podmínkách podařilo do roku 1932 vybudovat asi 50 km úzkokolejných tratí. Práce mimo klášterní objekty byly většinou výjezdní, takže vězni museli přespávat v nouzových chatrčích, často nevytápěných. Zemřelé v zimě zahrabávali do sněhu, na jaře je potom přicházely pohřbít speciální oddíly.\n\nNejhorší podmínky panovaly v tzv. \"trestním izolátoru\" na Sekirném vrchu, v objektech poustevny Nanebevstoupení. Byli sem zavíráni na dobu několika měsíců až roku vězni, kteří se provinili proti táborovému řádu, zejména když odmítali pracovat (což byli z 90 % kriminálníci, nikoliv političtí vězni). Dozorci v tomto trestním izolátoru byli věznění bývalí důstojníci Rudé armády, policisté a čekisté. Strašlivé podmínky, mučení, hlad, spaní v nevytápěných prostorách ovšem málokdo přežil déle než půl roku. Navíc zde podle všeho docházelo i k neorganizovaným popravám. Někteří svědci vypověděli o nájezdech opilých dozorčích důstojníků, kteří si přijeli na Sekirný vrch \"zastřílet\". Na masových hrobech na úpatí vrchu jsou dnes instalovány kříže s údaji o počtu pohřbených. Podobně hrůzným místem byl izolátor v objektech poustevny Ukřižování na Golgotě na Anzerském ostrově, kam byli posíláni zejména nemocní, kteří zde umírali bez odpovídající péče.\n\nDalší dva trestní izolátory fungovaly na Zaječím a Anzerském ostrově. Zde byly drženy ženy, které se provinily styky s muži, a ženy v různých stádiích těhotenství. V obou případech se jednalo především o oběti znásilňování ze strany dozorců. V objektech poustevny sv. Ondřeje na Zaječím ostrově žily v raných fázích těhotenství, potom je posílali do poustevny Ukřižování na Golgotě na Anzerském ostrově, kde porodily a následně kojily své potomky. Když trestankyně splnily svou mateřskou roli, děti jim byly odebrány a anonymně odeslány do dětských domovů, ve značné části případů se tak matkám již nikdy nepodařilo dopátrat tyto solovecké děti.\n\n\n"}
{"id": "1337958", "url": "https://cs.wikipedia.org/wiki?curid=1337958", "title": "Terebka", "text": "Terebka\n\nTerebka je zaniklá usedlost v Praze 4-Nuslích, která se nacházela nad ulicí Čiklova na místě gymnázia Na Vítězné pláni. Jmenuje se po ní ulice Pod Terebkou.\n\nNa pozemcích původní vinice či pole byla usedlost postavena až po roce 1841. Dvůr koupil ve 2. polovině 19. století architekt Rudolf Tereba (1851-1904) a postavil zde novou vilu.\n\nStará usedlost byla později zbořena. V 60. letech 20. století byla na jejím místě postavena budova školy. \n\n\n\n"}
{"id": "1337959", "url": "https://cs.wikipedia.org/wiki?curid=1337959", "title": "Seznam dílů seriálu Ben 10: Síla vesmíru", "text": "Seznam dílů seriálu Ben 10: Síla vesmíru\n\nToto je seznam dílů \"seriálu Ben 10: Síla vesmíru\". Americký animovaný televizní seriál \"\" se vysílal od 18. dubna 2008 do 26. března 2010 na stanici Cartoon Network. Byl nahrazen seriálem \"\".\n\n<onlyinclude></onlyinclude>\n\n"}
{"id": "1337963", "url": "https://cs.wikipedia.org/wiki?curid=1337963", "title": "Jiří Škoda (pedagog)", "text": "Jiří Škoda (pedagog)\n\nJiří Škoda (* 8. července 1972, Česká Lípa) je český akademik a pedagog. Od března 2019 je děkanem Pedagogické fakulty Univerzity J. E. Purkyně v Ústí nad Labem.\n\nV roce 1995 vystudoval na pedagogické fakultě Univerzitě Jana Evangelisty Purkyně v Ústí nad Labem obor biologie – chemie. Diplomová práce z biologie se zabývala výskytem rosnatky (\"Ekologie a variabilita Drosera rotundifolia L. v okolí Doks\"). Následně působil jak externista na Základní škole K. H. Máchy v Doksech. Studiem na Univerzitě Karlově v roce 2003 získal titul Ph.D. Akademický titul docent obdržel na základě habilitace na slovenské pedagogické fakultě Univerzity Konštantína Filozofa v Nitře, profesorem byl jmenován na základě řízení na Univerzitě Mateja Bela v Banské Bystrici.\n\nOd roku 2005 působí na katedře pedagogiky pedagogické fakulty ústecké univerzity, v roce 2011 se stal proděkanem pro studium pedagogické fakulty a statutárním zástupcem děkana, v roce 2019 se stal děkanem fakulty.\n\nVe své odborné práci se věnuje obecné didaktice, didaktice chemie, třídnímu managementu, inkluzi a dalším tématům.\n\nDo roku 2017 publikoval jako hlavní autor přes tři desítky knih, sborníků a skript, dále množství odborných článků. Společně s Pavlem Doulíkem jsou autory učebnic Chemie 8 a Chemie 9, které byly v roce 2008 oceněny na frankfurtském knižním veletrhu Zlatou cenou za nejlepší evropskou učebnici.\nVybrané publikace:\n\nJe členem České pedagogické společnosti, České asociace pedagogického výzkumu a České společnosti chemické.\n\n"}
{"id": "1337964", "url": "https://cs.wikipedia.org/wiki?curid=1337964", "title": "Seznam hor a kopců v okrese Plzeň-jih", "text": "Seznam hor a kopců v okrese Plzeň-jih\n\nAbecední seznam pojmenovaných vrcholů (hor a kopců) v okrese Plzeň-jih.\n\nNa území okresu zasahují geomorfologické celky (v závorce uvedeny podcelky):\n"}
{"id": "1337966", "url": "https://cs.wikipedia.org/wiki?curid=1337966", "title": "Vokáčka", "text": "Vokáčka\n\nVokáčka \"(Wokaczka)\" je zaniklá usedlost v Praze 4-Pankráci, která se nacházela severozápadně od kostela svatého Pankráce na rohu ulic Štětkova a Marie Cibulkové, na katastru pozdějšího města Nusle (1898).\n\nHospodářská usedlost stála severozápadně od kostela svatého Pankráce. K roku 1841 ji držel Václav Svoboda. Jednalo se o dvě budovy v jednoduchém klasicistním slohu na čtvercovém půdorysu spojené v rohu.\n\nUsedlost zanikla před rokem 1907 při vystavbě okolních činžovních domů tehdejšího města Nusle.\n\n\n"}
{"id": "1337970", "url": "https://cs.wikipedia.org/wiki?curid=1337970", "title": "Zoo Plasy", "text": "Zoo Plasy\n\nZoo Plasy je jedna z nejmenších českých zoologických zahrad, nacházející se ve městě Plasy severně od Plzně. Vznikla v roce 2016 postupným rozšiřováním Fantasy Golf – Cesta kolem světa, kde jsou v rámci jednotlivých kontinentů umístěna zvířata a rostliny. Snaží se tak o netradiční propojení zábavy, odpočinku a vzdělání.\n\nZ původního adventure minigolfu, který je v provozu od roku 2012 a obsahoval tematické celky fauny a flóry dle kontinentů, vznikla v roce 2016 rodinná zoologická zahrada. Ve stejném roce získala licenci MŽP, čímž se stala oficiální zoologickou zahradou.\n\nStav k 31. 12. 2016.\n\nSavci: Kočka bažinná, Lemur kata, Lev, Makak červenolící, Malpa hnědá, Mýval severní, Nosál červený, Surikata a Tygr\n\nPtáci: Alexandr čínský, Amada Gouldová, Amazoňan modročelý, Amazona aestiva, Amazoňan žlutolící, Ara arakanga, Ara ararauna, Berneška rudokrká, Čírka obecná, Hohol islandský, Hohol severní, Husa indická, Chůvička japonská, Kachnička karolínská, Kachnička mandarínská, Kakadu žlutočečelatý, Korela chocholatá, Křepelka čínská, Kulíšek nejmenší, Labuť černá, Papoušek vlaštovčí, Papoušek červenokřídlý, Papoušek královský, Papoušek mnohobarvý, Papoušek nádherný, Papoušek vlnkovaný, Papoušek zpěvavý, Rosela Pennantova, Rosela pestrá, Puštík brýlatý, Puštík hnědý, Puštík vousatý, Sova pálená, Sovice sněžní, Výr velký, Výr virginský, Zebřička pestrá, Žako šedý konžský, Žako šedý liberijský\n\nPlazi: Kajmanka supí, Želva ostruhatá\n\nRyby: Jelec jesen, Karas obecný, Karas zlatý, Kapr obecný, Kapr koi\n\n"}
{"id": "1337973", "url": "https://cs.wikipedia.org/wiki?curid=1337973", "title": "Rudolfova huť", "text": "Rudolfova huť\n\nRudolfova huť je sklárna na výrobu obalového skla, v městě Dubí v teplickém okrese, nacházející se necelých 10 km jižně od hraničního přechodu Cínovec na silničním tahu E55 do Německa.\n\n\n\n\n\n\n\n\n\n\n"}
{"id": "1337976", "url": "https://cs.wikipedia.org/wiki?curid=1337976", "title": "Fenethylester kyseliny kávové", "text": "Fenethylester kyseliny kávové\n\nFenethylester kyseliny kávové (CAPE) je organická sloučenina, ester kyseliny kávové a fenethylalkoholu.\n\nCAPE byl nalezen v mnoha druzích rostlin. Je také složkou propolisu.\n\nU CAPE byla popsána řada účinků na modelových organismech, ovšem jejich klinický význam není znám.\nTato látka má \"in vitro\" antimitogenické, antikarcinogenní, protizánětlivé a imunomodulační vlastnosti. Také bylo zjištěno, že CAPE potlačuje akutní imunitní reakci a mohl by být použit ke zmírnění zánětů.\n"}
{"id": "1337983", "url": "https://cs.wikipedia.org/wiki?curid=1337983", "title": "Fenethylalkohol", "text": "Fenethylalkohol\n\nFenethylalkohol nebo 2-fenylethylalkohol je organická sloučenina, která obsahuje fenethylovou funkční skupinu (CHCHCH), na kterou je připojena hydroxylová skupina. Jelikož je hydroxyl navázán na alifatický řetězec, jde o alkohol a ne o fenol. Tato bezbarvá kapalina je slabě mísitelná s vodou (2 ml na 100 ml HO), ovšem snáze mísitelná s většinou oprganických rozpouštědel. V přírodě se vyskytuje jako součást mnohých silic. Má příjemnou květinovou vůni.\n\nFenethylalkohol se vyrábí dvěma způsoby. Nejčastější je reakce benzenu s ethylenoxidem za přítomnosti chloridu hlinitého:\nPři této reakci vzniká difenylethan jako vedlejší produkt; tomu lze zabránit použitím nadbytku benzenu.\n\nDalší možností je hydrogenace styrenoxidu.\n\nFenethylalkohol může být připraven reakcí fenylmagnesiumbromidu s ethylenoxidem:\n\nLze jej rovněž získat biotransformací L-fenylalaninu za použití znehybněných kvasinek \"Saccharomyces cerevisiae\".\n\nFenethylalkohol se nachází ve výtažcích z růží, hvozdíku zahradního, hyacintů, borovice halepské, květů pomerančovníku, ylang-ylangu, pelargonií a dalších rostlin. Jedná se též o autoantibiotikum produkované kvasinkou Candida albicans.\n\nTato látka je častou přísadou ve vůních a parfémech, obzvláště tam, kde je vyžadováno aroma růže. Používá se také jako aditivum v cigaretách a ke konzervaci mýdel. Je rovněž objektem zájmu díky svým antimikrobiálním vlastnostem.\n\n"}
{"id": "1337986", "url": "https://cs.wikipedia.org/wiki?curid=1337986", "title": "Styrenoxid", "text": "Styrenoxid\n\nStyrenoxid je epoxid odvozený od styrenu. Lze jej připravit epoxidací styrenu:\n\nStyrenoxid je slabě rozpustný ve vodě. I stopové množství kyseliny ve vodě způsobí hydrolýzu na racemický fenylethylenglykol přes arylkation. Pokud množství vody nestačí k proběhnutí této reakce, dojde ke kysele katalyzované izomeraci na fenylacetaldehyd.\n\nStyrenoxid je v těle metabolizován na kyselinu mandlovou, kyselinu fenylglyoxylovou, kyselinu benzoovou a kyselinu hippurovou.\n\nJelikož má styrenoxid chirální centrum na benzylovém atomu uhlíku, existují dva enantiomery, (\"R\")-styrenoxid a (\"S\")-styrenoxid. Je.li použit opticky čistý reagent, vznikne pouze jeden z těchto izomerů.\n\nStyrenoxid je hlavním metabolitem styrenu u člověka a zvířat, vzniká oxidací cytochromen P450. Je považován za možný karcinogen. Styrenoxid je hydrolyzován na styrenglykol pomocí enzymu epoxidhydrolázy.\n\nStyrenoxid je chirální a má tedy dva enantiomery. Bylo zjištěno, že (\"R\")-styrenoxid více vzniká v tělech myší, zatímco (\"S\")-styrenoxid převažuje u krys. U lidských dobrovolníků bylo po vystavení styrenu celkové vylučování (\"S\")-izomeru styrenglykolu a kyseliny mandlové než u (\"R\")-formy. V lidských jaterních mikrozomech cytochromem P450 řízená epoxidace styrenu vytvářela více (\"S\")-izomeru než (\"R\")-izomeru; (\"S\")-enantiomer byl také hydrolyzován přednostně před (\"S\")-enantiomerem. (\"R\")-Styrenoxid je pro myši toxičtější než (\"S\")-styrenoxid.\n"}
{"id": "1337992", "url": "https://cs.wikipedia.org/wiki?curid=1337992", "title": "Johann Ernst Bach", "text": "Johann Ernst Bach\n\nJohann Ernst Bach (28. ledna 1722 Eisenach, Německo – 1. září 1777 tamtéž) byl německý hudební skladatel, člen hudební rodiny Bachů.\n\nJohann Ernst Bach byl synem Johanna Bernharda Bacha. 16. ledna 1737 vstoupil do Thomasschule v Lipsku a stal se žákem svého strýce Johanna Sebastiana Bacha.\n\nPo studiu práv na lipské univerzitě se v roce 1742 vrátil do Eisenachu a bez náhrad zastupoval svého nemocného otce ve funkci dvorního varhaníka a cembalisty. V roce 1748 se stal oficiálně jeho asistentem a o rok později, po otcově smrti, jeho nástupcem. Vedle toho provozoval i právnickou praxi. V roce 1756 byl jmenován dvorním kapelníkem. \n\nVzhledem k tomu, že došlo ke sloučení dvorů saského, výmarského a eisenachského, cestoval pak mezi městy Výmar, Gotha a Eisenach a spolupracoval s Jiřím Antonínem Bendou na reorganizaci dvorní kapely. Když byla po smrti vévody Ernsta Augusta I. v roce 1758 kapela rozpuštěna, zachoval si svůj titul a pracoval ve správě vládních financí až do své smrti v roce 1777.\n\n\n\n\n"}
{"id": "1337994", "url": "https://cs.wikipedia.org/wiki?curid=1337994", "title": "Curling na Zimních olympijských hrách 2018", "text": "Curling na Zimních olympijských hrách 2018\n\nCurlingové turnaje na Zimních olympijských hrách 2018 proběhly od 8. do 25. února 2018 v Gangneung Curling Centre. Na programu byly turnaje mužů, žen a nově i turnaj smíšených dvojic, zařazený do programu Her v roce 2015.\n"}
{"id": "1337996", "url": "https://cs.wikipedia.org/wiki?curid=1337996", "title": "Kancelář architekta města Brna", "text": "Kancelář architekta města Brna\n\nKancelář architekta města Brna \"(KAM Brno)\" je příspěvková organizace, kterou zřídilo město Brno v roce 2016. Brno bylo bez hlavního architekta od roku 2003. Z devíti uchazečů rada vybrala a 5. dubna 2016 do funkce ředitele kanceláře dosadila doc. Ing. arch. Michala Sedláčka.\n\nHlavním zaměřením KAM je urbanismus a architektura veřejných prostranství. Tým kanceláře se skládá z architektů, urbanistů, inženýrů, sociologů a geografů. Cílem kanceláře je působit jako katalyzátor a akcelerátor městotvorných procesů a pozitivně ovlivnit vývoj Brna na dalších 50 let. Zároveň také komunikovat s veřejností a informovat obyvatele města o záměrech radnice a soukromých investorů, vše s nimi včas prodiskutovat a výsledky projednání pak opravdu odpovědně zapracovat. \n\nKAM pracuje na přípravě Územního plánu Brna, tvorbě kultivovaných ulic, náměstí a parků, na přípravě urbanistických a architektonických soutěží a na aktivním zapojování veřejnosti do plánování a rozhodování při tvorbě města prostřednictvím anket, besed, workshopů, výstav, procházek a společného plánování. Zároveň KAM není stavební ani památkový úřad. \n\nPříspěvková organizace zřízena statutárním městem Brnem Zřizovací listinou ke dni 1. února 2016 na základě rozhodnutí Zastupitelstva města Brna na zasedání Z7/14 dne 18. prosince 2015. 5. dubna 2016 byl jako hlavní architekt Brna vybrán doc. Ing. arch. Michal Sedláček. \n\nČinnost Kanceláře architekta města Brna má celkem pět oddělení.\n\nÚzemní plán si klade za cíl nalézt takové předpoklady, které by umožnily další výstavbu a trvale udržitelný rozvoj spočívající v nalezení vyváženého stavu mezi zájmy životního prostředí, hospodářství a společenství lidí obývající dané území. Územní plán by se měl snažit naplnit potřeby současné generace tak, aby umožnil existenci a přežití i generací příštích. Slouží jako základ pro rozhodování stavebních úřadů. \n\nPlatný Územní plán města Brna byl vydán v roce 1994. Na základě požadavků samosprávy, stavebníků, vlastníků pozemků nebo dalších subjektů jsou v současné době pořizovány změny Územního plánu města Brna. Zastupitelstvo města Brna v současné době rozhoduje o nejvhodnějším postupu vytvoření nového územního plánu – zda zvolí variantu dokončení rozpracovaného územního plánu, nebo začne pořizovat úplně nový územní plán. Součástí příprav pro nový územní plán je aktivní zapojování veřejnosti do plánování a rozhodování při tvorbě města prostřednictvím besed, workshopů, procházek a společného plánování.\n\nOddělení Informace o městě. \n\nExistuje mnoho výkladů pojmu veřejný prostor. Z pohledu KAM jde především o veřejně přístupné plochy, primárně tedy veřejná prostranství, ale kupříkladu také vnitrobloky či exteriéry veřejných budov, tedy prostory přístupné každému bez omezení nebo s časovým omezením a sloužící obecnému užívání, bez ohledu na vlastnictví k tomuto prostoru.\n\nMezi hlavní úkoly oddělení komunikace patří komunikace s veřejností a samotnými občany. Podílí se na participaci a pořádání workshopů, výstav a anket. Nedílnou součástí komunikace KAMu jsou pravidelné procházky s městským architektem, které zavedou zájemce za příklady kvalitní architektury Brna. \n\nOddělení komunikace pravidelně vydává tiskové zprávy ohledně důležitých témat z KAMu. \n\nOddělení administrativy zpracovává důležité dokumenty a zajišťuje chod příspěvkové organizace. \n\nManuál bude sloužit zejména jako podklad pro navrhování veřejných prostranství ve městě Brně. Na základě rozdělení dle základních typů veřejných prostranství a charakteru urbanistického prostředí, spolu s příklady kvalitních řešení z jiných měst, stanoví principy a pravidla, která by měla být při navrhování dodržena. Hlavní ambicí manuálu je vytvořit přehledný a jednoduchý nástroj pro projektanty, zástupce samosprávy, úředníky a investory, který bude definovat řešení standardních situací a doporučovat postup u situací nestandardních a který by měl ve výsledku vést k udržení a dalšímu zkvalitnění veřejného prostoru v Brně.\n\nJedná se o koncepční dokument, který, v návaznosti na strategii města Brna, stanoví hlavní cíle rozvoje veřejných prostranství pro dané období. Na základě analýz stávajících veřejných prostranství budou definovány hlavní teze tvorby kvalitních městských veřejných prostor. Výsledný dokument by měl sloužit jako základní platforma pro zpracování manuálu veřejných prostranství.\n\nJedním z mechanismů, kterým KAM zajišťuje, aby budoucí rozvoj Brna byl co nejkvalitnější, je soutěž. V našem případě se jedná o tzv. architektonickou soutěž, což je postup, jehož cílem je nalezení nejlepšího řešení stavby, souboru staveb, území nebo nalezení projektanta pro vypracování projektové dokumentace, územní studie nebo územně plánovací dokumentace.\n\nZákladem úspěšné soutěže je zpracování kvalitního zadání, na jehož základě soutěžící předloží své návrhy odborné porotě, která z nich vybere nejlepší řešení pro daný úkol. Architektonická soutěž je specifická především tím, že, na rozdíl od jiných forem soutěží, přináší možnost získat za předpokládanou cenu konkrétní návrh řešení.\n\nNašim cílem je iniciovat a podpořit městské části v přeměně jejich center na živá náměstí a parky. Zaměřujeme se na neutěšená místa s množstvím problémů. V současnosti pracujeme na urbanistických studiích náměstí na sídlišti a náměstí venkovského charakteru.\n\nKAM zpracovala vize prostorového rozvoje města. Do příprav zapojila veřejnost. Proběhlo diskuzní a plánovací setkání Brno město dohody, následovaly workshopy se zástupci radnic městských částí a proběhly jízdy architekta města Brna a jeho týmu za obyvateli městských částí.\n\nZastupitelstvem odsouhlasené vize prostorového rozvoje města budou využity buď v zadání nového územního plánu nebo zapracovány do pokynů k dokončení rozpracovaného. Podle toho, kterou cestu Brno zvolí. Tištěná publikace byla vydána v srpnu 2017 a je zdarma dostupná široké veřejnosti i odborníkům.\n\nBrněnská ozvučná deska (BOD) je diskuzní platforma, prostřednictvím které primátor a radní získávají zpětnou vazbu k důležitým otázkám v oblasti plánování a tvorby města.\n\nK debatám je primátorem a Kanceláří architekta města Brna zvána různorodá skupina osobností a odborníků, kteří v diskuzích nad konkrétními tématy formulují doporučení pro následný postup samosprávy města. Nejsilnější stránkou tohoto diskuzního formátu je názorová pestrost skupiny pozvaných hostů: jsou mezi nimi architekti, inženýři, vědci, manažeři, umělci, podnikatelé, ekonomové, sociologové, ale i developeři či aktivisté. Okruh diskutujících není uzavřený, průběžně se mění a ve vztahu ke konkrétním tématům doplňuje o další osobnosti.\n\nPravidelná setkání s názvem Procházky s městským architektem zavedou zájemce za kvalitní architekturou města Brna. Procházky jsou zdarma a přístupné pro širokou veřejnost, pouze výjimečně omezené počtem účastníků z kapacitních důvodů navštíveného místa. První procházka proběhla v říjnu 2016, symbolicky na Světový den architektury. Od té doby probíhá každý měsíc a veškeré informace se zájemci dozví na sociálních sítích KAMU nebo na webových stránkách.\n\n"}
{"id": "1338001", "url": "https://cs.wikipedia.org/wiki?curid=1338001", "title": "Drozda", "text": "Drozda\n\nPříjmení Drozda má více nositelů:\n\n"}
{"id": "1338002", "url": "https://cs.wikipedia.org/wiki?curid=1338002", "title": "Georg Christoph Bach", "text": "Georg Christoph Bach\n\nGeorg Christoph Bach (6. září 1642 Erfurt, Durynsko – 27. dubna 1697 Schweinfurt, Německo) byl německý varhaník a hudební skladatel. Člen hudební rodiny Bachů.\n\nGeorg Christoph Bach byl synem Christopha Bacha. Hudební vzdělání získal u svého otce. V letech 1663–1665 studoval na gymnasiu Casimiranum v Coburgu a v letech 1665–1666 na universitě v Lipsku.\n\nV roce 1668 se Georg Christoph Bach stal kantorem a varhaníkem v Themaru a v roce 1688 působil po boku svých strýců Johanna a Heinricha v evangelickém kostele St. Johanniskirche. \n\nZ díla Georga Christopha Bacha se dochovalo několik kantát:\n\nInventář ve Schweinfurtu z roku 1689 uvádí čtyři další vokální díla:\n\n\n"}
{"id": "1338003", "url": "https://cs.wikipedia.org/wiki?curid=1338003", "title": "Turistická značená trasa 8854", "text": "Turistická značená trasa 8854\n\nPřístup veřejnosti je možný pouze v letním období od 16. června do 31. října.\n\n"}
{"id": "1338007", "url": "https://cs.wikipedia.org/wiki?curid=1338007", "title": "Johann Lorenz Bach", "text": "Johann Lorenz Bach\n\nJohann Lorenz Bach (10. září 1695, Schweinfurt, Durynsko – 14. prosince 1773 Lahm im Itzgrund) byl německý varhaník a hudební skladatel. Žák Johanna Sebastiana Bacha, člen hudební rodiny Bachů.\nJohann Lorenz Bach byl synem Johanna Valentina Bacha, městského hudebníka ve Schweinfurtu. V letech 1715–1717 studoval u Johanna Sebastiana Bacha ve Výmaru. Od roku 1718 byl varhaníkem a kantorem v Lahmu.\n\nDochovala se varhanní fuga D-dur. Rukopis preludia k této fuze byl ztracen během Druhé světové války.\n\n\n"}
{"id": "1338011", "url": "https://cs.wikipedia.org/wiki?curid=1338011", "title": "Isabella di Morra", "text": "Isabella di Morra\n\nIsabella di Morra (asi 1520 – 1545 nebo 1546) byla italská básnířka z období renesance. \nByla dcerou barona z Favale San Cataldo (dnešní Valsinni) v Neapolském království. Dostalo se jí uměleckého vzdělání, avšak v roce 1528 její otec musel uprchnout do Francie, protože byl obviněn ze zrady císaře Karla V., a Isabella se dostala pod dohled svých bratrů, kteří ji drželi v izolaci na rodinném hradě. \n\nDopisovala si tajně se šlechticem a literátem ze sousedství Diegem Sandovalem de Castro; ačkoli se pravděpodobně nikdy osobně nesetkali, pro bratry Isabelly byl tento vztah urážkou a rozhodli se pro vraždu ze cti: napřed zabili Isabellina domácího učitele, který doručoval dopisy, pak ubodali k smrti Isabellu a krátce na to byl najatými vrahy zabit i Diego. \n\nZ Isabellina díla se zachovalo pouze třináct básní, převážně sonetů, které byly nalezeny při vyšetřování vraždy a vydal je ve své antologii Ludovico Dolce. \n\nNa dílo zapomenuté autorky upozornil roku 1928 Benedetto Croce, André Pieyre de Mandiargues o ní napsal životopisnou hru, ve městě Maratea se koná na její počest filmový festival zaměřený na ženskou otázku a pojmenovaný Io, Isabella International film week. \n\nPoezie Isabelly di Morra formálně navazuje na Franceska Petrarku, jejím hlavním námětem je samota a smutek, bývá tak označována za předchůdkyni romantismu a existencialismu.\n\n"}
{"id": "1338018", "url": "https://cs.wikipedia.org/wiki?curid=1338018", "title": "Marta Lužová-Hejmová", "text": "Marta Lužová-Hejmová\n\nMarta Lužová-Hejmová (* 27. června 1947 Zlín) je bývalá československá reprezentantka ve stolním tenisu, dvojnásobná mistryně Evropy, juniorská mistryně Evropy a mistryně sportu. V roce 2015 byla zařazena do síně slávy českého stolního tenisu. Spolu se svým čerstvým manželem a ledním hokejistou Petrem Hejmou emigrovala v roce 1968 do Německa. Její syn Petr Hejma je německý hokejista a právník. Mladší syn Martin rovněž studoval práva a hraje tenis.\n\n"}
{"id": "1338019", "url": "https://cs.wikipedia.org/wiki?curid=1338019", "title": "Kunert", "text": "Kunert\n\nPříjmení Kunert má více nositelů:\n\n"}
{"id": "1338021", "url": "https://cs.wikipedia.org/wiki?curid=1338021", "title": "BMW řady 5 (E34)", "text": "BMW řady 5 (E34)\n\nBMW E34 je osobní automobil luxusní třídy. Je třetí generací BMW Řady 5, která se prodávala v letech od 1988 do 1996. Výroba započala pouze s karosářskou variantou sedan a až v roce 1990 byla rozšířena o provedení kombi s názvem Touring. E34 byla nahrazena další generací E39 v roce 1995 kdy byla ukončena výroba karosářského provedení sedan. Provedení Touring se vyrábělo až do roku 1996.\n\nE34 byla první generací řady, která přišla s kombi variantou karoserie. Provedení 525iX pak bylo prvním 5er BMW s pohonem všech kol. Další novinky které E34 přinesla pro řadu 5 byly například motory V8, systém stabilizace (ASC), kontrolu trakce (ASC+T), 6stupňové převodovky a tuhostně nastavitelný podvozek (EDC).\n\nV průběhu výroby bylo použito široké spektrum různých řad motorů z produkce BMW. V E34 se vyskytovaly různé generace od 4 až po 8 válcových motorů.\n\nSportovní varianta E34 M5 byla poháněna řadovým šestiválcem S38 a byla k dostání v obou karosářských provedeních sedan/touring.\n\nVývoj probíhal od července 1981 do konce roku 1987. Původní design načrtl Ercole Spada v roce 1982. Pod dohledem šéf-designéra Claus Lutheho byla E34 navržena na základech modelu sedmé řady: E32. Po odchodu Ercole Spady v roce 1983 designér J. Mays dokončil návrh produkční verze v polovině roku 1985. Velké nároky byly kladeny na aerodynamiku, díky čemuž E34 dosahovala koeficientu odporu 0.30. Výroba začala únoru 1988 a bylo vyrobeno 1 333 412 kusů.\n\nZákladní model dostupný pouze v Evropě. Původně použity motory 4válcovými M40 (rozvod řemenem), které byly posléze nahrazeny novějšími 4 válcovými motory M43 (rozvod řetězem) v roce 1994. K dostání v obou karosářských provedení ale pouze s 5 stupňovou manuální převodovkou.\n\nSpeciální verze modelu 518i Touring, která byla k dispozici pouze v Německu. Vozidlo bylo možné provozovat buďto na zemní plyn nebo na benzín. V režimu provozu na zemní plyn dosahoval motor výkonu pouze 73 kW (98 k) oproti provozu na benzín, při kterém dosahoval výkonu 84 kW (113 k). Vyrobeno bylo pouze 298 kusů v roce 1995.\n\nSpeciální verze modelu 518i upravená na hybridní pohon, doplněná o baterie a elektromotor. Předchůdce dnešních EV Hybridů, vyrobený minimálně v jednom funkčním prototypu. Bohužel, k dnešnímu dni existuje pouze velmi omezené množství informací online o tomto vozidle. \n\nNejnižší provedení s 6 válcovým motorem, zároveň také nejzákladnější model dostupný v mnoha zemích, kde se neprodávaly modely 518i. Výroba započala na konci roku 1987. Jako motor byl použit OHC z rodiny M20. V roce 1990 byl pak tento nahrazen novějším DOHC motorem z rodiny M50. V září 1992 pak byly tyto motory doplněny o variabilní časování ventilů (u BMW zvané VANOS) s označením M50TU (TU = Technical Update). M50 verze 520i byla nejpopulárnější prodávanou variantou E34 v Evropě a druhá nejoblíbenější světově. Celkem bylo vyrobeno 436 108 kusů.\n\nModel s 6válcovým motorem, který byl stejně jako u 520i z počátku OHC z rodiny M20 a později DOHC M50 a M50TU (s variabilním časováním ventilů - VANOS). 525i byla nejprodávanější verze celosvětově, celkem 566 573 vyrobených kusů.\n\n525iX byl prvním a jediným modelem řady 5 který disponoval pohonem všech kol. K dispozici pouze s motory M50 v provedení sedan i touring. Centrální diferenciál rozděloval pohon ve výchozím stavu na 36 % pro přední nápravu a 64 % na zadní nápravu ale dokázal tento poměr změnit v případě prokluzu. Pouze 9 366 kusů bylo vyrobeno.\n\nOd roku 1988 do roku 1990 se vyráběl model 530i s 6 válcovým motorem M30, který nebyl k dostání v Severní Americe. Od roku 1992 do 1995 byl tento motor nahrazen novým V8 motorem M60, který také sloužil jako náhrada za ukončení výroby modelu 535i. Varianta s V8 motorem měla širší masku než 4 a 6 válcové modely.\n\nV době jeho produkce v letech od 1987 do 1992 byl model 535i vrcholovým pro E34. Celkem bylo vyrobeno 126 895 kusů. Později byl tento model nahrazen 8 válcovými modely 530i a 540i.\n\nI přestože by z názvu 535i a i z označení velkým nápisem na motoru \"3.5\" mohlo vyplývat, že se jedná o motor o objemu 3.5 L jde ve skutečnosti o motor o objemu 3.4 L (3430 cm).\n\nV roce 1989 byl pro trh v UK představen model 535i Sport, který byl v roce 1993 nahrazen modelem 525i Sport. Tyto modely byly doplněny M-technic bodykitem, zadním křídlem, M-technic volantem, samosvorným diferenciálem, M-technic podvozkem a nadstandardním stereo ozvučením.\n\nV roce 1993 přibyl do nabídky prodávaných modelů také 540i s motory V8 M60. Ve spojených státech pouze v provedení sedan. K dispozici byly 6 stupňové převodovky (od roku 1995 v Severní Americe, od 1993 do 1996 v Evropě) nebo 5 stupňové automatické převodovky. Pouze 3 203 z celkového počtu vyrobených kusů 540i však mělo zmíněnou manuální převodovku, naprostá většina byla vyrobena s automatickou. Stejně jako 530i V8 i 540i měla širokou masku proti 4 a 6válcovým modelům do roku 1994.\n\nSportovní provedení M5 bylo k dispozici mimo Evropu pouze do roku 1993. Právě proto vznikl v roce 1995 model 540i M-Sport pro trh v Severní Americe. Oproti obyčejné 540i tato byla vybavena M-technic podvozek a řadu dalších doplňků. Celkem bylo vyrobeno 205 kusů a z toho 139 z nich mělo manuální převodovku.\n\nModel M540i byl prodáván pouze v Kanadě. Vycházel ze Severo-Americké 540i M-Sport a navíc dostal vylepšené silnější brzdy, 18palcová kola M-parallel a několik verzí interieru. Bylo vyrobeno pouze 32 kusů, všechny s manuální převodovkou.\n\n540i LE (Limited Edition) byla verze výhradně pro Austrálii, s pravostranným řízením. Model obsahoval kompletní interier M5, kola \"throwing star\" M-System II, regulovatelný podvozek EDC s automatickým vyrovnáváním zádi dle naložení, elektronickým posilovačem řízení Servotronic a vzduchovým odpružením vpředu. Vyrobeno bylo 70 kusů, všechny s manuální převodovkou. Každé z nich bylo individuálně očíslováno na kovovou plaketu nacházející se na středové konzoli pod ruční brzdou.\n\nDieselový model používající motor z rodiny M21, převzatý z předchozí generace E28. K dispozici pouze od roku 1988 do 1991, kdy byly nahrazen modely 525td a 525tds.\n\nOd roku 1991, kdy nahradil model 524td, byl k dispozici model 525tds. Podobně jako motor M21 v 524td vycházel z benzínového M20, vycházel i blok motoru M51 z benzínového M50. Model TDS písmenem S na konci naznačoval \"Sport\". Jednalo se o 6válcové dieselové motory s rozvodem řetězem, elektronicky řízeným vstřikovacím čerpadlem (oproti motorům M21, které byly mechanické), řídící jednotkou a nepřímým vstřikováním do před-komůrky, turbodmychadlem a chladičem stlačeného vzduchu. Oproti 524td bylo také přidáno slabé elektronické podávací čerpadlo do nádrže, které mělo za úkol pomoci při dodávání paliva z nádrže k vstřikovacímu čerpadlu v případě studeného motoru. V průběhu let se toto řešení ukázalo jako častým zdrojem problémů při nižším množství paliva v nádrži a nefunkčním pomocným čerpadlem.\n\nModel 525td představený o dva roky později byl pouze levnější variantou 525tds. Výkon motoru byl nižší o 20 kW (26 k) a kroutící moment o 38 Nm díky absenci intercooleru, jinému regulátoru tlaku paliva v čerpadle, slabším turbodmychadlem a úpravou dat řídící jednotky. Na místo mezichladiče se přesunul větší chladič oleje, který model 525tds měl umístěný přímo za ledvinkami masky (což je hlavní rozdíl pozorovatelný zvenčí, pokud není vůz označený názvem modelu).\n\nMotory TD/TDS si brzy získaly reputaci jako nespolehlivé, vlivem fenoménu \"praskajících hlav\" motoru. Ty ovšem nejsou samovolné a jednalo se pouze o důsledek špatného zacházení ze strany provozovatelů (nedostatečně prohřátí motoru během jízdy a nedodržování servisních intervalů při kterých bylo nutné čas od času provést čištění zanášejícího se chladicího systému). Příčina praskání je právě v přehřátí motoru nebo prudkou změnou teplot. V porovnání s konkurenčními motory, například 5válcem Audi 2.5 TDI nebo dieselovými šestiválci Mercedes-Benz, které naopak dokážou snášet podobné zacházení bez problémů, tak motorům TD/TDS zůstalo nelichotivé jméno. A to i napříč faktu, že později během produkce modelu E36, kam se také montovaly, a v nástupci páté řady - E39, došlo ke změně výrobních materiálů použitých pro hlavu motoru a tím pádem k výraznému snížení náchylnosti k výše popisovanému defektu. I po letech ukončení produkce je však možné najít ojeté modely s motory td/tds s velmi vysokým nájezdem kilometrů, běžně např. přes 300 000 km, svědčící naopak o jejich spolehlivosti.\n\nSportovní provedení M5 bylo představeno v září 1988 a vyráběno až do roku 1995. Byly použity 6válcové motory S38, nejdříve o objemu 3.6 L o výkonu 232 kW (311 k), později vylepšené na 3.8 L o výkonu 250 kW (335 hp). Pozdější verze motoru byla představena v roce 1991 na Frankfurtské Motor Show spolu s provedením M5 Touring.\n\nV posledním roce produkce (1995) byly k dispozici M5 s 6stupňovou převodovkou převzatou z modelů 540i, ta následně přetrvala v M5 i v generaci E39.\n\n\n\n\n\n\n\n\n\n\nPřední náprava se skládá z uložení typu MacPherson a zadní z nezávisle zavěšených ramen. \n"}
{"id": "1338034", "url": "https://cs.wikipedia.org/wiki?curid=1338034", "title": "Eva Fialová", "text": "Eva Fialová\n\nEva Fialová (* 13. února 1982 České Budějovice) je česká politička a odpadová hospodářka, od října 2017 poslankyně Poslanecké sněmovny PČR, od roku 2018 zastupitelka a radní města Ústí nad Labem, členka hnutí ANO 2011.\n\nAbsolvovala Gymnázium Česká ulice v Českých Budějovicích (maturovala v roce 2001) a následně vystudovala odpadové hospodářství na Fakultě životního prostředí Univerzity Jana Evangelisty Purkyně v Ústí nad Labem (promovala v roce 2006 a získala titul Ing.).\n\nPracovala na pozici odpadového hospodáře v akciové společnosti \"Lovochemie\" v Lovosicích na Litoměřicku, společnost vlastní koncern Agrofert. Tam se například v roce 2009 zapojila do rozvojového programu pro mladé talenty. Od října 2015 byla zaměstnankyní \"Magistrátu města Ústí nad Labem\", konkrétně zastávala pozici asistentky náměstka primátorky Pavla Dufka.\n\nEva Fialová žije ve městě Ústí nad Labem, a to v části Severní Terasa.\n\nV komunálních volbách v roce 2014 kandidovala jako nestraník za hnutí ANO 2011 do Zastupitelstva městského obvodu Ústí nad Labem - Severní Terasa, ale neuspěla.\n\nVe volbách do Poslanecké sněmovny PČR v roce 2017 byla zvolena jako nestraník za hnutí ANO 2011 poslankyní v Ústeckém kraji, a to ze čtvrtého místa kandidátky.\n\nV komunálních volbách v roce 2018 byla již jako členka hnutí ANO 2011 zvolena zastupitelkou města Ústí nad Labem. Následně se stala radní města. Do Zastupitelstva městského obvodu Ústí nad Labem - Severní Terasa se však nedostala.\n"}
{"id": "1338041", "url": "https://cs.wikipedia.org/wiki?curid=1338041", "title": "Higašiósaka", "text": "Higašiósaka\n\nHigašiósaka ( – \"Higašiósaka ši\", doslova \"východní Ósaka\") je město v prefektuře Ósaka na ostrově Honšú v Japonsku. V souladu se svým jménem leží východně od Ósaky, s kterou patří do jedné aglomerace. Samotná Higašiósaka měla přitom v roce 2017 bezmála půl miliónu obyvatel.\n\nHigašiósaka leží na východním okraji prefektury Ósaka – na východě hraničí s prefekturou Narou. V rámci prefektury Ósaka s ní na západě sousedí Ósaka, na severu město Daitó a na jihu město Jao.\n\nHigašiósaka vznikla 1. února 1967 sloučení měst Fuse (), Hiraoka () a Kawači ().\n\n"}
{"id": "1338042", "url": "https://cs.wikipedia.org/wiki?curid=1338042", "title": "Ivan Richter", "text": "Ivan Richter\n\nIvan Richter (5. prosince 1953, Praha - 22. listopadu 2000) byl český herec, dabér a syn herce a dabéra Karla Richtera.\n\nStudoval gymnázium, které však nedokončil a později se vyučil cizelérem. K herectví ho přivedli návštěvy dramatického kroužku. Účinkoval v Divadle E. F. Buriana. Ve filmech hrál většinou malé role mladíků a nejvíce se uplatnil v dabingu. V dabingu propůjčil svůj hlas například Micku Jaggerovi ve filmu Freejack. V roce 2000 v Praze zemřel.\n\n\n\n"}
{"id": "1338043", "url": "https://cs.wikipedia.org/wiki?curid=1338043", "title": "Ledňáček hedvábný", "text": "Ledňáček hedvábný\n\nLedňáček hedvábný (\"Tanysiptera galatea\") je druh lednáčka, který obývá Novou Guineu a Moluky. Druh popsal roku 1859 George Robert Gray a pojmenoval ho podle řeckého výrazu \"tanusipteros\" (dlouhoperý) a legendární nymfy Galathey.\n\nLedňáček hedvábný dosahuje délky okolo 33 cm (43 cm včetně ocasu), váží 55–70 gramů. Horní část těla a hlavy je zbarvena tyrkysově a černě, břicho je bílé, prodloužená ocasní pera s praporky na koncích jsou modrá a bílá, zobák je rumělkově červený. Obývá deštné pralesy v nadmořské výšce pod 500 metrů. Hnízda si staví v termitištích, žije párovým a teritoriálním způsobem života, samička snáší mezi listopadem a březnem okolo pěti vajec. Potravu ledňáčka hedvábného tvoří převážně hmyz, žížaly, stonožky a ještěrky, které loví v podrostu a spadaném listí. Je hojný a obývá rozlehlé území, proto byl vyhodnocen jako málo dotčený taxon. Pro obyvatele Papuy-Nové Guiney je populárním národním symbolem.\n\nLedňáček hedvábný patří do rodu stromových ledňáčků \"Tanysiptera\". Vytváří patnáct geografických poddruhů:\n\n\n"}
{"id": "1338062", "url": "https://cs.wikipedia.org/wiki?curid=1338062", "title": "Ivana Karhanová", "text": "Ivana Karhanová\n\nIvana Karhanová (rozená Šalomonová, * 9. května 1979 Znojmo) je česká podnikatelka a bývalá televizní moderátorka, ředitelka PR agentury Margetroid, mediální poradkyně a provozovatelka rodinné restaurace Králík v rádiu. V letech 2008 až 2010 byla moderátorkou televizních pořadů Studio Burza a Investorského magazínu České televize. Od roku 2010 pak editorkou a moderátorkou ekonomického zpravodajství televize Z1.\n\nSvoji kariéru začínala již během studia na vysoké škole jako recepční v hotelu, později působila jako finanční poradkyně. U této profese zůstala i po ukončení studia. V roce 2008 nastoupila do České televize na pozici televizní moderátorky, kde necelé dva roky moderovala pořady Studio Burza a Investorský magazín. V roce 2010 nastoupila do televize Z1 na pozici editorky obsahu a moderátorky ekonomického zpravodajství.\nPo ukončení činnosti televize Z1 začala Ivana podnikat v oblasti mediální komunikace a gastronomie.\nV únoru 2011 založila PR agenturu Margetroid, zaměřenou na klienty z finančního a investičního sektoru.\n\nV agentuře se věnuje strategické a krizové PR komunikaci a pro klienty z řad firem, institucí a politiky pořádá mediální tréninky.\n\nV roce 2014 založila pod názvem Králík v rádiu vlastní koncept restaurace a kavárny s dětskou hernou.\nVystudovala obor ekonomie na Institutu Ekonomických Studií (IES) Fakulty sociálních věd Univerzity Karlovy, kde v roce 2005 získala magisterský titul.\nIvana Karhanová se narodila ve Znojmě. Je vdaná za Michala Karhana, se kterým má dvě děti.\n\nAmatérsky se věnuje běžeckým závodům na dlouhých tratích, například maratonu, půlmaratonu nebo běhu na 10 kilometrů.\n\nV letech 2014, 2016 a 2017 se Ivana v rámci běžecké ligy RunCzech stala vítězem ženské kategorie Majitelů firem, 35–39 let.\n"}
{"id": "1338066", "url": "https://cs.wikipedia.org/wiki?curid=1338066", "title": "Ivan Kopecký (1970)", "text": "Ivan Kopecký (1970)\n\nIvan Kopecký (* 10. června 1970) je bývalý český fotbalista a současný fotbalový trenér. Od září 2018 byl angažován jako hlavní trenér prvoligového týmu SFC Opava.\n\nFotbalově vyrostl v Lanškrouně a Hradci Králové. Jako aktivní hráč má za sebou angažmá v Teplicích a Chrudimi. Tři prvoligové sezóny pak odehrál v dresu Drnovic, kde celkem nastoupil k 35 ligovým utkáním a vsítil svůj jediný gól v české nejvyšší soutěži. Poté ještě působil v I. slovenské lize v dresu Trenčína a při následném angažmá v Neratovicích musel bohužel předčasně ukončit kariéru pro zranění kolene. V profesionálních soutěžích hrál za Hradec Králové, Teplice, Chrudim a Drnovice (1997–2001) . Odehrál pětatřicet prvoligových zápasů a vsítil jednu branku.\n\nIvan Kopecký vedl jako hlavní trenér mužstva Chrudimi, Pardubic nebo Ústí nad Orlicí. V létě 2012 nastoupil jako asistent trenéra Přerosta v Teplicích a později působil jako hlavní kouč v druholigové Čáslavi. Hned několikrát plnil roli asistenta kouče Zdeňka Frťaly – v Čáslavi, ve slovenské Podbrezové a předtím i Varnsdorfu, kde jejich tým v ročníku 2014/15 obsadil senzační 2. místo ve II. lize s právem postupu do nejvyšší soutěže. V lednu 2016 se dvojice Frťala – Kopecký přesunula do prvoligového Jablonce. Oba na lavičce vydrželi do října 2016, kdy byl Frťala odvolán a s ním skončil i Kopecký. Následně převzal kormidlo Vítkovic a během jarních odvet se svým mužstvem dokázal malý zázrak, když druholigového nováčka dovedl z takřka beznadějné pozice až k záchraně.\n\nJako asistent působil v Teplicích, Jablonci či Podbrezové. Ve druhé lize mimo jiné vedl Čáslav, podílel se na postupu Varnsdorfu do první ligy.\nNa jaře 2017 zachránil MFK Vítkovice.\nV létě 2017 začal trénovat Vysočinu Jihlava. Dne 5. září 2018 se stal trenérem týmu SFC Opava. Měsíc od jeho jmenování se mužstvo výkonostně a bodově zvedlo a Ivan Kopecký byl dokonce vyhlášen trenérem měsíce. \n"}
{"id": "1338068", "url": "https://cs.wikipedia.org/wiki?curid=1338068", "title": "Josef Šimek (fotbalista)", "text": "Josef Šimek (fotbalista)\n\nJosef Šimek (* 25. ledna 1979) je bývalý český fotbalista, obránce.\n\nV české lize hrál za FK Viktoria Žižkov. Nastoupil ve 3 ligových utkáních. Gól v lize nedal.\n\n\n"}
{"id": "1338078", "url": "https://cs.wikipedia.org/wiki?curid=1338078", "title": "Silvestra Chnápková", "text": "Silvestra Chnápková\n\nSilvestra Chnápková (30. dubna 1954 České Budějovice) je signatářka Prohlášení Charty 77 a bývalá propagátorka komunitního žití v období socialismu. Spolu s manželem Jaroslavem „Šímou“ Chnápkem se snažili být zemědělsky nezávislí na komunistickém režimu. V roce 1981 se přestěhovala na Domažlicko, kde žije dodnes.\n\nSilvestra Chnápková se narodila v Českých Budějovicích, kde i část dětství žila. Její otec Stanislav Lupert byl vystudovaný chemik, kterého později přidělili do Litvínova do Chemických závodů československo-sovětského přátelství. Publikoval ve vědckých časopisech, nikdy se však ve svém oboru nemohl plně realizovat. Matka Terezie Lupertová pracovala jako úřednice. Oba rodiče chovali ke komunistickému režimu nepřátelský postoj. Naději na změnu režimu ukončila invaze Varšavských spojeneckých vojsk v srpnu 1968. Silvestra se tehdy rozhodla najít si práci v Praze. Tam se poprvé seznámila s členy kulturního undergroundu, například Františkem „Čuňasem“ Stárkem, Jaroslavem Kukalem aj. V té době začala jezdit do Nové Vísky u Chomutova, kam se sjížděli i jiní protirežimně naladění mladí lidé. V Nové Vísce spouzaložila časopis VOKNO a tam se také seznámila se svým budoucím manželem Jaroslavem „Šímou“ Chnápkem.\n\nPoté, co státní aparát nechal komunu v Nové Vísce vyvlastnit, se přestěhovali do Mostu. Tam Silvestra Chnápková nastoupila do Staliňáku, neboli Chemickcýh závodů československého-sovětského přátelství. Pracovala na automatických strojích programy na normy. Nebyla v práci příliš vytížená, takže stihla přepisovat. Chytili ji, jak zrovna přepisuje knihu George Orwella Farmu zviřat. Přeložili ji jinam.\n\nV roce 1981 si se svým partnerem Šímou Chnápkem koupili opuštěný a zdevastovaný mlýn v Osvračíně, který svépomocí opravili a na kterém hospodařili. Státní aparát na ně však vyvíjel nátlak, odvážel je ze zamětsnání k výslechům, často je pokutoval za nesmyslné věci, postupně začal mlýn vyvlastňovat. V říjnu 1989 došlo k úplnému vyvlastnění. Chnápkovi měli dva měsíce na to, aby mlýn opustili. V listopadu 1989 padl komunismus a Chnápkovi dodnes žijí v Osvračíně, kde provozují galerii VOKNO a keramickou dílnu.\n\nV roce 1984 si vzala za muže svého dlouholetého partnera Jaroslava „Šímu“ Chnápka. Má dceru Janu.\n"}
{"id": "1338082", "url": "https://cs.wikipedia.org/wiki?curid=1338082", "title": "Zateplení budovy", "text": "Zateplení budovy\n\nZateplení budovy či fasád je metoda revitalizace staveb s nedostatečnou tepelnou izolací. Snižuje náklady na vytápění i chlazení domu, zdivo nepromrzá – přináší energetické úspory. Při dobrém provedení může ušetřit až 50 % tepelné energie. Většinou se vytváří tak, že se na fasádu budovy přidá izolant jako například polystyren o přibližné tloušťce 15 centimetrů, často se vyměňují také okna a jsou nahrazována novými plastovými. \n\nPlné zateplení budovy může bránit ventilaci vzduchu, což může v interiérech zvýšit koncentraci plísní a škodlivin, včetně například radioaktivního radonu. U starších budov často ničí jejich historickou hodnotu, obklady totiž zakryjí původní detaily na fasádě. Narušuje také estetiku například obcí, kde se často domy zateplují výraznými odstíny různých barev. Škodlivý může být také zateplovací polystren, z kterého vychází různé plyny.\n\nV Česku je zateplení budov oblíbeným způsobem energetické úspory, například u panelových domů a dalších typů budov. Zateplují se také novostavby. Mediálně známým příběhem je nevkusné zateplení historické budovy základní školy v Kamenných Žehrovicích, které necitlivě a nenávratně změnilo vzhled budovy z roku 1900 v roce 2017.\n\nSe zateplováním domů mohou hlavně majitelům rodinných domů pomoci dotace v rámci programu Nová zelená úsporám, který v Česku funguje od roku 2015. \n"}
{"id": "1338084", "url": "https://cs.wikipedia.org/wiki?curid=1338084", "title": "Milan Ráček", "text": "Milan Ráček\n\nMilan Ráček (* 29. října 1943 Zlín) je česko-rakouský muzeolog a spisovatel.\n\nNarodil se 29. října 1943 ve Zlíně, od roku 1968 žije v Rakousku. Absolvoval Střední průmyslovou školu leteckou v Uherském Hradišti a Odbornou školu muzeologickou při Národním muzeu v Praze. V roce 1968, po okupaci Československa vojsky Varšavské smlouvy, odešel do Rakouska. Od roku 1969 pracoval v Dolnorakouském zemském muzeu ve Vídni, později v St. Pöltenu. Je členem rakouského PEN Clubu a autorského sdružení Podium.\n\nDoposud publikoval čtrnáct knih, z toho sedm románů. V bilingvním vydání mu vyšly prózy \"HochZeiten\" (2009, Vznešené okamžiky) a \"Heilige Nächte\" (2011,Štědré večery), v češtině pak knihy \"Leo: Postskriptum\" (2002), \"Für ein Leben zu viel\" (2005), Na jeden život příliš (2016). Poslední román, \"Freiheit hinter dem Stacheldraht\" (Svoboda za ostnatým drátem), vyšel v roce 2015. Píše německy, děj jeho knih se ale často odehrává v česky mluvícím prostředí.\n\n\n\n"}
{"id": "1338085", "url": "https://cs.wikipedia.org/wiki?curid=1338085", "title": "Louise Pennyová", "text": "Louise Pennyová\n\nLouise Pennyová (* 1. července 1958 Toronto) je kanadská spisovatelka, autorka detektivních románů z prostředí kanadské provincie Quebec.\n\nNarodila v roce 1958 v Torontu. Její matka byla vášnivou čtenářkou s velkým zájmem o detektivní romány. Ona sama v dětství četla díla Agathy Christie, Georga Simenona, Dorothy L. Sayersové a Michaela Inna.\n\nV roce 1979 absolvovala \"Ryerson Polytechnical Institute\" (nyní Ryerson University). Po ukončení studií pracovala 18 let jako novinářka a rozhlasová moderátorka v Canadian Broadcasting Corporation. Jejím manželem se stal Michael Whitehead, vedoucí hematolog v nemocnici Montreal Children's Hospital (zemřel 18. září 2016). V současné době žije na vesnici jižně od Montréalu.\n\nPo svatbě odešla z CBC a začala se věnovat psaní. Začala psát historický román, ale potíže s jeho dokončením vedly k tomu, že přešla k psaní detektivních románů. Od roku 2005 vydává sérii klasických detektivek. Její první román \"Zátiší\" se umístil v soutěži \"Debut Dagger\" ve Spojeném království na druhém místě mezi 800 účastníky. Román získal další ceny, včetně \"New Blood\" Dagger, \"Arthur Ellis Awards\" v Kanadě za nejlepší první kriminální novelu, dále \"Anthony Award, Dilys Award a Barry Award\" za nejlepší první novelu ve Spojených státech amerických.\n\nÚstřední postavou jejích románů je vrchní inspektor \"Armand Gamache\" z oddělení vražd Sûreté du Québec. Tyto romány se dočkaly mnoha ocenění (\"Agatha Award, Edgar Award, Barry Award, Anthony Award\"), pravidelných zařazení mezi tituly roku (New York Times, Publishers Weekly, People Magazine, Amazon) a především celosvětové čtenářské přízně.\n\nTéměř všechny její další romány získaly nominace na řadu ocenění a několik cen poté také získaly. V roce 2009 pomohla založit novou cenu pro začínající kanadské autory detektivek.\n\nV roce 2013 se stala členkou Řádu Kanady, za svůj přínos pro kanadskou kulturu.\n\nNěkolik let nechtěla televizi a filmu prodat práva na svá díla z obavy, že by ztratila kontrolu nad svými postavami. Nicméně, když ji oslovila společnost PDM Entertainment and Attraction Images s nabídkou pozice výkonného produkčního souhlasila s prodejem práv ke svým prvním dvěma románům. Román \"Zátiší\" byl zfilmován v roce 2012 a v televizi CBC byl uveden v roce 2013. Hlavní roli vrchního inspektora Gamache ztvárnil britský herec Nathaniel Parker.\n\nDo češtiny byly přeloženy tituly:\n\nCyklus Případy vrchního inspektora Gamache:\n\n\nNásledující tituly zatím nebyly přeloženy do českého jazyka:\n\n\n"}
{"id": "1338087", "url": "https://cs.wikipedia.org/wiki?curid=1338087", "title": "Ayşe Sultan (dcera Ahmeda III.)", "text": "Ayşe Sultan (dcera Ahmeda III.)\n\nAyşe Sultan (1713 - 3. října 1776 Istanbul) byla osmanská princezna, dcera sultána Ahmeda III, nevlastní sestra sultánů Mustafy III a Abdulhamida I.\n\nJejí matkou byla konkubína Emine Kadin.\n\nV roce 1724, když jí bylo jedenáct let, ji její otec Ahmed přislíbil za manželku svému věrnému příteli Istanbullu Mehmedu Pašovi, kterého pověřil do funkce guvernéra v provincii Rumelia. Samotné zasnoubení se konalo v září 1728 a v říjnu téhož roku se uskutečnila svatba. Byl jim darován palác Valide Kethüdasi, blízko Sulejmanovi rezidence v Istanbulu. V roce 1730 byl zabit tehdejší velkovezír Damat Ibrahim Paša a sultán Ahmed byl sesazen z trůnu. Její manžel se pak stal novým velkovezírem. O rok později se však této funkce vzdal, aby mohl být guvernérem provincie Aleppo. Zemřel v roce 1737.\n\nPo smrti manžela Mehmeda se znovu provdala za Hatipa Ahmeda Pašu, syna velkovezíra. Svatba se konala v roce 1740 v paláci Ortaköy. V roce 1744 se stal Ahmed guvernérem provincie Mora a zemřel v roce 1748. Ayşe se znovu provdala až za deset let, tentokrát za Silahdara Mehmeda Pašu, beje z provincie Tirhala. Svatba se konala v lednu 1758 a její věno činilo 5000 dukátů.\n\nAyşe měla jednu dceru, Rukiye Sultan, která se provdala za Lalazade Nuriho Beye.\n\nZemřela 3. října 1776 v paláci Ortaköy a byla pohřbena v hrobce své babičky Turhan Hatice Sultan v Istanbulu.\n"}
{"id": "1338091", "url": "https://cs.wikipedia.org/wiki?curid=1338091", "title": "Cuphead", "text": "Cuphead\n\nCuphead je nezávislá počítačová hra (střílečka) z roku 2017 od kanadské StudioMDHR Entertainment.\n\nV roli postavy \"Cuphead\" bojuje hráč s různými nepřáteli (většinou bosové), aby vyrovnal dluh s ďáblem. Hra je založena hlavně na karikaturách z třicátých let, zejména na práci Walt Disney, Max Fleischer a surrealismu, které zde tvoří pozadí.\n\n"}
{"id": "1338094", "url": "https://cs.wikipedia.org/wiki?curid=1338094", "title": "Titan (projekt Blizzard Entertainment)", "text": "Titan (projekt Blizzard Entertainment)\n\nTitan byl název zrušeného projektu, který vyvíjel Blizzard Entertainment. Měla to být masivně multiplayerová hra. Blizzard oznámil, že hra měla být kompletně nová a neměla být založena na žádném již vydaném titulu.\n\nVývoj hry byl vnitřně zrušen Blizzardem v květnu 2013 a oficiálně byl projekt zrušen v září 2014. Vytvořený obsah při vývoji hry\"Titan\", byl použit pro vývoj nové hry jménem Overwatch.\n\nBlizzard oficiálně nikdy nezveřejnil detaily o tom jak by se hra hrála, ale Jeff Kaplan, který se podílel na vývoji hry \"Titan\" trochu popsal hratelnost. Jednalo se o střílecí hru. Hráč si měl vybrat z několika povolání. Procházením hrou měl hráč získávat body, které mohl utratit v dovednostním stromě.\n"}
{"id": "1338095", "url": "https://cs.wikipedia.org/wiki?curid=1338095", "title": "Muzeum Reného Magritta", "text": "Muzeum Reného Magritta\n\nMuzeum Reného Magritta \"(nezaměňovat s Muzeem Magritte, které je součástí Královského muzea výtvarných umění Belgie)\" je muzeum věnovaní Renému Magrittovi, jednomu z nejvýznamnějších belgických malířů. Nachází se v bruselské čtvrti Jette, v domě, kde umělec žil a tvořil v letech 1930 až 1954, tedy ve svém nejplodnějším surrealistickém období. V bytě se také pravidelně každý týden scházeli surrealisté, přátelé René Magritta. Schůzky daly podnět ke vzniku řady knih, časopisů a pamfletů.\n\nV 90. letech 20. století dům koupil a restauroval milovník umění André Garitte. Od roku 1999 je muzeum otevřeno veřejnosti. Přístupné je přízemí domu, které manželé René a Georgette Magrittovi obývali a kde se nachází původní nábytek, a 1. patro s výstavou věnovanou životu a dílu umělce s dobovými dokumenty a několika původními kresbami. K domu patří rovněž malý zahradní ateliér, v němž René Magritte spolu se svým bratrem Paulem provozovali v letech 1930 až 1936 malou reklamní agenturu, \"ateliér Dongo\".\n\n"}
{"id": "1338101", "url": "https://cs.wikipedia.org/wiki?curid=1338101", "title": "Radnice (Lázně Bohdaneč)", "text": "Radnice (Lázně Bohdaneč)\n\nRadnice v Lázních Bohdanči stojí na jihovýchodní straně Masarykova náměstí na parcelách 3 gotických domů (podle archeologického průzkumu 2015–16). Stavba byla povolena Janem z Pernštejna v roce 1540. Renesanční radnice byla jednopatrová se 3 arkádami. Sloužila potřebám správy města, v přízemí byl hostinec a ve sklepě sklad soli a konopí.\nZhoubný požár města roku 1772 zničil 78 domů, faru, pivovar, věž kostela a také radnici, která zůstala několik let nezastřešená. Rozsáhlé opravy a barokizace (4 oblouky arkád, na průčelí atika s vázami a bustami císařů) dokončeny podle projektu stavitele Jedličky roku 1783. Prostor v podloubí byl pronajímán soukeníkům, stejně jako hostinec (nájemce se musel prokázat vysvědčením o mravném chování).\n\nV roce 1912 byl do budovy zaveden vodovod, roku 1925 proběhla rekonstrukce podle návrhu akad. malíře Bašeho (zrestauroval i znak města na průčelí), v roce 1930 bylo ve dvou síních otevřeno městské muzeum. V poválečném období byly opraveny nástěnné malby v obřadní síni. Pro vzhled radnice bylo osudové provedení výměny původních dubových podlah a dřevěného schodiště v roce 1949. Po roce 1950 se objevily statické poruchy v důsledku poklesu hladiny spodní vody při regulace Rajské strouhy (trhliny ve zdech). Rekonstrukce zároveň i s inženýrskými sítěmi a novou měděnou střechou byla dokončena roku 1974. Koncem 80. let došlo k další rekonstrukci (necitlivě strženy krovy v podloubí, zbourána nosná zeď).\n\nV posledních letech byla měděná střecha nahrazena střechou z pálených tašek, které zde byly na počátku 20. století. V roce 2014 byla obnovena fasáda, v dalším roce byl Východočeským muzeem Pardubice proveden záchranný archeologický průzkum. Roku 2016 byla otevřena zrekonstruovaná restaurace a také nová muzejní expozice, kde jsou prezentovány i nálezy z archeologického průzkumu.\n\n"}
{"id": "1338102", "url": "https://cs.wikipedia.org/wiki?curid=1338102", "title": "Dálnice v Kosovu", "text": "Dálnice v Kosovu\n\nDálnice v Kosovu v současné době (2017) dosahují celkové délky 123,7 km. Nejvyšší povolená rychlost na dálnicích je pro osobní automobily 130 km/h. Užívání dálnic v Kosovu je bez dalničních poplatků.\n\nHistorie dálnic na území Kosova se datuje od roku 2010, dva roky od získání nezávislosti Kosova na Srbsku, kdy byly podepsány první smlouvy pro výstavbu dálnic. Výstavba prvního úseku dálnice R 7 začala v dubnu 2011. Historicky první úsek byl zprovozněn v červenci 2012. Následovaly další úseky. První úsek dálnice R 6 byl otevřen v roce 2015. Dokončení obou dálnic je naplánováno na rok 2018. Další čtyři dálnice (R 6b, R 7.1, cesta Prizren - Tetovo, cesta Peja - Prizren) se zatím stavět nezačaly, nicméně jejich stavba je plánovaná.\n\nDálnice jsou v Kosovu označovány písmenem R (\"route\" - anglicky trasa), albánské slovo pro dálnici je \"autostradë\", srbské \"autoput\", v azbuce \"аутопут\"\n"}
{"id": "1338103", "url": "https://cs.wikipedia.org/wiki?curid=1338103", "title": "Joseph von Hammer-Purgstall", "text": "Joseph von Hammer-Purgstall\n\nJoseph von Hammer-Purgstall (9. června 1774 Štýrský Hradec – 23. listopadu 1856 Vídeň) byl rakouský historik a orientalista.\n\nByl zakladatelem a v letech 1847–1849 prvním prezidentem Rakouské akademie věd. Studoval dějiny Islámu, Osmanské říše (\"Geschichte des Osmanischen Reiches\") a Íránu (\"Geschichte der Ilchane\"). Od roku 1799 až do roku 1807 působil na rakouském velvyslanectví v Istanbulu. Byl významným překladatelem, jako první Evropan přeložil dílo Chvádže Šamsuddína Muhammada Háfize. Proslul svou tezí, že na templářských středověkých iluminacích se nachází postava Bafometa. Známá je též jeho polemika s Edwardem Williamem Lanem o původu pohádek \"Tisíce a jedné noci\". Roku 1824 byl uveden do šlechtického stavu. Jeho syn Karl von Hammer-Purgstall byl známý politik.\n"}
{"id": "1338107", "url": "https://cs.wikipedia.org/wiki?curid=1338107", "title": "SSV Troisdorf 05", "text": "SSV Troisdorf 05\n\nSSV Troisdorf 05 (celým názvem: Spiel-und Sportvereinigung Troisdorf 05 e. V.) byl německý sportovní klub, který sídlil ve městě Troisdorf ve spolkové zemi Severní Porýní-Vestfálsko. Založen byl v roce 1905 pod názvem FC Germania Troisdorf. Svůj poslední název nesl od roku 1922. Zanikl v roce 2013 po fúzi s Sportfreunden Troisdorf do nově založené organizace Sportfreunde Troisdorf 05. Klubové barvy byly červená a bílá.\n\nNejvětším úspěchem klubu byla celkem čtyřletá účast v Gaulize Mittelrhein a Gaulize Köln-Aachen, jedné ze skupin tehdejší nejvyšší fotbalové soutěže na území Německa. Své domácí zápasy odehrával na Aggerstadionu s kapacitou 12 000 diváků.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1338112", "url": "https://cs.wikipedia.org/wiki?curid=1338112", "title": "Kudela", "text": "Kudela\n\nPříjmení Kudela má více nositelů:\n\n\n"}
{"id": "1338114", "url": "https://cs.wikipedia.org/wiki?curid=1338114", "title": "Křest ohněm (kniha)", "text": "Křest ohněm (kniha)\n\nKřest ohněm (v polském originále \"Chrzest ognia\") je třetí část fantasy ságy o Zaklínači. Autorem je polský spisovatel Andrzej Sapkowski. V polské originále tato kniha vyšla roku 1996, český překlad vyšel o rok později u nakladatelství Leonardo. Nejnovější vydání vyšlo roku 2017 u stejného nakladatelství.\n\nGeralt se v Brokilonu zotavuje ze svých zraněních. Od lučištnice Milwy se dozví, že Ciri je v Nilfgaardu u císaře Emyrha, který se s ní chce oženit. Jakmile se to Geralt dozví, rozhodne se vyrazit na cestu a spolu s Marigoldem a Milwou odjíždí. Během cesty narazí na skupinu trpaslíků, kterou vede Zoltan Chivay. Ti putují stejným směrem, a tak se k nim zaklínač přiidá. Cestou se k nim připojí Emiel Regis, abstinující upír a felčar, a Cahir, zběhlý nilfgaardský rytíř. V průběhu knihy má Geralt sny o Ciri, ale místo toho, aby byla na dvoře císaře, tak je kdesi v pustině s nějakou bandou. Geralt a Marigold se při střetu s Nilfgaardem dostanou do zajetí, ale pomocí přátel se jim podaří utéci. Zoltan Geraltovi daruje svůj meč, a poté se s trpaslíky rozcházejí. Vyjde najevo, že Milwa je těhotná. Na konci knihy se pokusí přeplavit přes řeku Jarugu, aby navštívili druidy, kteří by jim pomohli v hledání. Dostanou se ale mezi nilfgaardskou a rivijskou armádu. Milwa je zraněna a její dítě nepřežije. Geraltovi a Cahirovi se podaří sešikovat rivijskou armádu a podáří se jim odrazit nilfgaardský útok a uhájit most. Po bitvě jen Geralt pasován královnou Meve na rytíře – Geralta z Rivie.\n\nSoučasně Ciri jezdí s bandou Potkanů po kraji a užívají života. Po jejich stopě se pustí lovec lidí Bonhart, který má za úkol Potkany zničit. Fillippa Eilhart zakládá tajný čarodějný spolek, která je tvořena pouze z žen. Tato Lóže si dává za úkol udržet vládu magie. Královna elfů přemění Yennefer z nefritové sošky, do které byla kvůli bezpečnosti zakleta. Yennefer je požádána, aby se přidala do Lóže, a dozvídá se, že u císaře není skutečná Ciri, ale jenom její dvojnice. Yennefer ale Lóži nevěří, a tak obejde magickou blokádu a teleportuje se pryč.\n\n"}
{"id": "1338116", "url": "https://cs.wikipedia.org/wiki?curid=1338116", "title": "Gustaw Herling-Grudziński", "text": "Gustaw Herling-Grudziński\n\nGustaw Herling-Grudziński (20. května 1919, Kielce – 4. července 2000, Neapol) byl polský exilový novinář, spisovatel a také literární kritik, jenž byl ve 40. letech 20. století internován v sovětském gulagu a jenž se stal v roce 1966 spolu s Włodzimierzem Odojewskim a Henrykem Grynbergem jedním z laureátů literární Ceny Kosćielských.\n\nNarodil se v rodině židovského původu; posléze studoval krátce polonistiku na univerzitě ve Varšavě. V roce 1940 jej avšak zadržela sovětská NKVD a odsoudila jej k pětiletému trestu odnětí nucených prací. Po dobu zhruba dvou let byl internován v Sovětském svazu, propuštěn byl až v roce 1942, a to na základě tzv. dohody Sikorski – Majski (/). Po propuštění se přidal k armádě vedené polským generálem Władysławem Andersem; byl účasten také mj. v bitvě o Monte Cassino (1944). \n\nJeho první manželkou byla polská umělkyně Krystyna Domańská, po její smrti se následně oženil s Lidií Croce, dcerou italského filozofa Benedetta Croceho. \n\nDle výpisu Národní knihovny České republiky (NK ČR) převedla všechna jeho dosavadní díla, vydaná k roku 2017, z polštiny do češtiny polonistka Helena Stachová. \n\n\n"}
{"id": "1338118", "url": "https://cs.wikipedia.org/wiki?curid=1338118", "title": "Vačkář", "text": "Vačkář\n\nPříjmení Vačkář nosí více různých osobností:\n\n\n\n"}
{"id": "1338122", "url": "https://cs.wikipedia.org/wiki?curid=1338122", "title": "J́", "text": "J́\n\nJ́ (minuskule j́) je speciální písmeno latinky. Nazývá se J s čárkou. Písmeno J́ se v současnosti již nepoužívá, v 19. století se používal v jakutštině, kde ho značilo písmeno cyrilice Ј̵. Dříve se též používalo v nizozemštině, zde je však, stejně jako písmeno Í, nahrazeno za spřežku ij. Historicky se též používalo v jazycích používaných písmo kharóšthí. V Unicode má majuskulní tvar kód U+004AU+0301 a minuskulní U+006AU+0301.\n"}
{"id": "1338134", "url": "https://cs.wikipedia.org/wiki?curid=1338134", "title": "Johann Elias Bach", "text": "Johann Elias Bach\n\nJohann Elias Bach (17. února 1705 Schweinfurt – 30. listopadu 1755 tamtéž) byl německý hudební skladatel. Člen hudební rodiny Bachů.\n\nJohann Elias Bach byl synem Johanna Valentina Bacha. Studoval teologii na univerzitách v Jeně a v Lipsku. V letech 1737–1742 pracoval v Lipsku jako sekretář svého bratrance Johanna Sebastiana Bacha a jako učitel a vychovatel jeho dětí. Jeho dopisy z tohoto období jsou důležitými zdroji informací o životě J. S. Bacha. Od roku 1743 působil jako kantor ve Schweinfurtu a jako inspektor církevních škol.\n\nJohann Elias Bach byl dvakrát ženatý. První manželství s Johanou Rosinou Fritschovou bylo bezdětné. Krátce po její smrti se 25. ledna 1746 oženil s Annou Marií Hüllerovou, s níž měl čtyři děti.\n\nDva svazky církevních kantát, které byly jeho současníky vysoce ceněny, se nedochovaly.\n\n\n"}
{"id": "1338136", "url": "https://cs.wikipedia.org/wiki?curid=1338136", "title": "Radimovka", "text": "Radimovka\n\nRadimovka je zpola zalesněný vrch s nadmořskou výškou 506 metrů nacházející se v Benešovské pahorkatině zhruba 0,5 km východně od obce Radimovice a 1,5 km severozápadně od Velkých Popovic. Na Radimovku nevede žádná značená cesta, po neznačené se lze však dostat téměř až na vrchol. Z pod vrcholu se naskýtá pohled směrem na sever a na východ, protože zde není les, který je od vrcholu jižně a západně. Za dobré viditelnosti je možné přehlédnout Prahu a vidět např. i Říp, Bezděz nebo i Ještěd. několik desítek metrů jižně od vrcholu se nachází televizní vysílač.\n"}
{"id": "1338139", "url": "https://cs.wikipedia.org/wiki?curid=1338139", "title": "Pasqualino di Niccolò", "text": "Pasqualino di Niccolò\n\nPasqualino di Niccolò, zvaný též Pasqualino Veneto, Pasqualino Veneziano nebo Pasqualino Lamberti (* 1463, Benátky – 6. prosince 1504, Benátky) byl italský renesanční malíř.\nPůvod Pasqualina di Niccolò je nejistý, ale mohl být synem benátského malíře \"Francesco de Pasqualin Lamberto, pitore“, který je uváděn v Benátkách dvakrát mezi roky 1549 a 1564. Historici umění obvykle souhlasí s tím, že byl v učení v ateliéru Giovanni Belliniho někdy mezi 1485 a 1490. Z ikonografie Pasqualinových obrazů je zřejmé, že měl blízko k dílům Giovanni Battisty Cima da Conegliano, který měl malířskou dílnu v Benátkách koncem 80. let. O dalším životě Pasqualina di Niccolò chybí informace a jeho působení je známo pouze z datace jeho díla. Obraz \"Madony\" z Musea Correr z roku 1496 je nejstarším datovaným a signovaným dílem. Posledním záznamem byla objednávka obrazu \"Představení Panny Marie v chrámu\" pro Albergo della Scuola Grande di Santa Maria della Carità di Venezia z roku 1503 a potvrzení objednávky roku 1504. Malíř nestihl dílo odevzdat, když v prosinci roku 1504 zemřel. Objednávku převzal Tizian, který obraz dokončil až roku 1538.\nZ celého díla umělce se zachovalo pouze několik obrazů, které vynikají technickou a stylistickou kvalitou malby a jsou považovány za vzácnost.\n\nPouze na základě stylistického rozboru se předpokládá, že Pasqualino di Niccolò byl v kontaktu s dílnou Giovanni Belliniho a později ho ovlivnily malby Cima da Conegliano. Oproti Bellinimu se liší přísnější artikulací objemů a ostřejšími hranami záhybů, i podrobnějším provedením krajin. Od Cima částečně přebírá kompoziční schéma drapérií i charakter obličejů, ale provedení se liší. Na obrazu \"Madony s dítětem v krajině\" (Rovigo) je silně zdůrazněn monumentální objem a modelace bohatě řasené drapérie. Madona sedí na kamenném zábradlí a drží v ruce modlitební knížku, ale pohled dítěte směřuje k divákovi. Intenzivní barevnost oděvu i ostré ohraničení Madonu nijak nepropojuje s krajinou v pozadí. Charakter krajiny je odvozen ze severské renesance a vyznačuje se pečlivým provedením detailů. \n\nTéma obrazu \"Svaté konverzace\" (Národní galerie v Praze) bylo na přelomu 15. a 16. století v benátském malířství mimořádně oblíbené a zabývali se jím i Giovanni Bellini nebo Cima da Conegliano. Madona ukazuje dítě donátorovi, který klečí v pravém dolním rohu. U donátora jde o konkrétní osobu, kteá v období baroka upadla v nemilost a na obraze byla zamalována. Původní podobu získal obraz až během restaurování, kdy byly pozdější přemalby odstraněny.\n\n"}
{"id": "1338140", "url": "https://cs.wikipedia.org/wiki?curid=1338140", "title": "Žravé šachy", "text": "Žravé šachy\n\nŽravé šachy, někdy žravky, je varianta šachové hry. Varianta má mnoho odpůrců, ale i příznivců.\nPravidla se odvíjí od pravidel běžného šachu. Hraje se se šestnácti kameny na obou stranách, rozestavění figur je stejné. Největší rozdíl od klasického šachu spočívá v cíli hry, kterým není dosažení matu, ale přijít o všechny své figury nebo dosáhnout situace, kdy hráč nemůže nijak táhnout. Další odlišnosti jsou následující:\nPokud na šachovnici zbudou dvě figury, u nichž nelze vynutit sebrání (např. dva králové nebo černopolný a bělopolný střelec proti sobě), partie buď končí remízou nebo prohrává bílý, protože měl výhodu prvního tahu, zde záleží na domluvě mezi hráči.\n"}
{"id": "1338141", "url": "https://cs.wikipedia.org/wiki?curid=1338141", "title": "Jiří Stodůlka (motocyklový závodník)", "text": "Jiří Stodůlka (motocyklový závodník)\n\nJiří Stodůlka (* 3. listopadu 1948 Valašské Meziříčí) je bývalý československý a nyní český motokrosový závodník. Mistr světa, Evropy a Československa.\n\n\n"}
{"id": "1338144", "url": "https://cs.wikipedia.org/wiki?curid=1338144", "title": "Drakontyum", "text": "Drakontyum\n\nDrakontyum (\"Dracontium\") je rod rostlin z čeledi árónovité. Jsou to vytrvalé byliny s podzemní hlízou, vzhledově podobné známějším zmijovcům. Na rozdíl od nich pocházejí z tropické Ameriky. Je známo celkem 23 druhů. Některé druhy jsou obří byliny, jejichž deštníkovité listy mohou dosáhnout výšky až 5 a šířky až 3 metrů. Květenstvím je palice s toulcem, která je na rozdíl od palice zmijovce složena z oboupohlavných květů. Plodem jsou bobule v palicovitém plodenství.\n\nDrakontya jsou pěstována jako bizarně vyhlížející rostliny v tropických zahradách a ve sklenících botanických zahrad. Mají také význam v domorodé medicíně, kde jsou využívána zejména při léčení hadího uštknutí.\n\nNěkteré druhy dorůstají značných rozměrů, šířka listové čepele může přesáhnout 3 metry a spočívá na až pětimetrovém řapíku. Drakontya jsou v nekvetoucím stavu velmi podobná zmijovcům, pocházejícím z tropů Starého světa. U obou rodů vyrůstá z podzemní hlízy rozměrný, většinou jediný list s bohatě členěnou čepelí. Zásadní rozdíl mezi oběma rody je v generativních orgánech. Květy zmijovců jsou jednopohlavné a v rámci palice rozčleněné do samčí a samičí zóny, zatímco květy drakontyí jsou oboupohlavné a palice je uniformní.\n\nDrakontya jsou vytrvalé, často rozměrné byliny, dorůstající výšky 1 až 5 metrů. Většina druhů prodělává v sušší části roku dormantní fázi a zatahuje na 2 až 4 měsíce do podzemní hlízy. Hlíza je polokulovitá, se zploštělou svrchní stranou, na povrchu hladká až silně svraskalá, dorůstající velikosti 2 až 20 cm, uložená až 75 cm hluboko v půdě. List bývá nejčastěji jen jeden, deštníkovitého tvaru, vyrůstající z pupenu na vrcholu hlízy. Má trojčetnou čepel členěnou v úkrojky dalšího řádu.\n\nKvětenství některých druhů rozkvétají před rašením listu, u jiných souběžně s listem, případně (u druhu \"D. spruceanum\") kdykoliv v průběhu roku. Stopka květenství je většinou dlouhá (až 2,5 metru) a nadzemní, řidčeji zkrácená a skrytá pod zemí. Toulec je nálevkovitý až válcovitý, v horní části otevřený. Palice bývá válcovitá a kratší než toulec, po celé délce uniformní. Květy jsou oboupohlavné, s volným, zeleným nebo purpurovým okvětím složeným ze 4 až 8 lístků ve 2 kruzích. Obsahují 4 až 17 volných tyčinek a semeník neúplně rozdělený do 2 až 7 komůrek. V každé komůrce je jediné vajíčko. Čnělka přesahuje délkou okvětí a nese laločnatou bliznu. Plodem jsou oranžové, červené nebo hnědočervené bobule obsahující 1 až několik semen a sdružené do eliptického až válcovitého plodenství.\n\nDo rodu drakontyum je řazeno 23 druhů, které jsou rozšířeny v tropické Americe. Souvislý areál rozšíření rodu sahá od Nikaraguy po střední Brazílii, Bolívii a po obratník Kozoroha v Paraguayi. Vyskytuje se též na Karibských ostrovech s výjimkou Kuby, izolovaná arela je v jihozápadním Mexiku (druh \"D. soconuscum\" ve státě Chiapas). Centrum druhové diverzity je v guyanské oblasti včetně přilehlých území Venezuely a Brazílie, kde roste celkem 7 druhů. Sekundární centrum je v peruánské Amazonii (5 druhů). Nejrozsáhlejší areál má druh \"D. spruceanum\", rozšířený od Kostariky po brazilskou Amazonii. Jako jediný druh roste i na západních svazích And. Celkem 7 jihoamerických druhů jsou stenoendemity, známé nezřídka jen z několika lokalit.\nDrakontya rostou jako geofyty v podrostu tropických deštných a vlhkých lesů, výjimečně (druh \"D. margaretae\") i na savanách. Většina druhů je ekologicky úzce vyhraněná. Vyhledávají zejména okraje pralesů nebo mírně narušená místa. Druh \"D. margaretae\" roste na sezónních bažinách. Převážná většina druhů roste v nížinných pralesích v nadmořských výškách do 500 metrů, výjimečně dosahují až okolo 1000 metrů. Jediný ryze horský druh je \"D. croatii\", endemický druh ekvádorských And.\n\nKvětenství drakontya podobně jako květenství zmijovce či užovníku silně zapáchají, přičemž jejich pach je nejčastěji přirovnáván ke hnijícímu masu, mrtvým rybám nebo zahnívající zelenině. Zajímavé je, že květenství nepáchne celý den, nýbrž jen po několik hodin, přičemž denní doba v níž květenství emituje zápach je u různých druhů rozdílná. Pach se tvoří zřejmě v toulci. V případě, že byl toulec z květenství odstraněn, se zápach netvoří. Pod elektronovým mikroskopem byly zjištěny struktury v okolí průduchů na vnitřní straně pokožky toulce, které mohou představovat osmofory (vonné žlázy) zodpovědné za tvorbu zápachu.\n\nO tom, jaký hmyz květy drakontyí opyluje, je toho známo jen málo. Na květenstvích v kultuře byly pozorovány mouchy domácí a octomilky, v nečetných pozorováních v přírodě pak různé mouchy včetně bzučivek a brouci.\nOpylení rostliny vlastním pylem je možné, plody z takto opylených květů však podle pozorování nedozrávají a navíc je samoopylení zabráněno protogynií. Květy na palici nakvétají postupně v průběhu 2 až 4 týdnů.\n\nSemena pravděpodobně šíří ptáci konzumující bobule. Drakontya se běžně množí vegetativně prostřednictvím drobných hlízek vyrůstajících z hlavní hlízy. Tyto hlízky zpravidla zůstávají po několik let dormantní bez ohledu na to v jakém prostředí či podmínkách se nacházejí. V případě, že hlavní hlíza odumře a zetleje, vyrůstá z těchto dceřiných hlízek několik nových rostlin.\n\nRod \"Dracontium\" je v rámci čeledi \"Araceae\" řazen do podčeledi \"Lasioideae\". Není tedy bezprostředně příbuzný s podobným rodem \"Amorphophallus\", který je řazen do podčeledi \"Aroideae\". Ucelená revize rodu byla vydána v roce 2004. Systematické zpracování rodu \"Dracontium\" je komplikováno specifickou fenologií. V herbářích převažují sterilní položky, navíc často nekompletní. Listy bývají pro herbářování příliš rozměrné a jeden list je proto nezřídka rozložen na celou řadu položek.\n\n\nŘada druhů drakontyí je využívána domorodci jako potrava nebo v medicíně. Z rozdrcených řapíků a hlíz druhu \"D. asperum\" se smísením s alkoholem a cukrem připravuje tinktura, která se užívá vnitřně při léčení hadího uštknutí, zbytky dužniny se aplikují zevně přímo na postižené místo. K tomuto účelu se různými způsoby používá i řada jiných druhů.\nPečené hlízy \"D. asperum\" slouží domorodcům v brazilské Amazonii jako potrava.\n\nDrakontya jsou pěstována jako bizarně vyhlížející rostliny v tropických zahradách. Jsou nápadná zejména deštníkovitými listy se skvrnitými řapíky. Některé druhy lze nalézt ve sbírkách botanických zahrad, např. drakontyum obří v Liberecké botanické zahradě. Tento druh je pěstován v evropských botanických zahradách již od jeho objevení v Nikaragui v roce 1869. Množí se nejsnáze dceřinými hlízkami.\n\n"}
{"id": "1338146", "url": "https://cs.wikipedia.org/wiki?curid=1338146", "title": "ZESCO United FC", "text": "ZESCO United FC\n\nZESCO United FC je zambijský fotbalový klub, který sídlí ve městě Ndola v provincii Copperbelt. Domácí zápasy hraje na stadionu Levy Mwanawasa Stadium, pojmenovaném po bývalém prezidentovi Levy Mwanawasovi. Klub byl založen v roce 1974 a jeho vlastníkem je státní energetická společnost ZESCO (Zambia Electricity Supply Corporation). ZESCO United získalo 7 titulů mistra Zambie (2007, 2008, 2010, 2014, 2015, 2017, 2018), v roce 2006 vyhrálo Zambian Cup. Největším mezinárodním úspěchem byl postup do semifinále Ligy mistrů CAF v roce 2016.\n"}
{"id": "1338151", "url": "https://cs.wikipedia.org/wiki?curid=1338151", "title": "Jezdcové šachy", "text": "Jezdcové šachy\n\nJezdcové šachy (známé také jako N-Relay chess) je šachová varianta vynalezená Mannisem Charoshem v roce 1972.\nHraje se podle pravidel běžného šachu s následujícími výjimkami:\n"}
{"id": "1338152", "url": "https://cs.wikipedia.org/wiki?curid=1338152", "title": "Waking Up the Neighbours", "text": "Waking Up the Neighbours\n\n\n\n\n"}
{"id": "1338155", "url": "https://cs.wikipedia.org/wiki?curid=1338155", "title": "Élí (biblická postava)", "text": "Élí (biblická postava)\n\nÉlí (: עֵלִי, \"Eli\"), v českých překladech Bible přepisováno též jako Elí, byl velekněz, který sloužil ve svatostánku v Šílu a který zároveň soudil syny Izraele po soudci Samsonovi. Podle Davida Ganse Élího soudcovské období spadá do let 2831–2871 od stvoření světa neboli do let 931–890 před naším letopočtem, což odpovídá délce 40 let. Jméno Élí je vykládáno jako \"„Vyvýšený“\". Jakožto kněz pocházel z kmene Lévi, z rodové linie Ítamara, jenž byl synem velekněze Árona. Élí měl dva syny: Chofního a Pinchasa. Byl pěstounem proroka Samuele. Zemřel ve věku 98 let poté, co se doslech, že jeho synové padli v boji s Pelištejci, kteří navíc ukořistili Boží schránu. Po něm soudil izraelské kmeny prorok Samuel.\n\n\n"}
{"id": "1338165", "url": "https://cs.wikipedia.org/wiki?curid=1338165", "title": "Lac Pavin", "text": "Lac Pavin\n\nLac Pavin je sopečné jezero ležící ve Francouzském středohoří nedaleko městečka Besse-et-Saint-Anastaise. Je kruhového tvaru o průměru okolo 800 metrů a má rozlohu 44 hektarů. Vzniklo zaplavením maaru při sopečné činnosti, k níž došlo v regionu Auvergne před sedmi tisíci lety.\n\nJezero se nachází v nadmořské výšce 1197 m, je obklopeno lesy a čedičovými skalami. Má tmavou vodu, která mu dala název (z latinského \"pavens\" = hrozivý). Přezdívá se mu také \"Lac du Diable\" (Ďáblovo jezero), protože podle legendy vzniklo ze slz prolitých ďáblem, který se nešťastně zamiloval do místní dívky. Podle jezera je také pojmenována místní značka sýra \"Pavin d'Auvergne\".\n\nProvozuje se rybolov, v jezeře žije siven severní.\nLac Pavin patří mezi meromiktická jezera, tzn. jednotlivé vrstvy vody se vzájemně nemísí, hlubiny jezera obsahují vysokou koncentraci metanu.\n\n"}
{"id": "1338166", "url": "https://cs.wikipedia.org/wiki?curid=1338166", "title": "Ťie-tu-š’", "text": "Ťie-tu-š’\n\nŤie-tu-š’ () byl čínský historický vojenský a správní titul. Původně vysoký vojenský titul komisařů dočasně pověřených velením polním vojskům se začátkem 8. století v říši Tchang změnil ve vojensko-administrativní hodnost regionálních komisařů-guvernérů, kteří po povstání An Lu-šana v polovině 8. století získali vysokou míru samostatnosti a někteří i faktickou nezávislost na centrální vládě. Tchangská říše se pak skládala z více či méně autonomních panství guvernérů \"ťie-tu-š’\". Začátkem 10. století jednotliví \"ťie-tu-š’\" v jižní Číně vyhlásili samostatnost, zatímco na severu jeden z \"ťie-tu-š’\", Ču Wen, svrhl posledního tchangského panovníka a nastolil vlastní dynastii Pozdní Liang, čímž tchangská éra přešla v období Pěti dynastií a deseti říší.\n\nV termínu \"ťie-tu-š’\" znamená \"ťie\" vrubovku předávanou panovníkem jako doklad držení úřadu; \"ťie-tu\" byl intendant, úředník zodpovědný za zásobování vojska, někdy zavádějící pořádek; \"š’\" je obecné označení pro pověřence, komisaře, vyslance. \"Ťie-tu-š’\" pak znamená přibližně „komisař zplnomocněný zajištěním náležité věrnosti“, „komisař pověřený zavedením řádu a pořádku“, normalizací situace.\n\nTermín \"ťie-tu-š’\" byl poprvé použit roku 108 v říši Východní Chan, když byl Liang Tung () jmenován vojenským komisařem všech sil (\"ču-ťün ťie-tu-š’\", ) západních armád. Za Tří říší (220–280) a v pozdějších státech byla \"ťie-tu-š’\" hodnost \"ad hoc\" jmenovaných komisařů odpovědných za zásobování polních armád.\n\nV říši Tchang byly jako orgán regionální vojenské správy zřízeny úřady regionálních velitelů \"tu-tu\" (). Regionální velitelé \"tu-tu\" působili v pohraničních a důležitých oblastech státu, zpravidla jim podléhalo několik krajů. \n\nPojem \"ťie-tu-š’\" se od poloviny 7. století používal jako jedno z označení pro velitele příležitostně sestavovaných polních armád. Dostávali ho velitelé \"tu-tu\", kterým císař jako symbol pravomocí udělil vrubovku. S tím, jak vznikaly stálé pohraniční armády, stalo se označení \"ťie-tu-š’\" titulem jejich velitelů, \"ťie-tu-š’\" přitom nahradili dosavadní regionální velitele \"tu-tu\". Poprvé byl zřízen úřad \"ťie-tu-š’\" roku 711 pro oblast Che-si, za úkol měl obranu kansuského koridoru. Roku 713 císař jmenoval \"ťie-tu-š’\"a oblasti Lung-jou, který bránil severozápadní hranici proti Tibetu, téhož roku i oblasti Šuo-fang v Ordosu, proti Turkutům. Do poloviny 40. let 8. století vzniklo 10 velitelství \"ťie-tu-š’\" pokrývajících pozemní hranice tchangského státu od severovýchodu přes sever a západ až k jihozápadu.\n\nNěkdy hodnost \"ťie-tu-š’\" dostali navíc ke svému úřadu krajští správci \"cch’-š’\". Byl-li do funkce jmenován kníže z císařského rodu, říkalo se mu \"ta ťie-tu-š’\" (velký \"ťie-tu-š’\"), přičemž zůstával v hlavním městě a jeho funkci fakticky vykonával zástupce (\"fu-ta-š’\", ) nebo úřadující \"ťie-tu-š’\" (\"č’ ťie-tu-š’\", ).\n\nKomisaři \"ťie-tu-š’\" byli jmenováni a odvoláváni císařem, zaměstnance svého štábu si však vybírali sami. Mohli mít – v zájmu zásobování svých vojsk a udržování pořádku v oblasti – i funkci komisaře zplnomocněného dohlížet a řešit \"kuan-čcha-š’\" (), což byl úřad civilní správy. Dostávali i různé jiné tituly:\n\nKomisařů vysílaných z hlavního města do regionů bylo mnoho druhů s různými tituly, avšak s podobnými pravomocemi. Například komisaři zplnomocnění vyjasňovat a vnikat \"cchaj-fang-š’\" (採訪使), neboli vyšetřující komisaři byli později přejmenovaní na komisaře zplnomocněné dohlížet a řešit \"kuan-čcha-š’\". Existovaly i vojenské tituly komisařů zplnomocněných k výcviku místních oddílů \"tchuan-lien-š’\" (, obvykle ve 2–3 krajích, někdy i cca 10) a komisařů zplnomocněných k obraně \"fang-jü-š’\" (, od 698, v jednom nebo více krajích).\n\nHodnocení \"ťie-tu-š’\" se odvíjelo od výsledků jejich činnosti. Nejvýše byli oceňováni ti, kteří dosáhli zmenšení počtu vojáků potřebných k obraně regionu. Mezi průměrné byli řazeni ti, kteří dávali (lidem) dostatečnou obživu. A konečně na třetí příčce stáli ti, kteří porazili nepřátele.\n\nV 50. letech 8. století měli \"ťie-tu-š’\" – v závislosti na dodatečně udělených pravomocích a titulech – vesměs již i dohled nad výběrem daní a státními pozemky, někteří byli i vyšetřujícími komisaři \"cchaj-fang-š’\", což jim dávalo moc nad administrativou celé oblasti. Tím se jejich úřad měnil v plnohodnotného provinčního guvernéra. Tchangské vlády předešlých desetiletí se obávaly vzniku takových guvernérů, císař Süan-cung však – v zájmu efektivnosti obrany – na stará politická pravidla nedal.\n\nDůstojníci a generálové armád \"ťie-tu-š’\" byli v první polovině 8. století povyšováni ze schopných podřízených, zpravidla Číňanů nízkého původu nebo Nečíňanů. Výběr ležel v rukách \"ťie-tu-š’\", jejichž rozhodnutí úřady v hlavním městě jen formálně potvrzovaly. Loajalita důstojníků se proto přesouvala od panovníka a tchangské vlády ke svým velitelům. Místa \"ťie-tu-š’\" původně obsazovali vysoce postavení čínští úředníci, od roku 747 však první ministr Li Lin-fu prosadil politiku jmenování úspěšných generálů nečínského původu s tím, že budou efektivnější a úspěšnější. \"Ťie-tu-š’\" a jejich důstojníci se tak sociálně a i politicky vzdálili čínské úřednické elitě metropole. Za vlády Li Lin-fua to nemělo bezprostřední dopad, jeho nástupce Jang Kuo-čung však neměl neotřesitelnou autoritu svého předchůdce a jeho snaha o přísnější kontrolu velitelů pohraničních armád, zejména nejsilnějšího z nich, An Lu-šana, nakonec vyvolala i povstání An Lu-šana v letech 755–763.\n\nBěhem povstání An Lu-šana byli – v zájmu obrany země proti povstalcům – komisaři \"ťie-tu-š’\" jmenováni i do vnitrozemských regionů. Jejich počet vzrostl a získali značnou moc. Z povstání An Lu-šana říše vyšla rozdělená na cca 40 provincií vedených buď \"ťie-tu-š’\", kteří měli i civilní moc z titulu \"kuan-čcha-š’\", nebo civilními hodnostáři (\"kuan-čcha-š’\", \"ťing-lüe-š’\"), kteří kontrolovali i vojsko na svém území z titulu komisaře výcviku \"tchuan-lien-š’\" nebo obranného komisaře \"fang-jü-š’\".\n\n\"Ťie-tu-š’\" potvrzení z bývalých An Lu-šanových generálů a jejich nástupci neodváděli vládě žádné daně a spravovali své území zcela samostatně. Záhy získaly samostatné postavení i některé sousedící loajalistické provincie, v nichž vláda umístila silná vojska k vyvážení moci bývalých rebelů. Ve výsledku byli \"ťie-tu-š’\" na severovýchodě říše (moderní provincie Che-pej a Šan-tung) prakticky nezávislí a ústřední vláda je pouze formálně potvrzovala. Naproti tomu severozápadní provincie sice také disponovaly silnými armádami, určenými k obraně proti Ujgurům a Tibetu, ale neměly dostatečně silnou ekonomiku. Byly proto závislé na dotacích vlády a tedy vládou kontrolovatelné. Třetí skupinu tvořily ekonomicky bohaté provincie jihu, které byly hlavním zdrojem daní pro vládu. Spravovali je civilní úředníci disponující relativně málo vojáky.\n\nPrůměrná armáda jedné provincie \"ťie-tu-š’\" se skládala z přibližně 15 tisíc vojáků. Největší armády zmilitarizovaného severovýchodu však měly až 70 tisíc (ve Wej-po) nebo 100 tisíc (v Pching-lu, v Pien-sungu) vojáků. Naproti tomu správce Če-tungu na jihovýchodě disponoval jen několika sty mužů.\n\nDůsledkem vzestupu moci \"ťie-tu-š’\" po polovině 8. století byla decentralizace říše, která přetrvala jedno a půl století, než se tchangský stát definitivně rozpadl. I v následujícím období Pěti dynastií a deseti říší (907–960) hráli autonomní nebo samostatní \"ťie-tu-š’\" významnou roli. Až v říši Sung, která nastoupila roku 960, byli během dvou desetiletí postupně zbaveni svých finančních i vojenských pravomocí a z \"ťie-tu-š’\" se stal pouze vysoký čestný titul.\n\nV říši Liao byli vojenští komisaři \"ťie-tu-š’\" jmenováni ve většině krajů a vojenských krajů.\n\nV říši Ťin \"ťie-tu-š’\" veleli obranným velitelstvím \"čen\".\n\n"}
{"id": "1338171", "url": "https://cs.wikipedia.org/wiki?curid=1338171", "title": "Uzavření českých vysokých škol 17. listopadu 1939", "text": "Uzavření českých vysokých škol 17. listopadu 1939\n\nUzavření českých vysokých škol 17. listopadu 1939 proběhlo na základě vyhlášky říšského protektora Konstantina von Neuratha, která měla uzavřít české vysoké školy na dobu tří let. Záminku pro nacistické represe byla série podzimních studentských demonstrací proti nacistické okupaci. Poslední taková demonstrace se odehrála během pohřbu studenta medicíny Jana Opletala.\nKrátce před půlnocí 16. listopadu obsadily vysokoškolské koleje v Praze, Příbrami a Brně jednotky německé Ordnungspolizei a SS, které zatýkaly studenty a příslušníky pedagogického sboru. Ještě v noci bylo v ruzyňských kasárnách zastřeleno devět představitelů studentských spolků. V následujících dnech bylo 1 200 studentů transportováno do koncentračního tábora Sachsenhausen. Kromě toho byl o možnost studovat připraveno 15 172 studentů a bez práce se ocitlo 513 profesorů, 475 docentů a 345 dalších pedagogů. \n\nDne 17. listopadu 1941, dva roky od události, byl v Londýně vyhlášen Mezinárodní den studentstva. Tyto události jsou připomínány během státního svátku nazývaného Den boje za svobodu a demokracii.\n\nPo vyhlášení Protektorátu Čechy a Morava dne 15. března 1939 dávali občané bývalého Československa jasně najevo svou nespokojenost. Ačkoli do organizovaného ilegálního odbojového hnutí se zapojilo jen 10–15 % národa, především z důvodu hrozby přísných trestů za jakékoli otevřené nepřátelství vůči Třetí říši, svůj nesouhlas vyjadřovala v mírnějších formách většina Čechů. Tento nesouhlas lze označit jako celonárodní odpor. \n\nZpočátku docházelo k projevování odmítavých reakcí spontánně. Nejčastěji lidé svůj názor vyjadřovali v běžném životě, například během promítání německých týdeníků v biografu, kdy se čeští diváci snažili přehlušit němčinu hlasitým kýcháním nebo pokašláváním. V divadlech využívali „řeč dlaní“, čili potlesk, ozývající se při každé narážce namířené proti nesvobodnému režimu. Dále si mezi sebou předávali „desatera“, poskytující pokyny o tom, jak se chovat k Němcům a v hostincích společně zpívali národní písně. Důležitou morální oporou se pro Čechy stal rozhlas. Ve vysíláních reportéra Františka Kocourka byl často schován skrytý význam, který však každý Čech bez potíží odhalil. Důležitou formou obrany národa byly tedy i nejrůznější vtipy, anekdoty a slovní hříčky, jako např. přejmenování protektorátu na „protentokrát“. Mezi lidmi se šířily i zprávy ze zahraničního rozhlasu, a to pomocí tzv. „šeptandy“ – šeptané propagandy. Jelikož zahraniční rozhlas byl v podstatě jediným zdrojem svobodných informací, hrála tehdy v protektorátu důležitou roli a zároveň sloužila jako stmelovací prvek národa.\n\nČasem mírné projevy sílily a postupně přerůstaly ve výraznější a otevřené protiokupační akce. Češi se vraceli k typickým národním kulturním tradicím. Tento návrat podporoval celkovou atmosféru v zemi, a tím i národně-obrannou činnost. Mezi nejslavnější akty národní soudržnosti patří převoz ostatků literáta Karla Hynka Máchy na vyšehradský hřbitov v Praze. Do protestních akcí se zapojila i katolická církev, a to prostřednictvím národních poutí, konaných v létě roku 1939. V den výročí Mnichovské dohody, 30. září, pak proběhl bojkot pražské tramvajové dopravy. Lidé šli do práce pěšky a tramvaje jezdily bez cestujících. Vrcholnou celonárodní akcí, kterou podpořil i velký úspěch zářijového bojkotu, byly demonstrativní oslavy výročí vzniku samostatného Československa, tedy 28. října. Ačkoli podle nařízení Německa již nesměl být v Protektorátu státním svátkem, Češi se svátečně oblékli a v několika podnicích se nepracovalo. Proti demonstracím probíhajícím na Václavském náměstí a v pražských ulicích, kterých se účastnili převážně studenti, zasáhla okupační moc. Kromě pořádkové policie se na potlačení podílely i jednotky SS. Během tohoto střetu byl nacisty zastřelen dělník Václav Sedláček a postřelen Jan Opletal, student Lékařské fakulty Univerzity Karlovy. Na následky zranění 11. listopadu 1939 zemřel.\n\nPohřeb Jana Opletala se konal 15. listopadu 1939 v Praze na Albertově. Rakev s ostatky pak byla převezena na medikovu rodnou Moravu. Po pohřbu následovala další demonstrace, která však přerostla v otevřený protest. Akce se zúčastnily tisíce lidí. I tentokrát došlo ke střetům mezi nacisty a demonstrujícími Čechy. Toto veřejné vystoupení proti nesvobodě znamenalo zásadní okamžik pro události následujících dnů. Vedení Říše se totiž rozhodlo situaci v protektorátu a stále se stupňující protiokupační nálady řešit.\n\nHned následující den, 16. listopadu, byla svolána mimořádná porada v Berlíně, které se účastnil i Adolf Hitler. Jejím účelem bylo zasáhnout do dění na českém území a zamezit jakékoli další podobné činnosti. Výsledkem bylo schválení plánu „Sonderaktion Prag“. K této „zvláštní akci“ došlo v noci z 16. na 17. listopadu 1939. Hlavním iniciátorem akce a následných opatření byl státní tajemník Úřadu říšského protektora K. H. Frank. Němečtí pořádkoví policisté a členové jednotek SS vtrhli na vysokoškolské koleje v Praze, Brně a Příbrami. Zatčení studenti byli převezeni do ruzyňských kasáren a Kounicových kolejí. Tam bylo popraveno 9 hlavních představitelů studentských organizací: Jan Černý, Josef Adamec, Bedřich Koula, Josef Matoušek, Václav Šaffránek, Jan Weinert, František Skorkovský, Marek Frauwirth a Jaroslav Klíma. Více než 1 200 dalších studentů bylo transportováno do koncentračního tábora Sachsenhausen-Oranienburg. Většina zatčených odtud byla propuštěna na přelomu let 1942 a 1943. V táboře zahynulo celkem 35 z těchto studentů. Akce 17. listopad 1939 byla považována za promyšlený zásah proti české inteligenci a kultuře, což vyvolalo pobouření světového formátu. Dne 17. listopadu 1941, dva roky od události, byl v Londýně vyhlášen Mezinárodní den studentstva.\n\nPodle vyhlášky říšského protektora Konstantina von Neuratha ze 17. listopadu 1939 měly být všechny české vysoké školy uzavřeny na dobu 3 let. O studium přišlo 15 172 studentů a bez práce se ocitlo 513 profesorů, 475 docentů a 345 dalších pedagogů. Uzavření všech českých vysokých škol mělo trvat 3 roky. Znovu měly být otevřeny roku 1942, ale zastupující říšský protektor Reinhard Heydrich, který v úřadu nahradil v září 1941 Konstantina von Neuratha, opakovaně jasně prohlásil, že se tak do konce války nestane. Státnímu prezidentovi Háchovi, který byl do funkce zvolen po abdikaci Edvarda Beneše na podzim roku 1938 místo toho nabídl, že Čechům bude umožněno studovat na německých školách. Německé univerzity ani německých vysokých škol technických v Praze a Brně se vyhláška netýkala. Po atentátu na Heydricha se situace ještě zhoršila. K. H. Frank se ke znovuotevření českých vysokých škol vyjádřil zcela jasně – nepřicházelo v úvahu.\n\nDne 17. listopadu 1939 bylo uzavřeno všech 10 tehdy existujících českých vysokých škol:\n\n\nV letech 1939–1941 bylo studium v podstatě znemožněno. Několik studentů se ho pokoušelo navázat na německých univerzitách, ale v tomto období jimi nebyli přijímáni. V ojedinělých případech se podařilo studium navázat v Bratislavě. Roku 1941 dostal omezený počet českých studentů možnost studovat přímo v Německu. V letním semestru bylo s Hitlerovým souhlasem přijato ke studiu medicíny a technických oborů 35 Čechů. O rok později, v červenci 1942, byla založena nadace poskytující stipendia na studium v Říši. Z 3500 uchazečů bylo ke studiu přijato 380. Mezi podmínky, které museli uchazeči splnit, patřily dobrá znalost němčiny a vztah k Říši. Nutné bylo rovněž státně-politické přezkoumání. Každý uchazeč musel mít rasový původ odpovídající německým požadavkům – tento bod byl obsažen i ve zvláštním výnosu říšského ministra pro vědu, školství a osvětu Bernharda Rusta z 1. května 1942. Čeští studenti byli pod neustálou kontrolou, v německých školách byli rozmístěni tak, aby nevytvářeli větší skupiny a mohli studovat jen některé, tzv. nezávadné, obory. Zakázáno bylo studium společenskovědních oborů a práv. Během let 1942–1944 studia dokončilo jen malé množství studentů.\n\nV protektorátě Čechy a Morava fungovaly po 17. listopadu 1939 čtyři německé vysoké školy: \n\n\nKromě německých vysokých škol fungovala v Praze Ruská svobodná universita v Praze, v roce 1942 přejmenovaná na Ruskou vědeckou akademii v Praze.\n\nVýuka na českých vysokých školách byla obnovena po skončení druhé světové války. Naopak Německá universita a německé vysoké školy technické byly dekretem prezidenta republiky Edvarda Beneše z 18. října 1945 zpětně zrušeny ke dni 17. listopadu 1939. Všechny tituly získané v období mezi těmito daty byly tedy neplatné.\n\n\n\n"}
{"id": "1338177", "url": "https://cs.wikipedia.org/wiki?curid=1338177", "title": "Třída St. Laurent", "text": "Třída St. Laurent\n\nTřída St. Laurent byly protiponorkové torpédoborce kanadského královského námořnictva. Celkem bylo postaveno sedm jednotek této třídy. Všechny byly pojmenovány po kanadských řekách. Ve službě byly v letech 1955–1994. Velmi se osvědčily a prošly několika modernizacemi (např. byly vybaveny protiponorkovým vrtulníkem).\n\nByly to první válečné lodě navržené kanadskými loděnicemi. Díky poměrně luxusním ubikacím posádky byly přezdívány „Cadillacs“. Dalším vývojem konstrukce třídy \"St. Laurent\" vzniklo ještě dalších 13 torpédoborců tříd \"Restigouche\", \"Mackenzie\" a \"Annapolis\".\n\nPo vzniku NATO bylo rozhodnuto, že mezi hlavní úkoly kanadského námořnictva bude patřit ochrana dopravních cest v severním Atlantiku. Roku 1948 proto bylo rozhodnuto v domácích loděnicích postavit novou třídu specializovaných protiponorkových lodí třídy \"St. Laurent\". Jejich konstrukce byla inspirována nejmodernějšími britskými protiponorkovými fregatami typu 12 Whitby, přičemž elektronika byla převážně americká. Plavidla byla uzpůsobena pro službu v arktickém klimatu.\n\nPrototypové plavidlo postavila v letech 1950-1955 loděnice Canadian Vickers v Montréalu. Následovalo ještě šest sesterských lodí zařazených do služby v letech 1956-1957.\n\nJednotky třídy \"St. Laurent\":\n\nPlavidla nesla vzdušný vyhledávací radar SPS-12, námořní vyhledávací radar SPS-10B a navigační radar Sperry MK.2. K detekci ponorek sloužil trupový sonar SQS-10 (některé dostaly modernější SQS-11), vysokofrekvenční sonar SQS-501 a dále sonar SQS-502, který zaměřoval palbu vrhačů Limbo.\n\nVýzbroj tvořily čtyři 76mm kanóny Mk.33 ve dvoudělových věžích vybavené systémem řízení palby GUNAR, dva jednohlavňové 40mm kanóny Boffin, dva salvové vrhače hlubinných pum Mk.10 Limbo a dva jednohlavňové protiponorkové torpédomety Mk.2 (K-gun). Pohonný systém tvořily dva kotle Babcock & Wilcox a dvě parní turbíny English Electric, o celkovém výkonu 30 000 shp, pohánějící dva lodní šrouby. Nejvyšší rychlost dosahovala 28 uzlů.\n\nV roce 1961 byla zahájena rozsálá modernizace všech sedmi jednotek, zlepšující jejich schopnosti v boji proti nejnovějším ponorkám s jaderným pohonem. Hlavní změnou byla instalace záďové přistávací plochy a hangáru pro vrtulník CH-124 Sea King. Kvůli tomu byla odstraněna zadní dělová věž, jeden vrhač Limbo a komín byl rozdělen na dva menší. Operace vrtulníku usnadňoval asistenční systém Beartrap. Na zádi byl navíc umístěn sonar s měnitelnou hloubkou ponoru SQS-504. Kvůli zlepšení nautických vlastností byla plavidla vybavena aktivními ploutvovými stabilizátory.\n\nStandardní výtlak torpédoborců stoupl na 2260 t a plný na 2858 t. Plavidla dále dostala navigační systém TACAN. Ostatní výzbroj byla redukována na dva 76mm kanóny, jeden vrhač Limbo a dva trojhlavňové 324mm protiponorkové torpédomety Mk.32, ze kterých byla vypouštěna torpéda Mk.44, nebo Mk.46 Mod.5. Počet členů posádky klesl na 233 (včetně 20 členů leteckého personálu).\n\nŠest torpédoborců (vyjma \"St. Laurent\" vyřazeného roku 1974) prošlo v letech 1979–1982 modernizací DELEX (DEstroyer Live EXtension), jejímž cílem bylo prodloužit životnost plavidel o dalších 15 let. Generálkou prošla jejich elektronika, senzory i pohonný systém.\n"}
{"id": "1338178", "url": "https://cs.wikipedia.org/wiki?curid=1338178", "title": "USS Bullhead (SS-332)", "text": "USS Bullhead (SS-332)\n\nUSS Bullhead (SS-332) byla ponorka námořnictva Spojených států amerických třídy \"Balao\". Postavena byla v letech 1943–1944. Byla bojově nasazena za druhé světové války. Pravděpodobně 6. srpna 1945 byla potopena japonským císařským armádním letectvem. Stala se posledním americkým válečným plavidlem potopeným nepřítelem za druhé světové války.\n\nPonorku postavila americká loděnice Electric Boat Company v  Grotonu ve státě Connecticut. Stavba byla zahájena 21. října 1943, dne 16. července 1944 byl trup spuštěn na vodu a 4. prosince 1944 byla ponorka uvedena do služby.\n\nZa druhé světové války ponorka vyplula na tři patroly a získala dvě vyznamenání Battle Star. Na dvou prvních patrolách potopila čtyři nepřátelské lodě o výtlaku 1800 tun a další tři poškodila. Během své třetí plavby byla pravděpodobně 6. srpna 1945 poblíž Bali potopena japonskými letadly. Zahynula celá posádka. Vrak nebyl nikdy nalezen.\n"}
{"id": "1338182", "url": "https://cs.wikipedia.org/wiki?curid=1338182", "title": "Květoslav Mašita", "text": "Květoslav Mašita\n\nKvětoslav Mašita (* 2. října 1947) je československý motocyklový závodník z Dukly Praha, mistr světa a Evropy, zasloužilý mistr sportu, legenda FIM. Na Mistrovství Evropy vítězil na třistapadesátce značky Jawa v letech 1968 až 1977.\n\n\n\n\n"}
{"id": "1338184", "url": "https://cs.wikipedia.org/wiki?curid=1338184", "title": "Elliott Hanna", "text": "Elliott Hanna\n\nElliott Hanna (* 20. března 2003 Liverpool, Velká Británie) je britský herec, tanečník a zpěvák. V současnosti žije v Londýně.\n\nZačal tančit ve svých čtyřech letech v rodném Liverpoolu, kde vznikla i hudební skupina Beatles.\n\nPrvní roky své taneční kariéry strávil v Liverpoolu, kde tančil v muzikálech Čaroděj ze země Oz nebo Dick Whittington. Vystupoval opakovaně v televizní taneční soutěži Got To Dance. Ve finále této soutěže se umístil druhý. Jako nejmladší oceněný v historii obdržel ve věku osmi let prestižní cenu moderního divadla \"ISTD Janet Cram Modern Theatre Award\". Ve stejné době byl vyhlášen národním šampionem v soutěži \"Hall of Fame Dance Challenge\" v Las Vegas.\n\nPoprvé na sebe tento liverpoolský tanečník, herec a zpěvák upozornil svým výjimečným výkonem v listopadu 2012 v londýnském divadle Savoy při příležitosti oslavy diamantové svatby britského královského páru. Ve svých deseti letech se stal 17. července 2013 v londýnském divadle Victoria Palace 34. a v historii nejmladším představitelem Billyho Elliota, stejnojmenného muzikálu autorů Eltona Johna a Lee Halla. V této roli účinkoval téměř dva roky až do června 2015. Svým fenomálním výkonem významně pomohl tomuto muzíkálu ke 4. cenám Olivier Awards a 10. cenám Tony Awards. Jako zpěvák byl zařazen i do hudebního představení liverpoolské scény \"Echo arena\" v turné produkovaného skupinou ABBA.\n\nV roce 2015 účinkoval v britském televizním pořadu s pozvanými hosty \"Mel & Sue\".\n\nV roce 2016 se ve svých 13 letech stal mistrem světa ve stepu.\n\n"}
{"id": "1338185", "url": "https://cs.wikipedia.org/wiki?curid=1338185", "title": "Tekapo", "text": "Tekapo\n\nLake Tekapo je ledovcové jezero na novozélandském Jižním ostrově v regionu Canterbury. Jde o druhé největší ze tří přibližně paralelních jezer tekoucích ze severu na jih podél severního okraje povodí Mackenzie (další jsou Lake Pukaki a Lake Ohau). Rozlohou pokrývá 87 km², která klesá přibližně až na 82 km² během zimního období, kdy je hladina snižována kvůli výrobě elektřiny hydroelektrárnou. Hladina jezera se nachází v nadmořské výšce 713 m n. m., kvůli kolísající hladině způsobené hydroelektrárnou je to však často níže. Jediným ostrovem je Motuariki Island. \n\nJezero je napájeno zejména divočící řekou Godley River, která pramení na sever v Jižních Alpách. Na jižním konci jezera se nachází stejnojmenné město Lake Tekapo. Jezero je turistickou destinací, poblíže se nachází několik hotelů. \n\nNa sever od města a na jih od menšího jezera Lake Alexandrina se nachází astronomická observatoř Mount John University Observatory na hoře Mount John. \n\nNa břehu jezera se nachází Kostel Dobrého pastýře (\"Church of the Good Shepherd\"), jenž byl postaven a vysvěcen v roce 1935. Kostel je společně spravován anglikány a presbyteriány. Stavitelé měli instrukce, aby místo stavby nebylo narušeno, křoví okolo nebylo vykáceno, kameny, které ležely na hranicích zdi kostela zde byly ponechány. Kameny, ze kterých je kostel vybudován pochází z maximální vzdálenosti 5 mil od stavby, kameny nebyly štěpeny a byly ponechány ve své původní podobě. Návrh kostela vychází z kreseb a modelů místní umělkyně Esther Hope, které byly pravděpodobně předány christchurchskému architektu jménem Richard S. D. Harman.\n\n"}
{"id": "1338186", "url": "https://cs.wikipedia.org/wiki?curid=1338186", "title": "Kevin James", "text": "Kevin James\n\nKevin James (* 26. dubna 1965, Mineola, New York) je americký komik, herec, scenárista a filmový producent. Hraje v sitcomech a filmových komediích.\n\nNarodil se v Mineole v americkém státě New York, většinu dětství ale strávil ve Stony Brook na Long Islandu. Po absolvování Ward Melville High School nedokončil studium na univerzitě. S herectvím začínal v komunitním divadle, poté vystupoval jako stand-up komik v klubech. Koncem devadesátých let 20. století získal menší roli v sitcomu \"Raymonda má každý rád\". V roce 1998 následovala již hlavní role v sitcomu \"Dva z Queensu\", ke kterému psal i scénáře a podílel se na jeho produkci. Ve filmu se poprvé objevil v romantické komedii \"\" (2005), v průběhu dalších let si zahrál například v komediích \"Když si Chuck bral Larryho\" (2007), \"Policajt ze sámošky\" (2009), \"Ošetřovatel\" (2011) a sci-fi komedii \"Pixely\" (2015).\n\n"}
{"id": "1338187", "url": "https://cs.wikipedia.org/wiki?curid=1338187", "title": "Vladimír Procházka (horolezec)", "text": "Vladimír Procházka (horolezec)\n\nVladimír „Chroust“ Procházka (23. července 1918 – 23. června 1994) byl český horolezec, pedagog, metodik, mistr sportu.\n\nByl vedoucím první československé expedice do Himálaje - na Annapurnu IV. V počátcích jeho lezení byli jeho spolulezci na písku Josef Smítka (Joska), Ladislav Vodháněl (Fifan), Jaroslav Janků (Kujan) a další. V roce 1975 vydal první moderní horolezeckou metodickou publikaci (celkem ve třech vydáních), modelem pro instruktážní fotografie v ní byl jeho mladší syn Jan Procházka (zemřel při lezení na Trollryggenu v Norsku), fotil ho starší Vladimír (pokračovatel jeho publicistické a metodické činnosti).\n\nPřezdívku získal na táboře, když se schovával v koruně stromu obdobně jako chrousti, poté ji zdědil i jeho syn Vladimír Procházka mladší (Chroust II.).\n\n\n\n\n\n"}
{"id": "1338189", "url": "https://cs.wikipedia.org/wiki?curid=1338189", "title": "Braunschweig LF 1 Zaunkönig", "text": "Braunschweig LF 1 Zaunkönig\n\nBraunschweig LF 1 Zaunkönig („střízlík“) bylo německé experimentální letadlo s vlastnostmi STOL vyvinuté v období druhé světové války. Bylo specializováno pro pomalý let s krátkým vzletem a přistáním. Celkem byly do roku 1957 postaveny čtyři prototypy.\n\nLetoun postavili v letech 1941–1942 studenti Technické vysoké školy v Braunschweigu, vedení ing. Hermannem Winterem. Winter měl dlouholeté zkušenosti v leteckém průmyslu. V letech 1925–1931 pracoval v bulharské letecké továrně DAR v Božurišti. Výsledkem bylo několik spíše průměrných letounů. Po návratu do Německa Winter nějaký čas vyučoval a krátce též pracoval jako vedoucí konstruktér firmy Fieseler, kde se zapojil do prací na dokončení vývoje letounu Fi 156. Později nastoupil na školu v Braunschweigu, kde se zabýval především problematikou letounů s krátkým vzletem a přistáním. Pro ověření jeho poznatků byl postaven jednoduchý letounek LF 1 (\"Langsam flug\" – pomalý let).\n\nPrvní prototyp nesl imatrikulaci D-YBAR. Datum jeho prvního letu není známo. Během zkoušek prototyp havaroval na letišti Braunschweig-Waggum. Ve zkouškách pokračoval druhý prototyp (rovněž D-YBAR). Kvůli blížící se frontě bylo zvažováno ozbrojení letounu, nad jehož křídlo byla improvizovaně umístěna pancéřová pěst.\n\nNa sklonku války byl druhý prototyp ukryt a následně ukořistěn Brity, kteří jej odvezli do RAE Farnborough a opatřili imatrikulací G-ALUA (sériové číslo VX190). Letoun byl testován a později vyřazen. Několik let po válce byla Německu povolena stavba letadel a v Braunschweigu byl postaven třetí prototyp D-EBAR. Při prvním letu konaném na letišti Braunschweig-Waggum se v něm 28. dubna 1957 zabil známý stíhací pilot Heinz Bär. Ve stejném roce vznikl ještě čtvrtý prototyp D-ECER, později prodaný do Švédska.\n\nJednalo se o jednomotorový jednomístný hornoplošník, jehož křídlo bylo opatřeno slotem po celém rozpětí a štěrbinovými vztlakovými klapkami. Ocasní plochy měly tvar písmene T. Podvozek byl pevný příďový. Letoun poháněl invertní čtyřválec Zündapp 9-092 o výkonu 51 k (37,5 kW).\n\n\n\n"}
{"id": "1338194", "url": "https://cs.wikipedia.org/wiki?curid=1338194", "title": "Navapolack", "text": "Navapolack\n\nNavapolack (, – \"Novopolock\") je město ve Vitebské oblasti v Bělorusku. K roku 2015 měl zhruba 108 tisíc obyvatel.\n\nNavapolack leží ve střední části Vitebské oblasti jen několik kilometrů severozápadně po proudu Dzviny od většího Polocku, jehož je satelitním městem.\n\nPřes severovýchodní okraj Navapolack prochází železniční trať z Polocku do Daugavpilsu v Lotyšsku. V samotném Navapolacku funguje mimo jiné tramvajová doprava.\n\nNavapolack byl založen v roce 1958.\n\n\nVe městě sídlí Chimik-SKA Novopolock, který hraje Běloruskou ligu ledního hokeje.\n"}
{"id": "1338198", "url": "https://cs.wikipedia.org/wiki?curid=1338198", "title": "Smarhoň", "text": "Smarhoň\n\nSmarhoň (, – \"Smorgoň\", ) je město v Hrodenské oblasti v Bělorusku. K roku 2017 měla přes sedmatřicet tisíc obyvatel.\n\nSmarhoň leží na řece Viliji (povodí Němenu) na severozápadě Běloruska přibližně na polovině spojnice mezi Minskem, hlavním městem Běloruska, a Vilniusem, hlavním městem Litvy. Bělorusko-litevská hranice a tím i hranice Evropské unie se nachází přibližně šedesát kilometrů severozápadně od Smarhoně a přibližně šedesát kilometrů severně od Smarhoně leží jezero Narač.\n\nZ Minska přes Maladzečnu a Smarhoň vede hlavní železniční trať do Vilniusu.\n\n"}
{"id": "1338201", "url": "https://cs.wikipedia.org/wiki?curid=1338201", "title": "Seznam dílů seriálu Dynastie (2017)", "text": "Seznam dílů seriálu Dynastie (2017)\n\nToto je seznam dílů seriálu \"Dynastie\". Americký dramatický televizní seriál \"Dynastie\" je vysílán od 11. října 2017 na stanici The CW. Dosud bylo odvysíláno dílů seriálu.\n\n<section begin=\"řady\" /><section end=\"řady\" />\n\nDosud bylo odvysíláno <section begin=\"ep\" />58<section end=\"ep\" /> dílů seriálu.\n\nDne 7. ledna 2020 televize The CW oznámila, že objednává čtvrtou řadu seriálu.\n\n"}
{"id": "1338203", "url": "https://cs.wikipedia.org/wiki?curid=1338203", "title": "Julius von Sachs", "text": "Julius von Sachs\n\nJulius von Sachs [zaks] (2. října 1832 Vratislav – 29. května 1897 Würzburg) byl německý botanik. Dlouhá léta působil na pražské univerzitě, kde objevil princip hydroponie.\n\nNarodil se v dnešní polské Vratislavi, která tehdy náležela Prusku. V šestnácti mu zemřel otec, krátce na to matka i bratr, oba na choleru. V roce 1851 ho proto, jako ještě nedostudovaného gymnazistu, pozval do Prahy profesor Jan Evangelista Purkyně a zaměstnal ho ve svém Fyziologickém ústavu. Purkyně si Sachse povšiml během svého pobytu ve Vratislavi a cenil zvláště jeho kreslířské nadání. V Praze z něj učinil svého asistenta. Vydělával si zpočátku kresbami schémat pro přednášky. Dokončil zde gymnázium a pak začal studovat přírodní vědy na Karlo-Ferdinandově univerzitě. Již jako student univerzity začal psát články pro Purkyněho časopis Živa, stejně jako pro německojazyčný časopis Lotos. Také je ilustroval. Na univerzitě absolvoval v roce 1857. Vzápětí zde byl jmenován soukromým docentem, a to v oboru fyziologie rostlin, což byl zcela nový obor, nejen na pražské univerzitě, ale ve světovém měřítku. Od roku 1857 žil v Myslíkově ulici v Praze, převážně zde bádal. Zde také objevil hydroponii. Tento objev mu zajistil evropskou reputaci a pozvání na lesnickou a zemědělskou akademii v Tharandtu u Drážďan, které roku 1859 přijal. V Praze strávil celkem devět let. Pak vedl krátce polytechniku v Saská Kamenici, aby vzápětí zamířil na zemědělskou akademii v Poppelsdorfu (dnes součást Univerzity v Bonnu). Roku 1867 byl jmenován profesorem botaniky na univerzitě ve Freiburgu. V roce 1868 byl jmenován ředitelem Botanického ústavu Univerzity ve Würzburgu. Ve Würzburgu i zemřel.\n"}
{"id": "1338207", "url": "https://cs.wikipedia.org/wiki?curid=1338207", "title": "Kostel svaté Anežky České (Stříbrnice)", "text": "Kostel svaté Anežky České (Stříbrnice)\n\nKostel sv. Anežky České je římskokatolický, orientovaný filiální kostel ve Stříbrnici. Patří do farnosti Staré Město pod Sněžníkem. Je situován severně od silnice procházející obcí, na levém břehu Stříbrnického potoka.\nKostel byl založen v roce 1750.\n\nSeverně od kostela je bývalý německý hřbitov.\n\n"}
{"id": "1338212", "url": "https://cs.wikipedia.org/wiki?curid=1338212", "title": "Vladimír Procházka (horolezec, 1948)", "text": "Vladimír Procházka (horolezec, 1948)\n\nVladimír „Chroust“ Procházka (* 16. srpna 1948) – český horolezec, historik, metodik a publicista.\n\nPřezdívku zdědil po otci, který ji získal na táboře, když se schovával v koruně stromu obdobně jako chrousti. Lezení se věnoval i jeho starší bratr.\n\n\n\n\n"}
{"id": "1338213", "url": "https://cs.wikipedia.org/wiki?curid=1338213", "title": "Jan Kubík", "text": "Jan Kubík\n\nJan Kubík (* 29. října 1978 Český Krumlov) je český politik a podnikatel, od října 2017 poslanec Poslanecké sněmovny PČR, od roku 2016 zastupitel Jihočeského kraje (v letech 2016 až 2017 též náměstek hejtmana), od roku 2010 zastupitel a starosta obce Loučovice, člen hnutí ANO 2011.\n\nZískal technické vzdělání v oboru elektro. V letech 2009 až 2010 byl jednatelem a společníkem ve firmě \"\"LOAL\"\", v letech 2011 až 2013 jednatelem a společníkem ve firmě \"\"ECOVIO\"\" a v letech 2015 až 2017 jednatelem a společníkem ve firmě \"\"CEPHALUS\"\". Od roku 2014 je pak jednatelem a společníkem ve firmě \"\"ELTRIO\"\".\n\nAngažuje se v oblasti rozvoje regionu – v letech 2013 až 2016 byl členem správní rady obecně prospěšné společnosti \"\"Destinační management LIPENSKO\"\", od roku 2012 je předsedou správní rady obecně prospěšné společnosti \"\"PORÁKOVA VILA\"\" a od února 2016 je jednatelem a společníkem ve firmě \"\"Služby Loučovice\"\". Angažoval se ve Svazku lipenských obcí.\n\nJan Kubík žije v obci Loučovice na Českokrumlovsku. S manželkou Petrou má jednoho syna.\n\nOd roku 2013 je členem hnutí ANO 2011, předsedá Oblastní organizaci Český Krumlov.\n\nV komunálních volbách v roce 2006 kandidoval jako nezávislý na kandidátce subjektu s názvem \"\"Sdružení nezávislých kandidátů č.I\"\" do Zastupitelstva obce Loučovice, ale neuspěl. Podařilo se mu to až ve volbách v roce 2010, když vedl jako nezávislý kandidátku subjektu s názvem \"\"Sdružení nezávislých kandidátů - sdružení č.2\"\". Dne 8. listopadu 2010 byl zvolen starostou obce Loučovice. Ve volbách v roce 2014 mandát zastupitele obce obhájil, když vedl tamní kandidátku hnutí ANO 2011. V listopadu 2014 byl opět zvolen starostou obce. Také ve volbách v roce 2018 obhájil mandát zastupitele obce, když vedl tamní kandidátku hnutí ANO 2011. Na začátku listopadu 2018 byl již po třetí zvolen starostou obce.\n\nV krajských volbách v roce 2012 kandidoval jako nestraník za SPOZ do Zastupitelstva Jihočeského kraje, ale neuspěl. Krajským zastupitelem se stal až ve volbách v roce 2016, a to již jako člen hnutí ANO 2011. V listopadu 2016 byl zvolen náměstkem hejtmana pro oblasti: územní plánování, doprava a dopravní obslužnost, správa komunikací, přeshraniční spolupráce. Po rozpadu krajské koalice byl v dubnu 2017 z této pozice odvolán.\n\nVe volbách do Poslanecké sněmovny PČR v roce 2013 kandidoval za hnutí ANO 2011 v Jihočeském kraji, ale neuspěl. Podařilo se mu to až ve volbách v roce 2017, když byl za hnutí ANO 2011 zvolen poslancem v Jihočeském kraji, a to z pátého místa kandidátky.\n"}
{"id": "1338215", "url": "https://cs.wikipedia.org/wiki?curid=1338215", "title": "Bamenda", "text": "Bamenda\n\nBamenda, také známá jako Abakwa a Mankon Town, je město v severozápadním Kamerunu. Město má přibližně 500 000 obyvatel a je vzdáleno 366 km severozápadně od hlavního města Yaoundé. Bamenda je známá studeným podnebím a umístěním v malebném kopcovitém terénu.\n\nMěsto vzniklo spojením sedmi vesnic - Mankon, Mendakwe, Nkwen, Chomba, Mbatu, Nsongwa a Bandzah.\nHlavní etnickou skupinou v Bamendě jsou Tikarové. Tikarové v minulosti čelili nájezdům skupin z okolních kopců a v 18. století se připojili k obranému svazu skupin mluvících jazykem Mbum.\n\nKe konci 19. století Bamenda podléhala německým kolonialistům, což je dodnes patrné na některých stavbách ve městě, např. na pevnosti, která je dnes využívána jako vrchní soud v Bamendě. Po porážce Německa v 1. světové válce rozdělila Společnost národů německé koloniální teritorium mezi vítězné státy. Bamenda spadala do západního Kamerunu (dnes zahrnuje severozápadní a jihozápadní oblasti Kamerun), který byl spravován společně s Nigérii jako britský protektorát až do roku 1961. V tomto roce byla oblast po referendu připojena k už tehdy nezávislé republice Kamerun.\nDnes mluví většina obyvatel města anglicky a Kamerunská pidgin angličtina je hlavním jazykem používaným v obchodech a ulicích Bamendy. Některé politické nátlakové skupiny ve městě podporují oddělení od zbytku Kamerunu, ve kterém se mluví francouzsky.\n\nBamenda je regionálním centrem a má mnoho obchodů, bank a úřadů. V hospodářství je hlavní zpracování zemědělských plodin (káva), potravinářství, řemeslná výroba, vzdělávání, turismus, stavebnictví a doprava. Místní muzea a obchody ukazují širokou paletu místních výrobků (košíku, korálků a dřevěných nebo bronzových sošek).\nMěsto má silniční spojení s městy Yaoundé a Douala.\n"}
{"id": "1338226", "url": "https://cs.wikipedia.org/wiki?curid=1338226", "title": "Maroua", "text": "Maroua\n\nMaroua je město v Kamerunu, hlavní město Dálného severního regionu (Far North Region).\nRozkládá se na březích řek Ferngo a Kaliao na úpatí hor Mandara.\nPodle sčítání obyvatel v roce 2005 má 201 371 obyvatel. Město má letiště, které je umístěno u městečka Salak, zemědělskou školu a etnografické muzeum. V roce 2008 byla ve městě založena universita.\n\nSeverně od Maroua je rezervace Waza National Park. Jižně je umístěná velká vojenská základna jednotek rychlé reakce. Panorámatu města dominuje hora Maroua. Převažujícím náboženstvím je Súfismus.\n\nMěsto je známé ohromnými lány zázvoru a z něho vyráběným likérem.\n"}
{"id": "1338234", "url": "https://cs.wikipedia.org/wiki?curid=1338234", "title": "Andrew Powell", "text": "Andrew Powell\n\nAndrew Powell (* 18. dubna 1949, Surrey, Anglie) je anglický hudební skladatel, narozený velšským rodičům. V roce 2003 se odstěhoval do Walesu a začal studovat velštinu, kterou dnes ovládá téměř jako rodný jazyk.\n\nPowell začal brát lekce hry na piano ve věku čtyř let a později navštěvoval hudební školu King's College School ve Wimbledonu, kde se učil hrát i na housle, violu a orchestrální perkusy. Hudbu začal skládat v jedenácti letech a studoval kompozici u Karlheinz Stockhausena and György Ligetiho v Darmstadt New Music Summer School v Německu předtím, než získal magisterský titul na King's College v Cambridge. V Cambridge se připojil do skupiny elektronické hudby Intermodulation, ve které byli Roger Smalley, Tim Souster a Robin Thompson, a progressive rockové skupiny Henry Cow, kterou založili Fred Frith a Tim Hodgkinson, kde hrál na baskytaru a bicí.\n\nPo odchodu z Cambridge vystupoval jako sólista Proms v Royal Albert Hall v Londýně. Později pracoval s různými orchestry, včetně Covent Garden a London Symphony Orchestra, London Philharmonic Orchestra, BBC Welsh Orchestra a BBC Symphony Orchestra kde pracoval s Pierre Boulezem. Začal též pracovat jako studiový hudebník a založil soubor \"Come to the Edge\" s Robinem Thompsonem a Morrisem Pertem, který pravidelně vystupoval s japonským virtuosem Stomu Yamashtou.\n\n"}
{"id": "1338236", "url": "https://cs.wikipedia.org/wiki?curid=1338236", "title": "Mariánská Hora (Horní Čermná)", "text": "Mariánská Hora (Horní Čermná)\n\nMariánská Hora je název pro samotu a poutní místo nalézající se asi 1,5 km jihozápadně od obce Horní Čermná.\n\nRoku 1857 byl na Mariánské hoře postaven pískovcový sloupek s obrázkem Panny Marie Zellenské.\nPoblíž byla roku 1864 postavena kaple, která byla roku 1875 přestavěna na kostel. Z původní kaple zůstal presbytář. Světitelem byl bývalý čermenský farář, poté vikář Josef Tupec z České Třebové. Roku 1865 byl postaven malý patrový domek o čtyřech místnostech, ve kterém bydlel zakladatel a správce Mariánské hory Leopold Fiala. Farnost roku 1872 přistavěla další domek, který byl roku 1876 zvýšen o patro a současně zde byla povolena hostinská koncese.\n\nV roce 1886 byla před poutním kostelem postavena křížová cesta sestávající ze 14 zastavení.\n\n"}
{"id": "1338249", "url": "https://cs.wikipedia.org/wiki?curid=1338249", "title": "Kontrolní výbor Poslanecké sněmovny Parlamentu České republiky", "text": "Kontrolní výbor Poslanecké sněmovny Parlamentu České republiky\n\nKontrolní výbor Poslanecké sněmovny Parlamentu ČR je jedním z výborů, které je Poslanecká sněmovna povinna zřídit na začátku každého volebního období. Ve volebním období 2013–2017 ho vedl Vladimír Koníček z KSČM.\n\n\n\n\n\n"}
{"id": "1338250", "url": "https://cs.wikipedia.org/wiki?curid=1338250", "title": "Edwin Klebs", "text": "Edwin Klebs\n\nEdwin Theodor Albert Klebs (6. únor 1834 – 23. říjen 1913) byl německo-švýcarský patolog, bakteriolog a fyziolog. V roce 1869 objevil Klebsův-Löfflerův bacil (\"Corynebacterium diphtheriae\"), který je původcem záškrtu. Ovlivnil též vývoj mikroskopie, když do ní zavedl impregnaci parafínem. V letech 1873-1882 působil na pražské Karlo-Ferdinandově univerzitě. V letech 1879–80 byl děkanem lékařské fakulty UK v Praze. Rod bakterií klebsiella je pojmenován na jeho počest. Narodil se v dnešním Kaliningradě (tehdy pruský Königsberg), zemřel v Bernu. Byl žákem Rudolfa Virchowa na univerzitě ve Würzburgu. Jeho syn Arnold Klebs byl lékařem.\n"}
{"id": "1338251", "url": "https://cs.wikipedia.org/wiki?curid=1338251", "title": "Petiční výbor Poslanecké sněmovny Parlamentu České republiky", "text": "Petiční výbor Poslanecké sněmovny Parlamentu České republiky\n\nPetiční výbor Poslanecké sněmovny Parlamentu ČR je jedním z výborů, které je Poslanecká sněmovna povinna zřídit na začátku každého volebního období. Ve volebním období 2013–2017 ho vedla Zuzka Bebarová-Rujbrová z KSČM.\n\nV letech 1993–1996: Výbor petiční, pro lidská práva a národnosti\n\n\n\nIng. Karel Fiedler, \nMgr. Jiří Junek, \nMUDr. Pavel Plzák, \nMiroslava Strnadlová\n\nIng. Miroslav Bernášek, \nprof. Ing. Václav Cempírek, Ph.D., \nMgr. Zdeňka Horníková, \nRNDr. Vladimír Koníček,\nIng. Hana Orgoníková, \nMgr. Jaroslav Škárka,\n\nPhDr. Kateřina Jacques,\nMgr. Helena Mallotová,\nIng. Hana Orgoníková\n\nIng. Jaroslav Lobkowicz,\nMgr. Václav Nájemník,\nIng. Hana Orgoníková\n\nKateřina Dostálová,\nJiří Hofman,\nIng. Veronika Nedvědová,\nIng. Hana Orgoníková\n\nIng. Vavřinec Fójcik,\nJUDr. Pavla Jurková,\nIng. Hana Orgoníková,\nBc.ing Vladimír Procházka\n"}
{"id": "1338255", "url": "https://cs.wikipedia.org/wiki?curid=1338255", "title": "Bafoussam", "text": "Bafoussam\n\nBafoussam je město v Kamerunu. Je hlavním městem západního regionu a leží v horách Bambouto. Podle sčítání z roku 2005 má Bafoussam 239 287 obyvatel.\n\nMěsto je regionálním centrem obchodu. Pěstuje se zde káva, která se ve městě i zpracovává, tabák a čaj. Ve městě je pivovar.\n\nBafoussam je centrem etnické skupiny Bamiléké a sídlí zde i jejích náčelník.\n"}
{"id": "1338257", "url": "https://cs.wikipedia.org/wiki?curid=1338257", "title": "Pomněnka (jméno)", "text": "Pomněnka (jméno)\n\nPomněnka je ženské křestní jméno slovanského původu. Pochazí ze staročeského slova \"pomníti\" \"pamětlivý\", \"vzpomínka\".\nPodle starého kalendáře slaví jmeniny 20. srpna \nDuchovní význam patří rovněž do oblasti Venuše a její modrá barva, barva duchovních Ideálů, probouzí v člověku náboženský smysl pro meditaci koncentraci a velikou vnitřní sílu modlitby.\n\n\n"}
{"id": "1338259", "url": "https://cs.wikipedia.org/wiki?curid=1338259", "title": "Christian von Ehrenfels", "text": "Christian von Ehrenfels\n\nChristian von Ehrenfels (celým jménem Maria Christian Julius Leopold Freiherr von Ehrenfels, 20. června 1859, Rodaun – 8. září 1932, Lichtenau im Waldviertel) byl rakouský filosof a psycholog, jeden ze zakladatelů tvarové psychologie, který dlouhodobě působil v Praze. \n\nNarodil se v obci Rodaun nedaleko Vídně. Filozofii vystudoval na univerzitách ve Vídni, kde byl žákem Franze Brentana, a ve Štýrském Hradci, kde ho vedl Alexius Meinong. Ve Vídni také vystudoval hudbu u Antona Brucknera. \nV letech 1896–1929 byl profesorem filozofie na německé univerzitě v Praze. Byl obhájcem eugeniky a polygamie, tyto jeho názory vyvolaly prudký odpor u české publicistiky. S českým prostředím byl Ehrenfels v silném kontaktu, roku 1929 například napsal dopis Tomáši Garrigue Masarykovi a vyzval ho k založení „nového katolicismu“. To ovšem Masaryk odmítl. \n\nEhrenfels se věnoval též hudebnímu komponování a psal divadelní dramata (\"Sternenbraut\", \"Die Mutter der Legionärs\", \"Hvězdná nevěsta\").\n"}
{"id": "1338263", "url": "https://cs.wikipedia.org/wiki?curid=1338263", "title": "Kousséri", "text": "Kousséri\n\nKousséri je město na severu Kamerunu ležící v dálném severním regionu (\"Far North region\"). Rozkládá se na hranicích Kamerunu s Čadem u soutoku řek Šari a Logone. Na druhém břehu řek se nachází mnohem větší čadské město N'Djamena, s nímž je Kousséri spojeno mostem. Dle sčítání lidu v roce 2005 mělo město 89 123 obyvatel a v současné době roste jejich počet přívalem uprchlíků z Čadu. Obyvatelé města jsou většinou Arabové a mnoho z nich jsou Baggárové přicházející ze sousedního Čadu.\n"}
{"id": "1338264", "url": "https://cs.wikipedia.org/wiki?curid=1338264", "title": "Rozpočtový výbor Poslanecké sněmovny Parlamentu České republiky", "text": "Rozpočtový výbor Poslanecké sněmovny Parlamentu České republiky\n\nRozpočtový výbor Poslanecké sněmovny Parlamentu ČR je jedním z výborů, které je Poslanecká sněmovna povinna zřídit na začátku každého volebního období.\nVe volebním období 2013–2017 ho vedl Václav Votava z (ČSSD).\n\n\n\n\n\n\n\n\n\n"}
{"id": "1338268", "url": "https://cs.wikipedia.org/wiki?curid=1338268", "title": "Biela voda", "text": "Biela voda\n\nBiela voda je pojmenování více vodních toků:\n\n"}
{"id": "1338283", "url": "https://cs.wikipedia.org/wiki?curid=1338283", "title": "Jan Horák (motocyklový závodník)", "text": "Jan Horák (motocyklový závodník)\n\nJan Horák (23. února 1909 Tachlovice - 5. září 2003) byl československý motocyklový závodník a sběratel motocyklů. Mistr sportu, čestný člen Enthusiast Rudge Club v britském Bristolu a čestný občan Tachlovic. Zakladatel místního Automotoklubu, Veteran Car Clubu a závodu historických motorových vozidel \"Tachlovický trojúhelník\" (Tachlovice-Nučice-Dobříč-Tachlovice, v roce 2009 se konal 33. ročník).\n\nJel nespočet motocyklových silničních závodů, a to i se sajdkárami. Do roku 1939 startoval takřka ve všech tehdy pořádaných závodech. V roce 1953 dosáhl absolutního vítězství ve své kategorii. Poslední plochou dráhu jel na pražském Strahově.\n\n\n\n"}
{"id": "1338285", "url": "https://cs.wikipedia.org/wiki?curid=1338285", "title": "Westfalia Rhynern", "text": "Westfalia Rhynern\n\nWestfalia Rhynern (celým názvem: Sportverein Westfalia Rhynern e. V.) je německý sportovní klub, který sídlí ve městě Hamm ve spolkové zemi Severní Porýní-Vestfálsko. Založen byl v roce 1935 pod názvem TSV Rhynern. Svůj současný název nese od roku 1946. Od sezóny 2018/19 působí v Oberlize Westfalen, páté německé nejvyšší fotbalové soutěži. Své domácí zápasy odehrává na stadionu Helmut-Voss-Arena s kapacitou 3 500 diváků. Klubové barvy jsou modrá a bílá.\n\nMimo mužský fotbalový oddíl má sportovní klub i jiné oddíly, mj. oddíl gymnastiky, lehké atletiky, stolního tenisu, volejbalu a badmintonu.\n\nZdroj: \n\n\n\nZdroj: \n\n\n\nZdroj: \n\n"}
{"id": "1338286", "url": "https://cs.wikipedia.org/wiki?curid=1338286", "title": "Ústavně právní výbor Poslanecké sněmovny Parlamentu České republiky", "text": "Ústavně právní výbor Poslanecké sněmovny Parlamentu České republiky\n\nÚstavně právní výbor Poslanecké sněmovny Parlamentu ČR je jedním z výborů, které si může Poslanecká sněmovna zřídit. \nVe volebním období 2013–2017 ho vedl Jeroným Tejc z (ČSSD).\n\n\n\n\n\n\n\n\n\n"}
{"id": "1338289", "url": "https://cs.wikipedia.org/wiki?curid=1338289", "title": "Xylulóza", "text": "Xylulóza\n\nXylulóza je ketopentóza, monosacharid skládající se z pěti atomů uhlíku včetně ketonové funkční skupiny. Její chemický vzorec je CHO. V přírodě se vyskytuje jak ve formě -, tak -enantiomerů.\n\nPři onemocnění zvaném pentosurie se L-xylulóza hromadí v moči v důsledku nedostatečné aktivity enzymu L-xylulózareduktasy. Vzhledem k tomu, že L-xylulóza je redukující cukr (stejně jako D-glukóza), byli dříve pacienti s penosurií chybně diagnostikováni jako diabetici.\n"}
{"id": "1338290", "url": "https://cs.wikipedia.org/wiki?curid=1338290", "title": "Ngaoundéré", "text": "Ngaoundéré\n\nNgaoundéré, nebo N'Gaoundéré, je hlavní město kamerunského regionu Adamawa (Adamaoua) . Dle sčítání z roku 2005 má město 152 700 obyvatel.\n\nZ města vede železniční trať do města Yaoundé a je plánováno protažení železnice na sever do Čadu. V blízkém okolí města jsou ložiska bauxitu.\n\nŠedesát procent obyvatel vyznává islám, zbytek jsou hlavně křesťané různých denominaci.\n"}
{"id": "1338291", "url": "https://cs.wikipedia.org/wiki?curid=1338291", "title": "Grigorij Kozincev", "text": "Grigorij Kozincev\n\nGrigorij Michajlovič Kozincev (\"Григо́рий Миха́йлович Ко́зинцев\", 22. března 1905 Kyjev – 11. května 1973 Leningrad) byl sovětský filmový režisér. Už jako student kyjevského gymnázia se věnoval divadlu, v roce 1920 odešel studoval umění do Petrohradu, kde spolu se Sergejem Jutkevičem založili o rok později experimentální studio FEKS (Továrna excentrického herce). Zde začala jeho spolupráce s režisérem Leonidem Traubergem, která trvala až do konce druhé světové války. Spoly vytvořili avantgardní inscenaci \"Ženitba aneb Elektrifikace Gogola\" a od roku 1924 začali natáčet filmy. Největší úspěch měli s trilogií popisující vzestup bolševického hnutí na osudech mladého petrohradského dělníka Maxima, kterou natočili podle vlastního scénáře a hlavní roli hrál Boris Čirkov (\"Maximovo mládí\", \"Maximův návrat\" a \"Spiknutí aneb Vyborská strana\"). Samostatně natočil Kozincev životopisný film o Vissarionu Bělinském (\"Přítel talentů\") a adaptace literární klasiky: \"Don Quijote\" (v hlavní roli Nikolaj Čerkasov), \"Hamlet\" (v hlavní roli Innokentij Smoktunovskij) a \"Král Lear\" (v hlavní roli Jüri Järvet). Za \"Hamleta\" získal zvláštní cenu poroty na festivalu v Benátkách a nominaci na Zlatý Glóbus pro nejlepší neanglicky mluvený film. Kozincev působil také jako pedagog na Ruském státním institutu scénických umění a vedoucí režijní dílny Lenfilmu, režíroval v Alexandrinském divadle, byl předsedou poroty Moskevského filmového festivalu 1971, obdržel titul Národní umělec SSSR, Leninův řád, Stalinovu cenu a Řád Říjnové revoluce. Je autorem knihy \"Život a film\", obsahující vzpomínky i teoretické úvahy. \n\n\n\n"}
{"id": "1338294", "url": "https://cs.wikipedia.org/wiki?curid=1338294", "title": "Turistická značená trasa 5805", "text": "Turistická značená trasa 5805\n\nPřístup veřejnosti je možný po celý rok.\n\n"}
{"id": "1338297", "url": "https://cs.wikipedia.org/wiki?curid=1338297", "title": "Zübeyde Sultan", "text": "Zübeyde Sultan\n\nZübeyde Sultan (28. března 1728 – 4. června 1756) byla osmanská princezna. Byla dcerou sultána Ahmeda III. a sestrou sultánů Mustafy III. a Abdulhamida I.\n\nNarodila se 28. března 1728 v Konstantinopoli (dnes Istanbul) sultánově konkubíně Musli Kadin. Její otec byl sesazen z trůnu roku 1730, takže vyrůstala v paláci Eski (starý palác). Zde však rodina žila v obvyklém komfortu. Později se o ni staral Dilsiz Mehmed Aga nedaleko Edirne. \n\nJejí synovec, sultán Mahmud I., nechal v roce 1747 vybudovat sídlo u jezera právě pro ni. \n\nV roce 1748 se provdala za Sulejmana Pašu, Beylerbeye (guvernéra) anatolské provincie. Zemřel však za pouhých šest měsíců po svatbě. Za rok se tedy vdala podruhé za Numana Pašu, vůdce říšské armády a guvernéra provincií Thessaloniki a Kavaly. Ten se pak díky sňatku s ní dostal i na vyšší pozice. \n\nTurecký dějepisec Mustafa Çağatay Uluçay popisuje Zübeyde jako princeznu \"filantropku, strážkyni chudoby, která četla ve dne v noci\". \n\nStejně jako její sourozenci, zemřela ve velmi nízkém věku, ve 28 letech. Pohřbena je v hrobce sultánek v Istanbulu. \n"}
{"id": "1338302", "url": "https://cs.wikipedia.org/wiki?curid=1338302", "title": "Arabinóza", "text": "Arabinóza\n\nArabinóza (arabinosa) je aldopentóza, tedy monosacharid, který patří mezi aldózy a pentózy.\n\nVětšina sacharidů se v přírodě vyskytuje převážně jako D-enantiomery, jelikož jsou syntetizovány z D-glyceraldehydu. U arabinózy je tomu naopak, L-arabinóza je běžnější než D-arabinóza a je součástí některých biopolymerů jako jsou hemicelulóza a pektin.\n\nL-arabinózový operon (araBAD operon) je operon, který řídí katabolismus arabinózy u \"E. coli\" a je dynamicky aktivován přítomností arabinózy a nepřítomností glukózy.\n\nObvyklou metodou přípravy arabinózy z glukózy je Wohlova degradace.\n\nArabinóza byla pojmenována podle arabské gumy, z níž byla poprvé izolována.\n\nV syntetické biologii se arabinóza používá k nevratnému nebo vratnému zahájení exprese proteinů u \"E. coli\". Tento „spínač“ může být rušen přítomností glukózy nebo obrácen jejím přidáním do živné půdy.\n\nArabinóza byla původně používána jako sladidlo; funguje také jako inhibitor sacharázy, enzymu, který v tenkém střevě rozkládá sacharózu na glukózu a fruktózu. Tento účinek byl pozorován u hlodavců i u lidí. Pomocí arabinózy lze tedy snížit glykemický index potravin. Dlouhodobý vliv požívání arabinózy na parametry jako jsou HbA1c a koncentrace glukózy v krvi nejsou známé. Potraviny a jídla s obsahem arabinózy jsou často vytvářena speciálně pro diabetiky. Tato jídla jsou obzvlášť oblíbená v Číně a Japonsku, kde je arabinóza legální přídatnou látkou.\n\nArabinóza má potenciálně prebiotické účinky, jelikož není absorbována ve střevech a může být využita probiotiky jako jsou bifidobakterie.\n"}
{"id": "1338304", "url": "https://cs.wikipedia.org/wiki?curid=1338304", "title": "SV Rödinghausen", "text": "SV Rödinghausen\n\nSV Rödinghausen (celým názvem: Sportverein Rödinghausen e. V.) je německý sportovní klub, který sídlí v obci Rödinghausen ve spolkové zemi Severní Porýní-Vestfálsko. Založen byl v roce 1970 po fúzi klubů VfR Bieren a SV Grün-Weiß Schwenningdorf. Od sezóny 2014/15 působí v Regionallize West, čtvrté německé nejvyšší fotbalové soutěži. Své domácí zápasy odehrává na Häcker-Wiehenstadionu s kapacitou 2 489 diváků. Klubové barvy jsou zelená, černá a bílá.\n\nMimo mužský fotbalový oddíl má sportovní klub i jiné oddíly, mj. oddíl ženské gymnastiky, aerobicu, karate a badmintonu.\n\n\nZdroj: \n\n\n\nZdroj: \n\n"}
{"id": "1338306", "url": "https://cs.wikipedia.org/wiki?curid=1338306", "title": "Robert Králíček", "text": "Robert Králíček\n\nRobert Králíček (* 11. února 1977 Pardubice) je český politik a manažer, od října 2017 poslanec Poslanecké sněmovny PČR, v letech 2014 až 2018 zastupitel a radní městské části Praha 12, člen hnutí ANO 2011.\n\nAbsolvoval Obchodní akademii Pardubice, maturoval v roce 1995. Od téhož roku pracuje v telekomunikacích v komerční sféře. V letech 1995 až 2001 byl konzultantem služeb zákazníků u firmy \"Eurotel Praha\", následně pracoval u společností \"TNT Express Worldwide Czech Republic\" a \"Fincom International\". V letech 2005 až 2014 byl zaměstnancem společnosti \"Cisco Systems Czech Republic\", kde působil na různých manažerských pozicích. Od roku 2015 je jednatelem a společníkem ve firmě \"ARK Communications\", krátce byl též jednatelem a společníkem ve firmě \"BK Commercium\" (2016 až 2017).\n\nV letech 2016 až 2017 byl členem představenstva akciové společnosti \"Operátor ICT\". Od roku 2015 je členem dozorčí rady a od roku 2017 předsedou dozorčí rady akciové společnosti \"Pražská teplárenská Holding\".\n\nRobert Králíček žije v Praze, konkrétně v městské části Praha 12. Má dvě děti.\n\nOd roku 2014 je členem hnutí ANO 2011.\n\nV komunálních volbách v roce 2014 kandidoval jako nestraník za hnutí ANO 2011 do Zastupitelstva hlavního města Prahy a městské části Praha 12. Celoměstským zastupitelem se nestal, ale byl zvolen zastupitelem městské části. V listopadu 2014 se pak stal uvolněným radním městské části. Zodpovídá za IT, životní prostředí, strategické plánování, mezinárodní vztahy a evropské fondy. Ve volbách v roce 2018 již nekandidoval.\n\nVe volbách do Poslanecké sněmovny PČR v roce 2017 byl za hnutí ANO 2011 zvolen poslancem v Praze, a to z pátého místa kandidátky.\n"}
{"id": "1338308", "url": "https://cs.wikipedia.org/wiki?curid=1338308", "title": "Aviation Safety Network", "text": "Aviation Safety Network\n\nAviation Safety Network (ASN) jsou webové stránky evidující letecké nehody a únosy letadel. Databáze obsahuje detaily přes 10 700 incidentů, a kromě toho obsahuje i vyšetřovací zprávy, novinky, fotografie a statistiky.\n\nStránky \"Aviation Safety Network\" byly založeny v roce 1996 Harro Ranterem pod názvem \"Aviation Safety Web Pages\". V roce 1998 se k němu připojil Fabian I. Lujan, aby mu pomohl s přesným a aktuálním zpravodajstvím o nehodách dopravních letounů. V roce 1999 získaly stránky svůj současný název.\n\n"}
{"id": "1338309", "url": "https://cs.wikipedia.org/wiki?curid=1338309", "title": "AMX International", "text": "AMX International\n\nAMX International je joint venture společností Alenia (46,5 %), Embraer (29,7 %) a Aermacchi (23,6 %) založené za účelem výroby útočného letounu AMX International AMX. Sídlem společnosti je Řím.\n\nPartnerské společnosti vyrábějí různé části letounu:\n\n"}
{"id": "1338316", "url": "https://cs.wikipedia.org/wiki?curid=1338316", "title": "Kostel svaté Hedviky Slezské (Zabrze)", "text": "Kostel svaté Hedviky Slezské (Zabrze)\n\nKostel svaté Hedviky Slezské (polsky: \"Kościół św. Jadwigi\" \"Śląskiej\") je historický římskokatolický dřevěný kostel v městě Zabrze, městská gmina Zabrze, okres Zabrze, Slezské vojvodství a náleží k děkanátu Zabrze, diecéze gliwická, je farním kostelem farnosti svaté Hedviky v Zabrze.\n\nDřevěný kostel je v seznamu kulturních památek Polska pod číslem A/225/08 z 8. června 2008 a je součástí Stezky dřevěné architektury v Slezském vojvodství.\n\nKostel byl postaven v letech 1928–1929 z iniciativa kněze Józefa Benneka faráře z farnosti sv. Františka z Assisi. Projekt vypracoval architekt Karol Kuttentodt. První výkop byl proveden 16. května 1928, základní kámen položen 8. července 1928. Kostel byl vysvěcen 25. srpna 1929. Do roku 1945 byl kostelem filiálním. Kostel byl opravován v letech 1946, 1952 (střecha), 1977 a 2005–2006.\n\nJednolodní orientovaná dřevěná stavba roubené konstrukce, bedněna deskami. Kostel je postaven na 57 tunové železobetonové desce. Půdorys kostela je dvanácti stěn se čtyřmi osmibokými věžemi po obvodu. Střecha lodi je sedlová, věže jsou zakončeny jehlicovitou střechou pokryté měděným plechem. Střechy lodi, kněžiště a boční přístavby jsou kryté střešními taškami. V horní části lodi jsou prolomena oválná osmiboká okna. Okna ve věžích a nižších partiích jsou obdélníková. V roce 1997 byl změněn venkovní vzhled kostela, když bednění z modřínových desek namísto vodorovné polohy byly položeny svisle. Vodorovné bednění je zachováno na věžích.\n\nV lodi je plochý strop. Vnitřní vybavení je převážně z období 1930–1941. V hlavním oltáři se nacházejí dva vyřezávané obrazy sv. Hedviky Slezské jak staví kostel a jak rozdává chléb chudým. V kostele jsou čtyři boční oltáře. Šestý oltář se nachází v kapli sv. Barbory a je zhotoven z černého uhlí. Na hudební kruchtě se nacházejí varhany z roku 1883 vyrobené firmou Gebruder Walter (Góra u Poznaně). Varhany byly přemístěny z Lutně (Polsko). V kostele se nacházejí plastiky sv. Jozefa, sv. Barbory nebo Panny Marie Fatimské. V letech 1994–2001 byla provedena generální oprava interiéru a instalováno 18 vitráží.\n"}
{"id": "1338317", "url": "https://cs.wikipedia.org/wiki?curid=1338317", "title": "Ivan Puluj", "text": "Ivan Puluj\n\nIvan Pavlovič Puluj (ukrajinsky Іва́н Пулю́й, [\"Ivan Puljuj\"]; 2. února 1845 Hrymajliv, Ternopilská oblast (Halič) – 31. ledna 1918 Praha) byl ukrajinský fyzik, elektrotechnik, vynálezce, překladatel a důležitá kulturní osobnost. Velkou část svého života také působil v Praze.\n\nIvan Puljuj se narodil 2. února 1845 do hluboce věřící řeckokatolické rodiny.\n\nV roce 1865 ukončil Ternopilské gymnázium a začal studovat teologickou fakultu na Vídenské univerzitě, kterou ukončil s vyznamenáním. Později na této univerzitě studoval matematicko-fyzikální fakultu, kterou dokončil roku 1872. Byl soukromým docentem Vídenské Univerzity.\n\nMezi lety 1874 – 1875 Ivan Pavlovič přednášel fyziku ve Vojensko-Námořní akademii ve Fiume (Srbsko), dnešní Rijece Chorvatsko.\n\nRoku 1875 Ivan Puluj jako učenec Rakouského Ministerstva Školství zdokonalil své znalosti pod vedením profesora Avgusta Kundta na Štrasburgské Univerzitě. V roce 1876 získal titul doktora přírodních věd s tezí „O závislosti tření plynů od teploty“.\n\nV roce 1884 mu nabídlo Ministerstvo školství Rakousko–Uherské monarchie, jakožto profesoru experimentální fyziky Ivanu Pavloviči, post vedoucího katedry fyziky německé Vyšší technické školy (nyní České vysoké učení technické) v Praze, která se roku 1903 stala prvním evropským oddělením fyziky a elektrotechniky. Od roku 1888 do roku 1889 byl rektorem této školy a vytvořil katedru elektrotechniky, již byl rektorem na dalších 32 let. Kromě toho byl i státním poradcem pro elektrotechniku v Česku a na Moravě.\n\nV průběhu své dlouholeté vědecké kariéry spolupracoval s mnoha slavnými vědci jako např.: František Křižík, Emil Kolben, Josef Daňek nebo třeba Nikola Tesla či Albert Einstein.\n\nByl odborníkem na stavbu elektráren a díky tomu se podílel na jejich stavbě nejen v Praze, ale i v menších městech (např. Františkovy Lázně, Cvikov, okolí Vyššího Brodu).\n\nV roce 1916 mu bylo nabídnuto místo ministra školství v Rakousku, které však ze zdravotních důvodů musel odmítnout. Po ukončení vědecké kariéry se začal více než kdy dříve zapojovat do činnosti publicistické a organizační.\n\nZemřel 31. ledna 1918 v Praze, kde je pohřben.\n\nPuluj je také známý svým přínosem v podpoře ukrajinské kultury.\n\nNa Ternopilském gymnáziu založil mládežnickou skupinu „Hromada“, aby studoval a popularizoval ukrajinské dějiny spolu s kulturou. Dále ve svých studentských letech organizoval „Vídeň Sič“, kterým sjednotil ukrajinskou mládež rakouského hlavního města.\n\nAktivně podporoval otevření ukrajinské univerzity ve Lvově a publikoval články na podporu ukrajinského jazyka.\n\nSpolu s P. Kulishem a I. Nechuy-Levytským přeložil do ukrajinštiny Nový zákon a Žalmy a vydal modlitební knihu. \n\nJako profesor organizoval stipendia pro ukrajinské studenty v Rakousku-Uhersku a v emigraci pomáhal ukrajinským uprchlíkům.\n\nV roce 1915 napsal článek v němčině o požadované nezávislosti Ukrajiny, která se objevila v Praze\n\n„Světové dějiny nikdy nebyly jen určitým jednotlivcům nebo určitým národům. Malé národy a jejich úspěchy jsou často opomíjeny, zatímco úspěchy velkých národů jsou občas přehnané.“\n\n„Co se stane, jistě se stane a bude to nejlepší, protože taková je vůle Pána.“\n\n\n\"Materiál sálavé elektrody / zprávy Wiener.\"\n\n\"Materiál sálavé elektrody a tzv. Čtvrtý stav hmoty.\"\n\n\"Sálavá elektroda a tzv. Čtvrtý stav. Physical Memoirs\"\n\n\"O vzniku rentgenu a jeho fotografickém efektu.\"\n\n\"Dodatek k pojednání „O původu rentgenového záření a jeho fotografických efektů“.\"\n\n\"Ukrajina a její mezinárodní politický význam, Pakt o osvobození Ukrajiny, Praha (1915).\"\n\nSeznam všech jeho publikací najdete zde\n\n\nhttp://fyzmatik.pise.cz/922-pulujova-rentgenova-lampa.html\n\nhttp://tydenvedy.fjfi.cvut.cz/2001/web/sbornik/pdf/rtg.pdf\n\nhttp://www.ukrajinci.cz/ua/o-nas/skola-detem-literatura-1/skola-detem+c10/ivan-puljuj-ukrajinsky-fyzik-v-cesko-nemecke-praze+a10330.htm\n\nhttp://tntu.edu.ua//?p=en/university/puluj/\n\nhttps://web.archive.org/web/20121105123210/http://tntu.edu.ua//?l=uk&p=info%2Fpuluy%2Fbibliography\n\nhttp://www.oeug-wien.at/denkmaeler.html\n"}
{"id": "1338323", "url": "https://cs.wikipedia.org/wiki?curid=1338323", "title": "Volební výbor Poslanecké sněmovny Parlamentu České republiky", "text": "Volební výbor Poslanecké sněmovny Parlamentu České republiky\n\nVolební výbor Poslanecké sněmovny Parlamentu ČR je jedním z výborů, které je Poslanecká sněmovna povinna zřídit na začátku každého volebního období. \nVe volebním období 2013–2017 ho vedl Martin Komárek z (ANO 2011).\n\n\n\n\n\n\n\n"}
{"id": "1338324", "url": "https://cs.wikipedia.org/wiki?curid=1338324", "title": "Jan Richter (politik)", "text": "Jan Richter (politik)\n\nJan Richter (* 28. listopadu 1967 Vrchlabí) je český politik a pedagog, od října 2017 poslanec Poslanecké sněmovny PČR, od roku 2016 zastupitel Ústeckého kraje, v letech 2014 až 2018 zastupitel města Kadaň, člen hnutí ANO 2011.\n\nV 80. letech 20. století absolvoval Střední odborné učiliště dopravní v Plzni a Střední vojenskou automobilní školu v Nitře. Do roku 1989 byl vojákem z povolání.\n\nVystudoval vychovatelství pro speciálně pedagogické instituce na Pedagogické fakultě Univerzity Jana Evangelisty Purkyně v Ústí nad Labem (získal titul Mgr.). Na téže fakultě vystudoval také bakalářské obory školský management a sociální pedagogika, třetí bakalářský titul získal v roce 1997 na Právnické fakultě Masarykovy univerzity v oboru teorie a praxe přípravného řízení trestního.\n\nPracuje jako pedagog v zařízení náhradní výchovné péče. Jeho zaměstnavateli byli postupně Ministerstvo obrany ČR, Policie ČR, Bezpečnostní služba IBIS a základní škola. Během působení na škole se rovněž věnoval výzkumu otázek koncepce náhradní výchovné péče, problematice výchovy dětí z funkčních a dysfunkčních rodin, změnám osobnosti prostřednictvím aktivit na hranici frustrační tolerance a tvorbě a možnosti evaluace funkčních zátěžových a zážitkových terapeutických programů. Působí jako člen výboru Ministerstva školství, mládeže a tělovýchovy ČR pro pořádání kulturních a sportovních akcí v zařízeních náhradní výchovné péče a zároveň jako člen expertní skupiny pro školství při Poslanecké sněmovně PČR.\n\nV minulosti rovněž působil ve vzdělávací společnosti \"EDOST Chomutov\", kde přednášel pracovní právo, rodinné právo a Listinu základních práv a svobod. Angažuje se v rámci Fotbalové asociace ČR, od roku 2017 je členem odvolací a revizní komise, předseda Výkonného výboru Okresního fotbalového svazu v Chomutově a předseda odvolací a revizní komise fotbalového svazu Ústeckého kraje.\n\nJan Richter žije ve městě Kadaň na Chomutovsku. Je ženatý, má dvě dcery (Denisu a Terezu). Mezi jeho koníčky patří cestování, studium a vytváření a zpracování audio-foto-video záznamů.\n\nOd roku 2012 je členem hnutí ANO 2011, od roku 2016 zastává pozici předsedy Krajská organizace Ústeckého kraje.\n\nV komunálních volbách v roce 2010 kandidoval jako nestraník za SNK ED do Zastupitelstva města Kadaň, ale neuspěl. Zastupitelem města byl zvolen až ve volbách v roce 2014, když vedl tamní kandidátku hnutí ANO 2011. Působil jako člen Komise městské památkové rezervace a rozvoje a člen Kontrolního výboru. Ve volbách v roce 2018 se mu mandát nepodařilo obhájit (kandidoval až na předposledním místě).\n\nV krajských volbách v roce 2016 byl za hnutí ANO 2011 zvolen zastupitelem Ústeckého kraje. Působí jako předseda Finančního výboru.\n\nVe volbách do Poslanecké sněmovny PČR v roce 2013 kandidoval za hnutí ANO 2011 v Ústeckém kraji, ale neuspěl. Podařilo se mu to až ve volbách v roce 2017, když byl za hnutí ANO 2011 zvolen poslancem v Ústeckém kraji, a to ze druhého místa kandidátky. Celkem v roce 2018 zastával 22 funkcí.\n"}
{"id": "1338327", "url": "https://cs.wikipedia.org/wiki?curid=1338327", "title": "Výbor pro evropské záležitosti Poslanecké sněmovny Parlamentu České republiky", "text": "Výbor pro evropské záležitosti Poslanecké sněmovny Parlamentu České republiky\n\nVýbor pro evropské záležitosti Poslanecké sněmovny Parlamentu ČR je jedním z výborů, které je Poslanecká sněmovna povinna zřídit na začátku každého volebního období. \nVe volebním období 2013–2017 ho vedl Ondřej Benešík z (KDU-ČSL).\n\nV letech 1998–2004: Výbor pro evropskou integraci\n\n\n\n\n\n\n\n\n"}
{"id": "1338332", "url": "https://cs.wikipedia.org/wiki?curid=1338332", "title": "Afife Kadın", "text": "Afife Kadın\n\nAfife Kadın (1685 - 12. června 1723) byla konkubína osmanského sultána Mustafy II.\n\nEbu Bekir Efendi, ministr státních záležitostí, daroval Afife jako otrokyni do harému sultána Mustafy. Jako konkubínu ji pro sultána připravila nejspíše jeho matka. Byla žena, která byla zvolena jako hlavní společnice sultána. Porodila mu čtyři syny a jednu dceru. V březnu 1718 ji navštívila Lady Mary Wortleyová Montagu. Ta ji popsala jako nejoblíbenější ženu sultána. \n\nPo smrti sultána Mustafy v roce 1703 se musela vystěhovat z hlavního paláce. Měla právo se provdat za některého z vysoce postavených mužů v Osmanské říši. Tohoto práva nevyužila, byla oddaná sultánovi i po jeho smrti a reprezentovala jeho jméno. Její synové zemřeli v bojích o trůn a tak zůstala pouze se svou dcerou. \n"}
{"id": "1338343", "url": "https://cs.wikipedia.org/wiki?curid=1338343", "title": "Şayeste Hanım", "text": "Şayeste Hanım\n\nŞayeste Hanım (1836 Suchumi - 11. února 1912 Istanbul) byla osmanská konkubína a manželka sultána Abdülmecida I. \n\nNarodila se v roce 1836, jako dcera abchazského prince Tataşe Beye Inalipa a jeho ženy Sarey Hanim. Poté, co jako malá o oba rodiče přišla, vzal jí a její sestru Fatmu Mihrifelek Hanım jejich strýc do Istanbulu, kde je svěřil venkovské ženě v paláci Topkapi. Ta ji přejmenovala, dala jí důkladnou muslimskou i tureckou výchovu a učila ji správnému chování v harému, kam byla poté poslána. Zde také dospěla v krásnou mladou ženu. V jejích čtrnácti letech poznala sultána Abdülmecida, který se s ní roce 1852 oženil. \n\nPo roce manželství se jí narodil syn, princ Abdullah (zemřel v devíti letech). V roce 1856 porodila dceru, Naile Sultan. Po porodu věnovala svůj čas dětem. Sultán Abdülmecid zemřel v roce 1861. Po smrti sultánovy konkubíny Gülüstü Hanim, se ujala jejího syna Mehmeda, kterého vychovala. V roce 1880 provdala svou dceru Naile v paláci Dolmabahçe za Çerkeşe Mehmeda Paşu. \n\nJako nejdéle žijící konkubína sultána Abdülmecida zemřela 11. února 1912 v Istanbulu a byla pohřbena v mauzoleu Yahyi Efendiho. \n"}
{"id": "1338344", "url": "https://cs.wikipedia.org/wiki?curid=1338344", "title": "Glíma", "text": "Glíma\n\nGlíma je bojové umění provozované na Islandu a v dalších severských státech. Podle starých ság sloužilo již v 9. století k výcviku vikingských válečníků, název pochází ze staré severštiny a znamená \"záblesk\" nebo \"okamžik\". Poté, co skandinávské národy přijaly křesťanství, byla glíma odsuzována jako pohanský zvyk a upadla v zapomnění, tradice byla obnovena koncem 19. století. Od roku 1906 se koná mistrovství Islandu, glíma byla ukázkovým sportem na Letních olympijských hrách 1912, v roce 2007 byla založena International Glima Association a o rok později proběhlo první mistrovství světa. Glíma je na Islandu také součástí školního tělocviku.\n\nSoupeři se navzájem drží za postroje (\"glimuföt\") upevněné kolem pasu a stehen a snaží se povalit druhého na zem, kopy a údery jsou zakázány. Existuje osm povolených chvatů (\"brögð\"), při utkání je nutno neustále se točit po směru hodinových ručiček, pasivita je penalizována. Rozlišují se tři varianty zápasu: \"lausatök\", \"brokartök\" a \"hryggspenna\".\n\nV prostředí tohoto sportu se odehrává islandský film \"Bræðrabylta\". \n\n"}
{"id": "1338349", "url": "https://cs.wikipedia.org/wiki?curid=1338349", "title": "Zastupitelstvo města Blovice", "text": "Zastupitelstvo města Blovice\n\nZastupitelstvo města Blovice je nejvyšším orgánem samosprávy města Blovice, které má od roku 1994 15 zastupitelů včetně pěti členů městské rady a starosty města, který je zároveň členem městské rady. Zastupitelé jsou voleni v rámci komunálních voleb každé čtyři roky, přičemž poslední volby proběhly 5. a 6. října 2018 a následující volby proběhnou v roce 2022.\n\nRada městyse Blovice o 30 členech byla obnovena v 17. století, avšak v 80. letech téhož století došlo ke krizi, kdy se rada prakticky nescházela. V roce 1848 bylo zřízeno městské zastupitelstvo o 18 členech, později byl počet členů zvýšen v souvislosti s rozvojem města na 30. Po Sametové revoluci byl počet snížen na 20 a poté dále na dnešních 15. Hlavně v 60. letech 20. století docházelo ke slučování městského zastupitelstva s ostatními zastupitelstvy okolních obcí, které se připojily k městu Blovice.\n\nV současném volebním období (2018–2022) je v zastupitelstvu zastoupeno pět politických stran a hnutí. Od 31. října 2018 je starostou Bc. Robert Zelenka (<nowiki>\"ŽIJEME BLOVICE\"</nowiki> Sdružení nezávislých kandidátů), místostarostou Ing. Michal Hodek (Společně pro Blovice). Ze zákona musí zastupitelstvo zřídit kontrolní a finanční výbor. Předsedou kontrolního výboru je Mgr. Dagmar Hrubá (ODS) a předsedou finančního výboru Karel Prokopec (<nowiki>\"ŽIJEME BLOVICE\"</nowiki> Sdružení nezávislých kandidátů).\n\nRada městyse Blovic byla obnovena v 17. století. \"„Za panování Jeho Milosti Pána Pana N. N., pána na Hradišti, Žďáře, a Vildštejně stalo se obnovení rady v městyse Blovicích. Což by k cti a chvále Boží, Panny Marie, všech Svatých, svatých patronů, sv. Isidora, Antonína, Vavřince, Martina a Markéty Panny k dobrému prospěšnému městyse Blovic sloužiti mohlo, řízením Božím a milostivou vůlí Milostivé vrchnosti jsou následující osoby zvoleny a dosazeny.“\" Do rady bylo zvoleno 12 konšelů, 5 obecních starších, městský rychtář, 2 dohlížitelé na chléb a maso, 3 dohlížitelé na sladovnu a k dohledu na sládka, 2 desátníci, 2 hajní pro les a řeku, 2 k přijímání obecního obilí z polí a nepravidelně volena funkce zvoníka proti mračnům. Městská rada tedy čítala zhruba 30 členů, avšak počet nebyl stálý a neustále kolísal. Oněch 12 zvolených konšelů se střídalo po jednom měsíci ve funkci purkmistra. Každý nový občan města musel jako vstupní poplatek zaplatit 8 kop míšeňských a svačinu konšelům včetně piva.\n\nRada se však nescházela pravidelně, čemuž nasvědčuje záznam z roku 1687 v knize zápisů městečka Blovického: \"„Pan purkmistr a páni konšelé považujíce předešlou jak mezi osobami konšelskými, tak i mezi obcí velikou váhavost, tak že jak páni spoluradní do rady, tak obecní lid do obce podle potřeby velmi nedbanlivě se schází, pročež takto snešeno a v plné radě i celé obce ustanoveno jest. Kdykoliv toho jaká potřeba ukazovala a páni spoluradní do rady, aneb obec do společnosti by povoláni byli a jistá hodina, kdyby skutečně se sejíti měli, jim se oznámila a oni podle předešlé zvyklosti své zase by odkládali a pro zpozdívání se jiným skrze očekávání čas mařili a ne v určitou hodinu. kdy povoláni budou se nepostavili, aneb jisté příčiny, proč by se postaviti nemohli nepřednesli, tedy z pánův spoluradních kolikrátkoliv by se takového zpoždění dopustil, pokaždé 1 kopu grošů míšeňských, z obce pak půl kopy pokuty propadnouti má a ta žádnému pod žádným vymyšleným způsobem prominuta nebude.“\"\n\nBěhem 17. a 18. století se setkáváme na pozici konšelů s následujícími jmény: Baumschlager, Budilovský, Čapek, Chvojka, Kolář, Král, Kreuzar, Kuchynka, Kutina, Job. Mašát, Maškovský, Plánický, Příkosický, Rožmitálský, Rožmberský, Srch, Šafařík, Špaček, Tereba, Trmota, Velhartický, Vavřínovič, Vorel, Vořehledský, Zachatý, Zoufalý a Zvíkovský.\n\nV 18. století však došlo ke změně, kdy se počet konšelů zredukoval na pouhé čtyři, přičemž úřad purkmistra každý zastával po dobu tří měsíců. Ten měl za úkol řídit jednání městské rady a byl předsedou městského soudního tribunálu. Tyto důležité povinnosti ho však zavazovaly při své nepřítomnosti ve městě dočasně předat úřad jinému konšelovi. Rada města Blovice byla volena na jeden až pět let a měla na starosti hlavně dohled na místními živnostníky a cechy.\n\nDne 15. května 1809 neúspěšně žádal magistrát města Blovic o stipendium žák druhé humanitní třídy Josef Linda, pozdější známý spisovatel, dramatik a pravděpodobně i falzifikátor.\n\nV roce 1848 byl zrušen magistrát města Blovice a zřízen městský úřad, čímž se vytvořila obecní samospráva. Spolu s tím došlo k založení městského zastupitelstva s 18 členy, které bylo voleno obyvatelstvem a samo volilo starostu. Samotná městská kancelář byla vedena městským tajemníkem. Městská rada však reorganizaci v roce 1848 ustála, a tedy i po tomto roce směřovala činnost zastupitelstva a kontrolovala konání starosty.\n\nVolba zastupitelstva a starosty se v této době nijak výrazně nelišila od dnešního volebního systému. Po sečtení všech hlasů se stali zastupiteli pouze ti kandidáti, kteří dosáhli nadpolovičního počtu hlasů. Volba tak probíhala naněkolikrát. Na volby v celém městě dohlížela volební komise, jehož předsedou se stala vždy nějaká významná osobnost místního politického či kulturního života. Předsedou volební komise tak byl například hrabě Jan Kolovrat Krakovský, děkan František Jaroslav Vacek-Kamenický nebo Eduard Pálfy z Erdödu.\n\nZastupitelé však nebyli voleni za jednotlivé strany, jako je známe v dnešní podobě, ale za tzv. stavy. První sbor tvořili čestní měšťané, druhý byl tvořen především státními zaměstnanci a ve třetím stavu byli zastoupeni měšťané nejrůznějších profesí, kteří nespadali do předchozích dvou sborů.\n\nV letech 1885 až 1891 byl starostou František Josef Karlík (v 90. letech poslancem českého zemského sněmu a Říšské rady), který založil v 80. letech volební koalici občanů Blovic pod názvem Strana pořádku.\n\nV roce 1887 bylo složení městského zastupitelstva následující:\n\nSamostatnost Republiky československé přinesla velké politické změny, kdy se už nevolily, jako za Rakouska-Uherska, jednotlivé stavy, ale politická hnutí a strany v dnešním slova smyslu. Novým volebním řádem se stal zákon č. 75 z 31. ledna 1919. Zisky mandátů v městském zastupitelstvu ukazuje následující tabulka:\nVýsledky komunálních voleb v roce 1946 předznamenaly komunistickou totalitu, když Komunistická strana Československa získala 15 mandátů z 30 možných.\n\nOkolní obce měly v historii také svá obecní zastupitelstva, která zanikla při sloučení obcí s městem Blovice. Jedná se o obce: Bohušov, Hradiště, Hradišťská Lhotka, Hradišťský Újezd, Komorno a Vlčice.\n\nVolby do obecního zastupitelstva, v té době 12členného, se konaly 27. září 1931. Starostou byl zvolen Václav Synáč, tajemníkem Ladislav Bečvář, radními Antonín Klaisner a Josef Špaček. Starosta však hned rok na to – 18. února 1932 – na svou funkci kvůli Velké hospodářské krizi resignoval, čímž se dostal na místo obecního starosty dosavadní tajemník Ladislav Bečvář a dosavadní rezignující starosta se stal tajemníkem. Další ztrátou v řadách zastupitelů bylo odstěhování zastupitele Františka Klikara z obce 23. března 1932.\n\nKomunální volby roku 1938 se konaly dne 12. června. 276 voličů si vybíralo ze třech kandidátek: sociální demokracie (91 hlasů), agrárníci (85 hlasů) a národní socialisté (62 hlasů). Volba starosty proběhla 12. července téhož roku a zvolen byl sociální demokrat Josef Špaček z Bohušova čp. 23., čímž se stal poprvé občas Bohušova starostou spojené obce Hradiště - Bohušov. Tajemník Václav Synáč svůj post obhájil.\n\nObec byla sloučena s městem Blovice v roce 1960, čímž zanikl do té doby fungující místní národní výbor.\n\nV roce 1929 bylo obecní zastupitelstvo osmičlenné včetně starosty, kterým byl Jan Aišman. Rok 1932 přinesl společné schůze obecního zastupitelstva Hradišťské Lhotky a Smederova, a to kvůli nové zemské silnici spojující tyto dvě obce.\n\nSchůze obecního zastupitelstva o devíti členech z 29. června 1922 odhlasovala ubytování československých vojáků při vojenských manévrech na Blovicku, a to pro 20 jezdců a 150 příslušníků pěchoty (což je velké číslo vzhledem k velikosti obce). Ve stejném roce probíhala mezi zastupiteli bouřlivá diskuze, zda má obec přistoupit k elektrifikaci či nikoliv. Obecní zastupitelstvo zřizovalo kontrolní i finanční komisi a od založení do zrušení mělo devět členů včetně obecního starosty.\n\nVolby konané 19. října 1924 znamenaly obměnu obecních zastupitelů. Za tímto účelem se sešla 11. října volební komise, protože do tohoto dne nedošlo k podání kandidátky ani jedné strany, tudíž bylo nutno sestavit kandidátku společnou. Protože řešení navržené na této schůzi nebylo přijato občany, konala se hned druhého dne další schůze volební komise, která složila další verzi kandidátky. Po volbách byl však tento postup napaden u Zemské správy politické v Praze, a ta námitku uznala s tím, že nové volby vyhlásila na 1. březen 1925. Nakonec byly podány dvě kandidátky: Místní domovina domkářů a malorolníků a Skupina svazu západočeských domkářů a malorolníků. První jmenovaná skupina získala šest mandátů, druhá mandáty tři. Volba nového starosty novým zastupitelstvem probíhala 22. března roku 1925, kdy byl zvolen Josef Lopata (čp. 7).\n\nDne 19. května 1957 proběhly volby do MNV, kdy byli všichni navržení kandidáti bez výjimky schváleni. Zastupitelstvo zaniklo k 1. 1. 1976, kdy došlo ke správnímu sloučení s městem Blovice. Do městského zastupitelstva byl za Komorno zvolen Josef Lopata.\n\nKomunální volby 13. března 1928 se v obci vůbec nekonaly, protože byla podána pouze jedna kandidátní listina, a to agrárníků. Proto bylo dvanáct zastupitelských křesel rozděleno dohodou. Staronovým starostou se stal agrárník Václav Rund (čp. 27). Volby v roce 1932 již proběhly regulérně, a to s výsledkem: agrárníci (6 mandátů), sociální demokracie (5 mandátů) a národní socialisté (1 mandát). Novým starostou byl zvolen opět agrárník Josef Houdek (čp. 19). Zastupitelstvo zaniklo k 1. 1. 1976, kdy došlo ke správnímu sloučení s městem Blovice. Do městského zastupitelstva byl za Štítov zvolen František Kovář.\n\nV letech 1916 až 1921 byl starostou obce Tomáš Cinkajzl (čp. 54). V důležitém roce 1945 byl starostou Josef Pedál, který založil v sobotu večer 5. května 1945 Revoluční národní výbor. Předsedou RNV byl však zvolen Jan Duchek. 2. června 1945 byl obecní úřad transformován na místní národní výbor, přičemž starostou se stal František Matoušek (zámečník ČSD, čp. 6) a zvoleno bylo dalších 10 zastupitelů. Toto složení však nevyhovovalo všem občanům obce, jak se můžeme dočíst v obecní kronice: \"\"O tomto národním výboru nelze říci, že by představoval zástupce všeho obyvatelstva v obci, neb, že byl zvolen demokraticky, poněvadž při volbě tohoto národního výboru nebylo možno zabrániti teroru, který rozpoutalo několik neodpovědných jedinců.\"\" Po osvobození republiky jako první začala s agitací Komunistická strana Československa (v té době s asi 50 místními členy, květen 1945), Československá sociální demokracie (12 členů, listopad 1945) a Československá strana lidová (leden 1946, 20 členů). Ve volbách v roce 1946 se volilo celkem 12 členů zastupitelstva, přičemž výsledky byly následující: KSČ získala 8 mandátů, lidovci dva a sociální demokracie taktéž dva. Zastupitelstvo zaniklo k 1. 1. 1976, kdy došlo ke správnímu sloučení s městem Blovice. Do městského zastupitelstva byl za Štítov zvolen František Zdvořáček.\n\n \n\nNásledující tabulka vystihuje všechny starosty města Blovice od roku 1848:\n"}
{"id": "1338352", "url": "https://cs.wikipedia.org/wiki?curid=1338352", "title": "Pragulic", "text": "Pragulic\n\nPragulic je sociální podnik založený roku 2012 třemi studenty. Hlavní činností je zprostředkovat veřejnosti kontakt se světem lidí bez domova, prostřednictvím prohlídek města Prahy.\n\nV současnosti zaměstnává osoby bez domova, kteří působí jako průvodci. Zároveň roku 2017 rozšířil svoji aktivitu a zaměstnává osoby bez domova jako vrátné v Pražském kreativním centru.\n\nKaždý z průvodců má svou vlastní speciální trasu, během které vypráví o různých tématech týkajících se života na ulici. Jsou to např. prostituce, distribuce a užívání návykových látek, život na ulici, specifika ženského bezdomovectví, závislosti, historické památky.\n\nMezi jejich průvodce patří například Karim (Karel Lampa) a Jan Badalec, který zemřel 30. března 2016.\n\nŘeditelkou a spoluzakladatelkou Pragulicu je Mgr. Tereza Jurečková, sociální podnikatelka, která se věnuje také oblasti PR a akademické činnosti.\n\n\n\n\n\n\n\n"}
{"id": "1338356", "url": "https://cs.wikipedia.org/wiki?curid=1338356", "title": "Tim Mayotte", "text": "Tim Mayotte\n\nTimothy Mayotte (* 3. srpna 1960 Springfield) je bývalý americký tenista, známý pod přezdívkou \"„Gentleman Tim“\". Svým stylem servis-volej se prosazoval především na tvrdém povrchu.\n\nJako student Stanfordovy univerzity vyhrál v roce 1981 univerzitní mistrovství. V profesionální kariéře vyhrál dvanáct turnajů ATP ve dvouhře a jeden ve čtyřhře (spolu se starším bratrem Chrisem Mayottem). Jeho největším grandslamovým úspěchem bylo semifinále Wimbledonu 1982 a Australian Open 1983. Při návratu tenisu na olympiádu v roce 1988 postoupil v mužské dvouhře do finále, kde prohrál s Miloslavem Mečířem. Za daviscupový tým Spojených států amerických odehrál v letech 1986 a 1987 pět zápasů, z toho jeden vyhrál. V roce 1981 získal Cenu ATP pro nováčka roku, jeho nejlepším umístěním na světovém žebříčku byla sedmá příčka v říjnu 1988. Po ukončení aktivní kariéry v roce 1992 se stal trenérem United States Tennis Association.\n\n"}
{"id": "1338357", "url": "https://cs.wikipedia.org/wiki?curid=1338357", "title": "Sportovní střelba na Olympiádě dětí a mládeže", "text": "Sportovní střelba na Olympiádě dětí a mládeže\n\nSportovní střelba je jedním ze sportů zastoupených na Olympiádě dětí a mládeže, což jsou celorepublikové sportovní hry krajských reprezentací v kategorii dorostu. Projekt ODM je organizován Českým olympijským výborem. Poprvé se sportovní střelba objevila na Letní ODM ve Zlínském kraji v roce 2013. Od té doby je zastoupena na letních olympiádách dětí a mládeže až dodnes. Počet a druh disciplín se mění podle možností jednotlivých pořádajících krajů.\n\nLetní olympiáda v roce 2015 byla zatím jedinou, kde se kromě vzduchových disciplín soutěžilo i v těch malorážných, a to díky tomu, že závody probíhaly na armádní střelnici v Lobzích, která je nejlepší v České republice.\n\nDočasná střelnice byla postavena v areálu brněnského výstaviště, konkrétně v pavilonu H. Pořadatelem se stalo Jihomoravské krajské sdružení Českého střeleckého svazu. Oficiální trénink se konal v sobotu 24. června a od 25. do 28. probíhaly jednotlivé závody a finále. Jelikož probíhaly závody na vnitřní střelnici postavené jen pro tento účel, střílely se pouze vzduchové disciplíny - tradiční \"čtyřicítka\" a nově i mix družstev, který byl na program olympiády zařazen z toho důvodu, že i na \"velké\" olympiádě byl zařazen na program místo malorážné libovolné pistole.\n\nKvalifikace a finále závodů vzduchových pušek a pistolí jednotlivců byly odvysílány živě na iVysílání České televize.\n\nNa následující tabulce lze vidět výsledky disciplín vzduchová puška a pistole mix, kdy střílí vždy kluk a holka z reprezentace spolu, přičemž jednotlivé výsledky obou se sčítají. Finále bylo v obou případech těsné (se skórem 5:3 u pušky a 5:4 u pistole).\nSportovní střelbu suverénně ovládla krajská reprezentace Plzeňského kraje, když získala pět zlatých a jednu stříbrnou medaili. Pořádající Jihomoravský kraj získal zbývající jednu zlatou medaili a umístil se tak v celkovém pořadí na druhém místě. Třetí místo obsadil díky dvěma stříbrnými medailemi Liberecký kraj. Oproti minulým letům však dosáhlo na medaili méně krajských reprezentací (pouze 8).\n"}
{"id": "1338360", "url": "https://cs.wikipedia.org/wiki?curid=1338360", "title": "Ben 10: Dokonalý mimozemšťan", "text": "Ben 10: Dokonalý mimozemšťan\n\nBen 10: Dokonalý mimozemšťan (v anglickém originále Ben 10: Ultimate Alien)  je americký animovaný sci-fi televizní seriál vytvořený skupinou \"Man of Action\", která se skládá z Duncana Rouleaua, Joea Caseyho, Joea Kellyho a Stevena T. Seagla, a produkovaný studiem Cartoon Network Studios. \n\nSeriál měl mít premiéru po skončení seriálu \"\" 26. března 2010, ale nakonec měl premiéru 23. dubna 2010 v USA a ve Spojeném království. V Indii a v Latinské Americe měl premiéru 10. října 2010. V Kanadě se seriál začal vysílat od 12. září 2010 na stanici Teletoon.\n\nFinále seriálu bylo odvysíláno 31. března 2012, jako dvoudíl \"\"The Ultimate Enemy\",\" na památku tvůrce a producenta seriálu Dwayna McDuffieho, který zemřel během výroby seriálu.\n\n\n\n\n\n\n\n\n\n\n\n\n\n\n\nCrossover mezi seriály \"Ben 10: Dokonalý mimozemšťan\" a \"Generator Rex\", pod názvem \"\"Ben 10 / Generator Rex: Heroes United\",\" byl odvysílán 25. listopadu 2011.\n\n\n"}
{"id": "1338362", "url": "https://cs.wikipedia.org/wiki?curid=1338362", "title": "Zámka", "text": "Zámka\n\nZámka je výšinné sídliště a hradiště na severozápadním okraji pražských Bohnic. Bylo osídleno v eneolitu, době bronzové a v době hradištní. Jeho zbytky jsou chráněné jako jako kulturní památka ČR. Nachází se na vrcholové plošině ostrožny, jejíž západní a jižní svahy jsou součástí přírodní památky Zámky.\n\nNejstarší stopy po osídlení lokality pochází ze středního eneolitu a náleží řivnáčské kultuře. Z doby bronzové pochází nálezy keramiky knovízské kultury a znovu byla ostrožna osídlena v době halštatské. Nejmladší stopy osídlení jsou ze střední doby hradištní. Ačkoliv mohla být ostrožna opevněna ve všech obdobích, dochované valy pochází podle archeologických výzkumů až z raného středověku. Původní hradby byly postaveny na přelomu osmého a devátého století a zanikly požárem koncem devátého století. Po požáru již hradiště nejspíše nebylo obnoveno.\n\nPrvní výkopy na hradišti prováděl Václav Krolmus v letech 1849–1854. Později se lokalitě věnovali mimo jiné Josef Ladislav Píč a Rudolf Turek.\n\nStaveništěm hradiště se stala trojúhelníkovitá ostrožna nad pravým břehem Vltavy. Severní strana ostrožny spadá do Drahanského údolí. Strmější svahy jsou na jižní straně a západní stranu chránil prudký skalnatý sráz nad Vltavou. Jeho podobu ovlivnil kamenolom, který poškodil část plochy hradiště. Pouze na východní straně je ostrožna dobře přístupná, a proto se zde nejspíše nacházel vstup do hradiště.\n\nPozůstatky hradeb se dochovaly v podobě nevýrazné terénní vlny na severní straně a v podobě dva metry vysokého valu na východní straně. Severní hradbu tvořila dvojice dřevěných stěn, mezi kterými byly nasypány dvě vrstvy hlíny překryté kamenným zásypem. Požár hradby, způsobil její zříceni směrem dovnitř hradiště. Z příčné hradby, která chránila nejužší část přístupové šíje, se dochovalo těleso valu složené ze dvou vrstev barevně odlišné hlíny, ale starší výzkumy údajně zachytily také stopy dřevěné roštové konstrukce.\n\nNevýraznou stopou po opevnění je také žlábek vysekaný ve skalním podloží na západní straně. Jeho hloubka se pohybovala od patnácti do dvaceti centimetrů a široký byl až čtyřicet centimetrů. Výzkum ho odkryl v délce čtrnácti metrů, ale část žlabu byla již dříve zničena těžbou kamene. Předpokládá se, že sloužil k ukotvení palisády. Jeho datování je nejisté, a mohl vzniknout v kterékoliv fázi osídlení ostrožny.\n"}
{"id": "1338363", "url": "https://cs.wikipedia.org/wiki?curid=1338363", "title": "Draguš", "text": "Draguš\n\nNázev Draguš nese více míst:\n\n\n\n"}
{"id": "1338368", "url": "https://cs.wikipedia.org/wiki?curid=1338368", "title": "Esma Sultan (dcera Abdulhamida I.)", "text": "Esma Sultan (dcera Abdulhamida I.)\n\nEsma Sultan (17. července 1778 – 4. června 1848) byla osmanská princezna. Byla dcerou sultána Abdulhamida I. a sestra sultánů Mustafy IV. a Mahmuda II. Stala se také adoptivní matkou Bezmialem Sultan a Rahime Perestu Sultan.\n\nNarodila se v roce 1778 v době, když již její otec vládl. Její matkou byla konkubína Sineperver, čtvrtá manželka sultána. Její bratr Mustafa se narodil rok po ní a Mahmud v roce 1785. Po smrti jejího otce, když bylo jejímu bratrovi Mustafovi teprve 10 let se stal sultánem její bratranec Selim III.\n\nEsma Sultan se provdala v roce 1792, když jí bylo pouhých 14 let za kapitána Küçüka Hüseyina Pašu, který byl blízkým přítelem Selima III. Díky vysokému postavení svého manžela měla důležitý vliv na osmanskou politiku. Vlastnila palác v Divanyolu, malou residenci v Çamlıca, Maçka a Eyüp a panství na nábeřeží v Kuruçeşme v Bosporu. Její manžel zemřel v roce 1803, když jí bylo 25 let. Znovu se už nikdy neprovdala.\n\nV roce 1807 se vzbouřili janičáři, sesadili z trůnu, uvěznili a později zabili sultána Selima III. Na trůn nechali nastoupit jejího bratra Mustafu. O rok později ho však janičáři také sesadili z trůnu a sultánem se stal její druhý bratr Mahmud, kterého chtěli nechat popravit, ale nepodařilo se. Ten nechal Mustafu zabít a posledním možným nástupcem na trůn se stal jeho syn, pozdější sultán Osman I.\n\nEsma Sultan měla velký vliv na svého bratra Mahmuda během celé jeho vlády, která trvala 31 let. Zemřel 29. června 1839 v jejím paláci v Çamlıce. Esma se velmi zajímala o britskou kulturu; nechala si palác vybavit podle západních zvyklostí, všechen osmanský nábytek nechala sklidit do skladovací místnosti. Po její smrti byl všechen tento nábytek vrácen zpět a ten britský se uschoval ve skladu. \n\nZemřela v roce 1848 a je pohřbena vedle svého bratra v mauzoleu na ulici Divanyolu, nedaleko Istanbulu.\n"}
{"id": "1338369", "url": "https://cs.wikipedia.org/wiki?curid=1338369", "title": "Leskovik", "text": "Leskovik\n\nLeskovik je město na jihovýchodě Albánie, od administrativní reformy z roku 2015 součást obce Kolonja. Žije v něm 1525 obyvatel. Nachází se 8 km od řecké hranice pod horou Melesin.\n\nV době Osmanské říše byl Leskovik správním a hospodářským centrem okolní oblasti. V roce 1923 bylo ve městě uvedeno 2300 obyvatel, za druhé světové války tudy procházela fronta a počet obyvatel se snížil na poválečných 1300. Do konce osmdesátých let počet obyvatel vzrostl na 2200 osob, vystěhovalectví po pádu komunistického režimu vedlo k dalšímu vylidňování města. Většina obyvatel se hlásí k muslimské sektě bektašíja, existuje zde také pravoslavná menšina.\n\nV době řecké občanské války zde byla významná základna komunistických jednotek.\nLeskovik je lázeňským městem, nedaleko vyvěrá termální pramen Llixhat e Vromoneros.\n"}
{"id": "1338371", "url": "https://cs.wikipedia.org/wiki?curid=1338371", "title": "Lávka přes holešovický přístav", "text": "Lávka přes holešovický přístav\n\nLávka přes holešovický přístav má propojovat břeh u Jankovcovy ulice s přístavní kosou. Cílem je zpřístupnit místo pro pěší a cyklisty. Lávku má financovat nejmenovaný soukromý investor přilehlé výstavby, následně má být předána do správy Technické správě komunikací hl. m. Prahy. Do územního plánu lávku navrhla městská část Praha 7, zastupitelstvo hlavního města Prahy změnu schválilo 2. listopadu 2017. Úvahy o výstavbě lávky přes přístav, která by mohla sloužit též jako most při nenadálých situacích, zmínila v souvislosti s plánovanou výstavbou na holešovické kose radní městské části Praha 7 Lenka Burgerová už v únoru 2016.\n\n"}
{"id": "1338372", "url": "https://cs.wikipedia.org/wiki?curid=1338372", "title": "Julia Leonidovna Latynina", "text": "Julia Leonidovna Latynina\n\nJulia Leonidovna Latynina (; * 16. června 1966, Moskva) je ruská novinářka, spisovatelka a rozhlasová moderátorka, spolupracující s ruským opozičním deníkem \"Novaja gazeta\", či rozhlasovou stanicí \"Echo Moskvy\". \nJe dcerou ruského spisovatele Leonida Alexandroviče Latynina () a literární kritičky Ally Nikolajevny Latyniny (). Po studiu na Literárním institutu Maxima Gorkého získala doktorát v oboru filologie pod vedením ruského jazykovědce Vjačeslava Vševolodoviče Ivanova na Institutu světových literatur Maxima Gorkého Ruské akademie věd ().\n\nV roce 2007 se stala laureátkou mezinárodní ceny Maria Grazia Cutuli za žurnalistiku. \n\nV roce 2017 se pak uchýlila k dobrovolnému pobytu v exilu, poté co se v jejím domě přiotrávilo plynem osm lidí a jí navíc shořelo auto. Nové místo pobytu neuvedla, avšak zmínila, že odešla do exilu se svými rodiči.\n\nJe autorkou zhruba 20 knih; na začátku svojí literární dráhy publikovala mj. i pod pseudonymem Jevgenij Klimovič ().\n\nKvůli svojí protirežimní a investigativní činnosti, spočívající např. v rozřešení pozadí placených ruských trollů, byl na ní v roce 2016 na moskevské třídě Nový Arbat vylit kbelík výkalů, a to za doprovodu slov dvojice mužů o tom, jak špatně se chová ke svému národu.\n"}
{"id": "1338374", "url": "https://cs.wikipedia.org/wiki?curid=1338374", "title": "Sineperver Sultan", "text": "Sineperver Sultan\n\nSineperver Sultan (1761 – 11. prosince 1828) byla ženou osmanského sultána Abdulhamida I. Zastávala také funkci Valide sultan za vlády svého syna Mustafy IV.\n\nSineperver Sultan v době, kdy zastávala funkci Valide, byla v podstatě vládcem Osmanské říše po dobu čtrnácti měsíců (květen 1807 – červenec 1808). Silně ovlivňovala synovo chování, ale Mustafa preferoval klidný život a zabýval se studiem. To nejspíš zapříčinilo jeho sesazení z trůnu. V tomto období zažívala velmi těžké časy a v dopisech prosila svého druhého syna Mahmuda, aby žil s ní v jednom domě. \n\nŽila ještě 20 let po popravě svého syna Mustafy. Vlády svého syna Mahmuda se však nedožila. Zemřela 11. října 1828 v Istanbulu. Její hrob se nachází u fontány v Eyüpu v Istanbulu.\n\nSpolečně se sultánem Abdulhamidem měla 4 děti:\n"}
{"id": "1338375", "url": "https://cs.wikipedia.org/wiki?curid=1338375", "title": "Pivoňka čínská", "text": "Pivoňka čínská\n\nPivoňka čínská (\"Paeonia lactiflora\") je vytrvalá, původem východoasijská květina, která byla v zahradách Číny a Japonska pěstována již v pátém století našeho letopočtu. V roce 1754, kdy byla dovezena do Evropy, existovalo v Asii již více než sto kultivarů vzniklých přirozeně nebo šlechtěním. Dovezené rostliny se od v Evropě známé pivoňky lékařské odlišovaly a zalíbily se, což bylo popudem pro další šlechtění evropskými zahradníky. Je považována za mateřskou rostlinu téměř všech dnes pěstovaných kultivarů bylinných pivoněk.\n\nZa místa původního výskytu této květiny jsou považované oblasti Číny, Mongolska a Vietnamu, odkud se v dávné minulosti rozšířily do Japonska, na Korejský poloostrov a jih ruského Dálného východu. V současnosti bývají pivoňky čínské běžně pěstované v zahradách téměř celého mírného pásma, téměř vždy se však nejedná o původní rostliny, nýbrž o vyšlechtěné křížence.\n\nVe své domovině rostou na loukách, na kamenitých i křovinami porostlých stráních i po okrajích lesů. Vyskytují se na osluněných stanovištích s vlhkou, mírně kyselou a živinami bohatou půdou až do nadmořské výšky 2300 m. Za vhodných podmínek rostou a kvetou na stejném místě po desítky let. Jsou tolerantní k široké škále půdních podmínek, ale dlouho nepřežijí na stanovištích trvale zamokřených nebo dlouhodobě suchých. Je geofyt s ploidií 2n = 10.\n\nVytrvalá bylina vysoká okolo 60 cm vyrůstající z hustých, ztlustlých kořenů. Lodyha je rozvětvená, lysá a její jarní, mladé odbočky bývají tmavočerveně naběhlé. Listy jsou velké, lesklé, kožovité, a obvykle dvakrát trojčetné, na líci bývají tmavě a na rubu světle zelené, okraj mají chrupavčitý a někdy vroubkovaný. Lístky jsou oválné až kopinaté, mívají krátké řapíčky nebo jsou po stranách přisedlé.\n\nNa koncích z lodyhy odbočujících větví vyrůstají vonné květy velké 7 až 10 cm, jsou růžové nebo bílé, u zahradních kultivarů bývají větší a purpurové až červenofialové. Květy jsou oboupohlavné a mají volný, zelený, pětičetný kalich a korunu složenou z osmi a více obvejčitých lístků. Obsahují zvětšený nektarový terč, žluté tyčinky s prašníky a tři až šest pestíků s růžovou, zakřivenou bliznou. Květy se mohou opylit i vlastním pylem přeneseným hmyzem, nejčastěji motýly, přilétajícími pro nektar. Plod je dřevnatějící, podlouhle elipsoidní měchýřek dlouhý asi 2,5 cm a vyrůstající obvykle v souplodí. Po dozrání podélně puká a vypouští velká, hnědá semena.\n\nPřírodní odrůdy se množí semeny nebo rozrůstáním kořenů. Vyšlechtěné odrůdy se pro zachování vlastností množí oddělky kořenů, navíc často nevytvářejí plody nebo jejich semena neklíčí. Semena původních kultivarů vysetá brzy po dozrání klíčí asi za šest týdnů, mladým semenáčům škodí brzké přesazení, vysazují se na stanoviště obvykle až ve dvou letech. Kvetou za čtyři až pět let. Silnější rostliny lze dělit na jaře i na podzim. Oddělek s jedním nebo dvěma pupeny bude po několik let vytvářet jen listy, s více pupeny pokvete mnohem dřív.\n\nPivoňka čínská má velký význam pro okrasné zahradnictví, přestože se nyní pěstuje jen výjimečně, téměř všechny současné odrůdy jsou kříženci, kteří z ní pocházejí. Uplatňuje se v zahradách jako solitéra i ve skupinách různých odrůd rozkvétajících postupně. Je také vhodnou květinou k řezu.\n\nVědecké jméno rodu \"Paeonia\" je odvozeno ze jména Paean, řeckého boha lékařů, v Číně je pivoňka využívána více než 1500 let jako léčivá rostlina. Používá se hlavně kořen starší rostliny sklízený na podzim. Hlavní léčivou složkou je paeonol, paeoniflorin a mnoho dalších monoterpenů a flavonoidů.\n\n"}
{"id": "1338377", "url": "https://cs.wikipedia.org/wiki?curid=1338377", "title": "Výchova bez poražených", "text": "Výchova bez poražených\n\nVýchova bez poražených je demokratický výchovný styl. Podstatou a hlavním rozdílem mezi klasickou výchovnou metodou je ten, že rodič pro dítě není autorita, nýbrž rovnocenný partner. Konflikty a problémy se řeší kompromisem, aby byly obě strany spokojené. Toho se dosáhne hlavními třemi metodami: aktivním nasloucháním, JÁ-sdělením a tzv. metodou III. \n\nZakladatelem téhle metody je Thomas Gordon, americký klinický psycholog, žák a později spolupracovník Carla Rogerse. Tuto metodu vyzkoušel na svých dětech a poté, co viděl výsledky, uspořádal v roce 1962 první kurz. Nyní jsou rozšířené po celém světě, včetně České republiky. Publikoval knihu Výchova bez poražených (Parent effectiveness training), později také Škola bez poražených (Teacher effectiveness training). Dává důraz na komunikaci a efektivní řešení problémů. \n\nRodič by měl být dle Gordona autentický, tzn. měl by dávat najevo, co se mu líbí a co ne. Není nutné, aby se choval ve všech situacích stejně, neboť se poté nevyhne tomu, aby se před dítětem přetvařoval. To je nepřijatelné, protože dítě to vycítí a pak ví, že rodič k němu není upřímný. Taky je důležité, že rodič dá najevo opravdové pocity, dítě může své chování upravovat podle toho, jak na ně rodič reaguje. \n\nRodiče by se také měli naučit rozlišovat, kdy problémy náleží dítěti a kdy náleží rodiči. Pokud chyby náleží dítěti, mělo by je řešit dítě, pokud nepožádá o pomoc rodiče. Například pokud má těžký domácí úkol, mělo by se ho snažit vyřešit samo. Učí se tím schopnosti řešení problémů, zodpovědnosti a spoléhání samo na sebe. Navíc má díky tomu rodič střízlivější náhled na situaci a v případě požadavku na pomoc dokáže vyhovět lépe, než když bude do řešení problému zainteresovaný od začátku. Tyto problémy se řeší aktivním nasloucháním. \n\nPokud problém náleží rodiči, může se vyřešit konfrontací = tzv. JÁ-sdělením. Může to být situace, kdy se dítě loudá a rodič pospíchá. \n\nJe důležité, aby dítě cítilo, že je přijímáno bezpodmínečně. Za jakýkoliv podmínek, pro to, jaké je. Ne pro to, co dělá, co se mu povedlo/nepovedlo, jakou má náladu. Jednou z metod, jak to dokázat, je aktivní naslouchání. \n\nPři aktivním naslouchání musí rodič chtít slyšet sdělení dítěte, pochopit a přijmout pocity dítěte, mít jeho důvěru a mít nadhled nad situaci, aby mu mohl pomoci, bude-li dítě radu či pomoc vyžadovat. V pozici rodiče se snažíme dítěti ukázat, že chápeme jeho trápení a vedeme je k tomu, aby si samo vysvětlilo své pocity a případně nalezlo řešení. \n\nGordon popsal 12 komunikačních bloků, které rodiče při komunikaci s dítětem používají. Všem by se rodič měl v ideálním případě vyhnout, neboť znesnadňují úspěšnou (efektivní) komunikaci s dítětem: \n\nDalší metodou je já-sdělení. Většinou rodiče mluví na děti v ty-sdělení. Pokud rodič dítěti řekne „Ty jsi ale otravný“, dítě si tuhle zprávu převezme jako „jsem špatný“, vztáhne si tu informaci na sebe. Děti ale pravděpodobněji změní své chování, pokud dostanou já-sdělení obsahující tři části:\n\nA) popis nepřijatelného chování\n\nB) popis pocitu rodiče\n\nC) popis, jak konkrétně se nepřijatelné chování dítěte rodiče dotýká, tedy jaké má na rodiče účinky.\n\nPokud dítěti předložíme já-sdělení, pak dítě dostane přesný obraz toho, co se stalo – dítě se dozví nejen to, jaké chování je pro vás nepřijatelné, ale také, jaké pocity ve vás takové jednání vyvolalo a proč vám to chování způsobilo problémy. \n\nNapříklad \n\n\"A) Když přijdeš domů později, než jsme se domluvili, B) mám o tebe strach, C) protože se bojím, že se ti něco stalo.\"\n\nDůležité jsou tedy tři části: chování, pocit, účinek.\n\nV klasické výchově se používají Metody I a II. Metoda I spočívá v tom, že rodič vymyslí řešení problému/konfliktu a i v případě, že dítě nesouhlasí, ho rodič prosadí autoritativní silou. V metodě II vymyslí řešení dítě a postupně si řešení prosadí psychickým vydíráním rodiče. Metoda III by měla tyto problémy vyřešit. A to tak, že rodič a dítě spolu spolupracují jako rovnocenní partneři a hledají kompromis. Tohle řešení nemusí být nutně nejlepší, ale je přijatelné pro obě strany. Tato metoda je účinná zejména proto, že dítě se účastní na spoluvytváření řešení a má tak větší vnitřní motivaci k tomu společně dohodnuté věci splnit. Navíc se nebouří nařízení ze strany rodičů, učí se vymýšlet nová řešení odpovídající jeho potřebám. Rodiče a děti spolu méně soutěží. Méně nepřátelství znamená více lásky. Děti přijímají dobře tuhle metodu, protože se cítí jako \"velké\" a je jim příjemné, když cítí, že k nim mají rodiče důvěru a respekt. \n\nKrok 1: Určit a popsat problém. \n\nKrok 2: Vymyslet nejrůznější řešení problému.\n\nKrok 3: Vymyšlená řešení posoudit.\n\nKrok 4: Vybrat nejpřijatelnější řešení.\n\nKrok 5: Vymyslet způsob, jak se dané řešení realizuje.\n\nKrok 6: Následně vyhodnotit, zda řešení funguje.\n\nVhodné je, aby byl rodič vzorem - pro děti jsou vzorem neustále, vytvářejí vzor svými činy, více než slovy. Svými činy demonstrují své hodnoty a přesvědčení. Můžou své hodnoty předat tím, že se jimi budou řídit a žít v souladu s nimi. \n\nRodič může být poradcem - rodiče můžou sdílet své zkušenosti, znalosti a názory. Je ale důležité, aby své názory nevnucovali, ale navrhovali. Děti se samy mohou rozhodnout, jestli jich využijí, nebo odmítnou. \n\nNěkdy je také důležité přijmout věci tak, jak jsou a smířit se s tím, že se možná nikdy nezmění. A někdy je nutné, aby se změnil rodič, protože chyby můžou být i v rodičích, nejen v dětech. Může se stát, že změna postoje rodiče zlepší vztah mezi nim a dítětem.\n"}
{"id": "1338381", "url": "https://cs.wikipedia.org/wiki?curid=1338381", "title": "1I/ʻOumuamua", "text": "1I/ʻOumuamua\n\n1I/ʻOumuamua (původně C/2017 U1 (PANSTARRS) a A/2017 U1) je mezihvězdný objekt, který prolétá sluneční soustavou. Jde o kometu protáhlého tvaru o délce asi 400 m, která byla objevena 19. října 2017 pomocí dalekohledů Pan-STARRS 1 na Havajských ostrovech.\n\nʻOumuamua je první objekt, u kterého bylo s velkou pravděpodobností určeno, že nebyl součástí Sluneční soustavy, ale že přilétl z mezihvězdného prostoru. \n\nTěleso přilétlo zdánlivě ze souhvězdí Lyry velkou rychlostí 25,5 km/s (několikanásobnou oproti nejrychlejším podobným tělesům obíhajícím ve sluneční soustavě). Bylo původně považováno za kometu (proto označení C/2017 U1), později za planetku (A/2017 U1). Teprve další pozorování ukázala jeho mezihvězdný původ. Následně obletělo Slunce, které svým gravitačním působením zvýšilo jeho rychlost na 44 km/s. K Zemi se během své cesty přiblížilo nejvíce na vzdálenost 24 miliónů kilometrů. Nyní míří po hyperbolické dráze směrem do souhvězdí Pegase.\n\nV době objevu už měl objekt za sebou průlet okolo Slunce i okolo Země, což komplikovalo další pozorování, protože jasnost objektu klesala.<ref name=\"vtm.zive.cz/clanky/slunecni-soustavou-proletel-prvni-mezihvezdny-asteroid-vypada-velmi-podivne/sc-870-a-190572/default.aspx\"></ref>\n\nJméno ʻOumuamua je havajského původu a označuje posla, který k nám byl vyslán z dávné minulosti.\n\nAstronomové z organizace Harvard Smithsonian Center for Astrophysics v roce 2018 prohlásili, že ʻOumuamua „může být solární plavidlo umělého původu“. Vedla je k tomu zrychlení tělesa po dráze při cestě vnitřní oblastí Sluneční soustavy, který by šel vysvětlit využitím slunečního větru, leč ne běžnou gravitací všech zde nám již známých objektů.\n\n"}
{"id": "1338384", "url": "https://cs.wikipedia.org/wiki?curid=1338384", "title": "RSV Nuyina", "text": "RSV Nuyina\n\nRSV Nuyina (jinak též Antarctic Supply Research Vessel – ASRV) je rozestavěný australský výzkumný a zásobovací ledoborec pro operace v Antarktidě. Sloužit bude zejména k zásobování australských polárních základen. Dokončení plavidla je plánováno na rok 2020. Ve službě nahradí ledoborec \"Aurora Australis\". Vysoká kapacita nákladu plavidlu umožní provádět zásobování dvou základen během jedné mise.\n\nAustralská vláda plavidlo objednala v dubnu 2016 u domácí společnosti DMS Maritime. Plavidlo navrhla společnost Knud E Hansen a stavbu provádí nizozemská loděnice Damen Group ve své rumunské pobočce v Galați. Slavnostní první řezání oceli proběhlo 31. května 2017. Kýl plavidla byl založen 24. srpna 2017.\n\nPosádku bude tvořit 32 námořníků a 116 vědců a členů dalšího personálu. Ledoborec bude schopen plout ledem o síle až 1,65 metru. Bude mít kapacitu 1 200 tun nákladu. V trupu a na palubě bude moci být uloženo 110 dvacetistopých kontejnerů a šest desetistopých kontejnerů pro pevný náklad. Dále loď pojme 1 900 m paliva a 200 tun pitné vody. Bude též vybavena 500 m výzkumných laboratoří a kanceláří. Ponese dva jeřáby o nosnosti 55 tun a jeden o nosnosti 15 tun. Na zádi bude mít přistávací plochu a hangár pro dva střední, nebo čtyři lehké vrtulníky. Bude mít diesel-elektrický pohon o výkonu 26 600 kW, pohánějící dva lodní šrouby se stavitelnými lopatkami a tři dokormidlovací zařízení. Elektrickou energii zajistí čtyři dieselgenerátory a jeden nouzový generátor. Nejvyšší rychlost dosáhne 18 uzlů. Dosah bude více než 16 000 námořních mil při rychlosti 12 uzlů.\n"}
{"id": "1338385", "url": "https://cs.wikipedia.org/wiki?curid=1338385", "title": "Zdeněk Hák (horolezec)", "text": "Zdeněk Hák (horolezec)\n\nZdeněk Hák (Háček; * 11. ledna 1980 Most) je český skialpinista, horolezec, pískovcový lezec a horský vůdce. Leze od roku 1997. V roce 2016 sjel na lyžích sedmitisícovku Nošak, za kterou obdržel ocenění výstup roku, v roce 2017 spolu s Markem Holečkem vylezli prvovýstup na osmitisícovku Gašerbrum I.\n\nVystudoval hotelovou školu v Turnově, jeho lezeckými vzory byli Míra \"Lanč\" Šmíd a Josef Rakoncaj.\n\n\n\n"}
{"id": "1338393", "url": "https://cs.wikipedia.org/wiki?curid=1338393", "title": "Josef Hnízdil", "text": "Josef Hnízdil\n\nJosef Hnízdil (* 13. července 1952, Turnov) je český malíř a sochař.\nJosef Hnízdil studoval na Střední uměleckoprůmyslové škole šperkařské v Turnově (1966-1970). Své práce poprvé vystavil roku 1971 v rámci Mezinárodní výstavy bižuterie v Jablonci nad Nisou. Jeden rok strávil na Střední průmyslové škole kamenické a sochařské v Hořicích (1970-1971).\n\nPo neúspěšném pokusu o studium na Akademii výtvarných umění v Praze, Hnízdil spolu se svým spolužákem z hořické kamenické školy Janem Tesařem v roce 1974 emigroval do Francie. V Paříži byl přijat ke studiu na École nationale supérieure des beaux-arts do sochařského ateliéru prof. Michela Charpentiera, ale na školu nakonec nenastoupil. Během pobytu v Paříži (1974-1975) kreslil a navštěvoval muzea a díky podpoře tamní české komunity (mj. Pavla Tigrida, manželů Dubinových, Josefa Fišery) zde strávil rok volnosti a svobody. Odtud odešel do New Yorku, kde nalezl větší míru umělecké nezávislosti. V letech 1975–1976 byl členem Art Students League of New York. Pracoval ve slévárenské dílně a zároveň ve své portrétní a figurální malbě usiloval nalézt vlastní cestu prostřednictvím dialogu se starými mistry. Vystavoval v galerii Soho Center for Visual Artists a účastnil se avantgardních výstav v řadě galerií ve čtvrti East Village, kde v osmdesátých letech vzniklo centrum současného umění v New Yorku. Většina děl z tohoto období zůstala v USA.\n\nKrátce po konci komunistického režimu představil své obrazy na dvou výstavách v Praze a roku 1991 se rozhodl natrvalo vrátit do Čech. V letech 1993–1999 byl členem Nového sdružení pražských malířů a 2002–2013 SVU Mánes. Od roku 2013 je členem Volného sdružení M. Žije a pracuje v Černošicích u Prahy.\n\nTématem rané tvorby Josefa Hnízdila, ze které se dochovalo jen asi 30 obrazů, byly expresivní figurální kompozice inspirované studentským životem. Vznikaly mimo školní půdu jako záznamy z hospod, večírků či ulice a mají autobiografický charakter. Jeden z jeho prvních obrazů, nabízející paralely s tanci smrti, jako by předjímal celou následující tvorbu. Figura tančícího mladíka, s tváří otočenou k divákovi (\"Tanec I\", 1969), je volným autoportrétem. Jednu dívku vede v divokém tanci, druhá leží v pozadí jako pohozená hadrová panenka. Velkou část obrazů autor zničil před svou emigrací do Paříže.\n\nVe Francii pracoval většinou technikou pastelu a vytvořil zde řadu autoportrétů. Téměř vše, co vzniklo během pobytu v Paříži, později ztratila jeho matka na letišti. V USA se věnoval převážně figurální a portrétní tvorbě, drobné bronzové plastice a monumentálním sochám – fragmentům obličeje. V roce 1990 vytvořil dva rozměrné portréty (3 m x 1,5 m) Luciana Pavarottiho, z nichž jeden byl v majetku slavného Itala a druhý byl vystaven v galerii Lincoln Center v New Yorku. Tento obraz byl později ukraden a na dvacet let zmizel, aby se nakonec překvapivě objevil v Praze v pozůstalosti po zemřelé.\n\nPo návratu z emigrace se stala hlavním tématem obrazů a soch Josefa Hnízdila lidská lebka. Jako dávný zážitek z dětství v něm přetrvaly vzpomínky na návštěvu kostnice v Sedlci u Kutné Hory. Stejně silně na něj kostnice zapůsobila později, když byl přítomen zádušní mši. V dějinách výtvarného umění byla lidská lebka na obrazech symbolem a připomínkou lidské smrtelnosti (Memento mori) a pomíjivosti lidského pozemského života (Vanitas). Přestože novináři poněkud zjednodušeně charakterizují Hnízdila jako \"malíře lebek\", je toto v podstatě existenciální téma pro malíře mnohovýznamové, nadčasové a také čistě výtvarné. Hnízdil vnímá lebky jako fascinující objekt, svou stavbou a formou vždy dokonalý a krásný, který pro malíře představuje stejné možnosti výtvarné interpretace jako kterýkoli jiný přírodní tvar. Zprvu je studoval podle modelů, které si zapůjčil ze školy v Turnově a z Hrdličkova muzea. Jeho obrazy a kresby lebek jsou ovlivněny sochařským školením a složitý plastický povrch při monochromní malbě nabízí bohaté možnosti práce se světly a stíny.\n\nLebky jsou nejen pochmurným tématem připomínajícím neodvratnou smrt, ale představují také pozůstatky lidské existence, které přetrvávají po tisíciletí a symbolizují věčnost. Hnízdil je maluje jako indiviualizované portréty konkrétních osob, které svou vyprázdněnou tváří poskytují pohled dovnitř lidské hlavy a paradoxně o to více působí jako maska skrývající nevyzpytatelnou identitu.\n\nNeodbytný vizuální zážitek z kostnice malíř reflektuje v sérii samostatných obrazů (\"Triumf smrti\", 2012-2015), nebo v kompozici 21 temper na papíře, které společně skládají jakousi nekonečnou krajinu s lebkami (\"Hrob v Karmelu\"). Na diváka působí tísnivým dojmem, protože připomínají dav, který ho pozoruje prázdnými důlky očnic. Hnízdil monumentalizuje téma smrti i zvětšenými detaily konkrétní části lebky (\"Calva\", 1998-1999) nebo kostry. Jeho velkoplošné malby lidských skeletů parafrázují motivy Ukřižování (\"Odložený případ\", 2017) nebo Poutníka provázeného smrtí (\"Odnikud nikam\", 2016). Monotematičnost vyhovuje jeho osobní dispozici, preferující soustředěný, hloubavý přístup k problému.\n\nKolem roku 2010 Hnízdil pracoval na cyklu obrazů s názvem Persona – lebkách oděných v ženských kloboucích a pojednaných jako portrét dámy. To byl krůček k nové sérii obrazů lebek zahalených do šátku, či plachetky, na které navázal cyklus \"Maškary\" (2011). Tyto cykly pojaté jako jistá nadsázka, znamenaly posun od tématu triumfu smrti k tématu portrétu zemřelé osoby v poněkud rozverné poloze s možností zakomponování barvy. Malíř tím navazuje na odlehčené rané obrazy ze studentského života.\n\nHnízdil se od poloviny devadesátých let věnuje i lidskému portrétu, kde modelem je většinou jeho žena (\"Červený klobouk\", 1998) nebo někdo z lidí důvěrně známých (Lenka Reinerová, María Kodama Borges). Expresivně provedené portréty jsou spíše psychologickou studií lidí a malíř v nich prokazuje mimořádný cit pro barvu. Spolu s krajinářskými kompozicemi z pobřeží Bretaně a Normandie, které nabízejí strmé pohledy dolů mezi útesy do mořských vln, v nich Hnízdil představuje svou druhou polohu citlivého koloristy (\"Ile de Groix\", 2002, \"Étretat\", 2003).\n\nProtějškem obrazů jsou Hnízdilovy sochy lebek – pojaté jako monumentální a vnitřně procítěné ztvárnění tématu smrti (\"Calva\", 2006). Josef Hnízdil je solitér, který se ve své tvorbě drží mimo soudobé vlivy výtvarných tendencí, svými výrazovými prostředky se obrací ke starým i moderním mistrům a nadčasovému tématu existence v její konečnosti.\n\n\n"}
{"id": "1338395", "url": "https://cs.wikipedia.org/wiki?curid=1338395", "title": "Pričal (modul ISS)", "text": "Pričal (modul ISS)\n\nUniverzální uzlový modul Pričal (rusky \"Прича́л\"; molo), dříve též Uzlovoj Modul (UM), je plánovaný modul ruského segmentu ISS, který bude připojen k modulu Nauka. Odstartuje z Bajkonuru na raketě Sojuz 2 s upravenou nákladní lodí Progress. Start modulu Pričal byl aktuálně odložen na rok 2022, po připojení modulu Nauka. \n\nKvůli finančním problémům v prvních letech nového tisíciletí byl Roskosmos přinucen ke změně návrhu ruského segmentu na Mezinárodní vesmírné stanici. Z několika návrhů byl vybrán modul Pričal, který vzešel z projektu Uzlovoj Modul hlavního ruského výrobce v kosmickém průmyslu RKK Eněrgija.\n\nModul kulovitého tvaru bude vybaven šesti dokovacími porty a bude sloužit jako jádro, ke kterému budou připojovány nové specializované moduly. Samotný modul Pričal bude připojený přes horní dokovací port k modulu Nauka. Ke zbylým pěti portům se budou moci připojit lodě Sojuz, Progress nebo větší moduly.\n\n\n\n"}
{"id": "1338400", "url": "https://cs.wikipedia.org/wiki?curid=1338400", "title": "Josef Škop", "text": "Josef Škop\n\nJosef Škop (* 5. března 1979) je bývalý český fotbalista.\n\nV české lize hrál za FK Viktoria Žižkov. Nastoupil ve 1 ligovém utkání. Gól v lize nedal.\n\n\n"}
{"id": "1338403", "url": "https://cs.wikipedia.org/wiki?curid=1338403", "title": "Oskar Lenz", "text": "Oskar Lenz\n\nOskar Lenz (13. dubna 1848 – 1. března 1925) byl německo-rakouský geolog, mineralog a cestovatel. Jako pedagog působil i v Praze.\n\nGeologii a mineralogii vystudoval roku 1870 na Univerzitě v Lipsku, ve svém rodném městě. Jeho doktorká práce byla věnována českým zemím, jejich geologii (\"Ueber das Auftreten Jurassischer Gebilde in Böhmen\"). Pak učil na gymnáziu v Döblingu. V roce 1872 odešel do Vídně, kde nastoupil do Geologického ústavu (\"Geologische Bundesanstalt\"), kde bylo jeho úkolem zejména zpracování vzorků, jež z grónské expedice přivezli Koldewey a Payer. Ve stejném roce získal rakouské občanství.\n\nRoku 1874 navštívil prvně Afriku, když se připojil k německé Poggeho výpravě do Angoly. Od ní se však brzy odpojil a samostatně zkoumal povodí řeky Ogooué, jejíž prameny se mu ovšem nepodařilo objevit. Do Evropy se vrátil roku 1876. Poznatky z cesty shrnul do knihy \"Skizzen aus Westafrika\" (1878).\n\nV letech 1879-1880 vedl expedici do Afriky, která mířila z Maroka do Senegalu. Během expedice spatřil teprve jako čtvrtý Evropan město Timbuktu ležící uprostřed Sahary. Pak pokračoval na území dnešního Mali a vstoupil i do míst, kam noha Evropana dosud nevkročila. Celou jeho výpravu ovšem zdecimovaly choroby a útoky domorodců. Přežil jen on sám. Na východě Senegalu ho objevil a zachránil oddíl francouzských vojáků. Po návratu vydal spis \"Timbuktu. Reisen durch Marokko, die Sahara und der Sudan\" (1884) a na univerzitě v Černovcích (dnes území Ukrajiny, tehdy Rakousko-Uherska) byl jmenován profesorem.\n\nV letech 1885-1887 vedl a organizoval další, již státní rakouskou expedici, která mířila z centrální Afriky, z Konga, k pobřeží Indického oceánu. Po návratu, v roce 1887, se stal profesorem německé části Karlovy univerzity v Praze. V letech 1902-1903 byl rektorem této univerzity. V Praze též napsal a vydal shrnutí svých poznatků z druhé africké expedice (\"Ophir und die ruinen von Zimbabye in Südostafrika\"). Roku 1909 na vlastní žádost z univerzity odešel. Závěr života strávil v rakouské obci Sooß, kde roku 1894 zdědil majetky.\n"}
{"id": "1338406", "url": "https://cs.wikipedia.org/wiki?curid=1338406", "title": "Kumba (Kamerun)", "text": "Kumba (Kamerun)\n\nKumba je město v jihozápadním regionu Kamerunu. Počet obyvatel je odhadovaný na 400 000 s tím, že 3/4 z nich patří mezi nejmladší. Velký nárůst populace je zapřičiněný zlepšením zdravotní péče o dětí a přistěhovalectvím z venkova.\nAčkoliv je město největší v jihozápadním regionu, není hlavním městem, které je v Buea, bývalém hlavním městě německé kolonie. Mluví se zde nejvíce anglickým pidžinem.\n\nMěsto je centrem obchodu s kakaem, palmovým olejem, kaučukem a dřevem. V Kumbě se kříží hlavní silniční tahy N8 a N16, což z města dělá důležité obchodní centrum anglofonní částí Kamerunu. Nejčastější obživou obyvatel je zemědělství.\n"}
{"id": "1338412", "url": "https://cs.wikipedia.org/wiki?curid=1338412", "title": "Alabama State Monument", "text": "Alabama State Monument\n\nAlabama State Monument, také známý jako Alabama State Memorial, je alabamský památník v gettysburgském národním vojenském parku, který připomíná konfederační jednotky, které se zúčastnily bitvy u Gettysburgu. Nachází se v oblasti, kterou obsadila brigáda Evandera McIvera Lawa před útokem 2. července 1863. Památník nechala postavit alabamská divize Dcer konfederace dne 12. listopadu 1933.\n\nAutorem pomníku je Joseph Urner. Stojí na žulové základě, která je zakončena žulovým monolitem, před kterou stojí bronzové sousoší. Žula pochází z Gettysburgu a Vermontu, bronzový odlitek vznikl ve slévárně Hammaker Brothers. Sousoší zobrazuje ženskou postavu reprezentující Ducha konfederace, doprovázenou raněným vojákem po pravici a ozbrojeným vojákem po levé straně. Její levá ruka vybízí ozbrojeného vojáka, aby pokračoval v boji a její pravá lehce zabraňuje zraněné postavě bojovat. V horní části žulového monolitu je napsáno slovo \"Alabamians!\" a na základně \"Your Names Are Inscribed On Fames Immortal Scroll.\"\n"}
{"id": "1338414", "url": "https://cs.wikipedia.org/wiki?curid=1338414", "title": "Loum", "text": "Loum\n\nLoum je město v Kamerunském regionu Littoral na cestě mezi městy Douala a Nkongsamba. Počet obyvatel města je 177 429.\nMěsto se rozkládá na úpatí hory Kupe vysoké 2064 m.\n"}
{"id": "1338428", "url": "https://cs.wikipedia.org/wiki?curid=1338428", "title": "SC Verl", "text": "SC Verl\n\nSC Verl (celým názvem: Sportclub Verl von 1924 e. V.) je německý fotbalový klub, který sídlí ve městě Verl ve spolkové zemi Severní Porýní-Vestfálsko. Založen byl v roce 1921. Od sezóny 2008/09 působí v Regionallize West, čtvrté německé nejvyšší fotbalové soutěži. Největším úspěchem klubu je celkem trojnásobné vítězství ve vestfálském zemském poháru. Klubové barvy jsou černá a bílá.\n\nSvé domácí zápasy odehrává na stadionu Sportclub Arena s kapacitou 5 001 diváků.\n\n\n\nZdroj: \n\n\n\nZdroj: \n\n"}
{"id": "1338437", "url": "https://cs.wikipedia.org/wiki?curid=1338437", "title": "Marquisovo činidlo", "text": "Marquisovo činidlo\n\nMarquisovo činidlo je činidlo používané k identifikaci alkaloidů i dalších sloučenin. Je tvořeno směsí formaldehydu a koncentrované kyseliny sírové, které se před testem přidávají ke zkoumanému vzorku. Různé sloučeniny poskytují různé barevné reakce. Ke zpomalení reakčního procesu a snazšímu rozpoznání barevné změny lze použít přídavek methanolu.\n\nToto činidlo bylo objeveno roku 1896 ruským (estonským) farmakologem Eduardem Marquisem (1871–1944) a popsáno v jeho magisterské práci, následně po něm pojmenováno a poprvé vyzkoušeno na Tartuské univerzitě.\n\nPoužívá se k testům na přítomnost extáze, opioidů (například kodeinu a heroinu) a fenethylaminů (2C-B, meskalin).\n\nTest se provádí seškrábáním malého množství zkoumané látky a přidáním kapky činidla (které je původně čiré a bezbarvé). Výsledky se získávají na základě barevné změny vzniklé směsi a času, který byl potřeba, aby změna barvy byla patrná.\n"}
{"id": "1338440", "url": "https://cs.wikipedia.org/wiki?curid=1338440", "title": "Johann Christoph Bach (1642)", "text": "Johann Christoph Bach (1642)\n\nJohann Christoph Bach (6. prosince 1642 Arnstadt, Německo – 31. března 1703 Eisenach, Německo) byl německý varhaník a hudební skladatel. \n\nJohann Christoph Bach byl synem Heinricha Bacha a bratrancem Johanna Sebastiana Bacha. Hudební vzdělání získal od svého otce. 20. listopadu 1663 byl jmenován varhaníkem v arnstadtské zámecké kapli. O dva roky později získal místo varhaníka v chrámu sv. Jiří, kde byl kantorem Andreas Christian Dedekind. Vedle toho působil i jako varhaník a cembalista ve dvorní kapele vévody z Eisenachu. Obě postavení si udržel až do své smrti.\n\nZa svého života byl Johann Christoph Bach jako skladatel ctěn srovnatelně s Johannem Sebastianem Bachem. Dochovala se řada světských i duchovních skladeb.\n\n\n\n\n"}
{"id": "1338441", "url": "https://cs.wikipedia.org/wiki?curid=1338441", "title": "Bor (Stolové hory)", "text": "Bor (Stolové hory)\n\nBor (německy \"Spiegelberg /bei Cudowa/\", polsky Skalniak, 915 m n. m.) –  hora a horský masiv ve Stolových horách (polsky \"Góry Stołowe\", německy \"Heuscheuergebirge\") ve středních Sudetech na hranici Královéhradeckého kraje a Dolnoslezského vojvodství.\n\n Bor je hraniční hora a také vrchovina, nacházející se v Orlické oblasti (středních Sudetech) asi 6 km východně od města Hronova. Borem pokračuje hřbet Orlických hor dále na sever. Spolu s Velkou Hejšovinou tvoří nejvyšší část Stolových hor. Ty se z pohledu českého zeměpisectví omezují jen na tyto dva masivy, z pohledu polské geografie však Stolové hory pokračují na české území na západ Broumovskými stěnami.\n\nBor je významnou dominantou především města Hronova. Na jeho severním úpatí leží městys Machov. Při pohledu ze západu z Čech od Hronova nebo Police nad Metují se jeví jako stolová hora, zatím co při pohledu od východu z Kladské kotliny působí jako členitý masiv s několika vrcholy, z nichž nejvyšší je Skalniak. Jeho výška je stále předmětem sporů zejména ve vztahu k Velké Hejšovině . Další známé vrcholy jsou Bludné skály (pol. Błędne Skały, něm. Wilde Löcher, 852 m n. m.), Ptak (841 m n. m.) nebo Ptasia Góra (851 m n. m.)\n\nNa Bludných skalách je hojně navštěvovaný skalní labyrint s nádhernou vyhlídkou nad Sypací skálou (jež je již na české části Boru). 95% masivu se nachází na území Polska, v České republice je jen severní svah, na němž je i česká vyhlídka pod Sypací skálou. Část u Bludných skal je typická náhorní rovina, která spadá prudce svými západními a severními svahy na české území. Většina masivu je porostlá lesem. Bor je často uváděn jako druhý nejvyšší vrchol Stolových hor hned za Velkou Hejšovinou (919 m n. m.) Ve výšce cca. 700 m n. m. je pod vrcholem Boru ještě na polské straně obec Bukowina Kłodzka s rozlehlou horskou loukou.\n\nBor najdeme v díle Aloise Jiráska, především pak v jeho kronice U nás. Jelikož nejznámějším ilustrátorem této románové kroniky je Adolf Kašpar, objevuje se Bor také na řadě jeho ilustrací. Bor a okolí se objevují na obrazech Antonína Hudečka, který v letech 1910 - 1924 působil v Machově a okolí a též místního krajináře Jindřicha Sitte.\n\n"}
{"id": "1338445", "url": "https://cs.wikipedia.org/wiki?curid=1338445", "title": "Threóza", "text": "Threóza\n\nThreóza (v chemii threosa) je monosacharid patřící mezi aldózy a tetrózy. Název threóza lze použít pro oba enantiomery, -threózu a -threózu, i (obecněji) pro jejich racemickou směs.\n\nK označení organických sloučenin, majících na dvou sousedních chirálních centrech konfiguraci obdobnou jako threóza, se někdy používá předpona \"threo\"-, odvozená od názvu tohoto sacharidu (obdobná přípona \"erythro\"- se používá pro konfiguraci konfiguraci obdobnou epimerní erythróze).\n\n"}
{"id": "1338453", "url": "https://cs.wikipedia.org/wiki?curid=1338453", "title": "Výbory pro obranu a bezpečnost Poslanecké sněmovny Parlamentu České republiky", "text": "Výbory pro obranu a bezpečnost Poslanecké sněmovny Parlamentu České republiky\n\nVýbory pro obranu a bezpečnost Poslanecké sněmovny Parlamentu ČR jsou výbory, které si může Poslanecká sněmovna zřídit. Do roku 2006 existoval společný \"Výbor pro obranu a bezpečnost\" (resp. \"Branný a bezpečnostní výbor\"), poté byl rozdělen na dva samostatné výbory: Výbor pro obranu a Výbor pro bezpečnost. V roce 2010 byly načas opět sloučeny, ale o rok a půl později opět rozděleny.\n\nV osmém volebním období Poslanecké sněmovny (2017–2021) vede výbor pro obranu Jana Černochová (ODS) a výbor pro bezpečnost Radek Koten (SPD).\n\n\n\n\n\n\n\n\n\n\n\n\n\n\n"}
{"id": "1338457", "url": "https://cs.wikipedia.org/wiki?curid=1338457", "title": "Výbor pro sociální politiku Poslanecké sněmovny Parlamentu České republiky", "text": "Výbor pro sociální politiku Poslanecké sněmovny Parlamentu České republiky\n\nVýbor pro sociální politiku Poslanecké sněmovny Parlamentu ČR je jedním z výborů, které si může Poslanecká sněmovna zřídit. \nVe volebním období 2013–2017 ho vedl Jaroslav Zavadil z (ČSSD).\n\nDo roku 2006: Výbor pro sociální politiku a zdravotnictví\n\n\n\n\n"}
{"id": "1338462", "url": "https://cs.wikipedia.org/wiki?curid=1338462", "title": "FC Wegberg-Beeck", "text": "FC Wegberg-Beeck\n\nFC Wegberg-Beeck (celým názvem: Fussballclub Wegberg-Beeck 1920 e. V.) je německý fotbalový klub, který sídlí ve městě Wegberg ve spolkové zemi Severní Porýní-Vestfálsko. Založen byl v roce 1920 pod názvem Sportvereins 1920 Beeck. Svůj současný název nese od roku 1996. Od sezóny 2018/19 působí v Mittelrheinlize, páté německé nejvyšší fotbalové soutěži. Největším úspěchem klubu je vítězství ve středorýnském poháru ze sezóny 2007/08. Klubové barvy jsou černá a červená.\n\nSvé domácí zápasy odehrává na Waldstadionu Beeck s kapacitou 5 000 diváků.\n\nZdroj: \n\n\n\n\nZdroj: \n\n\n\nZdroj: \n\n\n"}
{"id": "1338468", "url": "https://cs.wikipedia.org/wiki?curid=1338468", "title": "Jan Schiller (politik)", "text": "Jan Schiller (politik)\n\nJan Schiller (* 6. dubna 1972 Most) je český politik a podnikatel, od října 2017 poslanec Poslanecké sněmovny PČR, od roku 2014 zastupitel města Most (v letech 2014 až 2015 také radní města), člen hnutí ANO 2011.\n\nAbsolvoval VŠ v Ústí nad Labem, obor Ochrana přírody a VŠ v Ostravě, obor Environmentální inženýrství s kterým také spojil svůj profesní život. Je to velice rozsáhlý obor, kde se prolínají prvky životního prostředí, stavebnictví a investic. Působil jako zástupce provozního náměstka, vedoucí staveb a podnikatel, resp. provozní ředitel.\n\nJan Schiller žije ve městě Most.\n\nJe členem hnutí ANO 2011, je místopředsedou Krajské organizace ANO Ústeckého kraje. Za hnutí ANO 2011 byl v komunálních volbách v roce 2014 zvolen zastupitelem města Most. Působil jako člen Komise hospodaření s městským majetkem a Energetické komise. V prosinci 2014 se stal radním města. Po rozpadu městské koalice však na tuto funkci v září 2015 rezignoval. Ve volbách v roce 2018 post zastupitele města Most obhájil.\n\nVe volbách do Poslanecké sněmovny PČR v roce 2017 byl za hnutí ANO 2011 zvolen poslancem v Ústeckém kraji, Je členem Výboru pro veřejnou správu a regionální rozvoj, Výboru pro životní prostředí, členem Stálé komise pro kontrolu činnosti GIBS.Působí také v Podvýborech pro bytovou politiku, pro technickou ochranu přírody, vědu výzkum a inovace a ekonomiku ve zdravotnictví. \n"}
{"id": "1338470", "url": "https://cs.wikipedia.org/wiki?curid=1338470", "title": "Plody mraků", "text": "Plody mraků\n\nPlody mraků (2017) je krátký animovaný český film, studentský film režisérky Kateřiny Karhánkové, na kterém pracovala s výtvarnicí Alžbětou Skálovou. Vypráví o zvláštních tvorečcích, kteří žijí na lesní mýtině a živí se semínky, která jsou ale na mýtině vzácná. Jedno ze zvířátek, Chlupáč, se nakonec odhodlá vstoupit do temného lesa.\n\nFilm zvítězil v sekci Best European Short Animation (nejlepší evropský krátký animovaný film) na nizozemském dětském filmovém festivalu Cinekid. Film se promítal mimo jiné také na festivalu Anifilm v Třeboni, mezinárodním festivalu animovaných filmů v Annecy a dalších zhruba 150 filmových festivalech. V únoru 2019 získal cenu nejlepšího evropského krátkého filmu pro děti na Berlinale.\n"}
{"id": "1338471", "url": "https://cs.wikipedia.org/wiki?curid=1338471", "title": "Jan Schiller", "text": "Jan Schiller\n\nJméno a příjmení Jan Schiller má více nositelů:\n\n"}
{"id": "1338475", "url": "https://cs.wikipedia.org/wiki?curid=1338475", "title": "Střední průmyslová škola Česká Lípa", "text": "Střední průmyslová škola Česká Lípa\n\nStřední průmyslová škola, Česká Lípa, Havlíčkova 426, příspěvková organizace je střední škola s technickým zaměřením v centru města Česká Lípa. Škola sídlí v Havlíčkově ulici poblíž Základní školy v Pátově ulici a Obchodní akademii.\n\nOd 1. září 2019 nabízí tři studijní obory s délkou studia čtyři roky a zakončené maturitní zkouškou:\n\nNa vedení školy se podílí\n\n\nSamotná průmyslová škola byla založena až 1. září 1952 v budově bývalé dívčí měšťanské školy. Samotná historie budovy však sahá mnohem dál.\n\nPůvodním záměrem bylo vystavění jedné reprezentativní budovy pro dívčí i chlapeckou školu. Z plánů nakonec sešlo a došlo k vystavění dvou sousedících budov - chlapecké školy (dnes Základní Škola Pátova) a dívčí měšťanské školy (v současné době Střední průmyslová škola).\n\nNejdříve započala stavba dívčí měšťanské školy, ta probíhala mezi lety 1894 a 1895. Prvním ředitelem školy byl v roce 1896 jmenován významný českolipský skladatel a pedagog Franz Mohaupt, jehož pomník se nachází v prostranství altánu v městském parku.\n\nK 1. září 1952 dochází ke zrušení dívčí školy a na jejím místě vzniká Střední strojnická škola v České Lípě.\n\nV letech 1954 až 1957 dochází k vybudování rozsáhlé přístavby v zadní části školy, ta tak nově získává strojnické dílny, tělocvičnu, nové třídy a šatny. Z této rekonstrukce také pochází znak technického školství ve fasádě budovy, který konstruovali sami první žáci školy.\n\nByla také rozsáhle přestavěna fasády školy, na které došlo k výraznému odstranění charakteristických prvků původního architektonického stylu. Již zašlá podoba školy z období této rekonstrukce byla obnovena v letech 2016 až 2017.\n\nPřed budovou v roce 1979 nescházelo jedno z obvyklých hesel té doby:„Plníme úkoly XV. sjezdu KSČ.” Před vstupem do školy byl dále vystaven stíhací letoun MiG-15.\n\nŘeditelem školy se stává Jan Mečíř.\n\nSoučasný ředitel školy, Jan Mečíř, je po volbách do zastupitelstev obcí, které proběhly 1. až 2. listopadu 2002, uvolněn z funkce ředitele školy do veřejné funkce starosty obce Stružnice. Mandát získal s pomocí 179 volebních hlasů. V souladu se zákonem je ze své stávající pozice uvolněn a to do doby skončení výkonu veřejné funkce.\n\nRada kraje v čele s hejtmanem RNDr. Pavlem Pavlíkem tak do funkce ředitele školy jmenuje Petra Valeriána a to s účinností od 1. května 2003.\n\nRada kraje v čele s hejtmanem Petrem Skokanem jmenuje nového ředitele školy Petra Veselého, který ve funkci nahrazuje Petra Valeriána. Svou funkci bude vykonávat od 1. září 2008. Součástí jmenovací listiny je i poznámka, která zdůrazňuje skutečnost, že nový ředitel bude svou funkci vykonávat na dobu neurčitou a to do doby skončení výkonu veřejné funkce Jana Mečíře.\n\nŠkola od 1. září 2008 nabízí tři studijní obory s délkou studia čtyři roky a zakončené maturitní zkouškou:\n\n\nDobíhající obor, který již nepřijímá nové žáky a je nahrazen oborem jiným:\n\n\nObor strojírenství má otevřené celkem dvě třídy (B, C) v každém ročníku, s celkovým počtem 213 žáků (z toho 10 dívek). Ostatní obory mají pouze po jedné třídě v ročníku a čítají 103 žáků v oboru technické lyceum a 93 žáků v oboru strojírenská technická administrativa.\n\nObjevují se první myšlenky vzniku počítačového oboru místo nového Ekonomika a podnikání 63-41-M/01.\n\nCelkem má škola 409 žáků, z toho 71 dívek.\n\nŠkola žádá o povolení vzniku nové studijního oboru, konkrétně o obor 18-20-M/01 Informační technologie, který chce nabízet od školního 2010/2011.\n\nZároveň se potýká s nízkým počtem žáků v oboru Ekonomika a podnikání 63-41-M/01, pouze 20 žáků. To je jedním z důvodů, proč se obor v příštích letech již neotevře. Školou tak projde pouze jedna třída tohoto oboru.\n\nCelkem má škola 390 žáků, z toho 62 dívek.\n\nOd 1. října 2010 byl na základě usnesení č. j. 368/09/ZK sloučen Domov mládeže, Česká Lípa, Havlíčkova 443, příspěvková organizace (IČ: 48283151) se školou. Původní organizace tak zaniká. Původní organizace čítala 10 zaměstnanců, z toho 3 pedagogy.\n\nDochází k nákupy dvou CNC obráběcích strojů a kompletní rekonstrukce učebny CNC v celkové výši 4 202 400,- vč. DPH.\n\n\nDochází ke schválení záměru a škola tak otvírá nový obor - Informační technologie, celkem tedy nabízí tři studijní obory s délkou studia čtyři roky a zakončené maturitní zkouškou:\n\n\nDošlo k rozsáhlé výměně oken po budovách školy, výměna bude pokračovat i v roce 2011.\n\nCelkem má škola 385 žáků, z toho 58 dívek.\n\nZ důvodu odchodu posledního silného ročníku oboru Strojírenství, se počet od nového školního roku ztenčil na počet 296 žáků. Zároveň však probíhá modernizace laboratoří pro odbornou technickou výuku, jejímž předmětem je vybudování celkem 6 moderních laboratoří pro praktickou výuku žáků a rekonstrukce šaten, které jsou nezbytným zázemím laboratoří. Projekt je určen pro žáky oborů: Informační technologie a Strojírenství, kterým se výrazně zlepší uplatnění na trhu práce skrze možnost seznámit se s moderními přístroji.\n\nCelková výše projektu 6 963 019,- vč. DPH.\n\nZa finanční podpory společností Sauer Žandov a.s, Modus s.r.o. a Fehrer Bohemia s.r.o. došlo k zavedení vůbec prvního prospěchového stipendia v novodobé historii školy.\n\nVýše stipendijního příspěvku bylo pro školní rok zavedena\n\n\nStipendijní příspěvek je vyplácen pololetně vždy za dané klasifikační období hotově z prostředků Spolku rodičů a přátel Střední průmyslové školy v České Lípě, z.s.\n\nCelkové náklady činily 6 087 778,- vč. DPH, z toho\n\n\nPoslední rekonstrukcí prošla fasády hlavní budovy v roce 1954 až 1957. Po 60 letech se zásluhou ředitele školy, Petra Veselého, podařilo škole dodat původní vzhled, který pocházel z období poslední rekonstrukce.\n\nKe třem stávajícím předmětům se otevírá pro rok 2017/2018 nový obor - Elektrotechnika (zaměření Mechatronika; kód oboru: 26-41-M/01). V tuto chvíli má škola 4 maturitní obory\n\n\nV tento rok prošla škola, jednou z nejvýznamnějších investic poslední doby. Dochází ke schválení dotačního programu Evropské unie. Společně s tím se škola stává krajským centrem odborného vzdělávání, a po revitalizaci učeben informačních technologií tak přichází na řadu kompletní modernizace strojírenských dílen, kdy většina vybavení pochází z 50. let minulého století. Nejstarší stroje se datují až do roku 1927.\n\nRekonstrukce byla úspěšně zakončena 4. dubna 2019 slavnostním otevřením Centra odborného vzdělávání Libereckého kraje. Investice do vybavení činila 34 769 310,- a stavební úpravy vyšly na 24 907 735,-\n\n\n"}
{"id": "1338476", "url": "https://cs.wikipedia.org/wiki?curid=1338476", "title": "Starozákonní soudci Izraele", "text": "Starozákonní soudci Izraele\n\nStarozákonní soudci Izraele jsou osoby, které Hospodin po smrti Mojžíše povolával k tomu, aby vysvobozovaly a vedly syny Izraele v době, kdy ještě neměli krále. Tito soudcové (, \"šofetim\") nebyli pouze politickými vůdci národa, jenž se právě usadil v zemi Kanaán, ale byli to i učenci, kteří byli znalci Tóry. Očekávalo se od nich, že budou objasňovat, jak se má tato Tóra uplatňovat v běžném životě těch, kdo tvoří nebo mají tvořit národ Izrael. Spolehlivost tohoto objasňování nespočívala pouze v tom, že byli k tomu povolávání Hospodinem, ale také tím, že tito soudci tvořili ucelenou řadu tradentů, kteří přebírali tradiční výklad Tóry od svých předchůdců a předávali to, co přijali, dalším generacím a tedy i svým nástupcům. Každý soudce proto soustředil okolo sebe znalce Tóry, kteří společně s ním tvořili soudní dvůr – takovýto soudní dvůr byl později označován výrazem sanhedrin. Po smrti hlavního soudce se soudcovského úřadu ujal někdo z těch, koho sice povolal Hospodin, ale kdo byl zároveň dobře obeznámený s rozhodováním stávajícího soudního dvora. Změnou hlavního soudce pak obvykle docházelo k přesunu soudního dvora do místa bydliště toho kterého hlavního soudce.\n\nMezi starozákonní soudce Izraele, kteří udržovali kontinuitu učení Tóry od Mojžíše k prvnímu izraelskému králi Saulovi, patřili v chronologickém sledu tito:\n\nDavid Gans ve své kronice uvádí, že soudcovské období výše uvedených starozákonních soudců spadá do let 2488–2882 od stvoření světa neboli do let 1274–879 před naším letopočtem, tzn. do mezidobí od smrti Mojžíše až do počátku vlády prvního izraelského krále Saula, což dává dohromady 394 let. Moderní archeologie se více méně shoduje s výše uvedeným počátkem soudcovského údobí, neboť datuje vpád izraelských kmenů pod Jozuovým vedením do kanaánské země okolo roku 1240 př. n. l., neztotožňuje se však s uvedeným koncem. Zřízení izraelského království totiž datuje už před rok 1010 př. n.l., neboť rok 1010 př. n. l. je těmito archeology považován za počátek vlády druhého izraelského krále Davida.\n"}
{"id": "1338478", "url": "https://cs.wikipedia.org/wiki?curid=1338478", "title": "SC Wiedenbrück", "text": "SC Wiedenbrück\n\nSC Wiedenbrück (celým názvem: Sport-Club Wiedenbrück e. V.) je německý sportovní klub, který sídlí ve městě Rheda-Wiedenbrück ve spolkové zemi Severní Porýní-Vestfálsko. Založen byl v roce 2000 po fúzi klubů DJK Eintracht Wiedenbrück a Westfalia Wiedenbrück. Svůj současný název nese od roku 2015. Od sezóny 2010/11 působí v Regionallize West, čtvrté německé nejvyšší fotbalové soutěži. Své domácí zápasy odehrává na Jahnstadionu s kapacitou 2 300 diváků. Klubové barvy jsou černá a modrá.\n\nMimo mužský fotbalový oddíl má sportovní klub i jiné oddíly, mj. oddíl stolního tenisu, gymnastiky, tanečního sportu a cyklistiky.\n\nZdroj: \n\n\n\nZdroj: \n\n\n\nZdroj: \n\n"}
{"id": "1338481", "url": "https://cs.wikipedia.org/wiki?curid=1338481", "title": "Ráček", "text": "Ráček\n\nRáček je zdrobnělina od slova rak. Může znamenat:\n\n\n\n"}
{"id": "1338483", "url": "https://cs.wikipedia.org/wiki?curid=1338483", "title": "Ostrá", "text": "Ostrá\n\nOstrá může označovat:\n\n"}
{"id": "1338485", "url": "https://cs.wikipedia.org/wiki?curid=1338485", "title": "Al Búkamál", "text": "Al Búkamál\n\nAbú Kamál (ː البوكمال) nebo Al Búkamál je město na řece Eufrat v syrské provincii Dajr az-Zaur poblíž hranice s Irákem. Sousedí s iráckým městem Al-Káim v irácké provincii Anbár. Poblíž města se nachází ruiny starověkých měst Mari a Dura Európos.\n\nJméno \"al Búkamál\" znamená rodina Kamál přičemž Kamál je jméno místního arabského kmene. Jméno \"Abú Kamál\" znamená otec Kamál.\n\nBěhem občanské války v Sýrii v červenci 2012 město ovládla Svobodná syrská armáda, v létě 2014 město ovládl samozvaný Islámský stát. V listopadu 2017 dobyla město vojska věrná syrskému prezidentu Bašárovi Asadovi, čímž režim poprvé od začátku konfliktu získal kontrolu nad hranicí s Irákem.\n"}
{"id": "1338499", "url": "https://cs.wikipedia.org/wiki?curid=1338499", "title": "Moriz Winternitz", "text": "Moriz Winternitz\n\nMoriz Winternitz (23. prosince 1863 – 9. ledna 1937) byl rakouský indolog a etnograf působící v Praze. Studoval zejména indickou literaturu, védy, džinismus a buddhismus.\n\nNarodil se v židovské rodině v rakouském Hornu. Na Vídeňské univerzitě vystudoval klasickou filologii, srovnávací a indickou filologii, etnografii a archeologii. Roku 1886 si udělal doktorát, když obhájil práci o staroindických svatebních obřadech. V roce 1888 odjel na Oxfordskou univerzitu, kde se stal asistentem Maxe Müllera. V roce 1895 byl jmenován knihovníkem v oxfordském Indickém ústavu. V roce 1899 odešel do Prahy, s níž spojil zbytek svého života, ačkoli se nikdy nenaučil česky. Získal post soukromého docenta indologie a etnologie na německé části Karlovy univerzity. V roce 1902 byl jmenován mimořádným profesorem, v roce 1911 řádným. Navíc od toho roku vedl katedru srovnávacího jazykozpytu. Roku 1921 se stal děkanem Filozofické fakulty. Spoluzakládal Orientální ústav v Praze. V roce 1922 krátce působil na Thákurově univerzitě Višvabháratí v Šántiniketanu. Jeho hlavním dílem byla kniha \"Geschichte der indischen Literatur\" (\"Dějiny indické literatury\"). Zemřel v Praze.\n"}
{"id": "1338505", "url": "https://cs.wikipedia.org/wiki?curid=1338505", "title": "Heinrich Brunner", "text": "Heinrich Brunner\n\nHeinrich Brunner (21. června 1840 Wels – 11. srpna 1915 Bad Kissingen) byl rakouský právní historik.\n\nNarodil se v hornorakouském městečku Wels. Vystudoval gymnázium v Linci (1851-1858) a poté práva na Vídeňské univerzitě. Absolvoval roku 1860 v oboru římského práva. Roku 1864 se stal doktorem obojího práva. V roce 1866 se stal docentem na univerzitě ve Lvově (tehdy na území Rakousko-Uherska), v roce 1868 zde byl jmenován profesorem německého práva. V roce 1870 odešel do Prahy, kde učil na německé části Karlovy univerzity. Roku 1872 přešel na univerzitu ve Štrasburku, rok poté na univerzitu Friedricha Wilhelma (dnes Humboldtovu). V letech 1896-1897 zde byl rektorem. V roce 1896 se stal předsedou zakládající komise pro tvorbu německého právního slovníku. Zemřel roku 1915 v Bad Kissingenu na žloutenku a související žaludeční onemocnění. Pohřben byl v Berlíně.\n"}
{"id": "1338510", "url": "https://cs.wikipedia.org/wiki?curid=1338510", "title": "Seznam dílů seriálu Ben 10: Dokonalý mimozemšťan", "text": "Seznam dílů seriálu Ben 10: Dokonalý mimozemšťan\n\nToto je seznam dílů seriálu \"Ben 10: Dokonalý mimozemšťan\". Americký animovaný televizní seriál \"\" se vysílal od 23. dubna 2010 do 31. března 2012 na stanici Cartoon Network. Byl nahrazen seriálem \"\".\n\n<onlyinclude></onlyinclude>\n\n"}
{"id": "1338511", "url": "https://cs.wikipedia.org/wiki?curid=1338511", "title": "Čermenský rybník", "text": "Čermenský rybník\n\nČermenský rybník o rozloze 14,5 ha se nalézá asi 0,5 km východně od centra obce Dolní Čermná v okrese Ústí nad Orlicí v těsné blízkosti zástavby. Hráz rybníka je asi 100 m dlouhá, v nejširším místě 10 m široká a 5 m vysoká. Rybník je využíván pro chov ryb. Výlov rybníka probíhá každoročně poslední víkend v říjnu.\n\nRybník založili okolo r. 1450 majitelé lanškrounsko-lanšperského panství Kostkové z Postupic. Rybník byl v té době pronajímán i s mlýnem čermenským rychtářům. V roce 2017 na něm hospodařilo Plundrovo rybářství z Dlouhoňovic.\n\n"}
{"id": "1338512", "url": "https://cs.wikipedia.org/wiki?curid=1338512", "title": "Nkongsamba", "text": "Nkongsamba\n\nNkongsamba je město na západě Kamerunu v regionu Littoral. Dle sčítání v roce 2005 má 104 050 obyvatel. Město je centrem pěstitelů olejových palem, banánů a kávy. Nkongsamba se rozkládá mezi horami Massif du Manengouba (2396 m) a Nlonako.\n\nMěsto bylo dříve konečnou stanicí na železniční trati z Douala a železnice hrála důležitou roli v dopravě zemědělských komodit. Po zrušení koncového 50 km úseku z Mbanga, se zhoršila hospodářská situace ve městě. V Nkongsambě bylo také zrušeno letiště.\n"}
{"id": "1338516", "url": "https://cs.wikipedia.org/wiki?curid=1338516", "title": "La Sarraz", "text": "La Sarraz\n\nLa Sarraz je obec v západní (frankofonní) části Švýcarska, v kantonu Vaud, distriktu Morges. Obec je situována na břehu řeky Venoge. V roce 2016 žilo v obci 2586 obyvatel.\n\nObec je poprvé zmiňována v roce 1149 jako Sarrata. V místním hradu byl v roce 1928 založen Congrès International d'Architecture Moderne. Do 31. srpna 2006 patřila obec do distriktu Cossonay.\n\nV roce 2000 hovořilo 84,5 % obyvatel obce francouzsky. V roce 2000 se švýcarské reformované církvi hlásilo 48,6 % obyvatel, k církvi římskokatolické 25,8% obyvatel.\n\n\n\n"}
{"id": "1338517", "url": "https://cs.wikipedia.org/wiki?curid=1338517", "title": "Kreuzigerův kříž", "text": "Kreuzigerův kříž\n\nKreuzigerův kříž je litinový kříž na kamenném podstavci z roku 1784 stojící asi 2 km východně od obce Horní Dobrouč v nadmořské výšce 506 m na křižovatce starých dálkových cest spojujících Kladsko s Prahou a Vídní. Kříž postavil majitel Hornodobroučské rychty Theodor Kreuziger. \n\nKříž je vyroben z litiny, podstavec na nemž je reliéf Panny Marie Bolestné, je vyroben z jemnozrnného pískovce. Okolo Kreuzigerova kříže prochází žlutá turistická značka vedoucí z Horní Dobrouče do Dolní Čermné.\n"}
{"id": "1338519", "url": "https://cs.wikipedia.org/wiki?curid=1338519", "title": "Wuppertaler SV", "text": "Wuppertaler SV\n\nWuppertaler SV (celým názvem: Wuppertaler Sportverein e. V.) je německý sportovní klub, který sídlí ve městě Wuppertal ve spolkové zemi Severní Porýní-Vestfálsko. Založen byl v roce 1954 po fúzi klubů SSV 04 Wuppertal a TSG Vohwinkel 80. Od sezóny 2016/17 působí v Regionallize West, čtvrté německé nejvyšší fotbalové soutěži. Své domácí zápasy odehrává na Stadionu am Zoo s kapacitou 23 067 diváků. Klubové barvy jsou červená a modrá.\n\nNejvětším úspěchem klubu v ligových soutěžích je trojnásobná účast v Bundeslize, německé nejvyšší fotbalové soutěži. V domácích pohárových soutěžích je považováno za největší úspěch semifinále v DFB-Pokalu v sezóně 1962/63. V evropských soutěžích účinkoval pouze jednou a to v sezóně 1973/74 v Poháru UEFA – v prvním kole podlehl polskému mužstvu Ruch Chorzów celkovým poměrem 6:8.\n\nMimo mužský fotbalový oddíl má sportovní klub i jiné oddíly, mj. oddíl házené, plážového fotbalu, lehké atletiky, stolního tenisu, šipek, futsalu, golfu, fitnessu a dětské gymnastiky.\n\nZdroj: \n\n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n\n"}
{"id": "1338521", "url": "https://cs.wikipedia.org/wiki?curid=1338521", "title": "Jaroslav Kytýr", "text": "Jaroslav Kytýr\n\nJaroslav Kytýr (* 24. března 1963 Chlumec nad Cidlinou) je český politik a jednatel firmy, od října 2017 poslanec Poslanecké sněmovny PČR, od roku 2016 zastupitel Pardubického kraje, od roku 2014 zastupitel a radní města Svitavy, člen hnutí ANO 2011.\n\nVystudoval Fakultu strojního inženýrství Českého vysokého učení technického v Praze (získal titul Ing.). V letech 1993 až 1995 následovalo studium ekonomie podniku a v letech 2010 až 2011 si doplnil pedagogické vzdělání na Pedagogické fakultě Univerzity Hradec Králové.\n\nPo studiu nastoupil v roce 1985 do \"TOS Svitavy\", kde od roku 1991 zastával pozici vedoucího závodu výroby dřevoobráběcích strojů. V letech 1998 až 2006 pracoval pro akciovou společnost \"Saint-Gobain Vertex\", naposledy ve funkci ředitele pro výrobu a logistiku. Od července 2012 je jednatelem společnosti \"SPORTES Svitavy\", která provozuje sportovní zařízení města Svitavy a technické služby města. Ve své odbornosti se specializuje na podnikovou ekonomii a řízení společností. V letech 2014 až 2015 byl také jednatelem společnosti \"Kanalizace Svitavy\", ta však již zanikla.\n\nJaroslav Kytýr žije ve městě Svitavy, konkrétně v části Předměstí.\n\nJe členem hnutí ANO 2011, předsedá Místní organizaci Svitavy. Ještě jako nestraník za hnutí ANO 2011 byl v komunálních volbách v roce 2014 zvolen zastupitelem města Svitavy, a to z pozice lídra kandidátky. V listopadu 2014 se stal radním města. Ve volbách v roce 2018 post zastupitele města obhájil (opět jako lídr kandidátky). Zůstal také členem rady města.\n\nV krajských volbách v roce 2016 byl za hnutí ANO 2011 zvolen zastupitelem Pardubického kraje. Působí jako člen výboru pro regionální rozvoj, evropské fondy a zahraniční vztahy.\n\nVe volbách do Poslanecké sněmovny PČR v roce 2017 byl za hnutí ANO 2011 zvolen poslancem v Pardubickém kraji, a to ze třetího místa kandidátky. Ve volbách do Evropského parlamentu v květnu 2019 kandidoval na 25. místě kandidátky hnutí ANO 2011, ale nebyl zvolen.\n"}
{"id": "1338522", "url": "https://cs.wikipedia.org/wiki?curid=1338522", "title": "Mistrovství Španělska ve sportovním lezení", "text": "Mistrovství Španělska ve sportovním lezení\n\nMistrovství Španělska ve sportovním lezení (: \"Campeonato de España de Escalada\") jsou národní mistrovství ve sportovním lezení, pořádané Španělskou federací horolezeckých sportů - \"Federación Española de Deportes de Montaña y Escalada\" (FEDME), první se uskutečnilo v roce 1986.\n\nZávodí se v lezení na obtížnost (od roku 1986), v lezení na rychlost a od roku 1999 v boulderingu (: \"dificultad\", \"velocidad\", \"bloque\"). Mistrovství v jednotlivých disciplínách probíhala poté každoročně zpravidla v různých městech.\n\n\n\n"}
{"id": "1338525", "url": "https://cs.wikipedia.org/wiki?curid=1338525", "title": "Markéta z Antiochie (1244–1308)", "text": "Markéta z Antiochie (1244–1308)\n\nMarkéta z Antiochie (1244 - 30. ledna 1308, Nikósie) byla paní z Tyru.\n\nNarodila se jako dcera Jindřicha z Antiochie a kyperské princezny Isabely, dcery Huga I.\n\nNa základě papežského dispenzu z 22. září 1268 byla bratrem provdána za Jana z Montfortu. Jan po otcově vraždě roku 1270 zdědil panství. Sám se potomstva s Markétou nedočkal, zemřel roku 1283. Ovdovělá Markéta se vrátila na Kypr, kde sužována tloušťkou v lednu 1308 v rouše jeptišky zemřela a byla pohřbena v klášteře Panny Marie z Tyru v Nikósii.\n"}
{"id": "1338527", "url": "https://cs.wikipedia.org/wiki?curid=1338527", "title": "Horákova kaple", "text": "Horákova kaple\n\nPoutní kapli Panny Marie, Matky ustavičné pomoci známou jako Horákova kaple postavil u vyvěrajícího pramene ve svém lese v roce 1866 zemědělec Bernard Dušek z Dolní Dobrouče poté co se podruhé zotavil z vážné nemoci.\n\nKaple stojí na krásně upraveném místě, kromě samotné kaple se zde nachází pramen vody s údajně léčivou vodou, odpočinkový altán, sloup se sochou Panny Marie a zastavení křížové cesty.\n\nU kaple se nalézá rozcestí turistických cest vedoucích do Dolní Dobrouče, Dolního Houžovce, Lanšperku a Černovíru.\n\n"}
{"id": "1338534", "url": "https://cs.wikipedia.org/wiki?curid=1338534", "title": "Allaš", "text": "Allaš\n\nAllaš (, ) je kmínový likér s přísadou hořkých mandlí, kořene anděliky, anýzu a pomerančové kůry. Kvůli vyššímu obsahu cukru je řazen mezi likéry, ačkoli obsahem alkoholu (okolo 40 %) většinu likérů převyšuje a spíše patří mezi destiláty.\n\nNázev nápoje pochází od obce Allaš (dnes Allažmuiža) v Lotyšsku, kde nejméně od roku 1823 rodina von Blanckenhagen nápoj vyráběla. V roce 1944, když byli etničtí Němci ze země vyhnáni, byla výroba nadlouho přerušena, až v devadesátých letech byla obnovena v lihovaru Latvijas Balzams. V roce 1830 byl nápoj představen na Lipském veletrhu, kde se stal natolik populárním, že během několika let jej začaly vyrábět místní palírny a stal se z něj oblíbený nápoj celé oblasti. Časem se tak nazývaly všechny alkoholické nápoje na bázi kmínu.\n\nV Německu nápoj vyrábí firma Wilhelm Horn Markenspirituosen GmbH z Lipska pod značkou \"Echter Leipziger Allasch\" a firma Preussische Spirituosen Manufaktur Schroff & Stahl GbR z Berlína pod obchodní značkou \"Allasch\".\n"}
{"id": "1338537", "url": "https://cs.wikipedia.org/wiki?curid=1338537", "title": "Křížová cesta (Horákova kaple)", "text": "Křížová cesta (Horákova kaple)\n\nKřížová cesta u Horákovy kaple se nalézá asi 1,5 km jihozápadně od centra obce Dolní Dobrouč v okrese Ústí nad Orlicí. \n\nKřížová cesta sestává ze 14 zdobně kovaných sloupků lemujících lesní cestu od Dolní Dobrouče k Horákově kapli, na kterých jsou v letním období zavěšeny obrázky jednotlivých zastavení křížové cesty.\n\n\n"}
{"id": "1338560", "url": "https://cs.wikipedia.org/wiki?curid=1338560", "title": "Věra Procházková", "text": "Věra Procházková\n\nVěra Procházková (* 3. dubna 1954 Karlovy Vary) je česká politička a lékařka, od října 2017 poslankyně Poslanecké sněmovny PČR, od roku 2016 zastupitelka Karlovarského kraje, členka hnutí ANO 2011.\n\nAbsolvovala gymnázium v Karlových Varech a následně vystudovala Lékařskou fakultu Univerzity Karlovy v Plzni (promovala v roce 1979 a získala titul MUDr.). V letech 1983 a 1988 získala atestaci I. a II. stupně v oboru anesteziologie a resuscitace.\n\nV letech 1979 až 2001 pracovala jako sekundární lékařka na ARO v sokolovské nemocnici, po několik let byla též zástupkyní primáře a vedoucí lékařkou pracoviště pro léčbu bolesti. Mezi lety 2001 a 2008 byla ředitelkou \"Nemocnice Sokolov\", v letech 2003 až 2006 byla i její jednatelkou.\n\nV letech 1994 až 2004 byla členkou představenstva akciové společnosti \"XARCOM\". Mezi roky 2006 a 2008 byla členkou představenstva (z toho krátce od prosince 2007 do ledna 2008 i předsedkyní představenstva) akciové společnosti \"Karlovarská krajská nemocnice\", od ledna 2017 je ve stejném subjektu předsedkyní dozorčí rady.\n\nVěra Procházková žije ve městě Karlovy Vary, konkrétně v části Tašovice. Je vdaná, s manželem Bohumilem má syna Petra a dceru Kateřinu. Mezi její záliby patří sport a zahrada, zejména bonsaje.\n\nByla členkou strany Suverenita - blok Jany Bobošíkové, strana zdravého rozumu, za niž z pozice lídryně kandidátky kandidovala v komunálních volbách v roce 2010 do Zastupitelstva města Karlovy Vary, ale neuspěla. Později se stala členkou hnutí ANO 2011, za něž kandidovala do Zastupitelstva města Karlovy Vary ve volbách v roce 2018, ale opět neuspěla.\n\nV krajských volbách v roce 2012 kandidovala jakožto členka SUVERENITY - Bloku Jany Bobošíkové na kandidátce s názvem \"\"Suverenita - Strana zdravého rozumu\"\" do Zastupitelstva Karlovarského kraje, ale opět neuspěla. Krajskou zastupitelkou byla nakonec zvolena ve volbách v roce 2016 jako nestraník za hnutí ANO 2011. Působí jako předsedkyně Zdravotního výboru.\n\nVe volbách do Poslanecké sněmovny PČR v roce 2010 vedla z pozice nestraníka kandidátku Suverenity - bloku Jany Bobošíkové, strany zdravého rozumu v Karlovarském kraji, ale neuspěla. Podařilo se jí to až ve volbách v roce 2017, když byla zvolena poslankyní za hnutí ANO 2011 v Karlovarském kraji, a to ze třetího místa kandidátky.\n"}
{"id": "1338564", "url": "https://cs.wikipedia.org/wiki?curid=1338564", "title": "Europa regina", "text": "Europa regina\n\nEuropa regina, \"Královna Evropa\", je alegorický obraz / mapa znázorňující Evropský kontinent jako královnu. Made popular in the 1500s, mapa zobrazuje Evropu jako stojící postavu, kde Pyrenejský poloostrov tvoří její korunovanou hlavu, a Čechy srdce.\n\nV době evropského středověku byly mapy obvykle orientovány v tzv. T schématu k Jeruzalému, a zachycovaly Evropu, Asii a Afriku. Mapy samotné Evropy byly nanejvýš ojedinělé, jediné známé příklady jsou mapy z Liber Floridus Labmerta ze St.-Omer, vydané v roce 1112, a byzantská mapa ze 14. století. Další eurocentrické mapy byly vydány kartografy Johannesem Putschem až v roce 1537, tedy na úsvitu raného novověku.\n\nPutschova mapa jako první představuje Evropu jako \"Europa regina\", kde evropské země tvoří postavu ženy s korunou, žezlem a královské jablko. Poprvé byla mapa vytištěna kalvinistou Christianem Wechelem. Ačkoli okolnosti vzniku a přijetí jsou nejisté, je známo, že Putsch (polatinštěně Johannes Bucius Aenicola, 1516-1542) udržoval blízké vztahy s císař Svaté říše římské Ferdinandem I., a že věhlas mapy významně vzrostl během druhé poloviny 16. století. Moderní výraz \"Europa regina\" nebyl v Putschově době ještě používán, tehdy se užívalo latinské fráze \"Europa in forma virginis\" (\"Evropa ve tvaru dívky\").\n\nV roce 1587 vydal Jan Bußemaker mědiryt od Matthiase Quada, zobrazující adaptaci Putschovy \"Europa regina\", jako \"\"Europae descriptio\"\". Od roku 1588, přibyla další adaptace ke všem následným vydáním \"\"Cosmographie\"\" Sebastiana Münstera, v ranějších vydáních byly přikládaly jen někdy. \"\"Itenerarium sacræ scripturæ\"\" Heinricha Büntinga, jenž do svého vydání z roku 1582 přidal mapu Evropy v podobě ženské postavy, ji ve svém dalším vydání z roku 1589 přejmenoval na \"Europa regina\". Na základě dalších příkladů byl rok 1587 bodem, od něhož většina publikací přejímalo vyobrazení Evropy-královny \"Europa regina\".\n\n\"Europa regina\" je ztvárněna jako mladá, vznešená žena. Její koruna umístěná na Iberském poloostrově, má tvar sponové koruny karlovské říše. Francie a Svatá říše římská tvoří horní polovinu těla, kde České království představuje srdce. Dlouhé šaty zahrnují Uhersko, Polsko, Litvu, Livonsko, Bulharsko, Moskevské velkoknížectví, Makedonii a Řecko. V rukou, které jsou tvořeny Itálií a Dánskem, drží žezlo a královské jablko (Sicílie). Na většině maleb jsou částečně patrné také Afrika, Asie a Skandinávský poloostrov, a také Britské ostrovy.\n"}
{"id": "1338565", "url": "https://cs.wikipedia.org/wiki?curid=1338565", "title": "Šafránka", "text": "Šafránka\n\nŠáfranka je bývalá hospodářská usedlost, která se nachází na Praze 6 v ulici Kukulova. Budova je kulturní památkou ČR.\n\nUsedlost vznikla na konci 18. století. První zmínka jména Šafránka se objevuje v roce 1784. Téměř do konce 20. století sloužila Státnímu statku hlavního města Prahy. Budova později schátrala, ale v letech 2005 a 2006 byla přestavěna na luxusní rezidenční komplex.\n\n\n"}
{"id": "1338570", "url": "https://cs.wikipedia.org/wiki?curid=1338570", "title": "Johann Christoph Bach", "text": "Johann Christoph Bach\n\nJohann Christoph Bach (16. června 1671 Erfurt, Německo – 22. února 1721 Ohrdruf, Německo) byl německý hudební skladatel, nejstarší z bratrů Johanna Sebastiana Bacha, kteří se dožili dospělosti.\n\nJohann Christoph se narodil v Erfurtu 16. června 1671, několik měsíců před tím, než se rodina přestěhovala do Eisenachu. V roce 1686 byl poslán do Erfurtu, aby následující tři roky studoval u Johanna Pachelbela. Již v době končícího studia byl varhaníkem v chrámu sv. Tomáše. Po dokončení studia působil několik měsíců v Arnstadtu, kde žili jeho příbuzní.\n\nV roce 1690 se Johann Christoph stal varhaníkem v kostele sv. Michaela v Ohrdrufu, asi 20km jižně od Gothy. V říjnu roku 1694 se oženil s Dorotheou von Hof. Krátce nato zemřeli oba jeho rodiče a dva mladší bratři Johann Jacob a Johann Sebastian Bach přišli do rodiny Johanna Christopha v Ohrdrufu. V té době bylo Johannu Jacobovi 13 a Johannu Sebastianovi necelých 10 let. Johann Christoph se stal učitelem svého mladšího bratra Johanna Sebastiana ve hře na klávesové nástroje. O několik let později zkomponoval Johann Sebastian \"Cappricio pro nejstaršího bratra\", BWV 993.\n\nJohann Christoph měl osm dětí:\n\nVšichni synové se stali hudebníky.\nZemřel 22. února 1721 v Ohrdrufu ve věku 49 let.\n\n"}
{"id": "1338578", "url": "https://cs.wikipedia.org/wiki?curid=1338578", "title": "Výbor pro veřejnou správu a regionální rozvoj Poslanecké sněmovny Parlamentu České republiky", "text": "Výbor pro veřejnou správu a regionální rozvoj Poslanecké sněmovny Parlamentu České republiky\n\nVýbor pro veřejnou správu a regionální rozvoj Poslanecké sněmovny Parlamentu ČR je jedním z výborů, které si může Poslanecká sněmovna zřídit. Posledním předsedou výboru byl po parlamentních volbách 2017 zvolen Ivan Bartoš.\n\nDo roku 2006: Výbor pro veřejnou správu, regionální rozvoj a životní prostředí\n\n\n\n\n\n\n"}
{"id": "1338580", "url": "https://cs.wikipedia.org/wiki?curid=1338580", "title": "Salmové (rozcestník)", "text": "Salmové (rozcestník)\n\nSalmové je jméno několika šlechtických rodů\n"}
{"id": "1338581", "url": "https://cs.wikipedia.org/wiki?curid=1338581", "title": "Výbor pro vědu, vzdělání, kulturu, mládež a tělovýchovu Poslanecké sněmovny Parlamentu České republiky", "text": "Výbor pro vědu, vzdělání, kulturu, mládež a tělovýchovu Poslanecké sněmovny Parlamentu České republiky\n\nVýbor pro vědu, vzdělání, kulturu, mládež a tělovýchovu Poslanecké sněmovny Parlamentu ČR je jedním z výborů, které si může Poslanecká sněmovna zřídit. \nDo dubna 2019 jej vedl Václav Klaus mladší.\n\n\n\n\n\n\n\n\n"}
{"id": "1338582", "url": "https://cs.wikipedia.org/wiki?curid=1338582", "title": "M̌", "text": "M̌\n\nM̌ (minuskule m̌) je speciální znak latinky. Nazývá se M s háčkem. Používá se pouze v jazyce tarok, používaným asi 300 000 lidmi v Nigérii. Avšak i v tomto jazyce se používá velice zřídka, pouze jako velice málo používané dodatečné písmeno, které nemá své zastoupení v abecedě. V Unicode má majuskulní tvar kód U+004D U+030C a minuskulní U+004D U+030C. \n"}
{"id": "1338583", "url": "https://cs.wikipedia.org/wiki?curid=1338583", "title": "Tulun", "text": "Tulun\n\nTulun () je město v Irkutské oblasti v Ruské federaci. Při sčítání lidu v roce 2010 měl přes čtyřiačtyřicet tisíc obyvatel.\n\nTulun leží na řece Iji (jejíž ústí do Oky je dnes pod hladinou Bratské přehradní nádrže) v rovině severně od Východního Sajanu.\n\nPřes Tulun prochází Transsibiřská magistrála, jejíž zdejší nádraží je na 4795. kilometru od Moskvy, a dálnice R255 „Sibiř“ z Novosibirsku do Irkutska. Také odtud vede dálnice 419 do Bratska.\n\nTulun vznikl v 18. století a jeho jméno má původ v jakutštině. Městem je od roku 1927.\n\n\n"}
{"id": "1338584", "url": "https://cs.wikipedia.org/wiki?curid=1338584", "title": "P̂", "text": "P̂\n\nP̂ (minuskule p̂) je speciální písmeno latinky. Nazývá se P se stříškou. Jedná se o uměle modifikované písmeno Unicode, nepoužívá se v žádném jazyce, používá se především v různých matematických vzorcích. V Česku je možné toto písmeno vidět na dopravní značce s názvem Kryté parkoviště. V Unicode má majuskulní tvar kód U+0050 U+0302 a minuskulní U+0070 U+0302.\n"}
{"id": "1338591", "url": "https://cs.wikipedia.org/wiki?curid=1338591", "title": "Ábel (album)", "text": "Ábel (album)\n\nÁbel je druhé řadové album kapely Titanic. Album bylo nahráno ve studiu Opus Bratislava. Do kapely nastoupil bulharský kytarista Georgi Enčev místo Miroslava Horňáka, který přešel do kapely Kern.\n\n\n"}
{"id": "1338592", "url": "https://cs.wikipedia.org/wiki?curid=1338592", "title": "Sandy Hook", "text": "Sandy Hook\n\nSandy Hook je písečná kosa oddělující záliv Lower New York Bay od Atlantského oceánu, patří k okresu Monmouth County ve státě New Jersey. Protáhlý poloostrov je dlouhý 9,7 km a jeho šířka se pohybuje od 160 do 1600 metrů, celková rozloha činí 8,27 km². U kořene poloostrova se do moře vlévá řeka Shrewsbury River. Vede sem silnice New Jersey Route 36, nachází se zde bývalá pevnost Fort Hancock se zkušebním polygonem, majákem a námořní školou i stanice Pobřežní stráže Spojených států amerických. Sandy Hook patří National Park Service, je navštěvován kvůli kitesurfingu, rybaření, piknikům, nudistické pláži Gunnison Beach a výhledům na aglomeraci New Yorku. Kosu objevil v roce 1610 Henry Hudson, její název pochází z nizozemského \"Sant Hoek\" (písčitý výběžek). Hlavní hrdina verneovky \"Patnáctiletý kapitán\" Dick Sand dostal jméno podle Sandy Hooku, kde byl nalezen jako odložené dítě.\n\n"}
{"id": "1338595", "url": "https://cs.wikipedia.org/wiki?curid=1338595", "title": "Émile Mathis", "text": "Émile Mathis\n\nÉmile Ernest Charles Mathis (; 15. března 1880 Štrasburk – 3. srpna 1956 Ženeva) byl alsaský obchodník, automobilový závodník a výrobce automobilů, zakladatel firmy SA Mathis. Předtím, než následkem Versailleské smlouvy připadlo Alsasko-Lotrinsko v roce 1919 Francii, měl německé občanství a jeho firma \"E. E. C. Mathis\" byla vedena jako německý podnik. Až po válce se stala francouzskou akciovou společností (\"Société Anonyme\" – SA). Vyráběla širokou paletu spolehlivých vozů a až do druhé světové války byla velmi úspěšná, v meziválečném období byla čtvrtým největším francouzským výrobcem za trojicí Citroën, Renault a Peugeot.\n\nÉmile Mathis se narodil jako syn štrasburského hoteliéra vlastnícího zdejší \"Hôtel à la Ville de Paris\". Ve věku 12 let byl poslán na studia do Anglie. Po svém návratu založil ve Strasburku firmu pro prodej a servis automobilů. V roce 1901 navázal obchodní styky s německou automobilkou De Dietrich z Niederbronnu, kde pracoval Ettore Bugatti. Zde se s Bugattim seznámil. Mathis vlastnil v této době autosalon, nabízející značky jako Fiat, Panhard a Levassor, Rochet-Schneider či Minerva. „Auto Mathis Palace“ byl největší prodejní a servisní podnik automobilů v Evropě a třetí na světě.. \n\nSvým zákazníkům chtěl nabídnout i drahé a luxusní vozy. Angažoval tedy Bugattiho jako konstruktéra. Vozy pod značkou Hermes-Simplex byly od jara 1904 vyráběny v Société Alsacienne de Construction Mécanique (SACM) v Graffenstadenu. V roce 1906 byla jejich spolupráce ukončena. V roce 1910 založil Mathis vlastní firmu E. E. C. Mathis. Spolupracovala například se štětínskou firmou Stoewer, její úspěšný model Stoewer G4 vyráběla v licenci. V roce 1911 vznikl první malý automobil s víceválcovým motorem, který byl pravděpodobně inspirován Bugattim. Závodník a konstruktér Dragutin Esser v roce 1907 přešel k Bugattimu.\n\nBěhem první světové války byl Mathis několikrát pověřen německou vládou k cestě do Švýcarska, kde měl nakupovat pneumatiky. Na jedné z těchto cest však odjel do Francie a zůstal zde až do skončení války. Do své továrny se tak mohl vrátit až poté, co Alsasko připadlo Francii. Francouzskou státní příslušnost získal v roce 1920. Během hospodářské krize, hledal Mathis pro svou firmu partnera a v roce 1934 založil s americkou Ford Motor Company společný podnik. Ten vyráběl vozy pod názvem „Matford“ (\"Mat\"his + Ford) až do roku 1940. Po vypuknutí druhé světové války, poté co nacistické Německo napadlo Francii, uprchl Mathis do Spojených států, kde žil a pracoval po celou válku. Založil zde společnost Matam Corporation (\"M\"athis \"A\"merica), která vyráběla válečný materiál, například velká množství munice pro americké námořnictvo. Firmě bylo námořnictvem uděleno ocenění \"Army-Navy „E“ Award\" (E znamená \"Excellence in Production\"). Takto bylo oceněno jen 5 procent z celkového počtu 85 000 dodavatelů v USA. Do Evropy se Mathis vrátil v roce 1946. Chtěl pokračovat v předválečné činnosti, ale jako stárnoucí muž bez potomků továrnu v roce 1953 prodal firmě Citroën.\n\nÉmile Mathis zemřel po pádu z okna hotelu v Ženevě v roce 1956. Pohřben je na pařížském hřbitově Passy.\n\n\n"}
{"id": "1338602", "url": "https://cs.wikipedia.org/wiki?curid=1338602", "title": "Výbor pro zdravotnictví Poslanecké sněmovny Parlamentu České republiky", "text": "Výbor pro zdravotnictví Poslanecké sněmovny Parlamentu České republiky\n\nVýbor pro zdravotnictví Poslanecké sněmovny Parlamentu ČR je jedním z výborů, které si může Poslanecká sněmovna zřídit. \nVe volebním období 2013–2017 ho vedl Rostislav Vyzula z (ANO 2011).\n\n\nMUDr. Leoš Heger CSc., \nMUDr. Vít Kaňkovský, \nMUDr. David Kasal ,\nMUDr. Jaroslav Krákora,\nMgr. Soňa Marková, \nDoc. MUDr. Bohuslav Svoboda CSc. \n\nMUDr. Jaroslav Krákora, \nMgr. Soňa Marková, \nprof. MUDr. Aleš Roztočil CSc., \nIng. Igor Svoják, Ph.D. MBA,\nBc. Marek Šnajdr, \nMUDr. Jiří Štětina \n\nIng. Jiří Carbol,\nIng. Kosta Dimitrov,\nJiřina Fialová,\nMUDr. Jozef Kochan,\nMUDr. Boris Šťastný\n\n"}
{"id": "1338608", "url": "https://cs.wikipedia.org/wiki?curid=1338608", "title": "Kavalírka", "text": "Kavalírka\n\nKavalírka je usedlost v pražské čtvrti Košíře, Musílkova 7/119. Asi 100 metrů od budovy se nachází Gymnázium Nad Kavalírkou. \n\nUsedlost pochází ze začátku 18. století, dnešní novoklasicistní podobu získala v 19. století. Od roku 1923 sloužila jako sídlo rodiny Ringhofferů. Slávu však Kavalírce svého času přinesl až filmový ateliér. Pavilon byl přeměněn na filmový ateliér společnosti Praga film, v němž až do požáru r.1929 vznikaly úspěšné němé filmy, např. Innemanova Falešná kočička. V době požáru v noci z 25. na 26. října 1929 byla uživatelem ateliéru společnost Agrofilm. Odhadnutá škoda činila 2 mil. Kč dle odhadu zveřejněném v Lidových novinách. Herec Theodor Pištěk zde také provozoval hereckou kantýnu.\n\nNejvětší slávu budova zaznamenala po druhé světové válce, kdy byl do zdejší zahrady umístěn pavilon navržený Janem Kotěrou. Za druhé světové války sloužila usedlost především k německým vojenským účelům. Jako pozůstatek je v zahradě zachovaný vojenský einmannbunker.\n\n"}
{"id": "1338609", "url": "https://cs.wikipedia.org/wiki?curid=1338609", "title": "Google Pixelbook", "text": "Google Pixelbook\n\nGoogle Pixelbook je přenosný laptop od firmy Google. Představen byl 4. října 2017 a začal se prodávat 30. října téhož roku.\nOproti většině notebooků, které Google vyrobil (Chromebook), se Pixelbook liší vyšší cenovkou, která začíná na 999 USD (21 907 Kč k 9.11.2017). \n\nPixelbook nabízí 12,3\" displej o rozlišení 2400x1600 pixelů. Tablet má zcela otočný displej. O výkon se starají procesory řady Intel i sedmé generace. Na výběr je mezi i5 nebo i7. Velikost operační paměti se pohybuje opět dle zvolené kombinace mezi 8 až 16 GB. Interní úložiště nabízí 128 nebo 256 GB.\nK tabletu je též za 99 USD možnost dokoupit stylus s názve Pixelbook Pen. Tablet má též snazší propojení s telefony Google Pixel.\n"}
{"id": "1338610", "url": "https://cs.wikipedia.org/wiki?curid=1338610", "title": "Robeilys Peinadová", "text": "Robeilys Peinadová\n\nRobeilys Peinadová (* 26. listopadu 1997 Caracas) je venezuelská reprezentantka ve skoku o tyči. \n\nOd tří let se věnovala gymnastice, ve dvanácti letech se přeorientovala na atletiku, protože byla příliš vysoká. Připravuje se ve Štětíně pod vedením Vjačeslava Kaliničenka. Její osobní rekord je 4,65 m pod otevřeným nebem a 4,52 m v hale. Získala titul mistryně světa na mistrovství světa v atletice do 17 let 2013, byla druhá na olympiádě mládeže 2014 a na mistrovství světa juniorů v atletice 2016, vyhrála mistrovství Jižní Ameriky v atletice 2015 a 2017. \n\nKvalifikovala se na olympijské hry 2016, kde však nestartovala kvůli zranění utrpěnému v tréninku. Na Panamerických hrách 2015 byla šestá, na mistrovství světa v atletice 2015 obsadila 23. místo, na mistrovství světa v atletice 2017 se dělila o třetí příčku s Kubánkou Yarisley Silvaovou. Stala se tak první venezuelskou medailistkou na MS v této disciplíně a vytvořila nový národní rekord.\n\n"}
{"id": "1338613", "url": "https://cs.wikipedia.org/wiki?curid=1338613", "title": "Severosotská Wikipedie", "text": "Severosotská Wikipedie\n\nSeverosotská Wikipedie (severosotsky Sepedi Wikipedia) je jazyková verze Wikipedie v severosotštině. V lednu 2020 obsahovala přes 8 100 článků a pracoval pro ni 1 správce. Registrováno bylo přes 4 400 uživatelů, z nichž bylo asi 11 aktivní. V počtu článků byla 154. největší Wikipedie.\n\n"}
{"id": "1338615", "url": "https://cs.wikipedia.org/wiki?curid=1338615", "title": "Parc Olympique Lyonnais", "text": "Parc Olympique Lyonnais\n\nParc Olympique Lyonnais (také \"Groupama Stadium\" nebo \"Stade des Lumières\") je víceúčelový stadion sloužící zejména pro fotbal ve Décines-Charpieu, součásti města Lyon. Pojme 59 186 diváků a je třetí největší ve Francii. Domácí zápasy zde hraje fotbalový klub Olympique Lyonnais. Slavnostně otevřen byl 9. ledna 2016, kdy Lyon hostil tým Troyes AC. Stadion by měl zahrnovat také nejmodernější sportovní zařízení, dva hotely, zábavní centrum a obchodní kanceláře. Také se zde hrály některé zápasy Mistrovství Evropy 2016.\n\nV roce 2018 bude hostit finále Evropské ligy. Také se zde budou hrát některé fotbalové zápasy Mistrovství světa žen 2019 a Letních olympijských her 2024.\n\nDo roku 2016 sídlil Olympique Lyonnais na Stade Gerland, který po otevření Parc Olympique Lyonnais přenechal ragbyovému klubu Lyon olympique universitaire.\n"}
{"id": "1338617", "url": "https://cs.wikipedia.org/wiki?curid=1338617", "title": "Maxmilián z Ditrichštejna", "text": "Maxmilián z Ditrichštejna\n\nMaxmilián kníže z Ditrichštejna (\"Maximilian Fürst von und zu Dietrichstein\") (27. června 1596, Mikulov – 6. listopadu 1655, Mikulov) byl rakouský šlechtic, státník, diplomat a dvořan z rodu Ditrichštejnů, synovec kardinála Františka z Ditrichštejna. Zastával nejvyšší funkce u císařského dvora, byl též moravským zemským hejtmanem a rytířem Řádu zlatého rouna. Vlastnil rozsáhlý majetek na Moravě a v Rakousku, jeho hlavním sídlem byl Mikulov, kde je také pohřben. Jeho nevlastním bratrem byl státník Jan Maxmilián z Lambergu.\n\nNarodil se jako druhorozený syn Zikmunda z Ditrichštejna (1561–1602), který zastával zemské úřady na Moravě, a jeho manželky Johanny von der Leiter (1574–1649). Měl tři bratry, všichni ale zemřeli předčasně. V šesti letech přišel o otce a jeho poručníkem se stal strýc, olomoucký biskup František z Ditrichštejna. V dětství se stal pážetem arcivévody Albrechta, později přešel do služeb arcivévody Matyáše a již v šestnácti letech sehrál důležitou úlohu v sourozeneckém sporu o moc mezi Rudolfem II. a Matyášem. V roce 1612 byl povýšen do hraběcího stavu, stal se císařským komorníkem a štolbou. Po nástupu Ferdinanda II. zastával funkci nejvyššího hofmistra císařovny Eleonory (1621–1636). Mezitím byl závětí svého strýce Františka již v roce 1615 předurčen jako jeho univerzální dědic, což se odrazilo v udělení knížecího titulu (1631), navíc se v roce 1634 stal rytířem Řádu zlatého rouna.\nPo smrti Františka z Ditrichštejna v roce 1636 převzal správu obrovského majetku na Moravě, kde byl druhým největším vlastníkem půdy. V souvislosti s tím rezignoval na posty u dvora, ale svého strýce následoval v úřadu moravského zemského hejtmana (1637–1648). Na konci třicetileté války působil jako diplomat v Polsku, kde se snažil přesvědčit krále Vladislava IV. k podpoře Habsburků, později podnikl diplomatickou cestu do Bavorska. V letech 1648–1649 byl nejvyšším hofmistrem císařovny Marie Leopoldiny a nakonec se stal nejvyšším hofmistrem císaře Ferdinanda III. (1650–1655). Od roku 1651 byl též členem tajné rady a státní konference. V návaznosti na aktivity svých předků patřil k neoblomným stoupencům Habsburků a prošpanělsky orientované politiky. Z korespondence jeho současníků ale vyplývá, že byl spíše jen vlivným a vysoce postaveným dvořanem, zatímco k přímému řízení státních záležitostí habsburské monarchie předpoklady neměl.\n\nPo otci byl dědicem panství Hollenburg v Korutansku, v rámci pobělohorských konfiskací získal krátce do svého majetku statky ve Slezsku (Slezské Rudoltice) a v Dolním Rakousku (Fünfkirchen). V roce 1636 převzal po strýci Františkovi obrovský majetek na Moravě (Mikulov, Žďár nad Sázavou, Polná, Přibyslav, Lipník nad Bečvou, Helfštýn, Hranice, Nové Město na Moravě atd.) Většina statků byla závětí kardinála Františka z Ditrichštejna zahrnuta do fideikomisu, Maxmilián ale hned po převzetí dědictví začal vyjednávat o možnostech část majetku prodat na úhradu vysokých dluhů. V roce 1638 prodal svému hospodářskému správci Šimonu Kratzerovi panství Nové Město na Moravě. Po dlouhém vyjednávání prodal v letech 1638–1639 řádu cisterciáků rozsáhlé panství Žďár nad Sázavou za 146 000 zlatých, později na Vysočině prodal ještě Horní Studenec (1648).\n\nNa hlavním rodovém sídle v Mikulově pokračoval ve stavebních úpravách zahájených již za kardinála Františka z Ditrichštejna, po roce 1645 vybudoval hospodářské budovy zámku včetně rozsáhlých vinných sklepů a největšího sudu na světě (1643). V Mikulově byla také dokončena stavba kostela sv. Anny s pozdější rodovou hrobkou. Stavební úpravy s budováním zahrad proběhly v Lipníku nad Bečvou, zatímco jiná sídla po vpádu švédských vojsk zůstala v ruinách (Polná). Jako moravský zemský hejtman obýval rodový palác v Brně na Zelném trhu, ale když v roce 1648 přešel ve vysokých funkcích do Vídně, tento palác daroval řádu františkánek jako náhradu za jejich válkou zničený klášter. Za švédského vpádu na Moravu pobýval Maxmilián z Ditrichštejna jako diplomat v Polsku, švédskou okupací značně utrpěly Mikulov a Polná, zatímco hrad Helfštýn se Švédům nepodařilo dobýt. Právě Helfštýn byl ale později určen k demolici, aby nemohl sloužit nepříteli jako opěrný bod. K poboření Helfštýna došlo až po Maxmiliánově smrti (1656).\n\nMaxmilián z Ditrichštejna byl dvakrát ženatý a měl celkem 17 dětí. Poprvé se oženil v Lednici v roce 1618 s Annou Marií z Lichtenštejna (1597–1640), dcerou českého místodržitele knížete Karla z Lichtenštejna. Krátce po ovdovění se v roce 1640 podruhé oženil s hraběnkou Sofií Agnes z Mansfeldu (1619–1677), neteří císařského nejvyššího štolby Bruna z Mansfeldu. Pokračovatelem rodu byl nejstarší syn kníže Ferdinand (1636–1698), který dosáhl nejvyšších postů u dvora, ve dvorských službách se uplatnil i nejmladší Filip Zikmund (1651–1716). U Maxmiliánova potomstva je dobře sledovatelná cílevědomá sňatková politika zohledňující mocenské ambice Ditrichštejnů v polovině 17. století. V tomto ohledu lze za nezdařený označit sňatek Marie Terezie (1639–1658), která byla provdána za svého bratrance Karla Adama z Mansfeldu. Marie Terezie zemřela tragicky a předčasně pravděpodobně na následky fyzických útoků ze strany manžela.\n\nSpolu s nevlastním bratrem Janem Maxmiliánem z Lamberka vytvořil Maxmilián z Ditrichštejna svou sňatkovou politikou s vazbami na vídeňský dvůr, zemské úřady v Čechách a na Moravě a přední pozemkové vlastníky rodové klany, jejichž vliv přesahoval několik generací až do poloviny 18. století.\n\n\"Potomstvo\":\n\nKníže Maxmilián z Ditrichštejna zemřel v Mikulově a spolu s oběma manželkami je pohřben v rodové hrobce na náměstí v Mikulově.\n\n\n"}
{"id": "1338618", "url": "https://cs.wikipedia.org/wiki?curid=1338618", "title": "Nouveau stade de Bordeaux", "text": "Nouveau stade de Bordeaux\n\nNouveau stade de Bordeaux, je víceúčelový stadion sloužící zejména pro fotbal v Bordeaux. Pojme 42 000 diváků. Domácí zápasy zde hraje fotbalový klub FC Girondins de Bordeaux. Slavnostně otevřen byl 18. května 2015, kdy Bordeaux hostilo tým Montpellier HSC. Také se zde hrály některé zápasy Mistrovství Evropy 2016.\n"}
{"id": "1338620", "url": "https://cs.wikipedia.org/wiki?curid=1338620", "title": "Irena Fleissnerová", "text": "Irena Fleissnerová\n\nIrena Fleissnerová (vdaná Svobodová; * 25. listopadu 1958 Plzeň) je bývalá československá plavkyně – prsařka, olympionička a vítězka univerziády, zasloužilá mistryně sportu. Česká diplomovaná trenérka, rozhodčí první třídy.\n\nTrénoval ji Poledník. V roce 1978 maturovala na gymnáziu a poprvé upřednostnila školu před sportem, po maturitě se poté do tréninku před mistrovství světa pustila s ještě větším úsilím. Skončila 4., i když původně vůbec neuvažovala že by na mistrovství v tomto roce jela. Zaplavala nový československý rekord, rychlejší byly jen sovětské plavkyně Katjušiteová, Bogdanovová a Dánka Nielssonová. V roce 1980 byla 5. na letních olympijských hrách v Moskvě. Takového výsledku na obou závodech nedosáhl v té době žádný jiný československý plavec. Na prsařských tratích patřila mezi muší váhy a pravděpodobně měla tehdy nejmenší dlaně ze všech prsařek. Vystudovala FTVS UK a později se stala vedoucí plaveckého oddílu v Brandýse nad Labem, kde je bazén Pedagogické fakulty UK.\n\n\n\n"}
{"id": "1338621", "url": "https://cs.wikipedia.org/wiki?curid=1338621", "title": "Volné sdružení M", "text": "Volné sdružení M\n\nVolné sdružení M (vznik 2013) je spolek bývalých členů SVU Mánes, kteří byli za svou kritiku vyloučeni nebo sami na protest odešli.\nVzniku sdružení předcházel konflikt vedení SVU Mánes s kurátorem Václavem Špale, který roku 2012 připravoval členskou výstavu spolku v jezuitském kostele Zvěstování Panny Marie v Litoměřicích. Poté, co do výběru nezařadil dílo jednatele SVU Ivana Exnera, vedení navrhlo jeho vyloučení. Proti tomu se ohradila většina mladších členů SVU, kteří se rozhodli sepsat proti předsednictvu petici. Byli rovněž označeni za zrádce a na Valné hromadě bylo rozhodnuto o jejich vyloučení poté, co byli během hlasování vykázáni za dveře. Na protest pak z SVU Mánes vystoupili i někteří prominentní členové, jako prof. Zdeněk Beran, prof. Jan Royt, Ivan Bukovský, Pavel Mára nebo Eliška Rožátová. Roku 2013 tak odešla téměř polovina bývalých členů SVU Mánes a založila Volné sdružení M, za jehož člena symbolicky přijala i Josefa Mánesa. \n\nV dějinách SVU Mánes se odchody umělců nebo jejich vylučování stalo spíše běžnou praxí. Roku 1911 se vyhrotil spor mezi mladými a starými členy SVU Mánes a část avantgardních umělců založila novou Skupinu výtvarných umělců, orientovanou především na kubismus. 1913 byl z SVU Mánes vyloučen Karel Čapek. Roku 1929 odešla pro napjaté vztahy a na protest proti konzervativním trendům (tzv. Secese z Mánesa) skupina umělců i teoretiků (Jan Bauch, Adolf Hoffmeister, Josef Kaplický, Rudolf Kremlička, František Muzika, Bedřich Stefan, Alois Wachsman, za teoretiky to byl Dr. Kamil Novotný a Dr. Jaromír Pečírka). Při otevření nové budovy Mánesa roku 1930 vznikly u některých členů pochybnosti o hospodárném nakládání s financemi SVU. Předsednictvo, které se cítilo ohroženo, vyloučilo historika V. V. Štecha, malíře Karla Holana, Miloslava Holého a Pravoslava Kotíka, sochaře Karla Kotrbu a architekta Jiřího Kodla.\n\n\n\n"}
{"id": "1338622", "url": "https://cs.wikipedia.org/wiki?curid=1338622", "title": "Alavivus", "text": "Alavivus\n\nAlavivus (4. století – 377) byl ve 4. století vizigótským vůdcem z dynastie Tervingů, v období vlády vychodořímského císaře Valense.\n\nVe 4. století Vizigóti žili na území Dácie pod vedením Athanaricha. Kolem roku 375 dorazili do Dácie Hunové, které Athanarich nedokázal zastavit a tak Alavivus s Fritigernem v létě 376 Vizigótům navrhli, aby se přidali na jejich stranu a odešli do bezpečí Římské říše. Ve snaze zachránit si před kočovnými Huny život se většina Athanarichových dosavadních přívrženců přidala na stranu Alaviva a Fritigerna, s nimiž se vydali na jih k řece Dunaj, do bezpečí. Císaři Valensovi poslali žádost o svolení usadit se v Římské říši a protože se Valens domníval, že mezi příchozími Vizigóty získá nové rekruty do svých legií, rozhodl, že mají být usídleni v Thrákii jako foederati. \nPo příchodu Vizigótů do Thrákie nastal problém, protože jich bylo na 200 tisíc, což bylo více než se očekávalo a tak zásobování potravinami představovalo problém, jehož zvládnutí přesahovalo kapacity římské provinciální správy. Situace byla ještě zhoršována místními římskými veliteli, kteří nedostatku potravin zneužívali k vlastnímu obohacení stanovením přemrštěných cen. Bylo odchyceno mnoho psů, kteří byli Vizigótům nabídnuti výměnou za jejich děti a ženy, které si Římané brali do otroctví. Toto vše vyvolalo u Vizigótů napětí, jež brzy přerostlo v otevřené nepřátelství vůči Římanům. Když se Athanarich dozvěděl, jak jeho lidé v Thrákii dopadli, raději se zbytkem svých lidí uprchl do Caucalandu v Sedmihradsku.\n\nV téže době před Huny do Římské říše prchala další skupina gótských Greutungů mladého krále Videricha, vedení Farnobiem a regenty Alatheem a Saphraxem, jejichž žádosti o vstup na římské území ale nebylo vyhověno, a tak vyčkávali na severním břehu Dunaje, který byl hranicí Římské říše. Když římská ostraha hranic polevila ve své ostražitosti, Greutungové toho využili a postupně se přeplavili na jižní břeh Dunaje. Při překonávání řeky mnoho Greutungů utonulo. V této situaci v roce 376 či 377 Valensův poručík Lupicinus pozval Alaviva, Fritigerna a další germánské předáky na hostinu do Marcianopoli v dnešní Varenské oblasti, aby projednal nové podmínky pro vizigótský lid. Během hostiny ale došlo k nepokojům, a tak byli vizigótští předáci vzati do zajetí jako rukojmí. Fritigernovi se podařilo uprchnout či byl propuštěn, aby mezi vzbouřenci sjednal příměří, ten se ale po návratu ke svému lidu postavil do čela vzpoury proti Římanům. Alavivus byl pravděpodobně v zajetí zavražděn. Vzpoura vedená Fritigernem vyvrcholila o dva roky později v bitvě u Adrianopole, kde 9. srpna 378 Vizigóti porazili Valensovi vojska, císař Valens padl a Římská říše utrpěla porážku.\n"}
{"id": "1338624", "url": "https://cs.wikipedia.org/wiki?curid=1338624", "title": "Caroline Polachek", "text": "Caroline Polachek\n\nCaroline Polachek (* 20. června 1985) je americká zpěvačka.\n\nV roce 2005 založila spolu s Aaronem Pfenningem duo Chairlift. Počínaje rokem 2007 v kapele působil ještě třetí hudebník, sice Patrick Wimberly. Naopak roku 2010 odešel Pfenning. Svou činnost kapela ukončila roku 2017.\n\nOd roku 2010 dále působila v projektu Girl Crisis. Během své kariéry spolupracovala s mnoha dalšími hudebníky, mezi než patří například Sebastian Blanck, Flosstradamus a Beyoncé. V roce 2013 se začala věnovat sólové dráze, a to pod pseudonymem Ramona Lisa. Již následujícího roku vydala pod tímto jménem své první sólové album s názvem \"Arcadia\". První album pod jménem Caroline Polachek vydala roku 2019, dostalo název \"Pang\".\n\nK roku 2015 byl jejím manželem umělec Ian Drennan.\n\nV listopadu 2017 vystupovala jako host při dvou vystoupeních velšského hudebníka Johna Calea v New Yorku.\n"}
{"id": "1338627", "url": "https://cs.wikipedia.org/wiki?curid=1338627", "title": "Kurt Vile", "text": "Kurt Vile\n\nKurt Vile (* 3. ledna 1980) je americký zpěvák a kytarista. V letech 2005 až 2009 byl členem skupiny The War on Drugs. Své první sólové album nazvané \"Constant Hitmaker\" vydal roku 2007. Později vydal řadu dalších desek, přičemž na většině z nich jej doprovází skupina The Violators, v jejichž řadách dlouhodobě působil například Adam Granduciel ze skupiny The War on Drugs. V říjnu 2017 vydal společné album s australskou zpěvačkou Courtney Barnett nazvané \"Lotta Sea Lice\". V listopadu 2017 vystupoval jako host při třech vystoupeních velšského hudebníka Johna Calea v New Yorku.\n"}
{"id": "1338629", "url": "https://cs.wikipedia.org/wiki?curid=1338629", "title": "18. skupina astronautů NASA", "text": "18. skupina astronautů NASA\n\n18. skupina astronautů NASA (\"The Bugs\") má 17 členů. Začali trénovat v srpnu 2000. \n\n\n"}
{"id": "1338636", "url": "https://cs.wikipedia.org/wiki?curid=1338636", "title": "Valerián Pejša", "text": "Valerián Pejša\n\nValerián Pejša (6. listopadu 1858 Zlonice – 12. srpna 1893 Beřovice) byl český lidový spisovatel.\n\nValerián Pejša pocházel z rodiny venkovského kováře. Narodil ve Zlonicích u Slaného; dětství od jednoho do třinácti roků věku prožil v Řisutech, kde též vychodil jednotřídní školu. Léta dospívání strávil v Královicích. Zde mladého Pejšu směrem k zájmu o literaturu natrvalo ovlivnilo přátelství s královickým rodákem, o dva roky starším Josefem Leopoldem Hrdinou, tehdy studentem slánského gymnázia, pozdějším spisovatelem. Za svého pobytu v Královicích se Pejša brzy stal součástí místního kulturního dění a jedním z předních organizátorů i aktérů tamních ochotnických divadelních představení. Zatímco někteří jeho vrstevníci mohli studovat, Valerián Pejša se dle otcovy vůle musel věnovat kovářskému řemeslu a pracovat jako dělník v rodinné kovárně. Svou literární tvorbu tak mohl pěstovat jen ve volném čase coby únikovou aktivitu. Od roku 1880 žil s rodiči v Beřovicích a zhruba od této doby se začal dostávat do povědomí a obliby široké čtenářské veřejnosti svými příspěvky v dobových satirických časopisech. Pejšovy povídky a básně, k nimž čerpal inspiraci ve svém venkovském okolí, vycházely v titulech jako \"Šotek\" Jakuba Arbesa, \"Paleček\" Rudolfa Pokorného či \"Humoristické listy\" J. R. Vilímka. Spřízněnou duší mezi literárními kolegy mu byla neslyšící pražská spisovatelka Ludmila Grossmannová-Brodská, s níž si po léta dopisoval. Dle jejího svědectví právě literární tvorba bývala pro beřovického kováře \"jedinou útěchou, radostí a zábavou\", k níž se od fyzicky ubíjející práce utíkal. Sužován tuberkulózou plic, zemřel v Beřovicích roku 1893. Pohřben je v rodinném hrobě na starém, dnes již nepoužívaném hřbitově při kostele sv. Šimona a Judy v sousední vesnici Dolín.\n\nPejšovo dílo, třebaže ve své době oblíbené, zůstalo na stránkách časopisů. Sám žádnou knihu nevydal, teprve posmrtně vyšel knižně drobný výbor z jeho díla nákladem V. Křemena ve Zlonicích roku 1912.\n\nRoku 1904 byl Valeriánu Pejšovi v Beřovicích odhalen pomník. Též na rodném domě ve Zlonicích jej připomíná pamětní deska.\n\n\n"}
{"id": "1338638", "url": "https://cs.wikipedia.org/wiki?curid=1338638", "title": "Na flanderských polích", "text": "Na flanderských polích\n\nNa flanderských polích je slavná báseň kanadského lékaře a básníka, podplukovníka Johna McCrae v níž vyjadřuje žal nad zabitými spolubojovníky. Napsal ji počátkem května 1915, poté co vedl pohřeb svého přítele a spolubojovníka poručíka Alexise Helmera, který padl v 2. bitvě u Yper.\n\nBáseň napsaná formou rondelu se stala jedním ze symbolů celé války a dodnes je připomínána tradicí vlčího máku na paměť padlých a válečných veteránů. Hlavně v Anglii a Francii je každoročně 11. listopadu na Den válečných veteránů zastaven téměř veškerý život a tento den je vzpomínkou na padlé nejen z první světové války, ale také ze všech dalších konfliktů.\n"}
{"id": "1338639", "url": "https://cs.wikipedia.org/wiki?curid=1338639", "title": "Zelená liška (usedlost)", "text": "Zelená liška (usedlost)\n\nZelená liška \"(Grüner Fuchs)\" je zaniklý hostinec v Praze 4 - Michli, který se nacházel na severním rohu dnešních ulic Budějovická a Hanusova v místech dnešního domu, kteří zdědil jeho číslo popisné 64, poblíž vršovické vodárenské věže v Michli. Po hostinci je pojmenována autobusová zastávka na Budějovické ulici, ulice Za Zelenou liškou a sídliště Zelená liška mezi ulicemi Budějovická, Olbrachtova a Na strži.\n\nZájezdní hostinec s namalovanou zelenou liškou ve štítě zde vznikl v 2. polovině 18. století. Stál jižně od vsi Pankrác vlevo od cesty z Prahy do Benešova a Českých Budějovic a bylo možné v něm přepřáhnout koně a přenocovat.\n\nNa konci 19. století usedlost koupila firma Saxl a vyráběla zde obuv. Od Saxlu koupil roku 1922 Zelenou lišku a přilehlé pozemky zbrojař Janeček, zakladatel firmy Jawa. Využil všechny prostory bývalého hostince a k nim přistavěl halu a další objekty. Továrna nesla název „Zbrojovka ing. F. Janeček“ a kromě kulometů vyráběla pro válečné účely ruční granáty.\n\nBudovy bývalého hostince i továrny byly zbořeny; na jejich místě stojí nová zástavba. Přestavěna, ale částečně zachována zůstala vstupní budova bývalé továrny Jawa na rohu ulic Budějovická a Hanusova. \n\nJak uvádí Servác Heller (1845–1922), pochází název od vyobrazení zelené lišky na dřevěném štítu, který původně visel venku nad vraty, Heller ho již pamatoval uvnitř hostince:\n\nO tom, že pojmenování \"Zelená liška\" má základ v logičtějším názvu \"Zelená líska\", hovoří nedaleké místní názvy \"Za lískem\", \"U lísku\", \"Pod lískem\" v Michli.\n\nZatímco sídliště Zelená liška bylo postaveno jihozápadně od tehdejší Budějovické ulice (dnes 5. května), stála usedlost a restaurace \"Zelená liška\", po které bylo sídliště pojmenováno, na druhé straně této komunikace. V době, kdy ulicí 5. května projížděly tramvaje (nahrazeny metrem), jmenovala se \"Zelená liška\" i zastávka tramvaje.\n\n\n\n"}
{"id": "1338642", "url": "https://cs.wikipedia.org/wiki?curid=1338642", "title": "Johann Jacob Bach", "text": "Johann Jacob Bach\n\nJohann Jacob Bach (také psán Johann Jakob) (pokřtěn 21. února 1682 Eisenach, Německo – 16. dubna 1722 Stockholm, Švédsko) byl německý hudebník, hudební skladatel, starší bratr Johanna Sebastiana Bacha.\n\nJohann Jacob Bach byl synem Johanna Ambrosia Bacha. Narodil se v Eisenachu a v Eisenachu také studoval na latinské škole. Po smrti otce se Johanna Jacoba a mladšího bratra Johanna Sebastiana ujal jejich starší sourozenec Johann Christoph Bach, který byl v té době varhaníkem v Ohrdrufu. \n\nV roce 1704 se Johann Jacob Bach stal hobojistou ve vojenské kapele švédského krále Karla XII.. Johann Sebastian Bach při příležitosti odjezdu milovaného bratra do Švédska zkomponoval \"Capriccio sopra la lontananza del suo fratello dilettissimo\" (BWV 992). V roce 1709 se účastnil bitvy u Poltavy, ve které bylo švédské vojsko poraženo Ruskem. Nějaký čas pobýval v Konstantinopoli, kde studoval hru na flétnu u francouzského flétnisty a skladatele Pierra-Gabriela Buffardina. V letech 1713–1722 působil jako flétnista v královské švédské dvorní kapele.\n\nZemřel bezdětný 16. dubna 1722 ve Stockholmu a je tam také pohřben.\n\nSkladby Johanna Jacoba Bacha se nedochovaly. Je patrně autorem \"Sonáty c-moll\", podepsané pseudonymem Signor Bach.\n\n\n"}
{"id": "1338646", "url": "https://cs.wikipedia.org/wiki?curid=1338646", "title": "Ester (rozhledna)", "text": "Ester (rozhledna)\n\nEster je dřevěná rozhledna v Izraelském Jeruzalémě. Má výšku 16 metrů, byla navržena Hutí architektury Martin Rajniš a v Česku také vyrobena. Jedná se o specificky jedinou vyhlídkovou věž ve městě. Byla otevřena 10. listopadu 2017. Projekt trval devět měsíců a stál 6,5 milionů korun, zčásti ho financovala Česká republika, zčásti Izrael a zčásti sám umělec. Tvar budovy byl inspirován kvetoucím kaktusem. Stojí na zahradě bývalého leprosária Hansen House.\n\nTento unikátní česko-izraelský projekt, je nejen symbolickým vyjádřením tradičně vřelých vztahů obou zemí v rovině politické, ekonomické i kulturní, ale i největší kulturní akcí od znovuobnovení diplomatických vztahů mezi oběma zeměmi v roce 1990. Jeho realizace byla umožněna nejen díky přispění obou států, ale z 50% i díky podpoře mnoha lidí a firem, kteří chtějí podpořit česko-izraelské vztahy.\n\n"}
{"id": "1338648", "url": "https://cs.wikipedia.org/wiki?curid=1338648", "title": "Johann Gottfried Bernhard Bach", "text": "Johann Gottfried Bernhard Bach\n\nJohann Gottfried Bernhard Bach (11. května 1715 Výmar, Německo – 27. května 1739 Jena, Německo) německý varhaník. Šesté dítě Johanna Sebastiana Bacha (čtvrté, které dosáhlo dospělosti).\n\nNarodil se 11. května 1715 ve Výmaru. V roce 1723 byl jeho otec ustanoven kantorem v kostele sv. Tomáše (Thomaskirche) v Lipsku. Rodina přesídlila do Lipska, kde byly i širší možnosti pro vzdělání dětí. Základní hudební vzdělání získal Johann Gottfried Bernhard od svého otce a dále pokračoval ve studiu v Thomasschule, kde byl jeho odpovědný za hudební výchovu. \n\nPo dokončení studia na Thomasschule se v roce 1735 stal varhaníkem v Marienkirche v Mühlhausenu. Kvůli dluhům musel opustit město, ale na přímluvu svého otce získal nové angažmá jako varhaník v Jakobikirche v Sangerhausenu.\n\nV roce 1738 tajně zanechal hudby a začal studovat práva v Jeně. Tam také zemřel ve věku 24 let. Příčina smrti není známa.\n\nNení známo, zda byl skladatelem jako jeho bratři. Žádné jeho skladby, ani zprávy o nich, se nedochovaly.\n\n\n"}
{"id": "1338650", "url": "https://cs.wikipedia.org/wiki?curid=1338650", "title": "Jazz Club Slaný", "text": "Jazz Club Slaný\n\nVznik Jazz Clubu Slaný je spojen s osobou učitele, amatérského hudebníka, aranžéra a především neúnavného kapelníka a jazzového nadšence Vladimíra Trska.\nSlánský Jazz Club vznikl v roce 1962 jako kroužek zájmové umělecké činnosti Závodního klubu ČKD Slaný (později Závodní klub ROH). Zakládajícími členy byli Vladimír Trsek, Jiří Plašil, Václav Hokův, Jiří Vohralík a Tomáš Hanuš. Souběžně s Jazz Clubem vzniklo ve Slaném divadlo malých forem DIMAFOR, ve kterém vedle divadelníků působila i dixielandová kapela Vladimíra Trska, okolo které se vytvořil okruh příznivců a fandů. Život klubu byl nerozlučně spjat s dixielandovou kapelou Old Timers, kterou založil rovněž Vladimír Trsek. Old Timers hráli na pravidelných „večerech pro známé\" kam bývaly zvány i mimoslánské orchestry a sólisté. Tyto koncerty pak byly přejmenovány na jazzové večery.\n\nSlaný se od roku 1967 stalo jedním z míst, kde se konala hudební přehlídka organizovaná Československou jazzovou federací (ČJF), nazvaná Dostaveníčko ve Slaném. Tyto přehlídky byly soutěžní a konaly se ve všední dny. Hudebníci museli přestát hrát v nejlepším, aby se stihli vrátit domů. To se hudebníkům zcela nezamlouvalo, proto přišel Jiří Plašil s představou vlastního hudebního festivalu, který by byl nesoutěžního charakteru a konal se o víkendu.\nTak vznikl festival Slánské jazzové dny, který založil Jiří Plašil v roce 1968. Zpočátku se konaly různě, jednou i dvakrát za rok. Od roku 1972 se pravidelně konají třetí listopadový víkend a tato tradice se drží do dnes.\nZ bohaté historie Slánských jazzových dnů stojí za zmínku 23. ročník, který se konal 17. - 19. listopadu 1989. Když festival začal, nikdo neměl ponětí, co se ve stejnou dobu odehrává v Praze. V průběhu večera přijíždějící účinkující z Prahy útržkovitě informovali o zásahu VB na Národní třídě.\n\nK 50. výročí vyšla publikace podrobně shrnující 50 let existence Jazz Clubu Slaný, včetně programů dosud konaných Slánských jazzových dnů, doplněná o fotografie a vzpomínky pořadatelů i návštěvníků.\n\n"}
{"id": "1338653", "url": "https://cs.wikipedia.org/wiki?curid=1338653", "title": "Pražská brána (Slaný)", "text": "Pražská brána (Slaný)\n\nPražská brána byla jednou ze čtyř bran městského opevnění ve Slaném. Jméno \"Pražská\" je poprvé zmiňováno v roce 1443, brána byla ale zvána též Hradská či Podhradská, podle župního hradu na blízkém návrší.\n\nStála na východním okraji města, na místě dřevěné brány, která shořela v roce 1371.\nNáhradní brána byla vystavěna roku 1402 již z kamene.\nMezi roky 1460 a 1472 byla tato kamenná brána přestavěna a doplněna o sedlovou střechu a výrazný barbakan. V září 1841 byla brána i s barbakanem zbořena.\n\nPodle lavírované kresby \"Pražská brána ve Slaném\" z roku 1823 od Josefa Šembery byla zdobena sochou Jiřího z Poděbrad a znaky Slaného a Kladska, českým lvem a moravskou a slezskou orlicí. O přesném určení zobrazeného panovníka i jednotlivých znaků se ale vedou spory, mj. kvůli tomu, že díla se dochovala jen částečně. Po zboření brány byly tyto plastiky nejdříve zazděny do zdi sousední školní budovy, za druhé světové války pak byly přesunuty do budovy bývalé piaristické koleje, kde dnes sídlí Vlastivědné muzeum ve Slaném.\n"}
{"id": "1338654", "url": "https://cs.wikipedia.org/wiki?curid=1338654", "title": "Gottfried Heinrich Bach", "text": "Gottfried Heinrich Bach\n\nGottfried Heinrich Bach (26. února 1724 Lipsko, Německo – 12. února 1763 Naumburg Německo) byl německý hudební skladatel, člen hudební rodiny Bachů. \n\nGottfried Heinrich Bach byl prvorozeným synem z druhého manželství Johanna Sebastiaa Bacha s Annou Magdalenou Wilckeovou. Byl od dětsví lehce mentálně postižený. Hrál však výborně na cembalo. Jeho bratr Carl Philipp Emanuel Bach o něm napsal, že byl sice geniální, ale nedokázal svůj talent rozvinout. \n\nPo smrti otce v roce 1750 žil u své mladší sestry Elisabeth Juliany Friedericy a jejího manžela Johanna Christopha Altnickola. Altnikol byl hudebníkem, který žil a pracoval v Naumburgu, cca 60 km jihozápadně od Lipska. U své sestry zůstal i po Altnikolově smrti v roce 1759.\n\nZemřel v Naumburgu 12. února 1763 ve věku nedožitých 39 let.\n\nJe patrně autorem melodie árie \"So oft ich meine Tobackspfeife\", BWV 515 z \"Druhé knížky pro Annu Magdalenu Bachovou\" Johanna Sebastiana Bacha.\n\n\n"}
{"id": "1338655", "url": "https://cs.wikipedia.org/wiki?curid=1338655", "title": "B̈", "text": "B̈\n\nB̈ (minuskule b̈) je speciální písmeno latinky. Nazývá se B s přehláskou. V současnosti se již toto písmeno nepoužívá, ale dříve se používalo v přepisu dnes již nepoužívané manichejské abecedy, kde ho reprezentoval znak bheth (𐫂). V Unicode má majuskulní tvar kód U+0042U+0308 a minuskulní U+0062U+0308.\n"}
{"id": "1338657", "url": "https://cs.wikipedia.org/wiki?curid=1338657", "title": "Feofan Prokopovič", "text": "Feofan Prokopovič\n\nFeofan Prokopovič (; 18. června 1681, Kyjev – 19. září 1736, Petrohrad) byl ukrajinsko-ruský filozof, spisovatel, státník, novgorodský arcibiskup, přívrženec ruského cara Petra I. Velikého a vedoucí vědecko-literárního kroužku \"Učená družina\" (např. Antioch Dmitrijevič Kantemir, Vasilij Nikitič Tatiščev () atd.). Byl ideologem osvícenského absolutismu Petra I. Velikého. Měl vliv na Michaila Vasilijeviče Lomonosova a ruské osvícence druhé poloviny 18. století. Kritizoval jej např. arcibiskup Feofilakt Lopatinskij a další.\n\n"}
{"id": "1338658", "url": "https://cs.wikipedia.org/wiki?curid=1338658", "title": "K̈", "text": "K̈\n\nK̈ (minuskule k̈) je speciální písmeno latinky. Nazývá se K s přehláskou. V současnosti se již toto písmeno nepoužívá, ale dříve se používalo v přepisu dnes již nepoužívané manichejské abecedy, kde ho reprezentoval znak khaph (𐫒). V Unicode má majuskulní tvar kód U+004BU+0308 a minuskulní U+006BU+0308.\n"}
{"id": "1338659", "url": "https://cs.wikipedia.org/wiki?curid=1338659", "title": "Reda Ifrah", "text": "Reda Ifrah\n\nReda Ifrah (* 31. ledna 1984 Bab-El-Oued) je český politolog a člen TOP 09. Od roku 2015 je předsedou výkonné rady think tanku TOPAZ. Ve Žďáře nad Sázavou je členem finančního výboru zastupitelstva města a Komise pro regionální a mezinárodní spolupráci. Je garantem expertní komise pro zahraniční politiku a obranu za krajskou organizaci TOP 09 na Vysočině.\nČást dětství prožil v Alžírsku, ale základní školu již absolvoval v Nížkově, na Vysočině. Vystudoval Evropská studia a politologii na Univerzitě Palackého v Olomouci a na Fakultě sociálních studií při Masarykově univerzitě v Brně. V roce 2004 založil cestovní kancelář.\n\nV roce 2005 spoluzakládal obecně prospěšnou společnost EUTIS, která se věnuje evropské problematice. Jejím hlavním cílem je prohlubovat povědomí a znalost české široké veřejnosti i specializovaných skupin o Evropské unii. Mezi lety 2005 a 2012 Ifrah zastával funkci ředitele této neziskové organizace.\n\nV roce 2009 se podílel na koordinaci České předsednictví v Radě Evropské unie. Od roku 2012 působil na Ministerstvu životního prostředí ČR v sekci fondů EU, ekonomiky a politiky životního prostředí, kde byl pověřen vedením odboru zahraničních vztahů, následně oddělení technické asistence OPŽP a byl tajemníkem náměstka ministra. V současné době pracuje na Ministerstvu zahraničních věcí ČR.\n\n"}
{"id": "1338660", "url": "https://cs.wikipedia.org/wiki?curid=1338660", "title": "Jana Kolesárová", "text": "Jana Kolesárová\n\nJana Kolesárová (* 15. února 1976 Košice) je slovenská herečka.\n\nUž ve čtrnácti letech začala hrát divadlo na muzikálně-divadelní konzervatoři v Košicích. Pak pokračovala na Vysoké škole múzických umění v Bratislavě, kde získala doktorát v oboru divadla. Během této doby hrála občas i v Slovenském národním divadle v Bratislavě. I když začala hrát i ve filmech, přestěhovala se do Spojených států, kde měla několik divadelních i filmových rolí (\"Tajemný let\", \"Blur\"). Poté, co se vrátila, je známá i z českých filmů a televizních seriálů (\"Sanitka 2\", \"Polda\").\n\n"}
{"id": "1338661", "url": "https://cs.wikipedia.org/wiki?curid=1338661", "title": "Willi Abendschön", "text": "Willi Abendschön\n\nWilli Abendschön (28. července 1905, Mannheim - 21. září 1946) byl původně číšník na zaoceánské lodi. Pobýval v Praze, kde pracoval jako kriminální úředník. Byl členem NSDAP. Měl německou vojenskou hodnost SS-Sturmscharführer. Pro gestapo pracoval již od roku 1933. Později jako kriminální vrchní tajemník v řídícím centru gestapa v Praze působil rovněž i mimopražsky (v Táboře, Klatovech a Plzni). Od podzimu roku 1939 zastával funkci vrchního kriminálního tajemníka III. oddělení pražského gestapa. Zabýval se problematikou odhalování vlastizrady, ověřoval a prověřoval konfidenty gestapa působící v protektorátu, později byl činný v kontrarozvědce, kde se zabýval odhalováním výzvědné činnosti ve prospěch protiněmecky orientovaných (nepřátelských) zemí (USA, Velká Británie, Švýcarsko, Francie, země Středního východu, Egypt a severské státy). Později (v létě 1941) pod krycím označením doktor \"Grossmann\" vedl referát \"Wehrnachrichten\" (vojenské zpravodajství). V období od října 1941 do března 1942 pátral po neznámém německém Zrádci X - agentu A-54 Paulu Thümmelovi a jeho spojovacím důstojníkovi - štábním kapitánu Václavu Morávkovi. V červnu roku 1942 (po atentátu na říšského protektora R. Heydricha) byl určen spolu s dalšími excelentními zaměstnanci gestapa Praha k rozkrývání paradesantních výsadků a demaskování \"padákových agentů\". Později se účastnil (na Pardubicku) pátracích akcí, jejichž cílem byl Alfréd Bartoš - velitel výsadkové skupiny Silver A. Od léta roku 1944 byl zástupcem vedoucího kontrašpionážního referátu IV N (\"Nachrichten und Agentenwesen\" = zprávy a agenti) v krycí firmě \"Glawa\" (viz níže). Přímo v kanceláři této firmy byl Willi Abendschön v květnu 1945 zadržen povstalci, většinou zaměstnanci Lucernafilmu. České orgány Williho Abendschöna vydaly ještě v květnu 1945 sovětské vojenské rozvědce Smerš. Dne 21. června 1945 byl Willi Abendschön odsouzen sovětským vojenským soudem SMT (Die Sowjetischen Militärtribunale) 4. ukrajinského frontu k trestu smrti zastřelením, který byl vykonán 21. září 1946.\n\n\nMajor RNDr. Josef Jedlička byl po zatčení podroben těžkému zostřenému výslechu během kterého uvedl místo a čas schůzky s důležitou osobou v domácím odboji - s \"Kaprem\" - plukovníkem Josefem Churavým. Plukovník Josef Churavý byl Jedličkův bývalý spolupracovník ve Vojenském zeměpisném ústavu v Praze. V roce 1941 působil jako jeden z vedoucích představitelů odbojové organizace Obrana národa (ON), byl jejím zástupcem v organizaci ÚVOD a rovněž působil jako vedoucí vojenské části PVVZ. Místo majora Josefa Jedličky čekal na plukovníka Josefa Churavého (alias \"Kapra\") dne 9. října 1941 ve 21 hodin na nábřeží Na Františku komisař Willy Abendschön oblečený do Jedličkových šatů. (oba měli zezadu obdobnou postavu). A nebyl sám. Celé nábřeží bylo obklíčeno dvěma kordony české i německé policie, v záloze byla připravena i říční policie s motorkami. Gestapo mělo od Jedličky \"Kaprův\" popis a tak nebylo složité přepadnout Churavého zezadu a ihned mu nasadit pouta, aby nemohl použít zbraň.\n\nV budově na adrese Štěpánská 704/61, Praha 1 sídlila filmová společnost Lucernafilm. Na pozici ředitele paláce Lucerna pracoval od října 1942 Augustin Seidl (vlastním jménem Gustav Sedláček). Miloš Havel vypověděl, že jej musel do podniku vzít na nátlak komisaře Williho Abendschöna, který Miloše Havla dle jeho slov v roce 1942 vyslýchal kvůli ilegální činnosti. (O jakou činnost se jednalo, však Miloš Havel blíže nespecifikoval.) Po zatčení (22. února 1942) německého Zrádce-X (dvojitého agenta) A-54 - Paula Thümmela byl Gustav Sedláček, který byl Thümmelův blízký přítel a spolupracovník, rovněž zatčen a vyslýchán. Sedláček nebyl uvězněn, přistoupil na spolupráci, získal německé občanství, změnil si jméno na Augustin Seidl a stal se nebezpečným konfidentem gestapa. (Poté, co Seidl obsadil post ředitele paláce Lucerna stal se Willi Abendschön pravidelným hostem Filmového klubu.) Miloš Havel o Seidlově napojení na gestapo tušil a své zaměstnance před ním varoval. Na druhou stranu Havel Siedla do určité míry hájil, neboť jeho prostřednictvím se dostalo pomoci mnoha českým lidem.\n\nPo skončení druhé světové války vypověděl konfident gestapa Otto Štancl, že v noci z 5. května 1945 na 6. května 1945 byl Augustin Seidl otráven a následně ještě zastřelen mnoha ranami z pistolí skupinou mužů. Nejpravděpodobnějšími pachateli jeho usmrcení se jeví vlastní spolupracovníci (rovněž konfidenti gestapa).\n\nO úloze Augustina Seidla uvedl Miloš Havel ve své výpovědi před Svazem českých filmových pracovníků (SČFP) ze dne 12. října 1945 následující:\n\nV pátém patře domu (na adrese: Štěpánská 626/63, Praha 1) bylo od dubna roku 1944 sídlo firmy \"Glawa\". Tato firma vystupovala jako velkoobchod uměleckým sklem, které sice nakupovala od skláren v protektorátu a Sudetech, ale ve skutečnosti se jednalo o fiktivní společnost ukrývající kancelář pražského gestapa. V prostorách firmy Glawa byla umístěna ústřední kartotéka (krycí označení \"V-Personen\", nejspíše zkratka z německého Vertrauenspersonen = důvěrnící) konfidentů z celých Čech. Trvale zde pracovalo sedm úřednic a úředníků gestapa. Firma \"Glawa\" byla řádně registrována v obchodním rejstříku na pražském magistrátu a jako její majitel byl uveden ředitel paláce Lucerna \"Augustin Seidl\". Tuto německou zpravodajskou kancelář vedl Wilhelm Schultze a dalším jejím úkolem (krom kartotéky konfidnetů) bylo sledovat okolí prezidenta Emila Háchy. Schultzovým zástupcem byl Willi Abendschön. V květnu roku 1945 byla tato ústřední kartotéka konfidentů převezena do Petchkova paláce a zde byla nejspíše zničena spolu s dalšími písemnostmi gestapa. V květnu 1945 se zde ukryl Willi Abendschön. Přímo v kanceláři byl zadržen povstalci, většinou zaměstnanci Lucernafilmu. (České orgány Williho Abendschöna vydaly ještě v květnu 1945 do SSSR (viz níže)).\n\nPřed mimořádným lidovým soudem (MLS) Miloš Havel vypovídal dne 22. ledna 1947:\nJedním z bodů obžaloby bylo půjčení nákladního auta Němcům, kteří se chtěli na konci války včas dostat na hranice. Miloš Havel se hájil, že rozkaz k této jízdě přišel od Augustina Seidla a že on (Miloš Havel) dal příkaz k rozebrání automobilu, aby nemohl být zapůjčen. Teprve na nátlak Augustina Seidla a komisaře Williho Abendschöna (Miloš Havel) k jízdě svolil. Havlova slova o rozebrání automobilu, který měl být půjčen Němcům, potvrdil Antonín Bouzek, řidič podniku \"Bratří Havlové\":\nProjednáván byl i údajný pronájem jedné z místností Lucerny gestapu, které tam mělo svou tajnou kancelář pod názvem \"Glawa\" (viz výše). Miloše Havla z pronájmu místnosti Lucerny k účelům gestapa obvinil Rudolf Chruma, který byl vězněn na Pankráci kvůli kolaboraci. Miloš Havel jakoukoli spojitost s Glawou odmítal, neboť pronajaté místnosti ani nepatřily Lucerně a údajně se o její existenci dozvěděl až po válce: Fakt, že vlastníkem místností pronajatých gestapu byla Moravská banka a Miloš Havel s nimi neměl nic společného, potvrdil i její obchodní zmocněnec Bohuslav Polívka. Dle jeho výpovědi si gestapo v roce 1944 zabralo tyto prostory uvolněné po úvěrové pojišťovně a vytvořilo si zde fingovanou úřadovnu.\n\nDne 9. května 1945 v Petschkově paláci objevila hlídka Revolučních gard (RG) v budově asi 300 německých žen a dětí, 19 českých rukojmí a 6 dlouhodobě vězněných Čechů. Správcem budovy byl určen Ladislav Vaněk. K nemilému překvapení českých úřadů předal Ladislav Vaněk nejdůležitější zajaté příslušníky gestapa: Williho Leimera, Williho Abendschöna a konfidenta Jaroslava Nachtmanna sovětské vojenské rozvědce Smerš.\n\nDne 21. června 1945 byl Willi Abendschön (na základě Článku 58-4 a Článku 58-11 Trestního zákoníku RSFSR) odsouzen sovětským vojenským soudem SMT (Die Sowjetischen Militärtribunale) 4. ukrajinského frontu k trestu smrti zastřelením. Prezidium Nejvyššího Sovětu SSSR zamítlo dne 4. srpna 1945 jeho žádost o udělení milosti. Willi Abendschön byl vinen na základě tohoto obvinění: \"Podpora mezinárodní buržoasie a členství v kontrarevoluční organizaci, vrchní kriminální sekretář v řídící centrále gestapa v Praze.\"\n\nO rok později (21. září 1946) byl Willi Abendschön popraven spolu s Wernerem Dreesem a SS-Hauptscharführerem \"Otto Gallem\". \n\n"}
{"id": "1338662", "url": "https://cs.wikipedia.org/wiki?curid=1338662", "title": "Q̈", "text": "Q̈\n\nQ̈ (minuskule q̈) je speciální písmeno latinky. Nazývá se Q s přehláskou. V současnosti se již toto písmeno nepoužívá, ale dříve se používalo v přepisu dnes již nepoužívané manichejské abecedy, kde ho reprezentoval znak qhoph (𐫠). V Unicode má majuskulní tvar kód U+0051U+0308 a minuskulní U+0071U+0308.\n"}
