{"id": "1290641", "url": "https://cs.wikipedia.org/wiki?curid=1290641", "title": "Národní park Prince Regent", "text": "Národní park Prince Regent\n\nNárodní park Prince Regent (dříve přírodní rezervace Prince Regent) je chráněná oblast v regionu Kimberley v Západní Austrálii. V roce 1978 byla oblast nominována jako Světová biosférická rezervace UNESCO.\n\nNárodní park se rozkládá na ploše 5 764,0 kilometrů čtverečních a byl založen v roce 1964 k ochraně povodí řeky Prince Regent. Severní hranice národního parku je společná s jižní hranicí národního parku řeky Mitchell a vytváří chráněnou plochu o rozloze přes 7 500 kilometrů čtverečních. Krajina se nachází v rozhraní od bujného deštného pralesa až po pískovcové pláně. Tato oblast zahrnuje rokle, vodopády, útesy a pohoří. \n\nTradiční majitelé oblastí kolem řeky jsou národy Worora.\nVíce než polovina druhů ptáků a savců vyskytujících se v oblasti Kimberley žije v národním parku. Je domovem klokana warabi (\"Petrogale burbidgei\"), nejmenšího ze skalních klokanů, a bandikuta zlatého (\"Isoodon auratus\") - vedených jako zranitelné druhy. Povodí řek Prince Regent a Mitchell jsou důležitými oblastmi ptáků, které překrývájí část národního parku, jsou oblastí, kterou BirdLife International, mezinárodní nevládní organizace, považuje za zónu významnou pro ptáky, protože je důležitá pro řadu druhů, zejména těch, jejichž hnízdiště se omezuje na tropické savany.\n\nTato oblast zůstává jednou z nejodlehlejších divočin v Austrálii bez silnic s impozantními zálivy a víry, které omezují přístup k moři. Tato oblast je většinou přístupná letecky nebo lodí a od evropského osídlení západní Austrálie se prakticky nezměnila. Povolení pro vstup do národního parku, bez něhož je vstup zakázán, lze získat na Oddělení parků a divoké zvěře.\n"}
{"id": "1290642", "url": "https://cs.wikipedia.org/wiki?curid=1290642", "title": "René Bougnol", "text": "René Bougnol\n\nRené Bougnol (* 7. ledna 1911 – 20. června 1956 Montpellier, Francie) byl francouzský sportovní šermíř, který kombinoval šerm fleretem a kordem a. Francii reprezentoval ve třicátých, čtyřicátých a padesátých letech. Na olympijských hrách startoval v roce 1932, 1936, 1948 v šermu fleretem v soutěži jednotlivců a družstev a v roce 1952 v soutěži jednotlivců a družstev v šermu kordem. Mezi jednotlivci obsadil nejlépe páté místo na olympijských hrách 1948 v šermu fleretem. S francouzským družstvem fleretistů vybojoval dvě zlaté (1932, 1948) a jednu stříbrnou olympijskou medaili (1936). V roce 1949 obsadil druhé místo na mistrovství světa v soutěži jednotlivců v šermu kordem. S francouzským družstvem fleretistů a kordistů získal tři tituly mistra z toho v roce 1951 v obou zbraních.\n"}
{"id": "1290646", "url": "https://cs.wikipedia.org/wiki?curid=1290646", "title": "Pěvecký spolek Libuše", "text": "Pěvecký spolek Libuše\n\nPěvecký spolek Libuše v Kuklenách byl spolek, který sdružoval všechny ženy z Kuklen a přilehlých obcí, jež měly zájem o pěvecké umění. Fungoval v letech 1891–1945.\n\nNa návrh sbormistra pěvecké jednoty Vlastimil učitele Jindřicha Jelínka se sešlo v Kuklenách 11. října 1891 několik dam, které se usnesly založit v Kuklenách ženský pěvecký spolek Libuše. Protektorem byl zvolen zdejší farář František Rychlík, jehož nástupcem se roku 1902 stal továrník Ludvík Nejedlý. Stanovy ale nebyly tehdejším místodržitelstvím schváleny a utvoření spolku bylo zakázáno. Místodržitelství schválilo až druhé opravené stanovy. 10. března 1892 bylo utvoření spolku povoleno a spolek se definitivně ustavil na valné hromadě 13. března 1892 za přítomnosti 39 dam. Za starostku byla zvolena Rosa Weidnerová, sbormistrem Jindřich Jelínek, jednatelkou Marie Pacáková, zapisovatelkou Aloisie Horáčková, pokladní M. Šobová a účetní Anna Balcarová. Spolek vykazoval 7 členek zakládajících, 32 přispívajících a 25 činných.\n\nPoprvé Libuše veřejně vystoupila společně s Vlastimilem při akademii 27. března 1892. V červnu téhož roku se zúčastnila s Vlastimilem velké matiční slavnosti v Hradci Králové. V říjnu byl za valné účasti konán dýchánek. 29. ledna a 25. března následujícího roku byl pořádán ve spolku s Vlastimilem Národní večer a v květnu se již Libuše odvažuje na divadelní prkna se Záhorského operetou \"Kachničky čili Ústav paní Blažkové\". Tato opereta byla věnována skladatelem spolku Libuši a autor byl přítomen premiéře. Pro značný náklad bylo nutno zvýšit obvyklé ceny míst a čistý výtěžek 40 zl. byl věnován bratrskému spolku Vlastimil na fond pro pořízení praporu.\n\nSpolek se stal členem První pěvecké župy a každoročně větším počtem členek se účastnil veřejných župních výstupů. Libuše tak rozkvetla do krásy, a to jen díky prvnímu sbormistrovi Jelínkovi, který ji plných 19 let řídil. Neopomeňme však též organizační schopnosti předsedkyně spolku Betty Čejkové, jež ho úspěšně provedla přelomem 19. a 20. století. Úspěch \"Kachniček\" dal velký prostor v činnosti operetám (1897 \"Na samotě\", 1906 \"Česká národní svatba\" a \"Poklad\", 1908 \"Vzpoura v ústavě\", 1912 \"V kuchařské škole\", \"Večerní námluvy\" a \"V saloně modistky\", 1914 \"Svatba při lucernách\", 1919 \"Z českých mlýnů\", 1920 \"Vzpoura v dívčím ústavě\", 1923 \"Amorův žert\"), ale konaly se i věnečky, plesy, výlety, koncerty a samozřejmá byla spolupráce s ostatními spolky při různých slavnostech. Roku 1901 se tak Libuše účastnila odhalení pamětní desky Františku Škroupovi v Osicích, o 2 roky později odhalení Smetanova pomníku v Hořicích, roku 1910 odhalení Dvořákova pomníku tamtéž a v roce 1914 odhalení pomníku M. Janu Husovi také v Hořicích. V prvním desetiletí byl pěstován též zpěv církevní, a tudíž se spolek účastnil řady církevních slavností i obřadů.\n\nV roce 1910 bylo započato s vařením polévek pro chudou školní mládež. Členky podnikaly každoroční sbírky u místního obyvatelstva a jejich výtěžek financoval vaření, jehož se obětavě ujaly. A tak tomu bylo až do roku 1918, přičemž ročně se uvařilo až 5 000 porcí polévek.\n\nPřišla však 1. světová válka a do činnosti spolku vnesla velké problémy. Učitel Jebavý, který nastoupil roku 1910 po sbormistrovi Jelínkovi, byl povolán na frontu, a tak byla veškerá pěvecká činnost zastavena. Záhy však byly členky spolku zburcovány k jiné činnosti, a to samaritské. Z nařízení okresního hejtmanství měla být v Kuklenách zřízena válečná nemocnice a tento úkol přenesla obec na Libuši. Již roku 1914 byla podniknuta sbírka ve prospěch mobilizovaných, která vynesla 360,32 K a sbírka pro Červený kříž 494 K. Následně byl v místnostech pokračovací školy zřízen lazaret o 40 lůžkách. K vaření se přihlásilo 15 dam a k ošetřování nemocných 5 členek. Lazaret v Kuklenách však nakonec otevřen nebyl.\n\nPo převratu se dal spolek opět s chutí do práce a sbormistr Pochyba již 14. prosince 1918 pořádal akademii. Činnost se rok od roku stupňovala, jakoby členky chtěly dohonit ztracený válečný čas. V roce 1924 měla Libuše již 110 členů. Od roku 1922 byl sbormistrem katecheta V. Navrátil. Za zmínku však stojí i 15leté působení jednatelky Pavly Horáčkové a činnost nástupkyň Rosy Weidnerové – Boženy Nejedlé, B. Šobové a B. Poznerové. Významnou událostí bylo spolupořádání 37. sjezdu První České pěvecké a hudební župy v Kuklenách na sokolské zahradě (spolu s pěveckou jednotou Vlastimil).\n\nVelmi činorodým životem se spolek vyznačoval také za německé okupace, kdy stále více spolupracoval s pěveckou jednotou Vlastimil, což vyvrcholilo 21. května 1945, kdy došlo ke sloučení obou kuklenských pěveckých těles, Vlastimila i Libuše.\n"}
{"id": "1290648", "url": "https://cs.wikipedia.org/wiki?curid=1290648", "title": "Seznam míst v seriálu Můj malý Pony: Přátelství je magické", "text": "Seznam míst v seriálu Můj malý Pony: Přátelství je magické\n\nToto je seznam míst v seriálu \"\".\n\nMalebné městečko ve středu Equestrie, kde se od začátku 1. série zdržují všechny hlavní hrdinky seriálu. Kromě nich se tam objevuje i řada komparzistů, kterým je věnován především epizoda páté série: Jak chutná život. Ponyville je proslavený tím, že v něm žijí tři hlavní druhy poníků v přáleském vztahu. Nad vesničkou se tyčí zámek princezny Twilight.\n\nStojí kousek za Ponyvillem a velmi připomíná zvětšený strom harmonie hrající do modré, fialové, bílo-stříbrné a zlaté. Objevil se, když se po bitvě s Tirekem skříňka přátelství jakoby ,zasadila\" na ono místo. Přesto že na to zvenčí nevypadá, je skutečně ohromný a Twilight, která v něm měla přebývat po ztrátě své knihovny ,Ve zlatém dubu\" uvnitř skutečného stromu jako doma, se ho však jeden čas bála, tak drobná a osamocená si v něm připadala. Když se ho její kamarádky pokoušely zvelebit, napadlo je vzít kořeny z bývalé ,knihovny\" a zavěsit na ně tzv.,vzpomínkové krystaly\" a pověsit to celé na strop trůnního sálu. Každý z nich obsahoval vzpomínku na jednu událost z Ponyvillu od Twilightina příjezdu. Jednotlivě potom zkrášlily hrádek po svém: Fluttershy upravila její ložnici, Applejack kuchyni, Rarity jídelnu, Rainbow Dash knihovnu a Pinkie poschovávala po celém hradě party-kanóny tak dokonale, že už ani ona neznala přesnou polohu, tudíž mohly kanóny kdykoli vychrlit konfety naprosto nečekaně a nemístně. Také se na hradě v trůnním sále stalo v prvním dvojdíle 5. série něco neočekávaného: když se totiž všechny hlavní hrdinky posadily každá na svůj trůn (ano, trůn tam nemá jen Twilight), objevila se mezi nimi tzv.,Mapa Znamení\". Je na ní celá Equestrie. Čas od času začne Cutie mark některých z dominantní šestky (v 7.sérii i Starlight a potom Spikovy) vysílat své miniatury po svém obvodu směrem ven. To znamená, že je dotyčná klisna vyslána mapou na nějaké místo, aby tam vyřešila nějaký problém s přátelstvím. Kopie Cutie mark hrdinky se usadí na mapě v tom místě, kde je ona sama potřeba. Je-li úkol splněn, proces ohlášení se opakuje, jen s tím rozdílem, že miniatury Cutie mark nyní směřují ke středu skutečné značky.\n\nNa této události je založena hra My Little Pony Harmony Quest od Budge Studios; Verze 1.6; Velikost 175 MB\n\nJe farma rodiny zemních poníků Appleových, do které patří i Applejack, a která je od Ponyvillu kousek na Západ. Skládá se ze stodoly, ve které všichni Appleovi bydlí a z rozsáhlých jablečných sadů. Podle jedné z fanfikcí (Applejack's Parents: A Headcanon Backstory) je název statku odvozen od jména matky Appleajack, \"lány Sweet Apple\".\n\nJe temné a ponuré místo, které obyvatele Equestrie příliš neláká, jelikož se odtamtud „údajně\" nikdo nevrátil živý. Je na opačné straně od Ponyvillu než Sweet Apple Acres, tedy na Východ. Doslova přetéká roztodivnými tvory a mýtickými jevy. Nachází se v něm hrad dvou sester - bývalý domov princezen Celestie a Luny a dočasné úložiště elementů harmonie, který pro své temné chodby a tajné průchody budí hrůzu ještě dlouho po svém objevení. Také se v lese nachází Strom harmonie - tedy v jeskyni na dně pukliny v zemi. Rovněž v něm bydlí zebra Zecora - přebornice na bylinky, léky a lektvary.\n\nJe velkolepé, vznešené, hlavní město Equestrie, které obývá doslova armáda jednorožců a dva alicorni - Celestie a Luna. Celé město se vlastně skládá z ohromného bílo-žluto-fialového hradu, vedle kterého se zbytek města doslova ztrácí. Je přichyceno z jižního boku na ohromné hoře severně od Ponyvillu. Je obydlený samými elitními a důležitými poníky, namyšlenými skoro tolik, jako je a její kamarádka Silver Spoon - hlavní rivalky klubu Cutie Mark Crusaders.\n\nJe velký kruh z domků vytesaných do krystalů, vrostlých do země. V samém středu se nalézá ohromný křišťálový zámek princezny Cadance. Kromě ní zemi obývá spousta křišťálových poníků (ti navíc nežijí nikde jinde). Nachází se na SSV od Canterlotu. V křišťálovém zámku (respektive pod ním) je stojan na křišťálové srdce, přístupný všem obyvatelům města. Každý rok se v ní koná pro obnovu radosti křišťálový jarmark. Křišťálová říše má bohatou historii. Kdysi dávno se jí zmocnil zlý jednorožec - král , který tamní obyvatele týral po celou dobu své vlády. Když byl poražen, uvrhl na celou říši kletbu, aby zmizela s ním. Zároveň velmi důkladně ukryl Křišťálové srdce. Křišťálová říše byla po tisíci let osvobozena s pomocí Spika a Twilight.\n\nJe domovem stovek pegasů, včetně Zázračných šípů. Pochází z něj i Rainbow Dash a Fluttershy. Nachází se na severozápadě od Canterlotu. Vyrábí se v něm duhy a oblaka, která jsou po sléze vypuštěna do zbytku Equestrie. Jednou za čas se musí všichni pegasové z vylosovaného města zúčastnit vytváření hurikánu, který má do Cloudsdale dopravit vodu. Tam se sečte jejich „křídlová síla\". Průměrný pegas má křídl. sílu asi 8,4 (Rainbow Dash - 16,5 Fluttershy - 0,8). Rekord ve vytváření hurikánu si vysloužila Fillydelphia s křídlovou silou 910.\n\nPodobně jako skutečný Manhattan, to je taková poní metropole, plná přepychových hotelů a slavných poníků, obchodů a stánků se vším ,možným i nemožným\" ve které získala Rarity svůj klíč přátelství. Dokonce v něm je i poní verze sochy svobody. Je na SVV od Everfree forest. Žije tam spousta zemních poníků, několik jednorožců a minimum pegasů.\n\nJe takové malé městečko, trochu připomínající Ponyville, až na to, že je protkané duhovými kalužemi a „duhopády\". Právě ty vzbuzují dojem, že se nachází nejspíš někde pod Cloudsdalem. Jací poníci ho obývají, není známo, protože se město v seriálu objevilo, když v něm probíhala tzv. Sběratelská burza, na kterou se sjedou všechny druhy poníků. Musí být na místě dokonce i jedna princezna, aby dohlédla na dodržení jediného pravidla: obě strany získají co chtějí (v tomto případě to byla Twilight). Sběratelská burza je totiž poní obdoba výměnných obchodů. Můžete tam vyměnit knihy, šaty, šperky, nádobí, zvířata, nábytek, rostliny... Pokud se však jednomu z dvojice nabízený předmět nelíbí, začíná situace toho druhého připomínat situaci z pohádky O kohoutkovi a slepičce. Podruhé se v Rainbow falls konal konkurz na Equestrijské hry. Toho se sice účastní pouze pegasové, ale byla na místě i řada fanoušků, takže opět není jasné, kdo v městečku skutečně žije...\n\nJe Equestrijské město kovbojů, hospodských rvaček, tancovaček a jablečných sadů na jih od Ponyvillu. Každoročně se v něm koná rodeo, známé přinejmenším mezi všemi Appleovými. Do zásahu hlavních hrdinek v epizodě V úzkých v první sérii tam byly problémy s divokými buvoly, kteří nesouhlasili s osidlováním tamních krajů. Žijí v něm pouze zemní poníci. Předsedá mu tamní šerif, ale průvodce dělá bratranec Applejack jménem Breanborn (Jablečník).\n\nJe Equestrijské vězení pro nejnebezpečnější bytosti, které do tamních krajů přišly a které má neznámou polohu. Stejně jako ve stejnojmenném „pekle\" ze starých řeckých bájí a pověstí, i toto místo střeží trojhlavý pes Cerberus. Byl zde uvězněn i lord Tirek před i po bitvě s Twilight.\n\nJe hlavními hrdinkami navštívené město z komixu, které hodně připomíná Manehattan. V tamním muzeu mají tzv. elektrokouli, po které touží hlavní antihrdinka epizody - Divá Hříva, která kdysi vlastnila továrnu na šampony. Jenže potom se nešťastnou náhodou zřítila do experimentálního odvaru a její rozum byl vyměněn za nadvládu nad svou hřívou. Pokouší se aktivovat jistý „katastrofizátor\", který by dovedl účinky oné tekutiny k dokonalosti, avšak tomu se snaží zabránit šest tzv. „superponí\" a jejich popletený kamarád Trumpeta (Spike). Jsou to:\n\n\nV této epizodě je vstup do komixu umožněn slovy: Můžeš se vrátit tam, kde jsi začal, až bude Divá hříva poražena. Podívej se více z blízka a v příběhu přistaň. Komix pochází z Canterlotské ,sbírky Kouzelných komixů\"\n"}
{"id": "1290657", "url": "https://cs.wikipedia.org/wiki?curid=1290657", "title": "Barbajuan", "text": "Barbajuan\n\nBarbajuan (zvaný též barbagiuan) je předkrm, tradičně se dělá na východní části francouzské riviéry, v Monaku a severní Itálii. Jedná se o smaženou taštičku plněnou sýrem, špenátem nebo mangoldem a případně dalším ingrediencemi, mezi které patří cibule, pórek a bílky. Pochází z tradiční kuchyně Monaka, kde se jí na národní den (19. listopadu). Barbajuan znamená v dialektu Monégasque \"Strýc Jan\".\n"}
{"id": "1290658", "url": "https://cs.wikipedia.org/wiki?curid=1290658", "title": "Armand Mouyal", "text": "Armand Mouyal\n\nArmand Mouyal (13. října 1925 Oran, Alžírsko – 15. července 1988 Bures-sur-Yvette, Francie) byl francouzský sportovní šermíř, který se specializoval na šerm kordem. Francii reprezentoval v padesátých a šedesátých letech. Na olympijských hrách startoval v roce 1952, 1956 a 1960 v soutěži jednotlivců a družstev. Mezi jednotlivci obsadil nejlépe sedmé místo na olympijských hrách 1960. S francouzským družstvem kordistů vybojoval na olympijských hrách 1956 bronzovou olympijskou medaili. V roce 1957 získal titul mistra světa v soutěži jednotlivců. S francouzským družstvem kordistů získal titul mistra světa v roce 1951.\n"}
{"id": "1290680", "url": "https://cs.wikipedia.org/wiki?curid=1290680", "title": "Jacques Guittet", "text": "Jacques Guittet\n\nJacques \"Jack\" Guittet (* 12. ledna 1930 Casablanca, Maroko) je bývalý francouzský sportovní šermíř, který kombinoval šerm kordem a fleretem. Francii reprezentoval v padesátých a šedesátých letech. Na olympijských hrách startoval v roce 1960 a 1964 v soutěži jednotlivců a družstev v šermu kordem. Mezi jednotlivci obsadil nejlépe dělené deváté místo na olympijských hrách 1964. S francouzským družstvem kordistů vybojoval na olympijských hrách 1964 bronzovou olympijskou medaili. V roce 1961 získal titul mistra světa v soutěži jednotlivců v šermu kordem. S francouzským družstvem fleretistů vybojoval titul mistra světa v roce 1958 a s francouzským družstvem kordistů v roce 1962 a 1965.\n"}
{"id": "1290681", "url": "https://cs.wikipedia.org/wiki?curid=1290681", "title": "Pěvecký spolek Vlastimil", "text": "Pěvecký spolek Vlastimil\n\nPěvecký spolek Vlastimil v Kuklenách byl spolek, který sdružoval všechny mužské zájemce o pěvecké umění z Kuklen, Svobodných Dvorů, Plačic a Pražského Předměstí (později i z Hradce Králové a jiných obcí). Fungoval v letech 1864-1949 a teprve od roku 1923 přijímal též ženy.\n\nZačátkem 2. poloviny 19. století, jako reakce na tuhý Bachův absolutismus, začínaly se po českém venkově zakládat zpěvácké spolky. Jejich heslo „zpěvem k srdci – srdcem k vlasti“ se stalo výzvou ke sdružování i tam, kde pro to nebyly velké předpoklady.\n\nTaké v Kuklenách z podnětu truhlářského mistra a stavitele pian Čeňka Krčmáře došlo k ustavující schůzi pěveckého tělesa, nazvaného Vlastimil, který se tak stal nejstarším spolkem v Kuklenách a své členy měl i ve Svobodných Dvorech, Plačicích a na Pražském Předměstí. Došlo k tomu za přítomnosti 22 zájemců 1. srpna 1864. Sbormistrem se stal známý místní učitel Václav Kalenda, jeho zástupcem učitel Václav Novák a předsedou byl zvolen Josef Kubec.\n\nHned po ustavení spolku se začalo s nacvičováním, takže již koncem prvního roku mohlo se nové pěvecké těleso představit veřejnosti. Prvním jeho výstupem bylo blahopřání ke zvolení nového obecního starosty Josefa Kubce 24. srpna 1864. 7.–8. září téhož roku bylo zase ve znamení oslav druhotin místního faráře Jana Hrona, jež se bez účasti spolku nemohly obejít.\n\nSpolek pěstoval skladby světské i církevní. Účinkoval při církevních slavnostech, o svatbách či pohřbech členů nebo jejich rodičů, o národních slavnostech, pořádal zastaveníčka různým vynikajícím členům, pěvecko-deklamatorní zábavy, akademie, silvestrovská veselí i výlety. 15. května 1868 přispěl svými zpěvy k slavnostnímu aktu položení základního kamene k Národnímu divadlu v Praze. Vlastimil spoluúčinkoval i s jinými pěveckými spolky, např. s hradeckým Slavjanem (např. při kladení základního kamene hradecké plynárny roku 1869). Spolek byl organizován u První pěvecké a hudební župy v Nové Pace a byl členem pražské České obce pěvecké. Svými výkony zaujímal v župě velmi čestné místo. Po mnoho let měl jen mužský sbor, zvlášť když od roku 1891 se ženy sdružovaly ve vlastním spolku Libuše. Cvičilo se nejprve v soukromých bytech (u Jana Balcara, Josefa Rýdla, Josefa Helvicha), později ve škole u kostela, ve škole v čp. 1 a pak v hostinci u Černého koně. V historii spolku byla významnou událostí slavnost k jeho třicetiletému trvání v roce 1894, kdy se tu konal 3. sjezd celé župy spolu se svěcením praporu a účinkovalo na 300 zpěváků. Podobně tomu bylo 25. září 1904, kdy První česká pěvecká a hudební župa uspořádala v Kuklenách na paměť 40letého trvání Vlastimila okrskový sjezd spojený s pěvecko-hudební akademií za spoluúčinkování Eleonory Říhové, která mj. přednesla Fibichovu kantátu pro sopránové a basové sólo \"Jarní romance op. 23\" a \"Šperkovou arii\" z Gounodova \"Fausta\".\n\nPo mnohaletém živoření, zvláště za 1. světové války, obnovil spolek svou činnost v celém rozsahu počínaje rokem 1920, a to zásluhou učitele Jana Pochyby a jednatele Josefa Vaňky. Od roku 1923 začal přijímat ženy, takže kromě mužského sboru měl ještě sbor ženský a smíšený. V roce 1924 tak měl 69 členů činných a 46 přispívajících. Mnohdy také dělal doprovod různým přednáškám, např. 10. března 1926 zapěl sbory při přednášce prof. Dr. Nováka „T. G. Masaryk“, jež se konala ve zdejší hospodářské škole.\n\nZa německé okupace se snažil nejen podpořit národní cítění obyvatelstva, ale v nelehkých chvílích ho také potěšit a zabavit. Konaly se tak různé pěvecko-orchestrální večery, např. Kmochův, případně slavnostní večery k různým výročím.\n\nJiž v roce 1939 (po župním sjezdu v Kuklenách v předchozím roce) se začalo uvažovat o sloučení obou kuklenských pěveckých těles Vlastimila a Libuše. Došlo k tomu až 21. května 1945. Spolek nadále nesl název Vlastimil-Libuše. Jeho sbormistry byli Ludvík Kostelecký a Jan Pochyba.\n\nPoslední záznamy o spolkovém životě končí v roce 1949, kdy se mělo toto pěvecké těleso přičlenit k některé masové organizaci. \n\nPo J. Kubcovi stáli v čele spolku J. Helvich, Č. Krčmář, V. Horáček, J. Balcar, Al. Nejedlý, J. Jelínek, J. Jebavý, V. Čejka. \n\nSbormistry byli Václav Kalenda (dle zprávy pro městskou kroniku z roku 1924 též Václav Novák, Josef Prokop, Eduard Erben), J. Hendrych, uč. V. Horáček, uč. J. Jelínek (1886–1910), uč. Jaroslav Jebavý (1910–1914). Po válce to byl učitel J. Pochyba. Posledním sbormistrem byl učitel V. Kostelecký.\n"}
{"id": "1290682", "url": "https://cs.wikipedia.org/wiki?curid=1290682", "title": "Drunk", "text": "Drunk\n\nDrunk je třetí studiové album amerického hudebníka Stephena Brunera, vystupujícího pod pseudonymem Thundercat. Vydáno bylo 24. února roku 2017 společností Brainfeeder a na jeho produkci se podíleli Flying Lotus, Mono/Poly, Sounwave a sám Thundercat. Na albu se podílela řada dalších hudebníků, mezi něž patří například Kendrick Lamar, Wiz Khalifa a Pharrell Williams.\n\n"}
{"id": "1290687", "url": "https://cs.wikipedia.org/wiki?curid=1290687", "title": "Yves Dreyfus", "text": "Yves Dreyfus\n\nYves Dreyfus (* 17. května 1931 Clermont-Ferrand, Francie) je bývalý francouzský sportovní šermíř, který se specializoval na šerm kordem. Francii reprezentoval v padesátých a šedesátých letech. Na olympijských hrách startoval v roce 1956, 1960 a 1964 v soutěži jednotlivců a družstev. Mezi jednotlivci obsadil nejlépe šesté místo na olympijských hrách 1960. S francouzským družstvem kordistů vybojoval na olympijských hrách 1956 a 1964 bronzovou olympijskou medaili. V roce 1962 obsadil na mistrovství světa třetí a v roce 1963 druhé místo v soutěži jednotlivců. S francouzským družstvem kordistů vybojoval titul mistra světa v roce 1962, 1965 a 1966.\n"}
{"id": "1290690", "url": "https://cs.wikipedia.org/wiki?curid=1290690", "title": "Pizzo Zupò", "text": "Pizzo Zupò\n\nJeho název pochází z dialektu Romansh používaném v Engadinu, kde Zupo znamená „skryté“, protože ze severu je Zupo skryto před ostatními horami masivu a je možné ho vidět pouze na krátkou vzdálenost. \n\nPrvní výstup na horu uskutečnili L. Enderlin a farář Otto Serardi, s Badruttem (lovcem kamzíků) 9. července 1863. Obvykle se stoupá k vrcholu z Fuorcla z Zupo (3846 m), mezi Zupo a Piz Argient. Stoupání na vrchol není příliš obtížné. Je možné vystoupat i z opačné strany, ve směru Bellavista. Opačná cesta, která vede k Bellavista Fuorcla Zupo nepředstavuje žádné větší problémy.\n"}
{"id": "1290691", "url": "https://cs.wikipedia.org/wiki?curid=1290691", "title": "Claude Bourquard", "text": "Claude Bourquard\n\nClaude Bourquard (* 5. března 1937 Belfort – 23. května 2011 Sevenans, Francie) je bývalý francouzský sportovní šermíř, který se specializoval na šerm kordem. Francii reprezentoval v padesátých a šedesátých letech. Na olympijských hrách startoval v roce 1964 a 1968 v soutěži jednotlivců a družstev. Mezi jednotlivci obsadil nejlépe šesté místo na olympijských hrách 1964. S francouzským družstvem kordistů vybojoval na olympijských hrách 1964 bronzovou olympijskou medaili. V roce 1966 obsadil na mistrovství světa druhé místo v soutěži jednotlivců. S francouzským družstvem kordistů vybojoval titul mistra světa v roce 1962, 1965 a 1966.\n"}
{"id": "1290701", "url": "https://cs.wikipedia.org/wiki?curid=1290701", "title": "1. FC Lokomotive Leipzig (2003)", "text": "1. FC Lokomotive Leipzig (2003)\n\n1. FC Lokomotive Leipzig (celým názvem: 1. Fußballclub Lokomotive Leipzig e. V.) je německý fotbalový klub, který sídlí v saském městě Leipzig. Organizace sídlí v lipské městské části Probstheida. Založen byl v roce 2003. Ve sportovní terminologii se jedná o tzv. Phoenix club. Od sezóny 2016/17 působí v Regionallize Nordost, čtvrté německé nejvyšší fotbalové soutěži. Klubové barvy jsou modrá a žlutá.\n\nSvé domácí zápasy odehrával na Bruno-Plache-Stadionu s kapacitou 6 800 diváků.\n\nKe konci roku 2003 podal sportovní klub VfB Leipzig návrh na insolvenci, která souvisela s těžkou finanční situaci v níž klub v posledních letech byl. Několik příznivců krachujícího klubu založilo 10. prosince 2003 nové sportovní sdružení, které pojmenovali 1. FC Lokomotive Leipzig. Název dostalo podle předchozího názvu jejich oblíbeného klubu, pod kterým zažíval své největší úspěchy (především východoněmecká éra). Po zrušení VfB převzala nová Lokomotiva všechny mládežnické fotbalové družstva zaniklého klubu. V této době se uvažovalo o sloučení Lokomotivy s FC Sachsen Leipzig, který měl pod svým patronátem sportovní mládežnické centrum v Lipsku. Jednání o možném sloučení ovšem po pár týdnech rychle padla. Mezi navrhované názvy nového klubu patřily názvy VfB Sachsen Leipzig nebo 1. FC Union Leipzig.\n\nV sezóně 2004/05 mohly mládežnické týmy s ženským družstvem nadále zůstat ve svých soutěžích po VfB Leipzig. Mužské družstvo ovšem muselo začít svoje působení v nejnižší okresní fotbalové soutěži v Lipsku – 3. Kreisklasse (tehdejší 11. ligová úroveň). Zmiňovanou soutěž Lokomotiva dokázala bez problému ovládnout, ale místo o soutěž výše postoupila rovnou do Bezirksklasse (7. ligová úroveň). Vše se stalo kvůli domluvené fúzi s SSV 52 Torgau, která si s Lokomotivou vyměnila ligové soutěže.\n\n\nZdroj: \n\n\n\nZdroj: \n\n\n"}
{"id": "1290702", "url": "https://cs.wikipedia.org/wiki?curid=1290702", "title": "Čerokézské písmo", "text": "Čerokézské písmo\n\nČerokézské písmo je slabičné písmo užívané pro zápis čerekézštiny (spolu s latinkou). Písmo obsahuje 85 (původně 86) znaků, skládá se z šesti znaků symbolizujících samostatně samohlásky, zbytek jsou sylabogramy.\n\nV roce 1821 písmo předložil radě náčelníků Sequoyah a záhy se stalo velmi populární. Sequoyah na písmu pracoval v předchozích letech, přičemž sám byl analfabet (neznal latinku), nicméně si uvědomil důležitost psaného jazyka. Tvarově se zřejmě inspiroval v latince, řecké alfabetě a cyrilici, nicméně vztahy mezi symboly a zvukem jsou odlišné.\n\nSequoyah začal po vzoru psaných evropských jazyků přemýšlet o písmu pro jazyk Čerokíů v roce 1809. Nejprve uvažoval o vytvoření jednotlivých znaků pro slova (tedy o logografickém písmu). Posléze se dopracoval k systému slabičnému (logografické bylo příliš složité). Na začátku 20. let 19. století byl systém hotov. Stal se záhy velmi populární, již v roce 1825 většina Čerokíů dokázala novým písmem psát a číst ho.\n\nV roce 1828 navrhl čerokézský spisovatel a editor Elias Boudinot reformu, při které byl vypuštěn 86. znak, podařilo se adaptovat tiskárny pro tisk čerokézštiny, poté mohl být představen první časopis \"Cherokee Phoenix\" tištěný čerokézsky a anglicky. S Boudinotem spolupracoval misionář Samuel Worcester, který se celý život věnoval vývoji čerokézského tisku, provedl v roce 1834 několik změn k větší čitelnosti písma (například převrátil znak Ꮩ \"do\", pro lepší odlišitelnost od znaku Ꭺ \"go\").\n"}
{"id": "1290705", "url": "https://cs.wikipedia.org/wiki?curid=1290705", "title": "Raoul Henkaert", "text": "Raoul Henkaert\n\nRaoul Charles E. Henkaert (5. března 1937 Brusel, Belgie – 13. února 1955) byl belgický sportovní šermíř, který se specializoval na šerm kordem. Belgii reprezentoval ve třicátých a čtyřicátých letech. Na olympijských hrách startoval v roce 1932 a 1948. V roce 1947 obsadil třetí místo na mistrovství světa v soutěži jednotlivců.\n"}
{"id": "1290712", "url": "https://cs.wikipedia.org/wiki?curid=1290712", "title": "Jawa 50", "text": "Jawa 50\n\nJawa 50 může být:\n\n"}
{"id": "1290714", "url": "https://cs.wikipedia.org/wiki?curid=1290714", "title": "Luisa de Montmorency", "text": "Luisa de Montmorency\n\nLuisa de Montmorency (1496 – 1547) byla francouzskou šlechtičnou ze středověkého rodu Montmorency. V letech 1532 – 1535 byla také \"dame d'honneur\" francouzské královny Eleonory Habsburské. \n\nLuisa byla mladší sestrou francouzského konstábla Anne de Montmorency a matkou francouzského admirála Gasparda de Coligny.\n\nLuisa se v roce 1511 provdala za Ferriho de Maily, s nímž měla dceru Madeleine de Mily. Ferri v roce 1513 zemřel a Luisa se roku 1514 znovu provdala za Gasparda I. de Coligny. S ním měla tři syny, z nichž všichni hráli důležitou roli v prvním období Hugenotských válek: Odet, kardinál de Châtillon; admirál Gaspard; seigneur d'Andelot François.\n\nNezávisle na svém manželovi měla značnou patronátní moc a měla důležitou roli při šíření vlivu kalvinismu ve Francii v 16. století.\n"}
{"id": "1290715", "url": "https://cs.wikipedia.org/wiki?curid=1290715", "title": "LGBT práva v Maroku", "text": "LGBT práva v Maroku\n\nLesby, gayové, bisexuálové a translidé (LGBT) se v Maroku setkávají s právními komplikacemi neznámými pro většinové obyvatelstvo. Mužská i ženská stejnopohlavní sexuální aktivita je v Maroku trestná. Jeho společenský a kulturní postoj k LGBT stojí v přímém kontrastu se sousedním Španělskem. V pozadí restriktivní politiky k LGBT právům hraje ústřední roli islámská vláda.\n\nČlánek 489 trestního zákoníku Marockého království kriminalizuje hrubé a nepřirozené akty s jedinci stejného pohlaví. Stejnopohlavní sexuální aktivita je podle marockých zákonů trestána odnětím svobody v délce trvání 6 měsíců až 3 let a pokutou 120 až 1200 dirhamů. Nicméně tyto zákony jsou místními autoritami vymáhány sporadicky s jistou mírou tolerance vůči homosexualitě v turistických resortech například Marrákéši. Tyto vztahy často představují formu prostituce poptávanou turisty. Právní status LGBT Maročanů je z velké části ovlivněn tradiční islámskou morálkou, která na homosexualitu a crossdressing pohlíží jako na projevy amorálnosti.\n\nV r. 2016 byly v Marrákeši zatčeny dvě dívky po zveřejnění fotografie, na níž se líbaly. Jejich případ se stal předmětem mezinárodního odporu. Hlavní líčení se odložilo na prosinec 2016, kde je nakonec soud zprostil viny.\n\nŽádná z vládnoucích, ani opozičních stran, nepodporuje veřejně LGBT práva, což znamená, že se doposud nepřijaly žádné zákony chránící je. Vláda na homosexualitu nahlíží z hlediska zájmu ochrany tradiční kultury, tedy tradičních genderových rolí a náboženské morálky. Homosexuální tematika je v literatuře zakázána a školy jsou nuceny učit o nebezpečí a rizicích aktů proti přírodě. Kromě toho byl 21. března 2008 zveřejněn Ministerstvem vnitra ucelený koncept vládní agendy: zachování občanské etiky, ochrana společnosti před všemi akty nezodpovědného chování a zachování marocké kulturní identity.\n\nV zahraniční politice odmítla vláda účast zástupců International Gay and Lesbian Rights Representative na Konferenci OSN o HIV/AIDS v r. 2001. Taktéž odmítla rezoluci OSN formálně odsuzující diskriminační anti-gay zákony.\n\nStejnopohlavní páry nemají žádný právní status.\n\nHomofobní a transfobní diskriminace a harašment nejsou marockou legislativou zakázány. Většina Maročanů je přesvědčená o tom, že homosexualita a jiné genderové identity jsou hříšnými projevy západní dekadence a amorálnosti. Ochrana LGBT práv není zdejší vládou považovaná za jednání v nejlepším zájmu občanů.\n\n\n\n"}
{"id": "1290720", "url": "https://cs.wikipedia.org/wiki?curid=1290720", "title": "Altmittweida", "text": "Altmittweida\n\nAltmittweida je obec lesně-rolnického typu v zemském okrese Střední Sasko. Nachází se asi kilometr jižně od města Mittweida.\n\nOkolními obcemi jsou Lichtenau, Claußnitz, Königshain-Wiederau a město Mittweida.\nObec dlouhého lesnicko-rolnického typu Altmittweida byla založena po roce 1160. Název odkazuje na uspořádání ve středu (lesních) pastvin (Wald-Weide). Přídavek Alt- (Starý) byl nutný, když bylo o něco později založeno město Mittweida.\n\nBarokní kostel byl postaven v roce 1739 poté, kdy předchozí kostel vyhořel. Koruna věže byla dokončena v roce 1743.\n\n3. října 1990 měla Altmittweida 1 937 obyvatel.\n\nNásledující údaje o počtu obyvatel se vztahují vždy k 31. prosinci předcházejícího roku:\n\nOd místních voleb do městské rady, které se konaly 25. května 2014, je 14 míst v této radě rozděleno následujícím způsobem mezi jednotlivé politické strany:\n\n"}
{"id": "1290737", "url": "https://cs.wikipedia.org/wiki?curid=1290737", "title": "Steven Holcomb", "text": "Steven Holcomb\n\nSteven Holcomb (14. dubna 1980 Park City – 6. května 2017 Lake Placid) byl americký bobista, trojnásobný medailista ze zimních olympijských her.\n\nRodák z Park City Steven Holcomb se od dětství věnoval mnoha sportům – lyžování, americkému fotbalu, fotbalu, baseballu, atletice a dalším. V roce 1998 se začal věnovat bobovému sportu a záhy se dostal do americké reprezentace. V letech 1999 až 2006 byl členem Národní gardy a byl několikrát vyznamenán.\n\nUž před olympijskými hrami v Salt Lake City v roce 2002 byl členem posádky pilota Briana Shimera, ale na poslední chvíli byl nahrazen Danem Steelem a sám pak na hrách působil jako předjezdec.\n\nV následujícím olympijském cyklu povýšil do pozice pilota a v Turíně v roce 2006 poprvé startoval na olympijských hrách. Ve čtyřbobu skončil šestý a ve dvojbobu čtrnáctý.\n\nV roce 2007 se Holcomb stal vítězem celkového hodnocení světového poháru dvojbobů, a to jako první americký bobista v historii. O dva roky později se stal na mistrovství světa 2009 v Lake Placid vítězem závodu čtyřbobů a získal bronz na dvojbobu a v družstvech. Jeho čtyřbob s nápisem \"Night Train\" (\"Noční vlak\") vynikal speciálním designem a Holcomb ho používal i v reklamních kampaních. Byla to první zlatá medaile mužských amerických bobistů od roku 1948.\n\nV roce 2010 znovu vyhrál celkové hodnocení světového poháru a na zimních olympijských hrách ve Vancouveru v roce 2010 dosáhl ve čtyřbobu na třetí místo.\n\nNejúspěšnější období zažil v letech 2012 až 2014. Na mistrovství světa 2012 v Lake Placid vyhrál tři zlaté medaile, o rok později ve Svatém Mořici přidal jednu zlatou a jednu bronzovou medaili. Na olympijských hrách v Soči obsadil třetí místa jak ve dvojbobu se Stevem Langtonem, tak ve čtyřbobu. První olympijskou medaili v kategorii dvojbobů pro USA po 62 letech vyhrál s náskokem pouhých 0,03 sekundy před celkově čtvrtým bobem Rusa Kasjanova.\n\nCelkem byl ve své kariéře šedesátkrát do třetího místa v závodech světového poháru. Ve své poslední sezoně 2016/17 obsadil v celkovém hodnocení světového poháru druhé místo v pořadí dvojbobů a třetí ve čtyřbobech.\n\nV roce 2002 mu lékaři diagnostikovali keratokonus, dědičnou degenerativní chorobu očí. Přestože podstoupil neinvazivní experimentální zákrok, který v roce 2008 částečně zlepšil jeho stav, jeho zrak se dál postupně zhoršoval. V autobiografii \"But Now I See: My Journey from Blindness to Olympic Gold\" (\"Ale teď vidím : Moje cesta od slepoty k olympijskému zlatu\") z roku 2013 připustil, že kvůli chorobě trpěl depresemi a pokusil se neúspěšně o sebevraždu.\n\n6. května 2017 byl nalezen mrtvý v tréninkovém komplexu v Lake Placid.\n\n"}
{"id": "1290738", "url": "https://cs.wikipedia.org/wiki?curid=1290738", "title": "LGBT práva v Iráku", "text": "LGBT práva v Iráku\n\nLesby, gayové, bisexuálové a translidé (LGBT) se v Iráku setkávají s právními komplikacemi neznámými pro většinové obyvatelstvo.\n\nIrák zakázal homosexualitu definovanou v trestním zákoníku jako sodomie podle britského vzoru.\n\nZákaz sodomie zůstává i po získání nezávislosti v r. 1932.\n\nTrestní zákoník 1969 přijatý Baasistickou stranou kriminalizuje pouze následující sexuální delikty – cizoložství, incest, znásilnění, prostituci, veřejnou soulož a soulož s osobami nezpůsobilými k pohlavnímu styku nebo mentálně narušenými osobami. Homosexualita nebyla v té době době trestným činem, ale i tak se stávala předmětem vládní diskriminace a harašmentu, a daly se na ní aplikovat mravnostní zákony a zákony chránící národní bezpečnost.\n\nKromě toho trestní zákoník během Baasistického režimu, zejména pak pod vládou Saddáma Husajna, vydával zvláštní trestní opatření týkající se specifikckých témat. Sodomie byla v důsledku těchto rezolucí v r. 1988 rekriminalizovaná, ale pouze pokud byla konaná za úplatu. [Zákon č. 8 o boji s prostitucí z r. 1988] Po válce s Íránem cítil Saddám Husajn potřebu radikálně změnit svojí dřívější image arabského sekularisty a stát se naopak průkopníkem tradičních islámských hodnot.\n\nNa začátku 90. let byly irácké školy nuceny vyučovat o tradičních islámských hodnotách, požívání alkoholických nápojů na veřejnosti zakázáno a několik nočních klubů obviněných z provozováni prostituce zavřeno. Důvodem všech těchto opatření byla široká kampaň mající za účel získat podporu mezi sociálně konzervativními vrstvami irácké společnosti.\n\nBěhem této doby se začaly masově rozrůstat organizované útoky na LGBT komunitu.\n\nNa půdě OSN citovala irácké delegace náboženství jako důvod jejich usilovného odmítání podpořit LGBT práva na mezinárodní úrovni, ačkoli se Saddám Husajn prezentoval jako sekularista.\n\nIrácká vláda kromě toho také legalizovala \"vraždy ze cti\" a v r. 1995 vytvořil Saddám novou parlamentní skupinu cílící na veřejné mučení a perzekuci LGBT osob a žen majících sex mimo manželství.\n\nV r. 2001 bylo přijato opatření č. 234/2001, které ukládalo trest smrti za cizoložství a za prostituci. Stejný trest hrozil těm, kteří spáchali trestný čin sodomie s jiným mužem nebo ženou nebo, kteří poškodili čest jiného muže nebo ženy bez jeho nebo jejího souhlasu, a kteří touto násilnosti navždy poskvrnili život dané oběti(muže nebo ženy).\n\nPoté, co v r. 2003 převzala kontrolu nad Irákem Prozatímní koaliční správa vedená výkonným ředitelem Paulem Bremerem, se valná část trestních opatření zrušila a trestní zákoník vrátil do podoby z r. 1968 – před reformami z r. 1988.\n\nPřestože není homosexuální chování oficiálně trestné, tak je násilí a harašment směřované na LGBT komunitu ze strany rodinných příslušníků a ostatních Iráčanů cítících potřebu trestat osoby porušující tradiční islámskou morálku velmi rozšířené.\n"}
{"id": "1290740", "url": "https://cs.wikipedia.org/wiki?curid=1290740", "title": "Seznam dílů seriálu Pohotovost", "text": "Seznam dílů seriálu Pohotovost\n\nToto je seznam dílů seriálu \"Pohotovost\". Americký dramatický seriál \"Pohotovost\" vysílala americká stanice NBC mezi lety 1994–2009.\n\n<onlyinclude>\n</onlyinclude>\n\n"}
{"id": "1290744", "url": "https://cs.wikipedia.org/wiki?curid=1290744", "title": "Pražskopředměstská radnice", "text": "Pražskopředměstská radnice\n\nPražskopředměstská radnice byla postavena v letech 1926–1927 a do sloučení s Hradcem Králové v roce 1942 zde sídlilo vedení města Pražského Předměstí u Hradce Králové.\n\nOd odtržení Pražského Předměstí od Kuklen v roce 1890 se nacházel obecní úřad vždy v domě zvoleného starosty. Poté se několikrát stěhoval, spolu s místními hasiči do obecního domu čp. 201 v Chelčického ulici (postaven v roce 1903 na místě dnešní sokolovny, o 20 let později prodán TJ Sokol), poté do Školské ulice (dnešní Habrmanova), a tak bylo přemýšleno o tom, že by byl pro radnici postaven nový vlastní objekt.\n\nAutorem návrhu byl profesor J. Stejskal. 23. ledna 1926 byla vyhlášena veřejná soutěž na stavbu obecního domu. 14. srpna téhož roku byl ve schůzi městské rady vzat na vědomí výsledek ofertního řízení na stavbu obecního domu ve Fialových sadech. 21. srpna 1926 bylo ve schůzi městského zastupitelstva uděleno povolení ke stavbě obecního domu (radnice), jež byla zadána firmě V. Nekvasil a ing. R. Schmidt v Hradci Králové. Krátká zmínka o zadání stavby radnice se objevuje i v Lidových novinách z 1. září 1926:\n\n„\"Novostavba radnice města Pražské Předměstí u Hradce Králové ve Fialových sadech zadána byla stavitelské firmě Schmidt a Nekvasil.\"“\n\nV červnu 1927 byly zdejší úřední místnosti osvobozeny od domovní daně a o 2 měsíce později se městská rada usnesla na tom, aby byla novostavba radnice pojištěna proti požáru u pojišťovny Slavie. 28. října 1928 svítil na nové radnici až do Kuklen veliký letopočet 1918-1928. Přesunuta sem byla též veřejná obecní knihovna (veřejná knihovna Komenského, zal. 1892, od 1920 městskou knihovnou), která zde fungovala i po vytvoření tzv. Velkého Hradce Králové v roce 1942, přičemž o 5 let později byla otevřena takto: v úterý a ve čtvrtek od 17 do 19 hod., v sobotu od 13 do 15 hod. a v neděli od 8 do 10 hod. Roku 1938 byly přejaty dvě místnosti pro službu policejní a vedlejší přihlašovací úřad.\n\nV roce 1974 se do objektu přestěhovalo dětské lékařské středisko a pohotovostní služba. Roku 1982 byla zahájena úprava šesti bytových jednotek. 5. dubna 1995 byla městskou radou schválena výběrová komise pro akci rekonstrukce ordinací Sukovy sady čp. 660. V témže roce byly Svazu skautů a skautek Junák pronajaty nebytové prostory tohoto domu (18. oddíl Stopa a klub Oldskautů). Roku 1996 byly pronajaty nebytové prostory v přízemí Haně Pekárkové na pracoviště pečovatelské služby a v 1. patře Danetě pro chráněné bydlení pro zdravotně postižené osoby. 21. listopadu 2006 městská rada projednala žádost nájemníků o poskytnutí slevy z nájemného z důvodu zhoršené kvality bydlení způsobené stavebními úpravami a rezolutně ji zamítla. 1. prosince 2009 městská rada schválila uzavření nájemní smlouvy na dobu neurčitou na bytové jednotky č. 24 a 26 s Oblastní charitou Hradec Králové za účelem samostatného bydlení s nájemným 500 Kč/m2/rok.\n\nV roce 2013 byla provedena firmou FinEstate s. r. o. celková výměna oken, následovala oprava plochého střešního pláště, fasády technické nástavby, opravy klempířských prvků a o tři roky později došlo ke generální opravě uliční a dvorní fasády tohoto pětipodlažního domu, a to včetně rekonstrukce poruch konstrukcí balkonů a výměny klempířských prvků. Tyto práce provedla společnost STAVER Luže s. r. o.\n"}
{"id": "1290745", "url": "https://cs.wikipedia.org/wiki?curid=1290745", "title": "Černovice (hradiště)", "text": "Černovice (hradiště)\n\nČernovice jsou pravěké a raně středověké hradiště severozápadně od stejnojmenné obce v okrese Chomutov. Nachází se na vrchu Hradiště (594 m n. m.), jehož vrcholová část s lomovou stěnou je chráněna jako přírodní památka Hradiště u Černovic. Lomem byla zničena asi jedna třetina původní rozlohy hradiště, která dosahovala šesti hektarů.\n\nVýšinné sídliště na vrcholu bylo opevněno v 10. století př. n. l. lidem knovízské kultury. Osídlení na vrcholové plošině však podle archeologických nálezů existovalo už v neolitu v době 5–4 tisíce let př. n. l, v eneolitu a malé množství nálezů pochází z období únětické kultury a doby halštatské. Po vymizení knovízské kultury bylo sídliště přechodně opuštěno nebo osídleno jen přechodně a znovu osídleno bylo až v době hradištní v osmém až desátém století.\n\nHradiště o rozměrech 360 × 190 metrů bylo opevněno obvodovou hradbou bez příkopu, z jejíž původní délky se dochovalo 240 metrů. Hradba bývala široká tři metry a 1,5–2 metry vysoká. Tvořily ji vnější a vnitřní zeď z nasucho kladených kamenů bez dřevěné konstrukce a prostor mezi nimi byl vyplněn menšími kameny. Dochovaný val dosahuje šířky až šest metrů a výšky až 1,5 metru. Na severní straně je přerušen sníženinou, která bývá označována jako brána a kterou vchází na vrcholovou plošinu lesní cesta. Jižní strana byla pravděpodobně opevněna jen lehce, protože ji chránila strmá skála z větší části však odtěžená lomem.\n\nPlocha hradiště je zbrázděna přibližně čtverhrannými, z větší části zasypanými jámami. Jedná se o zbytky těžebních jam. Některé jámy však mohou být pozůstatky zemnic z raného středověku. V západní části se nachází pozůstatky 98,5 metru hluboké středověké těžební šachty zvané Bergloch (někdy též považované za studnu). Není jasné, co se zde těžilo. Šachta je překryta betonovými deskami. Její průzkum v letech 1927–1939 nalezl zlomky nástrojů (srp, motyka, kopáč), trojdílný zlatý kruh a další předměty. Kromě toho byly na hradišti nalezeny zlomky keramiky z různých období, pazourkové nástroje, zlomky drtidel obilí a zvířecí kosti. Výjimečný nález představuje bronzová dýka.\n\n"}
{"id": "1290747", "url": "https://cs.wikipedia.org/wiki?curid=1290747", "title": "Jan Václav Flaška", "text": "Jan Václav Flaška\n\nJan Václav Flaška, též Joannes de Deo Venceslaus Flasska nebo Joannes de Deo Venceslaus Flaschka (1708/9– 9. října 1783 Klatovy) byl klatovský regenschori. \n\nMísto a přesné datum narození prozatím nezjištěno. \n\nDne 5. října 1761 se v Klatovech oženil s Marií Annou Schuchovou. Zemřel v Klatovech.\n\nFunkci regenschoriho klatovského děkanského kostela vykonával v letech 1739–1783. Díky tomuto postavení měl rozhodující vliv na formování hudebního repertoáru hlavní městské svatyně, a tudíž celého města po více než čtyři desetiletí, kdy se cesty evropské hudby ubíraly od baroka ke klasicismu.\n\nDosud jedinou známou Flaschkovou skladbou je jeho Reqviem ex Dis prozrazující vlivy pražských skladatelů počátku 18. století (Wentzely, Jacob, Gayer) bylo provedeno v obnovené premiéře Kolegiem pro duchovní hudbu a orchestrem Consortium musicum v roce 2016.\n\n"}
{"id": "1290749", "url": "https://cs.wikipedia.org/wiki?curid=1290749", "title": "Alwyn Hamilton", "text": "Alwyn Hamilton\n\nAlwyn Hamilton (* Toronto, Ontario) je kanadská spisovatelka literatury pro mládež a autorka knižní série \"Poušť v plamenech\".\n\nNarodila se v Torontu a následně žila v Evropě a Kanadě. Nakonec se však její rodiče rozhodli usadit ve Francii. Ve Francii vyrůstala v malém městečku Beaune. Poté se odstěhovala do Anglie, aby mohla studovat historii umění na koleji King's College na Cambridgské univerzitě. Později se přestěhovala zpět do Francie, kde pracovala v knihkupectví. Nakonec se vrátila zpět do Anglie do Londýna, kde pracuje v aukčním domě.\n\nJejím debutním románem se stala kniha \"Poušť v plamenech\", kterou následovaly další dvě pokračování. \"Poušť v plamenech\" je psaná pro mládež a obsahuje prvky fantasy. Šestnáctiletá dívka Amani, hlavní protagonistka celé trilogie, opustila svoji rodnou vesnici Dustwalk, aby se vyhnula naplánovanému sňatku s jejím strýcem. Vydává se tak na cestu skrze magický venkov se snahou dostat se do fiktivního národa Miraji. Časopis \"Publishers Weekly\" napsal, že „se Hamiltonové podařilo smísit prvky romantiky a napínavých akcí.“ Kniha \"Poušť v plamenech\" byla v roce 2017 nominována asociací YALSA v kategorii „Teen's Top 10“.\n\nDruhá kniha trilogie \"Zrádce trůnu\" pokračuje v příběhu Amani, která zjišťuje, že je z poloviny džinem a dokáže ovládat elementy. \"Deseret News\" napsalo, že \"Poušť v plamenech\" „byla dobrá, ale druhá kniha je mnohem lepší.“\n\n\"The Globe and Mail\" popsal sérii slovy „když \"Osamělá holubice\" potká Aladina.“ Hamiltonová uvedla, že sbírka pohádek \"Tisíc a jedna noc\" měla velký vliv na její spisovatelskou kariéru.\n\nFilmová práva k trilogii \"Poušť v plamenech\" byla zakoupena v roce 2017 Willow Smithovou. Smithová by měla vést vývoj filmu. Dodala, že „nefyzické, kreativní a divoké ženské hrdinské putování volá po jedinečném vyprávění, které prostoupí skrze základy samotného příběhu.“\n\n"}
{"id": "1290750", "url": "https://cs.wikipedia.org/wiki?curid=1290750", "title": "Mickey a závodníci", "text": "Mickey a závodníci\n\nMickey a závodníci (v anglickém originále Mickey and the Roadster Racers) je americký animovaný seriál pro děti předškolního věku. Je to náhrada za \"Mickeyho klubík\". Seriál je vysílán od 15. ledna 2017 na stanicích Disney Junior a Disney Channel.\n"}
{"id": "1290752", "url": "https://cs.wikipedia.org/wiki?curid=1290752", "title": "Kolegium pro duchovní hudbu", "text": "Kolegium pro duchovní hudbu\n\nKolegium pro duchovní hudbu Klatovy je komorní smíšený sbor, který byl založen v roce 1996. Od samého počátku pracuje pod vedením klatovského muzikologa, sbormistra, cembalisty a varhaníka \"Víta Aschenbrennera\". Postupně se profiloval v těleso se specifickou dramaturgií, repertoár sboru se orientuje zejména na duchovní hudbu. Zvláštní péče je věnována znovuuvádění liturgické hudby 18. století, která je provenienčně spjata s regionem jihozápadních Čech. Jako základní pramenný zdroj slouží zejména sbírka starých hudebnin klatovského děkanského kostela, deponovaná v současné době ve Vlastivědném muzeu Dr. Hostaše v Klatovech a částečně také další regionální rukopisné hudební sbírky. Vedoucí souboru zde využívá výsledků své dlouhodobé badatelské činnosti, orientované právě na problematiku hudebních dějin Klatov a jihozápadních Čech v 17. a 18. století. Jako další dlouhodobý dramaturgický cíl si pak soubor vytyčil postupně seznamovat publikum s významnými liturgickými kompozicemi předních světových skladatelů (Krönungsmesse, Requiem W. A. Mozarta, Mše D dur, Te Deum A. Dvořáka aj.) či významných klatovských skladatelů 19. a 20. století (Credo mrtvých Leopolda Eugena Měchury, Žalm 47 Josefa Kličky).\n\nOd konce první dekády nového tisíciletí soubor pravidelně spolupracuje s komorním orchestrem \"Consortium musicum\". Od roku 2007 je Kolegium hlavním organizátorem každoročně pořádaného Evropského festivalu duchovní hudby „Šumava-Bayerischer Wald“, jenž probíhá v česko-bavorském pohraničí.\n\nSoubor vystupuje nejen v Čechách, ale také v zahraničí (nizozemský Heemskerk, německý Zwiesel, Lam, Nittenau aj.).\n\nV roce 2007 se soubor výraznou měrou podílel na projektu \"Musica sacra bohemica\", organizovaného v rámci Landesausstellung Bayern-Böhmen: 1500 Jahre Nachbarschaft v bavorském Zwieselu. V témže roce navázal trvalou spolupráci se sdružením Klatovské katakomby a stal se výhradním dodavatelem hudební složky jeho vlajkového projektu \"Barokní jezuitské Klatovy\". V rámci této spolupráce uskutečnil soubor několik významných obnovených premiér (např. Vesperae solennes de Confessore F. X. Brixiho v roce 2007) a četné v českých zemích unikátní hudební realizace (např. Kaiserrequiem J. J. Fuxe v roce 2007, v roce 2010 pak Requiem in f con terza minore Heinricha Ignaze Franze von Bibera a Missa in C Franze Josepha Aumanna aj.). Mezinárodní ohlas získalo provedení velkoryse komponované Mozartovy Dominicus-Messe v rámci slavnostního otevření nové expozice katakomb v listopadu 2011.\n\nV letech 2010 a 2011 účinkovalo na klatovském Mezinárodním festivalu komorní hudby, v roce 2013 mu byl svěřen závěrečný koncert Haydnovských hudebních slavností, věnovaný odkazu Ferdinanda Maxmiliána hraběte z Morzinu, v rámci Haydnových hudebních slavností vystupovalo Kolegium také v roce 2016.\n\nKolegium se angažuje také na poli soudobé tvorby. V roce 2010 mu byla svěřena světová premiéra oratoria \"Dies sanctificatus\" plzeňského skladatele Pavla Samiece, v roce 2014 premiérovalo \"Hymnus porozumění Jiřího Bezděka\", 2015 pak Samiecovo \"Oratorium k Panně Marii Klatovské\".\n\nV poslední letech zintenzívnilo Kolegium také svoji hudebně organizační činnost. V roce 2013 navázalo \"spolupráci s Evropským hlavním městem kultury Plzeň 2015\" a stalo se jeho partnerem pro linii Baroko. Výsledkem byly mimo jiné dva koncerty v roce 2014. Od roku je Kolegium partnerem mnichovské \"Europäische Kulturstiftung Europamusicale\" a stalo se výhradním realizátorem české části mezinárodního festivalu EUROPAMUSICALE – Musica Sacra 2014 & EUROPAMUSICALE - Musica Sacra 2015.\n\n\n\n\n\n\n\n\n\n\n\n\n\n\n\n\n\n"}
{"id": "1290753", "url": "https://cs.wikipedia.org/wiki?curid=1290753", "title": "Consortium musicum", "text": "Consortium musicum\n\nHudební spolek Consortium musicum se zformoval z členů orchestru Katedry hudební kultury při Pedagogické fakultě Západočeské univerzity v Plzni. Komorní orchestr složený z řad studentů nejen pedagogické fakulty, ale i celé Západočeské univerzity v Plzni fungoval na katedře pod vedením Víta Aschenbrennera od r. 2003. V průběhu jeho existence se obsazení ansámblu měnilo, až se ustálilo do současné podoby, protože však už nejde o uskupení studentů, byl v roce 2014 založen spolek Consortium musicum.\n\nJádrem tohoto hudebního uskupení je malý smyčcový orchestr čítající tři hráče v primu a tři hráče v sekundu, jednu až dvě violy, violoncello a continuo. Dle provozovaných skladeb se pak obsazení rozšiřuje o basu či dechové nástroje (flétny, hoboj, trubky, pozouny, lesní rohy…) Orchestr se zaměřuje zejména na interpretaci děl 18. století (či starších barokních skladeb), avšak do jeho repertoáru patří i díla období romantismu či tvorba soudobá. V hudební činnosti spolku zaujímá svébytné místo provádění skladeb z regionálních archivů, zejména klatovského archivu pocházejícího z farního kostela Narození Panny Marie v Klatovech a hudebního archivu františkánského kláštera v Plzni. Tato repertoárová specialita je důsledkem hlavního badatelského zaměření Víta Aschenbrennera, který nezřídka se souborem spolupracuje jako dirigent při uvedeních těchto skladeb a který se právě na hudební dějiny regionu jihozápadních Čech v 17. a 18. století ve své vědecké činnosti zaměřuje.\n\nČlenové spolku se od počátku podílí na festivalu Barokní jezuitské Klatovy (od roku 2007 doposud), v rámci příhraniční spolupráce na Evropském festivalu duchovní hudby „Šumava-Bayerischer Wald“ (od roku 2007 doposud). Orchestr pravidelně doprovází sbor FPE ZČU či sólisty z řad studentů FPE ZČU při jejich vystoupeních, aktivně se podílí na provádění skladeb převážně duchovního charakteru spolu s Kolegiem pro duchovní hudbu v Klatovech. Koncertní působení zasahuje jak plzeňský region, tak i blízká kulturní centra v sousedním Německu. Výjimkou nejsou ani účinkování na hudebních akcích v Praze, Chebu, či v severních Čechách.\n\n"}
{"id": "1290754", "url": "https://cs.wikipedia.org/wiki?curid=1290754", "title": "Slabičné písmo", "text": "Slabičné písmo\n\nSlabičné písmo (\"sylabičné písmo\") je takový druh písma, které zapisuje jednotlivými znaky celé slabiky. Tím se liší od písem používajících abecedu, kde se pomocí znaků zaznamenávají jednotlivé hlásky. Přechodným typem je alfasylabické písmo (abugida), kde také znaky odpovídají celým slabikám, ale slabiky obsahující stejnou souhlásku mají obdobný znak.\n\nSlabičná písma jsou vhodná pro jazyky, ve kterých převládají otevřené slabiky (např. japonština), tedy slabiky tvořené souhláskou následovanou samohláskou. Naopak jsou nepraktické pro jazyky, kde se hojně objevují uzavřené slabiky a skupiny souhlásek, typicky například germánské jazyky.\n\n"}
{"id": "1290755", "url": "https://cs.wikipedia.org/wiki?curid=1290755", "title": "Vít Aschenbrenner", "text": "Vít Aschenbrenner\n\nVít Aschenbrenner (* 10. srpna 1977 Plzeň) je český muzikolog, sbormistr, dirigent, varhaník, cembalista a organizátor hudebního života.\n\nPo absolvování Gymnázia Jaroslava Vrchlického v Klatovech vystudoval v l. 1995–2003 obory historie, germanistika a hudební věda na FF UK v Praze (diplomová práce \"Literátské bratrstvo v Klatovech 17. a 18. století a jeho podíl na náboženském a kulturním životě města\"). Na Ústavu hudební vědy FF UK absolvoval doktorské studium a v roce 2012 zde obhájil disertační práci \"Hudebně-liturgický provoz jezuitské koleje v Klatovech v 17. a 18. století\". U Roberta Huga (2009-2010), Helmuta Frankeho (2011) a Moniky Knoblochové (od 2012) se věnoval hře na varhany a cembalo a v l. 2012–2016 vystudoval hru na cembalo na Akademii staré hudby FF MU v Brně (bakalářská práce \"Hudební provoz plzeňských františkánů v 17. a 18. století se zaměřením na vícehlasý repertoár\"). Od roku 2014 studuje dirigování na Plzeňské konzervatoři pod vedením Jiřího Štrunce.\n\nOd roku 2003 působí Katedře hudební kultury Pedagogické fakulty ZČU v Plzni jako odborný asistent v oboru hudební dějiny a hudební regionalistika. Dlouhodobě se věnuje výzkumu hudební kultury jihozápadních Čech v raném novověku, resp. v 17. a 18. století a výzkumu hudebního provozu významných kulturních center tohoto regionu v pobělohorském období. \n\nV rámci přípravných výzkumných prací pro zmapování hudební kultury regionu publikoval v roce 2006 text \"Poutnická procesí směřující do Klatov – příspěvek k dějinám provozu západočeského barokního poutního centra v letech 1685–1785\". Je spoluautorem kolektivní historické monografie \"Klatovy\" (2010), kam přispěl kapitolou o dějinách města v předbělohorském století. Výsledkem výzkumu hudebního života klatovské jezuitské koleje je monografie \"Hudebně-liturgický provoz jezuitské koleje v Klatovech v 17. a 18. století\" (2011). Pozornost věnuje také hudebním dějinám Plzně. Jeho text mapující plzeňské hudební dění do roku 1800 se stal součástí připravovaného prvního \"Dějin města Plzně\" (2015). Orientuje se také na problematiku barokního plzeňského františkánského konventu v pobělohorském období a na výzkum hudebního provozu barokního poutního kostela v Přešticích na jižním Plzeňsku v 18. století. Předmětem jeho dlouhodobého badatelského zájmu zůstávají Klatovy a sbírka hudebnin zdejšího děkanského kostela. Výsledkem tohoto výzkumu jsou texty o významných klatovských chorregentech 18. století (Jan Václav Flaška, Václav Pavlas), jež ovlivňovali úroveň klatovského hudebního života a osobitým způsobem reflektovali dobový vývoj hudebního repertoáru. V Janu Václavu Flaškovi objevil jediného dosud známého klatovského barokního skladatele.\n\nSvé regionální hudební výzkumy uplatňuje také jako interpret. V l. 1995–2017 působil jako varhaník v kostele sv. Ignáce v Klatovech, 2014–2017 jako klatovský regenschori. Založil smíšený sbor Kolegium pro duchovní hudbu (1996) a komorní orchestr Consortium musicum (2003), které sám vede a zaměřuje se s nimi na interpretaci skladeb z regionálních archivů. V roce 2015 také vedl studijní ateliér v rámci mezinárodní sborové dílny Bohemia Cantat v Liberci. \n\nOd roku 2004 působí jako regenschori v \"Katholische Pfarrei Mariä Himmelfahrt\" v německém Bodenmais, od roku 2010 je uměleckým vedoucím \"Niederbayerisches Ärzteorchester\" v Deggendorfu (Německo), s nímž provedl v roce 2014 Haydnův cyklus \"Sedm posledních slov Vykupitelových na kříži\".\n\nVýznamnou součástí činnosti Kolegia je vedle novodobých premiér hudby z regionálních archivů také uvádění nově vzniklé soudobé duchovní tvorby. Mezi nejvýznamnější počiny v této oblasti patří světová premiéra \"Hymnu o porozumění\" plzeňského skladatele Jiřího Bezděka (2014) a \"Oratoria k Panně Marii Klatovské\" plzeňského skladatele Pavla Samiece, jež byla uskutečněna k 330. výročí klatovského mariánského zázraku (1685). R. 2016 provedl v obnovené premiéře \"Reqviem\" \"ex Dis\" klatovského regenschoriho Jana Václava Flašky, v roce 2017 pak \"Vesperae I. Longiores de Beatiſſima Virgine ac Glorioſiſſima DEI Genitrice MARIA, op. VII/1\" (1754) marchtalského pozdně barokních skladatele P. Isfrida Kaysera, OPraem. (1712–1771) a \"Missa Solemnis Sancti Ioannis Nepomuceni\" (1779) pražského německého skladetele P. Cajetana Vogela, OSM, určenou pro oslavy 50. jubilea svatojánské kanonizace v katedrále sv. Víta. \n\nOd roku 2015 se Aschenbrenner systematicky věnuje uvádění soudobé hudby pro klávesové nástroje, jejíž vznik v mnohých případech sám inicioval. V červenci 2015 realizoval v německém Birkenau (Odenwald) světovou premiéru varhanního cyklu \"Tři soudobé modlitby pro varhanní pozitiv\" plzeňského skladatele Jiřího Bezděka, na podzim 2015 provedl tento cyklus v české premiéře a zároveň premiéroval \"Praeludium und Gigue für Orgel manualiter\" bavorského skladatele Holmera Beckera. V roce 2017 premiéroval v Birkenau \"Suitu pro cembalo\" plzeňského skladatele Václava Špírala.\n\nOd r. 2007 je organizátorem a dramaturgem Evropského festivalu duchovní hudby „Šumava-Bayerischer Wald“, od r. 2011 působí také jako předseda západočeské oblasti Unie českých pěveckých sborů, je členem Hlavního výboru Unie českých pěveckých sborů. Od r. 2013 spolupracoval s Evropským hlavním městem kultury Plzeň 2015 (linie Baroko) a podílel se na realizaci jeho programů. V l. 2014–2015 organizoval ve spolupráci s bavorskou Kulturstiftung EUROPAMUSICALE českou část mezinárodního hudebního festivalu EUROPAMUSICALE-Musica Sacra. V rámci hudebních projektů spolupracuje s dalšími subjekty (Consortium musicum, Artis fontes, Musikkreis Bayern-Böhmen aj.). Od r. 2016 je dramaturgem Haydnových hudebních slavností.\n\n"}
{"id": "1290756", "url": "https://cs.wikipedia.org/wiki?curid=1290756", "title": "Deichmann", "text": "Deichmann\n\nDeichmann SE (dříve Heinrich Deichmann-Schuhe GmbH & Co. KG) patří k velkým německým obuvním řetězcům. Společnost, kterou založil v roce 1913 Heinrich Deichmann, sídlí od dob vzniku v Essenu v Severním Porýní-Vestfálsku.\n"}
{"id": "1290757", "url": "https://cs.wikipedia.org/wiki?curid=1290757", "title": "Black Panther (film)", "text": "Black Panther (film)\n\nBlack Panther je americký superhrdinský film z roku 2018, založený na stejnojmenné postavě od Marvel Comics. Je produkovaný Marvel Studios a distribuován prostřednictvím Walt Disney Studios Motion Pictures a jedná se o osmnáctý film Marvel Cinematic Universe. Snímek zrežíroval Ryan Coogler a společně s Joem Robert Colem napsal scénář. Hlavní role hrají Chadwick Boseman, Michael B. Jordan, Lupita Nyong'o, Danai Gurira, Martin Freeman, Daniel Kaluuya, Angela Bassett, Forest Whitaker a Andy Serkis.\n\nFilm byl uveden do kin dne 16. února 2018. V České republice byla premiéra dne 15. února 2018. Film byl nominován na sedm Oscarů, včetně nejlepšího filmu roku, přičemž proměnil tři ceny: za nejlepší filmovou hudbu, za kostýmy a za produkční design. Snímek získal také cenu BAFTA za nejlepší vizuální efekty. Tři neproměněné nominace zaznamenal na 76. ročníku udílení Zlatých glóbů (nejlepší film - Drama, nejlepší původní píseň, nejlepší filmová hudba).\n\nPřed mnoha staletími vedlo pět afrických kmenů válku o oblast, do které před dávnými časy spadl meteorit, který byl bohatý na unikátní kov vibranium. Během války jeden bojovník pozřel výtažek z rostliny, jež měla srdčitý tvar. Rostlina mu dala zvláštní schopnosti – zvýšila mu mentální a fyzickou sílu a oddolnost. Z válečníka se stal první \"Black Panther\". Tento válečník sjednotil čtyři z pěti kmenů a založil státní útvar Wakandu. Jediný kmen, který se odmítl podřídit byli Jabari, kteří odešli do blízkých hor. Wakanďané využili vibranium na výrobu pokročilých technologií a strojů. Současně vyvinuli maskovací zařízení, které jim pomohlo se skrýt před okolním světem a ukrýt tak svou futuristickou technologii před válčícím světem. Mocnosti proto považují Wakandu za zemi třetího světa.\n\nV roce 1992 král T'Chaka navštívil svého bratra N'Jobu, který působil v utajení ve městě Oakland, ve státě Kalifornie. Král T'Chaka obvinil svého bratra z toho, že měl napomáhat Ulyssesovi Klaueovi ukrást vibranium, aby ho prodal na černém trhu. N'Jobuův společník Zuri, který rovněž působil v utajení, potvrdil královo obvinění.\n\nV současnosti, po smrti krále T'Chaky, se jeho syn T'Challa vrací do Wakandy, aby mohl být korunován novým králem. T'Challa a Okoye (velitelka elitní ozbrojené jednotky Dora Milaje) vyruší z utajené mise Nakiu, T'Challovu bývalou lásku, kterou chce mít u sebe při korunovaci. Ceremoniálu se účastní také královna vdova Ramonda a princezna Shuri, T'Challova sestra. Před korunovací musí T'Challa dokázat, že si zaslouží postavení krále a moc Black Panthera. Vrchní kněz Zuri ho proto zbaví moci Black Panthera a umožní shromážděným kmenům, aby vyzvali T'Challu k souboji o trůn. Výzvy se chopí M'Baku, náčelník kmene Jabari. M'Baku je ovšem v souboji poražen a králem se tak stane T'Challa.\n\nMezitím Ulysses Klaue a Erik Stevens ukradnou z londýnského muzea artefakt, který byl vyrobený z vibrania. Ve Wakandě se sejde poradní rada kmenů, na které W'Kabi vyzve krále, aby zajistil chycení Klauea. T'Challa, Nakia a Okoye proto cestují do Pusanu v Jižní Koreji, kde má dojít k prodeji artefaktu. Kupcem je Everett K. Ross ze CIA. Nákup je přerušen a Klaue se pokusí o útěk. Nicméně je chycen Black Pantherem, který ho předá do vazby Everettovi Rossovi. Při výslechu Klaue Rossovi prozradí, že Wakanda není země třetího světa, ale technologicky vyspělý národ, který disponuje futuristickými zbraněmi. Během výslechu se do budovy dostane Erik Stevens, který pomůže Klaueovi k útěku. Během útěku je Everett Ross vážně zraněn. T'Challa se ho proto rozhodne převézt do Wakandy, kde mají technologii, aby mu zachránili život.\n\nZatímco Shuri zachraňuje Rosse, T'Challa od Zuriho zjistí, že N'Jobu chtěl prodávat zbraně z vibrania lidem s africkými kořeny, aby mohli porazit všechny utlačovatele. Přitom prozradí, že během zadržení N'Joby v roce 1992, se N'Jobu pokusil zabít Zuriho, čemuž zabránil T'Chaka, který zabil N'Jobua. T'Chaka přinutil Zuriho lhát o tom, co se stalo. N'Jobu měl zmizet, přičemž v USA nechali jeho malého syna Erika. Z Erika vyrostl elitní voják americké armády, který se účastnil mnoha tajných operací. V armádě přijal přezdívku \"Killmonger\".\n\nMezitím Killmonger zabil Klauea a jeho tělo přivezl do Wakandy. Je zajmut a předveden před kmenovou radu. Před radou prozradí, že je z královské krve a že vyzývá krále T'Challu k souboji o trůn. T'Challa výzvu přijal. Nicméně během souboje je T'Challa přemožen a shozen z vodopádu. Novým králem se tak stal Killmonger, který se rozhodl přestat s izolacionismem Wakandy. Namísto toho chce pokračovat v plánu svého otce a prodat zbraně všem utlačovaným národům s africkými kořeny. Během korunovace z paláce utečou Ramonda, Shuri, Nakia a Everett Ross. Rozhodnou se utéct do hor ke kmenu Jabari a zkusit je přemluvit k boji proti Killmongerovi. V horách zjistí, že Jabari našli T'Challu polomrtvého v řece, který je v kritickém stavu. Pomocí rostliny dávající sílu Black Panthera se podaří T'Challu uzdravit a navrátit mu sílu Black Panthera, které byl zbaven před soubojem s Killmongerem.\n\nV závěrečné bitvě se proti sobě postaví Dora Miraje, Nakia, Shuri, Ramonda, Everett Ross a vojsko Wakandy. Zvrat v bitvě způsobí armáda Jabari. Současně probíhá souboj Black Panthera s Killmongerem. V závěru je Killmonger poražen a králem se opět stává Black Panther – T'Challa.\n\nV reakci na tyto události se T'Challa rozhodne pozvolna otevřít Wakandu světu.\n\nV potitulkové scéně T'Challa informuje Buckyho Barnese, skrývajícího se ve Wakandě o tom, že .\n\n\nV červnu roku 1992 Wesley Snipes oznámil, že má v plánu vytvořit film o Černém panterovi a na projektu začal pracovat v srpnu. Další červenec Snipes plánoval začít s \"The Black Panther,\" poté co hrál ve filmu \"Demoltion Man\", ale další měsíc vyjádřit svůj zájem o natočení sequelu tohoto filmu. V lednu roku 1994 Spines mluvil s Columbia Pictures o tom, že by hrál Černého partnera. Stan Lee se k projektu připojil v březnu a projekt dotvořil v květnu. V lednu roku 1996 Lee vysvětlit, že se mu nelíbil scénář filmu. V březnu roku 1998 Marvel Studios najali Joeho Quesadu a Jimmyho Palmiottiho k projektu. V květnu roku 2000 společnost Artisan Entertainment oznámila, že zafinancuje a bude distribuovat film inspirovaný Černým panterem. \n\nV září roku 2005 Avi Arad, ředitel Marvel Studios, oznámil, že \"Black Panther\" je jeden z deseti filmů, které bude vytvářet Marvel Studios a distribuovat je bude Paramount Pictures. V lednu roku 2011 najali filmaře Marka Baileyho, aby napsal k filmu scénář.\n\nV říjnu 2014 producent Feige oznámil, že film bude mít premiéru 3. listopadu roku 2017 a v hlavní roli se objeví Chadwick Boseman. Další měsíc Marvel posunul premiéru na 6. července 2018. V říjnu 2015 F. Gary Gray a Ryan Coogler byli zvažováni na post režiséra filmu. Marvel změnil opět premiéru na 16. února 2018.\n\nNatáčení začalo dne 21. ledna 2017 ve studiích EUE/Screen Gems a Pinewood Atlanta pod pracovním názvem \"Motherland\". Natáčelo se také v sousedství Sweet Auburn v Atlantě a v atlantské radnici. Některé scény se natáčely v Jižní Koreji. Natáčení ve městě Pusan skončilo dne 17. března 2017. Dne 21. března 2017 se natáčelo v na pláži Gwangalli. Natáčení v Jižní Koreji skončilo dne 27. března 2017.\n\nV dubnu 2017 byl pro složení filmové hudby najmut skladatel Ludwig Göransson. Základní hudební námět načerpal v Senegalu a Jižní Africe, kam se odletěl inspirovat. Současně byl režisérem najmut rapper Kendrick Lamar, aby se stal kurátorem a producentem soundtrackem složeným z původních písní. Soundtrack \"Black Panther: The Album\" bylo vydáno na začátku února 2018. Z Alba pochází úspěšné singly \"All the Stars\" (Kendrick Lamar a SZA) a \"Pray for Me\" (Kendrick Lamar a The Weeknd). Album debutovalo na 1. příčce žebříčku Billboard 200 a stalo se komerčním úspěchem.\n\nAlbum filmové hudby Ludwiga Göranssona obdrželo Oscara za nejlepší filmovou hudbu a cenu Grammy za nejlepší soundtrack. Mnoho nominací si odnesla také titulní píseň \"All the Stars\" (Kendrick Lamar a SZA), například čtyři nominace na cenu Grammy, nominace na Oscara za nejlepší píseň ve filmu nebo nominace na Zlatý glóbus za nejlepší píseň.\n\n\"Black Panther\" měl premiéru ve Spojeném království dne 9. února 2018, v České republice dne 15. února 2018 a ve Spojených státech amerických dne 16. února 2018. Původní premiéra byla plánovaná na 3. listopadu 2017, poté 6. července 2018.\n\nV Severní Americe, kde byl promítán v 4020 kinech, utržil snímek 700 059 566 dolarů, v ostatních zemích dalších 646 853 595 dolarů. Celosvětové tržby tak dosáhly 1 346 913 161 dolarů. Během úvodního víkendu utržil v Severní Americe přes 202 milionů dolarů. Film byl teprve pátým v historii, který za první víkend v Severní Americe utržil více než 200 milionů dolarů. Zlomil také řadu dalších rekordů (například nejlepší otevírací víkend v únoru). Miliardy dolarů dosáhl za 24 dní v distribuci. Stal se tak teprve 33. filmem v historii, který přesáhl hodnotu 1 miliardy dolarů a 5. filmem v rámci Marvel Cinematic Universe. V Severní Americe šlo v době vydání o nejvýdělečnější komiksovou adaptaci, \"Black Panther\" překonal i takové snímky jako \"Avengers\" nebo \"Temný rytíř\"; sám byl překonán až snímkem \"\" (2019). Současně se jedná o jeden z nejvýdělečnějších filmů historie na severo-americkém trhu.\n\nServer \"Rotten Tomatoes\" udělil snímku známku 9,7/10 a to na základě 365 recenzí (z toho 353 jich bylo pozitivních, tj. 97 %). Od serveru \"Metacritic\" získal film, podle 55 recenzí, celkem 88 ze 100 bodů.\n\nSnímek zaznamenal celkem 220 nominací na ceny, ze kterých získal 79. Film byl nominován na sedm Oscarů, včetně nejlepšího filmu roku, přičemž proměnil tři ceny: za nejlepší filmovou hudbu, za kostýmy a za produkční design. Snímek získal také cenu BAFTA za nejlepší vizuální efekty. Tři neproměněné nominace zaznamenal na 76. ročníku udílení Zlatých glóbů (nejlepší film - Drama, nejlepší původní píseň, nejlepší filmová hudba).\n\n"}
{"id": "1290761", "url": "https://cs.wikipedia.org/wiki?curid=1290761", "title": "Faltýnek", "text": "Faltýnek\n\nFaltýnek je příjmení více osob:\n\n"}
{"id": "1290763", "url": "https://cs.wikipedia.org/wiki?curid=1290763", "title": "Občanská záložna v Kuklenách", "text": "Občanská záložna v Kuklenách\n\nObčanská záložna v Kuklenách byl regionální peněžní ústav, jehož počátky sahají do roku 1870. Jiné prameny uvádějí jako dobu vzniku rok 1862. Zanikla v roce 1909.\n\nRoku 1870 byla založena Duškova nadace v obnosu 1 000 zl. na ošacení chudých školních dítek z Kuklen a Plačic. 2. února následujícího roku byly v kuklenské záložně skládány účty a volen výbor, jehož předsedou byl zvolen Josef Kubec. V roce 1888 za revizorů účtů Zdeňka Felfela, Františka Bauera a Adolfa Čejky výrazně klesl rezervní fond. 6. října 1891 se na důvod onoho snížení rezervního fondu ptalo samo okresní hejtmanství. Roku 1890 bylo v záložně 330 členů se závodním podílem 20 zl. Aktiva činila: hotovost 4 039,44 zl., půjčky na směnky 73 897,27 zl., půjčky na hypotéky 43 112,56 zl., vklad v záložně v Hradci Králové 53 zl., nedoplacený úrok 3 466,15 zl., inventář 100 zl. Pasiva: závodní podíly 6 540 zl., vklady 111 157,79 zl., přeplacený úrok 496,99 zl., rezervní fond 4 925 zl., zisk 1 545,64 zl. Během roku bylo vloženo 180 209,70 zl, vybráno 75 516,75 zl., poskytnuto půjček za 175 718,01 zl., na půjčky splaceno 58 708,18 zl. Pokladní obrat činil 512 211,34 zl. O 2 roky později dosáhl počet členů 340. 3. března 1895 přijala valná hromada Občanské záložny návrh dr. Marka, aby se přispívalo obci každoročně na vydržování měšťanské školy celým úrokem ze skutečného rezervního fondu.\n\nV roce 1903 byl pokladníkem Zdeněk Felfel, kontrolorem Antonín Šouba a záložna měla 299 členů. 4. června 1907 se v kuklenské záložně objevil schodek 18 891,50 K. Aby se zamezilo ohlášení konkurzu, usneslo se obecní zastupitelstvo, že v případě, když Alois Nejedlý onen obnos za záložnu krýti bude aneb záložně na něj směnku předá, jednotlivci obecního zastupitelstva jemu za tento obnos záruku dávají, když tak současně výbor řemeslnickoživnostenského společenstva, výbor záložny a grémia učiní. 15. června téhož roku bylo na valné hromadě usneseno uhradit vzniklý schodek odepsáním veškerých závodních podílů. Členové byli vybídnuti, aby znovu upisovali členské podíly po 40 K.\n\nNa 23. červen 1908 byla svolána valná hromada záloženských členů, která měla rozhodnout, zdali má záložna nadále trvat nebo se má likvidovat. K trvání bylo potřeba souhlasu vkladatelů se závažným prohlášením, že ze svého vkladu slevují 5 % a k jeho odepsání ve vkladních knížkách svolují. Ale valná hromada se usnesla, aby se v příčině uhražení schodku odepsaly veškeré závodní podíly. 31. srpna téhož roku záložna zařídila 2 nové místnosti ve svém domě čp. 141. 16. května 1909 záložna likvidovala. V listopadu téhož roku vyzvala obec Kukleny, aby si vyzvedla obnos nadace Hrubého z Jelení a obnos Polévkového ústavu. Následně zanikla.\n"}
{"id": "1290764", "url": "https://cs.wikipedia.org/wiki?curid=1290764", "title": "The Examiner", "text": "The Examiner\n\nThe Examiner byly noviny vydávané od roku 1710 do roku 1714 ve Spojeném království spisovatelem Johnem Morphewem. Noviny vedl spisovatel Jonathan Swift. Soudobé médium prezentovalo politický pohled strany Toryů. Byly opozicí k politické straně Whigů.\n"}
{"id": "1290769", "url": "https://cs.wikipedia.org/wiki?curid=1290769", "title": "Riverland", "text": "Riverland\n\nRiverland je region Jižní Austrálie, který se rozkládá na ploše 9386 km² podél řeky Murray, tekoucí do Jižní Austrálie z Nového Jižního Walesu a Victorií dolů do Blanchetownu. Mezi hlavní městská střediska patří Renmark, Berri, Loxton, Waikerie, Barmera a Monash, spolu s řadou menších měst, přibližně s 35 000 obyvatel.\n\nRiverland se nachází 150 až 280 km severovýchodně od Adelaide a 120 až 250 kilometrů od Mildury ve Victorii po Sturtově dálnici.\n\nRiverland má středomořské podnebí s teplými suchými léty a poměrně mírnými zimami, s teplotami vyššími o několik stupňů nad úrovní Adelaide. Průměrná letní je 32,5 °C, zimní průměr 16,2 °C a průměr srážek činí 260,6 milimetru.\n\nHistorie Riverslandu je pevně spojena se zavlažováním a schopností pěstovat plodiny, která nabízí teplé středomořské klima, veliké množství úrodné půdy a snadno dostupný zdroj vody (řeka Murray).\n\nPrvním okresem, který vznikl v oblasti, byl Renmark v roce 1887 osídlen bratry Chaffeyovými, kteří také založili zavlažovací čtvrť Mildura v sousedním regionu Sunraysia. Další osady následovaly v roce 1890 - Holder, Kingston, Lyrup, Moorook, Murtoa, New Era, New Renmark, Pyap, Ramco a Waikerie.\n\nNěkteré z těchto zavlažovací systémů byly vyvinuty jako reakce vlády na hospodářské deprese v roce 1890, kde bylo cílem přivést energii, talent a kapitál do opouštěné Jižní Austrálie pomocí Vesnickému osídlovacímu programu.\n\nV roce 1901 doporučila královská komise, aby se osady rozdělily a pronajaly jednotlivým osadníkům místo vesnických sdružení a časem se většina z těchto oblastí stala vládními zavlažovacími oblastmi.\n\nVojenská osídlení byly později přidělována pro navrátivší se vojáky v Berri, Chaffey, Cadell a Cobdogla od roku 1917, s Loxtonem a Cooltongem z roku 1946. V letech 1956 a 1961 byly založeny soukromé osady Sunlands / Golden Heights. Vzhledem k tomu, že čerpací technika se stává cenově dostupnější a efektivnější díky novému vývoji, dochází prostřednictvím soukromého zavlažování, kde zavlažovači provozují své vlastní čerpací infrastruktury z řeky. Obchodování s vodou umožnilo další růst těchto osad od počátku devadesátých let 20. století, kdy Riverland nakupoval vodu od uživatelů pastvin ve vedlejších státech nebo z nižší dolní oblasti Murray, aby rozšířila vinařský a mandlový průmysl. Část tohoto vývoje byla financována prostřednictvím řízených investičních programů. Nyní je většina zavlažování v soukromých rukách.\n\nCentrální zavlažovací trust spravuje většinu zásobovaní okresu a to celkem 13 000 ha. Také je zde Renmarkský zavlažovací trust, který dodává vodu na 4,700 ha půdy. Voda je čerpána z řeky Murray. Mnoho z měst bylo zřízeno k přesídlením vojáků po jejich návratu od první světové války nebo druhé světové války. Většina měst byla zřízena jako samostatné zavlažovací oblasti.\n\nBěhem druhé světové války byl v regionu internační tábor pro lidi japonské, německé a italské národnosti nebo původu. Tento tábor byl založen v Loveday, ale dnes zůstalo jen málo stop o jeho existenci.\n\nHospodářství Riverland je tvořeno primárně výrobou. Oblast má udržitelné komparativní výhody pro zavlažované zahradnictví s vysokou hodnotou, včetně půdy, klimatu, spolehlivosti zásobování vodou, osvědčených postupů pro zavlažování, schopnost rozšiřovat pestrost plodin, status osvobození od ovoce a blízkost trhů.\n\nRiverland je největší australský region produkující víno, kde roste přes polovinu vinných hroznů (63% v roce 2014) Jižní Austrálie. Většina hlavních australských vinařských společností vyprodukovala z Riverlandu významné množství hroznového vína.\n\nV roce 2013 produkoval 22% vína Austrálie s přibližně 21 000 hektary vinných hroznů, které vyrobilo více než 1 000 pěstitelů.\n\nRiverland je také významnou pěstitelskou oblastí mandlí a ovoce, zde se produkuje 18 procent australských mandlí a 7 procent australského čerstvého ovoce.\n\nRiverlandské šťávy a mléčné nápoje jsou vystaveny v regálech supermarketů po celé Austrálii i v zahraničí.\n\nZemědělský průmysl je největším zaměstnavatelem v oblasti. V regionu se nachází přibližně 3000 farmářských podniků.\n\nRiverland se nachází na hlavním východním státním tranzitním spoji, které spojuje Adelaide s východními státy.\n\nSilnice: Sturt Highway, součást národní dálniční sítě, je hlavní cestou spojující Riverlandskou oblast s mezistátním a zámořským nákladním spojením na Adelaidský vnější přístav a Adelaidské letiště. Hlavní silnice poskytují regionální přístup mezi městy, stejně jako vedlejší cesty k hlavním regionálním oblastem, jako je Murray Bridge.\n\nLetecká doprava: Renmark má regionální letiště, které poskytuje služby pro lehké letadla a potenciál pro budoucí rozšíření dopravních služeb. Letiště Waikerie má zapečetěnou přistávací dráhu a je provozním letištěm.\n\nOblast je známá svými přírodní půvaby, možnost procházky pro pěší, jízda na koni nebo projížďky (jízda na horském kole nebo silničním kole), plavba v kanoi nebo kajakem na řekách a potůčcích, nebo si můžete užít plachtění na ježeře Bonney, zorbing nebo windsurfing. Jezero Bonney se stalo rovněž místem, kde 23. listopadu 1964 dosáhl Don Campbell v jeho lodi BlueBird Australský rychlostní rekord rychlostí 348 km/h.\n\nRegion má také pestrou kulturu motorsportu s možnostmi jízdy na čtyřkolkách, jízdu na trase nebo jízdu na motokrosu, go-kart a speedway.\n"}
{"id": "1290770", "url": "https://cs.wikipedia.org/wiki?curid=1290770", "title": "Živnostenská záložna v Kuklenách", "text": "Živnostenská záložna v Kuklenách\n\nŽivnostenská záložna v Kuklenách byl regionální peněžní ústav, který fungoval v letech 1914–1953.\n\n8. července 1914 byla v Kuklenách založena Živnostenská záložna. Členy prvního představenstva byli: Václav Kňourek, hostinský a majitel pohřebního ústavu v Kuklenách jako předseda, Viktor Fuchs jako místopředseda. 18. ledna 1915 byl okresnímu hejtmanství předložen návrh stanov. 10. května 1918 se krajský soud ptal, zda byla Živnostenská záložna v Kuklenách uvedena v život a zda dle svých stanov vyvíjí činnost. Odpověď obce zněla, že nebyla.\n\nV roce 1934 byla záložna přejmenována na “Živnostensko-občanskou záložnu v Kuklenách”. To již v jejím čele stál K. Rychlík. Následujícího roku měla 175 členů s 329 závodními podíly po 100 Kč. O rok později v záložně bylo 171 členů s 316 závodními podíly a v roce 1937 spadla členská základna na 165 s 299 závodními podíly. V době hospodářské krize byl tento peněžní ústav znám svým sociálním cítěním, takže věnoval větší finanční obnosy na vyvařovací akce a ve prospěch nezaměstnaných. V době okupace nebylo povoleno střadatelům vyzvedávat peníze ze záložny, vznikem “Ústřední banky\ndružstev” napojené na “Deutsche Genossenchaft Kasse” v Berlíně v roce 1942 nastala nucená centralizace záloženského systému a vedle toho bylo nařízeno užívat také německého názvu “Gewerbe-Bürgervorschusskasse”.\n\nOd roku 1947 nese ústav název Kuklenská záložna v Kuklenách. V roce 1948 se záložna stala povinným členem Okresní spořitelny a záložny v Hradci Králové podle zákona č. 181/1948 Sb. a od roku 1953 byla sloučena se Státní spořitelnou v Hradci Králové, čímž zanikla.\n"}
{"id": "1290771", "url": "https://cs.wikipedia.org/wiki?curid=1290771", "title": "Kultura Nok", "text": "Kultura Nok\n\nKultura Nok nebo Nocká kultura byla jednou z nejstarších civilizací subsaharské Afriky. Existovala v 1. tisíciletí př. n. l. ve střední a severozápadní části moderního státu Nigérie. Je pojmenována podle vesnice Nok ve státě Kaduna, kde byly roku 1928 v cínovém dole objeveny zlomky terakotových sošek. \n\nBritský archeolog Bernard Fagg datoval počátky této kultury do 9. století př. n. l. a pravděpodobný konec do 2. století př. n. l.: příčiny zániku ani další osudy obyvatel nejsou známé, podle jedné teorie byli jejich nástupci Jorubové, kteří založili království Ife. Příslušníci kultury byli usedlí zemědělci, pěstovali převážně dochan a vignu. Bylo nalezeno množství kamenných nástrojů, zhruba od 6. století př. n. l. je doloženo používání železa: diskutuje se o tom, zda obyvatelé metalurgickou technologii objevili samostatně nebo zda udržovali obchodní kontakty s obyvateli Středomoří. Zvláštností kultury Nok je přechod ke zpracování železa bez předchozího stadia doby měděné. \n\nDokladem vyspělého kulturního života jsou výrazně stylizované sochy zvířat a lidí z pálené hlíny, mnohdy dosahující až životní velikosti. Bohaté zdobení svědčí o sociálně stratifikované společnosti s pokročilou dělbou práce a složitým náboženským životem.\n\n"}
{"id": "1290774", "url": "https://cs.wikipedia.org/wiki?curid=1290774", "title": "Hlídač č. 47 (kniha)", "text": "Hlídač č. 47 (kniha)\n\nHlídač č. 47 (vydáno roku 1926) je psychologický román Josefa Kopty.\n\nHlavním hrdinou je traťový hlídač František Douša, který se zúčastnil bitvy U Sadové (1866 - prusko-rakouská válka). Po válce se vrací zpět domů a neustále se mu vracejí zážitky z války. \n\nJednoho dne zde zachrání hrobníka, který chtěl skočit pod vlak. Ferda (syn hrobaře) jde hned druhý den poděkovat za záchranu Aničce (manželce Douši), ale uvidí ho sousedé a začnou spekulace o jejich vztahu. Po 9 měsících se Aničce narodí dcera a vesnice nepochybuje, že je otcem Ferda. Po několika měsících hrobník umírá a Ferda se v opilosti pokusí zapálit Doušovi seník. To se mu však nepodaří a zastřelí se - z činu je podezřelý Douša. \n\nNásledkem dříve vybuchlého granátu u ucha Douša dočasně ohluchne, ale sluch se mu po 3 nedělích vrátí. Douša se ale rozhodne hluchotu i nadále předstírat, čímž se dostane z nepříjemné celodenní práce a může si pořídit hospodu. Také se díky tomu dozvídá, co si o něm ostatní myslí. Nakonec Františka zabije Ferdův kamarád, který nevěří tomu, že by se Ferda zabil sám. \n\n"}
{"id": "1290777", "url": "https://cs.wikipedia.org/wiki?curid=1290777", "title": "Miluše Zadražilová", "text": "Miluše Zadražilová\n\nMiluše Zadražilová, rodným jménem Očadlíková (17. listopadu 1937 – 30. června 2012 Praha) byla česká rusistka, překladatelka a literární historička.\n\nMaturovala v Praze, v letech 1955–1960 studovala rusistiku a bohemistiku na Filozofické fakultě UK. Nástavbové studium estetiky absolvovala v letech 1960–1963 a současně byla asistentkou a později odbornou asistentkou na katedře ruské literatury.\nV období normalizace musela opustit akademickou sféru a pracovala v Ústavu pro výzkum a využití paliv v Běchovicích. Překládala i nadále, své překlady však mohla publikovat převážně pod jménem svého manžela a překladatelského spolupracovníka Ladislava Zadražila či jinými jmény.\n\nPo roce 1989 se navrátila na Karlovu univerzitu a pokračovala v pedagogické práci, přednášela dějiny ruské literatury. V roce 2009 fakultu opustila, podle Aleny Machoninové „...\"rezignovala na ryze byrokratické požadavky dnešního akademického světa\"...“.\n\nManžel doc. dr. Ladislav Zadražil (1932–2012) byl překladatel, teoretik překladu a literární historik. Zemřel 2. června 2012, necelý měsíc před Milenou Zadražilovou.\n\n\n\n\n\n\n\n"}
{"id": "1290779", "url": "https://cs.wikipedia.org/wiki?curid=1290779", "title": "Úhošť (hradiště)", "text": "Úhošť (hradiště)\n\nÚhošť je předpokládané, ale nedoložené hradiště na vrcholové plošině stejnojmenného vrchu u Kadaně v okrese Chomutov. Plošina byla osídlena s určitými přestávkami od neolitu do poloviny dvacátého století, ale opevněné hradiště na ní doloženo nebylo. Podle některých autorů na vrcholu stával dosud nelokalizovaný hrad Wogastisburg. Plošina je chráněna jako kulturní památka ČR.\n\nPrvní drobný archeologický výzkum vrcholové plošiny o rozloze osmdesát hektarů provedl H. Preidel v roce 1936, a vyloučil existenci opevnění na západní straně. Dalším zkoumaným místem byl pahorek zvaný , který se nachází přibližně v místech, kde na plošinu ústí cesta z Brodců. Zde byla odkryta zeď, kterou H. Preidel zařadil jako pozůstatek panského sídla ze třináctého až čtrnáctého století. Malý výzkum vedený Ivanem Borkovským prokázal osídlení knovízské kultury v severovýchodní části plošiny.\n\nV letech 1979–1980 prozkoumal tři sondy archeolog Zdeněk Smrž. Z jeho výzkumu plyne, že pahorek Altes Schloss o rozměrech 65 × 55 metrů a výšce tři až šest metrů vznikl lidskou činností. V různých vrstvách byly nalezeny pozůstatky staveb a střepy z období kultury s vypíchanou keramikou, mohylových kultur, knovízské kultury, štítarské kultury a ze středověku. Kromě nich sonda odkryla nízký kamenný val a zeď z nasucho kladených kamenů, která lemovala okraj pahorku. Zeď pochází ze středověku, ale její spojitost s panským sídlem je vzhledem k malé šířce nepravděpodobná. Val je považován za pozůstatek ohrazení svatyně. Možnost, že by se jednalo o opevnění malého prostoru v rámci většího sídliště, je vzhledem k nízké společenské diferenciaci nepravděpodobná. Některé části plošiny byly osídleny také v době halštatské.\n\nJiří Waldhauser vyslovil domněnku, že se na Úhošti mohlo nacházet laténské oppidum. Keramika z laténského období byla nalezena na západní hraně vrcholové plošiny. Hypotézu podporuje podoba terénu u výchozu cesty z Brodců, kde podél jižního okraje plošiny vede asi jeden metr hluboký a přes čtyři metry široký příkop, nad kterým je terén upraven do podoby terasy. V místech cesty je terasa přerušena žlabovitým útvarem širokým čtyři až pět metrů. Celkově tato situace připomíná klešťovitou bránu známou z jiných oppid. Proti hypotéze se staví absence dalšího opevnění, které však mohlo zaniknout vlivem pozdější zemědělské činnosti a četných úprav terénu, a příliš velký rozsah nutného opevnění, k jehož obraně by sídliště nemohlo poskytnout dostatek obránců.\n\nAugust Sedláček a jiní badatelé spojovali Úhošť s hradem Wogastisburgem zmíněným k roku 632 ve Fredegarově kronice. Vedla je k tomu jazyková podobnost názvu Úhošť s Wogastovým (Uogastovým) hradem. Na celé plošině však nebyly nalezeny žádné artefakty, které by dokládaly osídlení lokality v sedmém až desátém století.\n\n"}
{"id": "1290781", "url": "https://cs.wikipedia.org/wiki?curid=1290781", "title": "Dmytro Karjučenko", "text": "Dmytro Karjučenko\n\nDmytro Mykolajovyč Karjučenko (* 15. ledna 1980 Charkov, Sovětský svaz) je ukrajinský sportovní šermíř, který se specializuje na šerm kordem. Ukrajinu reprezentuje od devadesátých let. V roce 2004, 2012 a 2016 se účastnil olympijských her v soutěži jednotlivců a soutěži družstev. S ukrajinským družstvem kordistů získal v roce 2015 titul mistra světa a v roce 2001 titul mistra Evropy.\n"}
{"id": "1290783", "url": "https://cs.wikipedia.org/wiki?curid=1290783", "title": "Biosférická rezervace Hattah-Kulkyne a Murray-Kulkyne", "text": "Biosférická rezervace Hattah-Kulkyne a Murray-Kulkyne\n\nHattah-Kulkyne a Murray-Kulkyne je biosférická rezervace v australském státě Victoria, která se nachází na jižním břehu řeky Murray na jihovýchodě města Mildura, na území chráněných oblastí – Národní park Hattah-Kulkyne a Park Murray-Kulkyne.\n\nBiosférická rezervace byla v roce 2016 UNESCO popsána jako:\n„Biosférická rezervace Hattah-Kulkyne a Murray-Kulkyne se nachází v jihovýchodní Austrálii. Skládá se ze tří hlavních stanovišť: lesní řeky, savanové lesy a solné křoviny. Řeka Murray protéká rezervací a je napojena na několik mokřadů. Nicméně kvůli polosuchému klimatu se vodou naplní pouze přechodně. Hlavní půdní útvary jsou solné nížiny, které obsahují mělké půdy ležící na sádovci, dunová pole, která obsahují pozůstatky pleistocenních písečných hřebenů a záplavové oblasti, které jsou tvořeny čtvrtletními naplaveninami.“\n\nBiosférická rezervace vznikla v roce 1981 a je spravována společností Parky Victoria.\n"}
{"id": "1290786", "url": "https://cs.wikipedia.org/wiki?curid=1290786", "title": "Kaple Nejsvětější Trojice na Bláhovce", "text": "Kaple Nejsvětější Trojice na Bláhovce\n\nKaplička Nejsvětější Trojice na Bláhovce v Kuklenách byla postavena v roce 1840.\n\nNízký cihlový objekt čtvercového půdorysu s rovnou střechou s malým kovovým křížkem a vchodem na severní straně, který je krytý železnou mříží. Okolí je ohraničeno nízkým kovovým plůtkem.\n\nK její výstavbě nákladem Kateřiny Kundrtové došlo v roce 1840, kdy byl do ní umístěn obraz kuklenského malíře Antonína Bayera. Bohužel v prosinci téhož roku byl obraz i se dvěma mosaznými svícny ukraden, a tak byl obraz nový vymalován přímo na kámen, opět nákladem Kateřiny Kundrtové.\n\nK zásadní rekonstrukci kapličky a jejímu vymalování došlo v roce 1912. K menším opravám došlo i v následujících letech, teprve příchod komunistů k moci v roce 1948 tuto tradici narušil, a tak kaplička postupně chátrala. Vnitřek je dnes vyzdoben devocionáliemi.\n"}
{"id": "1290787", "url": "https://cs.wikipedia.org/wiki?curid=1290787", "title": "Šarlota Bourbonská", "text": "Šarlota Bourbonská\n\nŠarlota Bourbonská (asi 1546 – 5. května 1582) byla jako třetí manželka Viléma I. Oranžského, hlavního vůdce holandské vzpoury proti Španělům, oranžskou princeznou. Narodila se jako čtvrtá dcera Ludvíka z Montpensier a Jacqueline de Longwy, hraběnky z Bar-sur-Seine.\n\nJejími prarodiči z otcovy strany byli Ludvík z La Roche-sur-Yon a Luisa Bourbonská, vévodkyně z Montpensier. Prarodiči ze strany matky byli Jan IV. de Longwy, baron z Pagny, a Jana z Angoulême, nemanželská nevlastní sestra francouzského krále Františka I.\n\nJejí matka Jacqueline byla věřící reformované doktríny a tajně jí učila své děti. Šarlotin otec se rozhodl zmařit manželčin vliv tím, že poslal své tři dcery do klášterů. Šarlotě bylo třináct let a prosila, aby mohla zůstat u matky, která zemřela, zatímco byla dcera v klášteře. Její otec, který měl vliv u dvora Kateřiny Medicejské, ji dal do kláštera Jouarre u Meaux na vychování k jeptiškám. Když se měla ve třinácti letech stát jeptiškou, učinila formální písemný protest.\n\nJiné zdroje tvrdí, že Ludvík se chtěl jednoduše vyhnout placení věna, aby zachoval dědictví pro svého jediného syna. Šarlota byla poprvé poslána jako dítě do Jouarre, kde byla abatyší její teta. Plán pro Šarlotu byl zřeknout se dědictví a stát se následnicí své tety. Tento plán byl proveden po tetině smrti, proti Šarlotiným přáním a navzdory tomu, že jí bylo pouze 12 let. Zatímco byla abatyší, byla Šarlota tajně učena disidentským knězem kalvinismu.\n\nMladá Šarlota šokovala svou rodinu a královský dvůr tím, že v roce 1572 unikla z kláštera a oznámila svou konverzi ke kalvinismu. Na radu Jany d'Albret utekla do falckého kurfiřtství, mimo dosah svých rodičů.\n\n24. června 1575 se Šarlota provdala za protestanta Viléma, oranžského prince. Měli spolu šest dcer:\n\n\nManželství bylo velmi šťastné – říká se, že Šarlota byla jedinou ze čtyř Vilémových manželek, kterou miloval – a zřejmě štěstí páru zvýšilo Vilémovu popularitu.\n\nŠarlota údajně zemřela na vyčerpání, když se pokoušela ošetřovat svého manžela po pokusu o atentát v roce 1582. Ačkoli byl Vilém navenek stoický, byly obavy, že jeho zármutek může způsobit fatální recidivu. Šarlotina smrt byla hluboce oplakávána. Vilém se 24. dubna 1583 počtvrté oženil, a to s Luisou de Coligny, která mu porodila syna Frederika Hendrika Oranžského.\n\nVilémův bratr Jan, který zpočátku se sňatkem nesouhlasil, vzdal Šarlotě hold slovy \"tak význačná svou ctností, zbožností, velkou inteligencí, naprostou dokonalostí\".\n"}
{"id": "1290791", "url": "https://cs.wikipedia.org/wiki?curid=1290791", "title": "Adam Wiercioch", "text": "Adam Wiercioch\n\nAdam Andrzej Wiercioch (* 1. listopadu 1980 Gliwice, Polsko) je bývalý polský sportovní šermíř, který se specializoval na šerm kordem. Polsko reprezentoval v prvních letech nového tisíciletí. Na olympijských hrách startoval v roce 2008 a s polským družstvem kordistů vybojoval stříbrnou olympijskou medaili. S polským družstvem kordistů vybojoval titul mistra Evropy v roce 2005.\n\n"}
{"id": "1290793", "url": "https://cs.wikipedia.org/wiki?curid=1290793", "title": "Mutua Madrid Open 2017 – ženská dvouhra", "text": "Mutua Madrid Open 2017 – ženská dvouhra\n\nŽenská dvouhra Mutua Madrid Open 2017 probíhala v první polovině května 2017. Do singlové soutěže madridského tenisového turnaje nastoupilo šedesát čtyři hráček. Z kvalifikace postoupilo osm tenistek po výhrách ve dvou kolech a Estonka Anett Kontaveitová jako tzv. šťastná poražená po odstoupení Agnieszky Radwańské. Obhájkyní titulu byla rumunská světová osmička Simona Halepová.\n\nNěmka Angelique Kerberová se přes prohru ve třetím kole po turnaji vrátila na pozici světové jedničky, kde vystřídala pro těhotenství absentující Serenu Williamsovou.\n\nVítězkou se opět stala třetí nasazená Simona Halepová, jež ve finále za 2.44 hodin zdolala francouzskou turnajovou čtrnáctku Kristinu Mladenovicovou po třísetovém průběhu 7–5, 6–7 a 6–2. V probíhající sezóně si připsala premiérové turnajové vítězství, které představovalo patnáctý singlový titul na okruhu WTA Tour a třetí z událostí Premier Mandatory. Poprvé v kariéře tak obhájila turnajovou trofej. Po pádu na osmou příčku žebříčku WTA se díky výhře po týdnu vrátila na čtvrtou pozici. \n\n\n"}
{"id": "1290794", "url": "https://cs.wikipedia.org/wiki?curid=1290794", "title": "BAe Jetstream 41", "text": "BAe Jetstream 41\n\nBAe Jetstream 41 – British Aerospace Jetstream 41 je dvoumotorový turbovrtulový úzkotrupý regionální dopravní letoun. Byl produkován britskou firmou British Aerospace mezi roky 1992 až 1997 a jde o prodlouženou verzi letadla BAe Jetstream 31. Bylo postaveno celkem 100 kusů tohoto typu. První let proběhl 25. září 1991, zavedení do provozu se konalo 25. listopadu 1992 u britských Manx Airlines.\n\n\n\n\n"}
{"id": "1290799", "url": "https://cs.wikipedia.org/wiki?curid=1290799", "title": "Ixiolirion tatarské", "text": "Ixiolirion tatarské\n\nIxiolirion tatarské (\"Ixiolirion tataricum\") je modře kvetoucí, drobná, vytrvalá, cibulovina. Tato zahradní okrasná rostlina, druh z nevelkého, asijského rodu ixiolirion, je ve Střední Evropě dosud jen málo známá. Pro své květy a nenáročnost při pěstování je považována za perspektivní jarní květinu.\n\nJméno \"ixiolirion\" je v českém jazyce slovo středního rodu, a proto je druhové jméno této byliny \"tatarské\".\n\nRostlina je původem z Jihozápadní Asie, Arabského poloostrova, Kavkazu, jihozápadní Sibiře, Střední Asie, severu Číny a z oblastí na západě Himálaje. Roste většinou ve svažitých územích na pastvinách, kamenitých stráních a v nízkých křovinách na písčitých půdách v místech, kde má během vegetačního klidu sucho. Po odkvětu a uschnutí listů snáší cibule i zimní mrazy, neprospívá jí však mokro. V domovině roste v nadmořské výšce do 2000 m. Kvete od dubna do června, plody uzrávají v červenci až září.\n\nVytrvalá bylina s lodyhou 10 až 50 cm vysokou. Z tmavě hnědé, vejčité cibule 1,5 až 2,5 cm velké, vyrůstá na jaře až 8 úzkých, čárkovitých listů širokých jen 5 mm.\n\nPo listech raší přímá lodyha, jenž u báze mívá jeden až tři drobné listy a na vrcholu krátké hroznovité nebo okoličnaté květenství. Je vytvořeno třemi až šesti nálevkovitě tvarovanými květy až 5 cm dlouhými, které vyrůstají na krátkých stopkách. Květ má šest volných okvětních lístků azurově modrých až tmavě fialových. Lístky jsou rozestálé, obkopinaté se špičatým vrcholem, 2 až 3,5 cm dlouhé, 0,7 cm široké a ve středu každého je tři až pět tmavších žilek. Šest volných tyčinek s namodralými nitkami vyrůstá ve dvou kruzích, vnější jsou delší. Třídílný spodní semeník nese fialovou čnělku s tříramennou bliznou. Po opylení hmyzem vzniká plod, eliptická, až 5 cm dlouhá tobolka s mnoha černými semeny.\n\nHlavní význam této cibuloviny spočívá v její okrasné hodnotě, vysazuje se v zahradách do skalek, na záhony i přímo do trávníků na sušší, nezamokřená místa s písčitou hlínou do sponu 10 cm, ten se postupně zahušťuje. Rostliny nejsou náročné na péči, cibule se po odkvětu ponechávají v půdě, přirůstají nové a vytvářejí každým rokem bohatší shluk kvetoucích rostlin. Lze také na podzim na záhon nebo do trávníku rozptýlit zralá semena, dobře se ujímají a vyrostou z nich nové rostlinky kvetoucí třetím rokem po vysetí. Stvoly s rozkvetlými květy jsou vhodné i k řezu.\n\n"}
{"id": "1290801", "url": "https://cs.wikipedia.org/wiki?curid=1290801", "title": "Biosférická rezervace Barkindji", "text": "Biosférická rezervace Barkindji\n\nBarkindji je biosférická rezervace nacházející se v australských státech Nový Jižní Wales a Victoria na území podél řeky Murray, do 80 kilometrů od města Mildura.\n\nBiosférická rezervace byla v roce 2016 UNESCO popsána jako:\n\n„Biosférická rezervace Barkindji leží v největší říční pánvi v Austrálii – v Murray-Darlingské pánvi. Jedenáct půdních systémů zahrnuje duny, písečné pláně, mokřady, záplavové oblasti a povodí řeky Murray s charakteristickou topografií. Barkindji obklopuje pochmurné pohoří, s výjimkou jihozápadní oblasti. Navíc je v rezervaci bohatá variabilita půdy: červené zeminy, šedé a hnědé jíly a vápnité a křemičité písky, což představuje jen několik příkladů. Navíc náhlé změny z mokřadů na keřovité a polosuché lesy zdůrazňují různorodost půdy a hnízdišť Barkindji.“\n\nZaložena byla v červenci 2005 a zahrnuje státní i soukromou půdu:\n\nVedoucí orgány pro biosférickou rezervaci tvoří následující organizace a jednotlivci:\n"}
{"id": "1290802", "url": "https://cs.wikipedia.org/wiki?curid=1290802", "title": "Seznam dílů seriálu Resurrection", "text": "Seznam dílů seriálu Resurrection\n\nToto je seznam dílů seriálu \"Resurrection\". Americký fantasy seriál \"Resurrection\" vysílala americká stanice ABC od 9. března 2014 do 25. ledna 2015.\n\n<onlyinclude></onlyinclude>\n\n"}
{"id": "1290804", "url": "https://cs.wikipedia.org/wiki?curid=1290804", "title": "Biosférická rezervace Morningtonský poloostrov a Západní přístaviště", "text": "Biosférická rezervace Morningtonský poloostrov a Západní přístaviště\n\nBiosférická rezervace Morningtonský poloostrov a Západní přístaviště je přírodní rezervace v australském státě Victoria, která se nachází na pevnině a v pobřežních vodách přiléhajících k Morningtonskému poloostrovu a zálivu známého jako Západní přístav.\n\nBiosférická rezervace byla v roce 2016 UNESCO popsána jako:\nPoloostrov Mornington a biosférická rezervace Západního přístavu zahrnuje celé hrabství Morningtonský poloostrov a části města Frankston, jakož i pobřežní oblasti obcí Casey, Cardinia a Bass Coast včetně Phillipu a Francouzských ostrovů. Západní přístav, který je také v evidenci Ramsar Site, se skládá z pobřežního náplavu s rozsáhlými a relativně nerušenými blaty se slanou bažinnou vegetací. Je považován za oblast mezinárodního významu pro krmení a noční život řady druhů letních bažantů, z nichž mnohé jsou uvedeny v rámci dvoustranných dohod o migrujících ptácích (s Čínou a Japonskem). Místo pravidelně osidluje více než 10 000 vodních živočichů a 10 000 kachen a labutí s bohatou bezobratlou faunou o počtu 1 380 druhů.\nBiosférické rezervace byla založena v listopadu 2002.\n\nVedoucím orgánem je Nadace Biosférická rezervace Morningtonský poloostrov a Západní přístaviště, která se představuje pod názvem Západní přístavní biosférická rezervace.\n"}
{"id": "1290805", "url": "https://cs.wikipedia.org/wiki?curid=1290805", "title": "Alžběta Nasavská", "text": "Alžběta Nasavská\n\nAlžběta Nasavská (26. dubna 1577 – 3. září 1642) byla druhou dcerou Viléma I. Oranžského a jeho třetí manželky Šarloty Bourbonské. Sňatkem se stala vévodkyní z Bouillonu.\n\nPo otcově vraždě v roce 1584 měla Alžběta, její sourozenci a nevlastní matka Luisa de Coligny nedostatek peněz. V roce 1594 vzala Luisa Alžbětu s sebou do Francie, kde se setkala s několika protestantskými šlechtici. Jeden z nich, Henri de La Tour d'Auvergne de Turenne, jí poslal nabídku k sňatku, kterou přijala.\n\nHenri se snažil udržet si své protestantské vévodství Sedan, ale musel se vypořádat s nepřátelstvím svých katolických francouzských sousedů.\n\nBěhem jeho nepřítomnosti vládla Alžběta jako regentka, a po jeho smrti v roce 1623 se stala regentkou za jejich nezletilého syna Frédérica. Udržovala těsný kontakt se svou nevlastní matkou a pěti sestrami, z nichž dvě také v určitém okamžiku působili jako regentky.\n\n"}
{"id": "1290806", "url": "https://cs.wikipedia.org/wiki?curid=1290806", "title": "Římskokatolická farnost Boršice u Blatnice", "text": "Římskokatolická farnost Boršice u Blatnice\n\nŘímskokatolická farnost Boršice u Blatnice je územní společenství římských katolíků s farním kostelem svaté Kateřiny v děkanátu Uherské Hradiště.\n\nPrvní písemná zmínka o Boršicích u Blatnice pochází z roku 1283, fara v obci se poprvé připomíná v roce 1412. V 15. a 16. století se zde rozšířilo učení českých bratří, v době třicetileté války fara zanikla a Boršice byly přifařeny k Hluku. V roce 1781, po více než sto letech, do Boršic nastoupil opět katolický duchovní správce. O rok později byla v Boršicích vysvěcena fara. V roce 1788 byly vysvěcen nově postavený kostel svaté Kateřiny. Samostatná farnost v Boršicích byla zřízena roku 1858.\n\nPřehled duchovních správců je znám od roku 1781. Do začátku 21. století jich zde působilo celkem 24. Od července 2008 je farářem R. D. Mgr. Norbert Waclaw Nawrath.\nPravidelně se konají duchovní obnovy, biblické hodiny, setkání společenství, výuka náboženství, při bohoslužbách zpívá schola mládeže i chrámový sbor.\n\nVe farnosti se pravidelně pořádá tříkrálová sbírka. V roce 2017 dosáhl výtěžek sbírky ve Boršicích 38 328 korun. Při sbírce v roce 2019 se vybralo 38 350 korun.\n\n"}
{"id": "1290807", "url": "https://cs.wikipedia.org/wiki?curid=1290807", "title": "Obrácená Jenny", "text": "Obrácená Jenny\n\nObrácená Jenny nebo Převrácená Jenny ( \"Inverted Jenny\") je chybotisk americké poštovní známky z roku 1918, který patří k nejdražším filatelistickým raritám na světě.\n\nV roce 1918 byla v USA zavedena letecká pošta a začaly se pro ni vydávat známky navržené Clairem Aubreym Houstonem, které měly červený rámeček s označením United States Postal Service a hodnotou 24 centů, uprostřed byla modrá kresba dvojplošníku Curtiss JN-4, nazývaného zkráceně Jenny. V tiskárně došlo u některých archů k nesprávnému nastavení štočků, takže na známkách bylo letadlo zobrazeno vzhůru nohama. Většina chybotisků byla zničena, ale jeden unikl pozornosti a dostal se do distribuce. \n\nTento arch se stovkou známek si koupil 14. května na poště ve Washingtonu sběratel William T. Robey; když vyšlo najevo, že jde o unikát, vyšplhala se jeho cena z pořizovací hodnoty 24 dolarů na patnáct tisíc. Dalším majitelem se stal Edward H. Green, který arch rozstříhal, známky očísloval a prodával po jednom až čtyřech kusech, aby zvýšil jejich cenu. Ze sta Obrácených Jenny jsou známí majitelé 98 kusů. V roce 2016 byla jedna známka prodána za 1 600 000 amerických dolarů.\n\nObrácená Jenny se objevuje jako symbol věci, jejíž mimořádnou hodnotu znají jen zasvěcení, ve filmu \"Brewsterovy milióny\" i v epizodě seriálu \"Simpsonovi\" Homerovo pěvecké kvarteto. \n\n"}
{"id": "1290811", "url": "https://cs.wikipedia.org/wiki?curid=1290811", "title": "Stanislav Pozdňakov", "text": "Stanislav Pozdňakov\n\nStanislav Alexejevič Pozdňakov (* 27. září 1973 Novosibirsk, Sovětský svaz) je bývalý ruský sportovní šermíř, který se specializoval na šerm šavlí. \n\nRusko reprezentoval od devadesátých let do roku 2008. Na olympijských hrách startoval v roce 1992, 1996, 2000, 2004, 2008 v soutěži jednotlivců a družstev. Na olympijských hrách 1996 získal zlatou olympijskou medaili v soutěži jednotlivců. Je pětinásobným mistrem světa v soutěží jednotlivců z let 1997, 2001, 2002, 2006 a 2007 a mistrem Evropy v soutěži jednotlivců z let 1994, 2001, 2002, 2003 a 2005. S ruským družstvem šavlistů a s družstvem Společenství nezávislých států (1992) vybojoval v roce 1992, 1996 a 2000 zlatou olympijskou medaili a v roce 2004 bronzovou olympijskou medaili a k olympijským medailím přidal s družstvem pět titulů mistra světa (1994, 2001, 2002, 2003, 2005) a osm titulů mistra Evropy (2000-2005, 2007-2008).\n\nV květnu 2018 byl zvolen předsedou Ruského olympijského výboru, v němž už od roku 2016 vykonával funkci prvního místopředsedy. V hlasování porazil plavce Alexandra Popova.\n"}
{"id": "1290813", "url": "https://cs.wikipedia.org/wiki?curid=1290813", "title": "Marie Anna Mancini", "text": "Marie Anna Mancini\n\nMarie Anna Mancini (1649 – 20. června 1714) byla nejmladší z pěti proslulých sester Mancini, které spolu se sestřenicemi Martinozzi byli u dvora Ludvíka XIV. známy jako Mazzarinetky, protože byly neteřemi králova ministra kardinála Mazarina.\n\nRodiči Marie Anny byli římský baron a astrolog Lorenzo Mancini a Geronima Mazzarini, sestra kardinála Mazarina.\n\nZe sester Marie Anny Moncini se proslavily:\n\nSlečny Mancini nebyly jedinými ženskými příbuznými kardinála Mazarina, které přišly do Francie. Dalšími byly dcery Mazarinovy starší sestry. Starší z nich, Laura Martinozzi, se provdala za modenského vévodu Alfonse IV. d'Este a stala se matkou Marie z Modeny, druhé manželky Jakuba II. Stuarta. Ta mladší, Anna Marie Martinozzi, se provdala za Armanda, prince de Conti.\n\nMarie Anna měla také tři bratry: Paula, Filipa a Alfonze. Filip Jules Mancini byl milencem Filipa Orleánského, bratra Ludvíka XIV.\n\nMarie Anna přijela do Paříže později než její starší sestry, v roce 1655. Poslední \"Mazarineta\" se stala \"rozmazleným miláčkem\" u francouzského dvora. Byla považována za vtipnou a krásnou. Kardinál ji měl ještě radši než její starší sestru Hortenzii, Marie Anna byla často označována jako \"nejchytřejší a nejživější ze sester\". Podle současníků byla \"nádherná a nekonečně žádoucí\". Vynikala v tanci a hraní.\n\nV roce 1657 zemřela její starší sestra Laura při porodu. Marie Anna dostala tři sestřiny syny na výchovu, ačkoli byla jen o pár let starší než její synovci. Nejmladší Lauřin syn Jules César zemřel jako tříletý v roce 1660. Dva jeho starší bratři Louis Joseph a Filip se nicméně dožili dospělosti. Oba mladí muži se stali vojáky, Louis Joseph se nakonec proslavil jako generál.\n\nMarie Anna se provdala za Godefroye Maurice de La Tour d'Auvergne, vévodu z Bouillonu.\n\nJejí strýc zemřel, když jí bylo třináct. V noci před kardinálovou smrtí přišel slavný polní maršál Turenne k jeho lůžku a požádal o ruku Marie Anny ve jménu svého synovce, vévody z Bouillonu. 22. dubna 1662 se Marie Anna v Hôtel de Soissons v přítomnosti Ludvíka XIV., jeho matky a manželky za vévodu provdala.\n\nJejí manžel prý byl dobrý voják, ale špatný dvořan a ještě horší literát. Mladá inteligentní a ambiciozní vévodkyně byla tedy ponechána sama, aby se nadále věnovala svým politickým a literárním zájmům. Ve své nové rezidenci Hôtel de Bouillon zavedla malý salon.\n\nMarie Anna měla s manželem sedm dětí:\n\nMarie Anna se nejvíce zmiňuje v souvislosti se svými literárními zájmy a jako ochránkyně mladého La Fontaina. Byla společensky i politicky ohrožena v notoricky známé \"Affaire des Poisons\", údajně plánovala otrávit svého manžela aby se provdala za svého synovce Louise Josepha. Na rozdíl od své starší sestry Olympie, která byla nucena utéct do Liège a později do Bruselu, aby unikla zatčení, Marii Annu k soudu doprovázel manžel i podezřelý milenec a soud ji osvobodil pro nedostatek důkazů.Král ji však poslal na venkov a ke dvoru nesměla.\n"}
{"id": "1290815", "url": "https://cs.wikipedia.org/wiki?curid=1290815", "title": "Táchira", "text": "Táchira\n\nTáchira je jeden ze třiadvaceti států Venezuely. Nachází se v západní části země u hranice s Kolumbií. Má rozlohu 11 100 km² (šestnáctý největší v zemi) a žije v něm okolo milionu a čtvrt obyvatel (devátý nejlidnatější). Je tvořen 29 municipalitami, hlavním městem je San Cristóbal. Státem je od roku 1899.\n\nVětšinu území Táchiry zaujímají Andy, nejvyšším vrcholem je Pico El Púlpito (3942 m). Nejvýznamnější řekou je pohraniční Táchira – název řeky i státu pochází z čibčského výrazu pro dávivec bavlníkolistý. Na území státu se nachází národní park Chorro El Indio.\n\nEkonomika státu stojí na dřevozpracujícím a potravinářském průmyslu. Táchira produkuje většinu venezuelské kávy, také na státní vlajce je vyobrazena rostlina kávovníku. Pěstuje se také cukrová třtina, plantainy, ananasy, tabák a fazole, významnou roli hraje chov dobytka. Stát má bohaté zásoby černého uhlí, mědi a uranu, v minulosti se těžila také ropa, po vyčerpání ložisek se těžba přesunula do sousedního státu Zulia.\n\nJezdí se zde cyklistický etapový závod Vuelta al Táchira, místní fotbalový klub Deportivo Táchira je osminásobným mistrem Venezuely.\n\nTáchira má přezdívku \"Země prezidentů\" (\"Tierra des Presidentes\"), v tomto malém státě se narodilo sedm mužů, kteří ve dvacátém století stanuli v čele Venezuely: Cipriano Castro, Juan Vicente Gómez, Eleazar López Contreras, Isaías Medina Angarita, Marcos Pérez Jiménez, Carlos Andrés Pérez a Ramón José Velázquez. Podle tohoto státu byl pojmenován jeden ze dvou dosud známých venezuelských dinosaurů – \"Tachiraptor admirabilis\".\n\n"}
{"id": "1290816", "url": "https://cs.wikipedia.org/wiki?curid=1290816", "title": "Kolokace (rozcestník)", "text": "Kolokace (rozcestník)\n\nSlovo kolokace má více významů:\n"}
{"id": "1290817", "url": "https://cs.wikipedia.org/wiki?curid=1290817", "title": "Ott Tänak", "text": "Ott Tänak\n\nOtt Tänak (* 15. říjen 1987 obec Kärla, ostrov Saaremaa, Estonsko) je estonský automobilový závodník. Od sezóny 2020 bude soutěžit v Mistrovství světa v rallye s vozem Hyundai i20 Coupe WRC pro tým Hyundai Shell Mobis WRT. Jeho současným navigátorem je Martin Järveoja.\n\nV sezónách 2017 a 2018 se Ott Tanäk a Martin Järveoja umístili v celkového hodnocení na 3. místě, v obou případech za Sébastienem Ogierem a Thierry Neuvillem. V roce 2019 se stal mistrem světa a vůbec prvním Estoncem, který vyhrál tuto soutěž a přerušil tak vítěznou sérii francouzských závodníků Sébastien Loeb a Sébastien Ogiera, kteří kralovali v letech 2004 až 2018.\n\nOtt Tänak v rallye debutoval na národním mistrovství Estonska v rallye (EMV) v roce 2004 s vozem Volkswagen Golf. V letech 2004 a 2006 byli jeho nejlepšími výsledky 2 umístění v nejlepší desítce v Estonian Rallysprint championship. Během tohoto období byl jeho navigátorem krajan Hannu Lõpp. V sezóne 2007 soutěžil ve voze Renault Clio a také vyměnil spolujezdce Hannu Lõppa za Raiga Mõldera. Dvakrát se umístil na 9. místě v mistrovství Estonska v rallye.\n\nV letech 2008 a 2009 Ott Tänak získává titul šampiona Estonska v rallye ve voze Subaru Impreza WRX STI v tým Subaru Autospiritist. Vyhrál 4 závody a 11krát se umístil na medailové příčce. Ve stejném roce se také poprvé zúčastnil Mistrovství světa v rallye 2009, kdy na Portugalské rallye zaujal 20. místo a Finskou rallye nedokončil.\n\nBěhem sezóny 2010 absolvoval celkem 7 závodů Mistrovství světa. V září 2009 vyhrál druhý ročník evropského finále Pirelli Star Driver Shoot Out v Rakousku. Vítězství Ottu Tänakovi zajistilo účast na Mistrovství světa v sezóně 2010 v barvách Pirelli v šesti podnicíh se svým novým spolujezdcem Kuldarem Sikkem. V této sezóně závodil s vozem Mitsubishi Lancer Evo X (s výjimkou Švédska, kde startoval se Subaru Impreza STi). Dvakrát vyhrál v kategorii produkčních vozů (PWRC), ve Finsku a Velké Británii, ve Francii obsadil druhé místo. V celkovém hodnocení se umístil na 4. místě. Během tohoto období se rovněž zúčastnil několika kol národního mistrovství.\n\nV roce 2011 Ott Tänak podepsal pětiletou smlouvu s M-Sportem. Absolvoval 7 podniků světového pohárů s vozem Ford Fiesta S2000, který připravil tým MM-Motosport pod vedením Markka Märtina.\n\nPoprvé Ott Tänak bodoval v nejvyšším světovém poháru na Mexické rallye 2010, kdy se umístil na 10. pozici a také obsadil 3. místo v kategorii SWRC. V Itálii na Sardinské rallye 2011 ovládl kategorii SWRC na Fordu Fiesta S2000 a v absolutním pořadí 7. místo. Estonskému jezdci se dařilo také v Řecku, kde po prvním dni vedl. V 1. rychlostní zkoušce ve 2. etapě však poslal svou Fiestu S2000 přes střechu a musel ze závodu odstoupit. Na Finské rallye v šampionátu SWRC zaznamenal 3. místo. Poté přišla Německá rallye, kde se po první dni dostal do vedení a do cíle dorazil s náskokem 5:38,6 před Násirem al-Attíjou. Na Alsaské rallye zaznamenal další vítězství v SWRC a v celkovém pořadí se zařadil na 2. místo za vedoucího Juho Hänninena. Do Katalánské rallye 2011 vstupoval se ztrátou 3 body na Fina. V první rychlostní zkoušce však zasáhl kámen, který způsobil poškození předního křížového členu vozu Fiesta S2000. Ott Tänak musel startovat pod SupeRally, čímž ztratil šanci na 1. místo. Rallye dokončil v SWRC na 6. místě a celkově se umístil na 2. místě za Juho Hänninenem.\n\nV roce 2012 se stal jezdcem číslo 1 v týmu M-Sport Ford World Rally Team a celou sezónu absolvoval s vozem Ford Fiesta RS WRC. Sezónu zahájil 8. místem z Rallye Monte Carlo 2012. Ze Švédské rallye musela dvojice Ott Tänak a Kuldar Sikk odstoupit kvůli problému s motorem. Mexickou rallye dokončil na 5. místě. V Portugalsku se dostal mimo cestu a musel využít SupeRally. Argentinská rallye 2012 začala pro Tänaka příznivě, avšak v závodu zničil pneumatiky a propadl se až na 37. místo. Závod dokončil na 10. místě. V řecké rallye si vedl dobře, ale v závodu musel kvůli poškození zavěšení opět využít SupeRally. Novozélandskou rallye z důvodu kolize nedokončil. Finskou rallye dokončil na 6. místě. Následovaly 2 havárie na Německé a Velšské rallye. Poté zaujal 6. místo v Alsaské rallye. Na Sardinské rallye zaznamenal své dosavadní nejlepší umístění, kdy dojel na 3. místě za vítězem Mikko Hirvonenem a druhým Jevgenijem Novikovem. Poslední podnik sezóny v Katalánsku nedokončil. V celkovém hodnocení se umístil 8. příčce. Za sezónu 2012 dokončil 8 soutěží.\n\nV roce 2013 nebyl Ott Tänak součástí žádného světového týmu a byl nucen opustit hlavní soutěž WRC. Se svým týmem OT Racing soutěžil v estonském národním šampionátu; první rallye pod jeho vedením byla Võru Talveralli 2013. První soutěž v roce 2013 byla Rally Tallinn, kterou s vozem Subaru Impreza WRX STi N12 dokončil na 2. místě těsně za Georgem Grossem, který závodil s vozem Ford Focus a 0,4 sekundy před Alexejem Lukjaňukem, který měl Mitsubishi Lancer Evolution 10.\n\nV sezóně dokončil celkem 6 podniků, z nichž jeden vyhrál a skončil druhý za Georgem Grossem. Na konci sezóny na Saaremaa Ralli Ott Tänak vedl podnik v předposlední fázi jen o 4,4 sekundy před Georgem Grossem. Nakonec se mu podařilo vybudovat vedení 15,9 sekundy před Egonem Kaurem a 20 sekund před Georgem Grossem. Georg Gross ho dostil v poslední etapě a vyhrál o 2,4 sekundy. Sezónu ukončil tím, že vyhrál třídu N4 celkem o 3 body před Timmu Kõrgeem.\n\nV roce 2014 se Ott Tänak se vrátil do MS a stal se součástí nově vzniklého DMACK World Rally Teamu. Světový pohár zahájil Švédskou rallye za volantem Fiesty WRC od M-Sportu, kde také slavil nejlepší absolutní umístění v sezóně. S vozem WRC také závodil v Portugalsku a na Sardinii. V Mexiku se připojil k Drive DMACK týmu a za volantem Fiesty R5 odjel zbývajících devět soutěží. Jeho navigátorem byl Raigo Mõlder. Do týmu se také připojil Jari Ketomaa, který rovněž jel s Fiestou R5.\n\n„Po roce mimo MS jsem velice rád, že se vracím. Díky M-Sportu a DMACKu odjedu skoro všechny soutěže. Ve WRC pojedu tři soutěže, sníh a dvě šotoliny. Je to lepší program, než jsem doufal. Chystám se navázat na tempo z roku 2012. Ve WRC-2 budu útočit na co nejlepší výsledek na každé soutěži. V závěru roku pak doufám v souboj o titul“, uvedl Tänak.\n\nZávody dokončil třikrát na pódiovém umístění ve třídě WRC 2, včetně prvního místa z Polské rallye 2014. Také startoval na Švédské, Portugalské a Britské rallye s vozem Fiesta WRC, kde se umístil na 5. místě. V červenci vyhrál Estonskou rallye, která je součástí Mistrovství Evropy v rallye (ERC).\n\nV roce 2015 dostal Ott Tänak místo v týmu M-Sport po Mikku Hirvonenovi, který odešel do důchodu. V úvodní erzetě Rallye Monte Carlo 2015 se Ottu Tänakovi podařilo zajet 2. nejrychlejší čas a do cíle dorazil se ztrátou 22 sekund na Sébastiena Loeba. Po vyrovnaných výkonech však v 10. erzetě nezvládl dlouhou levotočivou zatáčku, která ho vynesla mimo trať a propadl se až na 23. místo. Rallye dokončil na 18. místě se ztrátou 19:49,3s na vítězného Sébastiena Ogiera.\n\nŠvédskou rallye dokončil na 4. místě. Ve třetí RZ třetího podniku mistrovství světa v Mexiku Ott Tänak a jeho navigátor Raigo Mõlder utopili svůj vůz v jezeře. Díky této kuriózní nehodě si jejich Fiesta vysloužila přezdívku Titänak. Po nevídaném výkonu mechaniků se posádka vrátila do závodu v 19. RZ a dojela na celkovém 22. místě. Po skončení podniku Ott Tänak řekl: „Jsem opravdu pyšný na M-Sport, bylo opravdu neuvěřitelné, že nás vrátili do závodu. Je skvělé být v takovém týmu“.\n\nNásledovala Argentinská rallye, ze které si odvezl 11. místo a Portugalská rallye, kde obsadil 5. místo. Svého nejlepšího umístění v sezóně dosáhl na Polské rallye, kde vybojoval 3. místo. Po 3. rychlostní zkoušce vystřídal ve vedoucí pozici Nora Andrease Mikkelsena, avšak 1. místo držel jen do 6. erzety, kde jej vystřídal Sébastien Ogier. V Polsku Ott Tänak vyhrál celkem 6 rychlostních zkoušek.\n\nNa polský úspěch navázal body ve Finské rallye, kterou dokončil na 5. místě. Ve 3. rychlostní zkoušce prskl levý přední tlumič, díky čemu nemohl Tänak využít plnou sílu svého vozu. Do druhé etapy už Ott Tänak vstoupil s opraveným vozem.\n\nV Německé rallye se umístil v absolutní klasifikaci na 8. místě, v Austrálii obsadil 6. místo a ve Francii vybojoval 10. místo. Předposledním podnikem byla Katalánská rallye. Ta pro něj začala velmi dobře a po sedmé erzetě držel celkové druhé místo. V 11. rychlostní zkoušce však jeho vůz utrpěl poškození kola, které mu nedovolilo erzetu dokončit. Do závodu se vrátil až v 18. RZ, do které vstupoval se ztrátou 49:03,4 na 51. místě. Podnik nakonec dokončil na 41. místě.\n\nOtt Tänak zahájil poslední podnik MS 9. časem v 1. erzetě. V průběhu závodu se postupně posouval z 9. místa až na 4. pozici. V 16. rychlostní zkoušce však se svým vozem Ford Fiesta RS WRC havaroval. Při nehodě poškodil levou zadní část svého vozu Ford Fiesta RS, díky čemuž nemohl pokračovat v závodě a byl donucen odstoupit.\n\nPro sezónu 2016 získal místo v týmu DMACK World Rally Team. Startoval s vozem Ford Fiesta RS WRC, který byl jako jediný ve světovém poháru vybaven pneumatikami jinými než Michelin a Pirelli.\n\nBěhem této sezóny si Ott Tänak připsal celkem 2 druhá místa. Svého nejlepšího umístění dosáhl na Polské rallye 2016, kde vyhrál celkem 9 rychlostních zkoušek. Po 8. RZ byl dokonce v čele závodu, kde se udržel až do 19. RZ. Ve 20. RZ vozidlo Otta Tänaka utrpělo defekt pravé přední pneumatiky a RZ dokončil až na 11. místě se ztrátou 40,5 sekundy. Tänak se následně propadl na 2. příčku, kterou s minimálním náskokem 2,3 s udržel až do konce závodu.\n\nDalší druhé místo získal na Velšské rallye 2016. Zde vyhrál 12 rychlostních zkoušek z 22, avšak ani to na vítězství nestačilo. V cíli měl ztrátu 10,2 s na vedoucího Sébastiena Ogiera.\n\nV roce 2017 nastoupil do M-Sport týmu, kde závodil po boku čtyřnásobného mistra světa Sébastiena Ogiera. Ott Tänak zahájil sezónu s novým navigátorem Martinem Järveojou, s nímž již dříve absolvoval několik závodů v sezóně 2013. Před začátkem sezóny uvedl, že se těší na spolupráci se Sébastienem Ogierem a jeho spolujezdcem Julienem Ingrassiou. V prvním podniku Mistrovství světa Rallye Monte Carlo 2017 se držel po 13 etapách na 2. místě za továrním jezdcem Sébastienem Ogierem. Poté však přišly problémy a rychlostní zkoušku dokončil se ztrátou půldruhé minuty a s motorem běžícím jen na dva válce. Po provizorní opravě ztratil pět minut na příjezdu do časové kontroly. Z toho rezultovala penalizace padesát sekund a propad o příčku za Latvalu. Soutěž i naproti problémům na posledních rychlostních zkouškách dokončil na třetí pozici. Ve Švédsku vyrovnal svůj dosavadní nejlepší výsledek, když dokončil podnik na 2. místě. Následovalo 4. místo z Mexické rallye, 11. místo z Korsické rallye a 3. místo z Argentiny.\n\nSvou účast na Portugalské rallye 2017 započal vyrovnanými výsledky, díky čemuž se po 6. rychlostní zkoušce ujal vedení v závodě. Ve 12. rychlostní zkoušce ale jeho vůz utrpěl poškození levé zadní nápravy a posádka klesla na 4. místo. Estonskému závodníkovi se v průběhu závodu nepodařilo stáhnout manko a dokončil rallye na 4. místě.\n\nNa Sardinské rallye 2017 se dočkal prvního vítězství v MS. V cíli měl náskok 12,3 s před Jarim-Mattim Latvalou z Finska. Triumfoval poprvé při 73. startu v seriálu MS. 12. rychlostní zkoušku dojel Ott Tänak na 1. místě a ve 13. RZ se ujal celkového vedení. Do 3. etapy vstoupil s náskokem 24,2 sekundy před finským jezdcem Latvalou. Náskok si udržel až do konce a slavil tak svůj první triumf ve WRC. V celkovém pořadí se Tänak posunul na třetí místo před Latvalu. Po závodu řekl: „Co můžu říct - je to skvělé! Obtížný víkend, ale první půlka sezony byla skvělá. Nové auto a silný týmový kolega mě přiměli přidat. Doufám, že je to první vítězství z mnoha. Vypadá to, že jsme silný tým a máme dobré auto.“\n\nPolská rallye 2017 byla odstartována speciální erzetou v aréně v Mikołajkach, kde zajel 5. nejrychlejší čas. Po druhé RZ se posunul na 4. místo. Díky 2. času ve 4. erzetě dostal na průběžné 2. místo. Po osmé rychlostní zkoušce se dostal i přes 4. nejrychlejší čas do průběžného vedení, které však následující erzetu ztratil a klesnul na 2. místo. Do 2. etapy vstoupil se ztrátou 1,3 s na vedoucího Belgičana. Desátou a jedenáctou erzetu se držel na průběžném 2. místě. Díky prvnímu času ze 12. erzety se znovu dostal do vedení, které si udržel až do 14. erzety, kde jej opět v čele vystřídal Thierry Neuville. V 16. rychlostní zkoušce si vypracoval náskok 14,4 s na druhého Neuvilla, který dostal defekt levé zadní pneumatiky. V 17. erzetě přišla estonská posádka o zadní křídlo a ztratila na trati 8,8 s. V následujícím testu (18. RZ) přišla o dalších 8,6 s a klesla na druhé místo. Do 3. etapy vstupoval se ztrátou 3,1 s na belgickou posádku. Díky prvnímu času z 20. erzety se dostal znovu na 1. místo. Během následující erzety v lese trefil zadní částí vozu balík a hned poté předkem strom. Rychlostní zkoušku dokončil na 27. místě se ztrátou 1 minuty a 44,9 sekund. Před následujícím testem oznámil odstoupení ze soutěže.\n\nFinskou rallye 2017 započal 1. časem z úvodní erzety a vyhrál také 2 následující erzety. Ve 4. erzetě však dostal defekt pravé zadní pneumatiky a propadl se na 13. místo. Po erzetě uvedl: „Defekt jsem udělal už v první zatáčce, když jsem byl moc široký.“ V závěru podniku na powerstage obsadil 1. místo. Podnik dokončil na 7. místě.\n\nDesátý podnik v Německu zahájil 2. časem na superspeciálce v Saarbrückenu, kde ho porazil jen Jan Kopecký o 0,3 s. Ve třetí erzetě se díky prvnímu času dostal do čela závodu, kde jej po další RZ vystřídal Andreas Mikkelsen. V 6. rychlostní zkoušce zaznamenal nejlepší čas a díky 1. času ze 7. erzety vystřídal ve vedoucí pozici Mikkelsena. Do druhé etapy vstoupil s náskokem 5,7 s na druhého Mikkelsena. V 9. erzetě zaznamenal nejlepší čas a po 11. RZ už náskok na Nora byl přes 25 sekund. Ott Tänak zažil v Německu své druhé vítězství ve WRC a v celkovém pořadí si tak upevnil 3. místo před Latvalou.\n\nKatalánskou rallye dokončil na 3. místě, zároveň se posunul na 2. místo v celkovém hodnocení a od třetího Neuvilla jej dělil pouhý jeden bod. V polovině října vyhrál domácí šotolinovou Silveston 50. Saaremaa Rally, když druhého Grjazina porazilo o 3:24,9. Britský podnik dokončil na 6. místě a klesl znovu na 3. místo v celkovém pořadí. V Austrálii si dojel pro 2. místo, když druhý Latvala poškodil svou Toyotu a musel v poslední rychlostní zkoušce odstoupit.\n\nOtt Tänak dokončil sezónu na 3. místě se ztrátou 17 bodů na druhého Thierryho Neuvilla a 41 bodů na Sébastiena Ogiera. Dne 20. listopadu na slavnostním udílení cen za sezónu 2017 v Sydney získal cenu „Jezdec roku“ a jeho Ford Fiesta WRC ze stáje M-Sport získala cenu „WRC 7 Livery of the Year Award“ za nejlepší design. Dne 27. prosince 2017 poprvé získal ocenění Sportovec roku.\n\nDne 18. října bylo pozvrzeno, že Ott Tänak usedne do vozu Toyota Yaris WRC spolu se svým navigátorem Martinem Järveojou a v týmu Toyota GAZOO Racing WRT absolvuje celou sezónu 2018. Zklamaný Malcolm Wilson k odchodu řekl: „Je velmi těžké se loučit s Ottem a Martinem, kteří byli důležitou součástí našeho letošního úspěchu. Není žádný jiný jezdec, ve kterého jsem tolik věřil a který dostal ode mě tolik šancí, ale už dávno jsem odhalil jeho potenciál. Vždy byl rychlý. Postupem doby je z něj ale komplexní jezdec s možností bojovat o titul mistra světa. Není lehké se rozloučit, ale přejeme jim jen to nejlepší. A do konce sezóny chybějí ještě dvě soutěže a já vím, že oba do toho ještě dají vše, aby se s M-Sportem rozloučili co nejlépe.“ Oproti tomu Tommi Mäkinen neskrýval radost z toho, že se mu podařilo dostat Tänaka do svého týmu: „Jsme moc rádi, že jsme si zajistili jeho služby, už jsme ho dlouho sledovali. Představuje skvělou kombinaci mládí, zkušeností a mentální odolnosti, takže do našeho týmu ideálně zapadne.“\n\nSezóně 2018 obsadil celkově 3. místo.\n\nV sezóně se stal mistrem světa, čímž přerušil sérii francouzských vítězství, kterou započal Sébastien Loeb v roce 2004.\n\nNa počátku roku 2020 posádka Ott Tänak a Martin Järveoja získala ocenění za nejlepší tým roku 2019.\n\nNa konci října byl oficiálně povrzeno, že podepsal dvouletou smlouvu s Hyundai.\n"}
{"id": "1290818", "url": "https://cs.wikipedia.org/wiki?curid=1290818", "title": "Euroregion Krušnohoří", "text": "Euroregion Krušnohoří\n\nEuroregion Krušnohoří a Euroregion Erzgebirge tvoří společenství zájmových orgánů v německém a českém příhraničí. Jedná se o okresy Erzgebirgskreis, Střední Sasko, Most, Chomutov, Louny, Teplice a Litoměřice.\n\nPodporuje a rozvíjí přátelskou, sousedskou a komplexní přeshraniční spolupráci v oblastech:\nČasopisem Euroregionu je \"Infopress\".\n\n"}
{"id": "1290820", "url": "https://cs.wikipedia.org/wiki?curid=1290820", "title": "Římskokatolická farnost Boršice u Buchlovic", "text": "Římskokatolická farnost Boršice u Buchlovic\n\nŘímskokatolická farnost Boršice u Buchlovic je územní společenství římských katolíků s farním kostelem svatého Václava v děkanátu Uherské Hradiště.\n\nPůvodní kostel byl zničen husity roku 1421, Nová stavba, která ho nahradila, byla dokončena roku 1453. Současný farní kostel pochází z let 1670 až 1680. Přízemní farní budova byla postavena roku 1836. Farnost byla až do zrušení velehradského kláštera obsazována tamními cisterciáky. Tehdy k ní náležely Tučapy, Zlechov a Tupesy. Posledně zmiňovaná obec byla roku 1911 připojena k farnosti velehradské. Zlechov se stal samostatnou farností až v roce 1991.\n\nPřehled duchovních správců je znám od roku 1623. Do začátku 21. století jich zde působilo celkem 47. Od července 2009 je farářem R. D. Mgr. Anton Kasan.\nPravidelně se konají duchovní obnovy, setkání společenství, výuka náboženství, při bohoslužbách zpívá schola mládeže i chrámový sbor.\n\nVe farnosti se pravidelně pořádá tříkrálová sbírka. V roce 2017 dosáhl výtěžek sbírky 79 133 korun.\n\n"}
{"id": "1290826", "url": "https://cs.wikipedia.org/wiki?curid=1290826", "title": "Ján Magál", "text": "Ján Magál\n\nKpt. Ján Magál (1898, Moravské Lieskové – 1969) byl slovenský četník, policista a kynolog, účastník Slovenského národního povstání. Založil první policejní kynologickou školu na Slovensku a první slovenský kynologický klub.\n\nV roce 1926 nastoupil k Československému četnictvu a byl zařazen na stanici ve Veľkém Mederu jako „četník na zkoušku“. Po absolvování základní četnické školy se zúčastnil kurzu služebních psů v Pyšely s německým ovčákem jménem Bojar. Následně byl jako psovod převelen na pátrací stanici v Komárně.\n\nV roce 1929 byl jeho služební pes Bojar vyřazen ze služby ze zdravotních důvodů. Další pes, německý ovčák Jdu, byl (v té době strážmistrovi) Magálovi přidělen po nástupu k pátrací stanici v Levoči. Roku 1932 absolvoval půlroční psovodský kurz v Berlíně, čímž získal také certifikát opravňující založit a vést kynologické středisko pro psy bezpečnostních složek.\n\nBěhem druhé světové války působil na četnické velitelství Slovenskej republiky v Bratislavě a po vypuknutí Slovenského národního povstání se do něj zapojil jako velitel jednotky psovodů na východním Slovensku, za což byl tehdejší justicí odsouzen k trestu smrti.\n\nPo skončení války byl rehabilitován, dekorován Řádem SNP II. třídy a povýšen do hodnosti nadporučíka. Pracoval v Sekci národní bezpečnosti \"„Povereníctva vnitra“\". V roce 1946 uspořádal v Bratislavě zakládající schůzi \"Spolku chovateľov ušľachtilých psov\". V roce 1949 založil a vedl \"Výcvikové stredisko služobných psov v Bratislave\" – první policejní kynologickou školu na Slovensku. Magál také založil \"Spolok chovateľov Športový klub psov služobných plemien v Bratislave\", čímž položil základy organizované civilní kynologie na Slovensku. Za své zásluhy při zvelebování služební kynologie byl povýšen do hodnosti kapitána. V 50. letech mu byl nabídnut vstup do KSČ, který rázně odmítl, což vedlo k jeho propuštění.\n"}
{"id": "1290830", "url": "https://cs.wikipedia.org/wiki?curid=1290830", "title": "Sergej Šarikov", "text": "Sergej Šarikov\n\nSergej Alexandrovič Šarikov (* 18. června 1974 Moskva – 6. června 2015 Tarusa, Rusko) byl ruský sportovní šermíř, který se specializoval na šerm šavlí. Rusko reprezentoval od devadesátých let do roku 2004. Na olympijských hrách startoval v roce 1996, 2000, 2004 v soutěži jednotlivců a družstev. Na olympijských hrách 1996 získal stříbrnou olympijskou medaili v soutěži jednotlivců. V roce 1998 obsadil třetí místo na mistrovství světa v soutěži jednotlivců a je mistrem Evropy v soutěži jednotlivců z roku 2000. S ruským družstvem šavlistů vybojoval v roce 1996 a 2000 zlatou olympijskou medaili a v roce 2004 bronzovou olympijskou medaili a k olympijským medailím přidal s družstvem tři tituly mistra světa (2001, 2002, 2003) a čtyři tituly mistra Evropy (2000, 2001, 2002, 2004). V roce 2015 podlehl následkům dopravním nehody.\n"}
{"id": "1290831", "url": "https://cs.wikipedia.org/wiki?curid=1290831", "title": "Quatre-Champs", "text": "Quatre-Champs\n\nQuatre-Champs je francouzská obec v departementu Ardensko v regionu Grand Est. V roce 2014 zde žilo 200 obyvatel.\n\nSousední obce jsou: Bairon-et-ses-Environs, Ballay, Belleville-et-Châtillon-sur-Bar, Noirval, Toges a Vandy.\n\n\"Počet obyvatel\"\n"}
{"id": "1290832", "url": "https://cs.wikipedia.org/wiki?curid=1290832", "title": "Alexej Frosin", "text": "Alexej Frosin\n\nAlexej Michajlovič Frosin (* 14. února 1978 Moskva, Sovětský svaz) je bývalý ruský sportovní šermíř, který se specializoval na šerm šavlí. Rusko reprezentoval v devadesátých letech a v prvních letech nového tisíciletí. Na olympijských hrách startoval v roce 2000 v soutěži jednotlivců a družstev. V soutěži jednotlivců vypadl na olympijských hrách ve čtvrtfinále. V roce 2006 obsadil třetí místo na mistrovství světa v soutěži jednotlivců a je mistrem Evropy v soutěži jednotlivců z roku 1997. S ruským družstvem šavlistů vybojoval v roce 2000 zlatou olympijskou medaili, vybojoval tři tituly mistra světa v roce 2001, 2002 a 2005 a celkem pět titulů mistra Evropy (2000-2003, 2008).\n"}
{"id": "1290833", "url": "https://cs.wikipedia.org/wiki?curid=1290833", "title": "Alexej Jakimenko", "text": "Alexej Jakimenko\n\nAlexej Andrejevič Jakimenko (* 31. října 1983 Barnaul, Sovětský svaz) je ruský sportovní šermíř, který se specializuje na šerm šavlí. Rusko reprezentuje od roku 2002. Na olympijských hrách startoval v roce 2004, 2008, 2012, 2016 v soutěži jednotlivců a družstev. V soutěži jednotlivců je jeho maximem osmifinále z olympijských her 2012. V roce 2015 získal titul mistra světa a je pětinásobným mistrem Evropy (2006, 2010-2012, 2014) v soutěži jednotlivců. S ruským družstvem šavlistů vybojoval v roce 2004 bronzovou olympijskou medaili a vybojoval šest titulů mistra světa (2003, 2005, 2010, 2011, 2013, 2016) a sedm titulů mistra Evropy (2003-2005, 2007-2008, 2012, 2016).\n"}
{"id": "1290834", "url": "https://cs.wikipedia.org/wiki?curid=1290834", "title": "Dust", "text": "Dust\n\nDust je sedmé studiové album americké skupiny Screaming Trees. Vydáno bylo 25. června roku 1996 společností Epic Records a jeho producentem byl George Drakoulias. Kromě členů kapely se na nahrávce podíleli například Mike McCready a Benmont Tench. Jde o poslední desku kapely, která vyšla v době její existence. Album se umístilo na 134. příčce hitparády Billboard 200.\n\n\n"}
{"id": "1290835", "url": "https://cs.wikipedia.org/wiki?curid=1290835", "title": "Sukovy sady", "text": "Sukovy sady\n\nSukovy sady jsou park na královéhradeckém Pražském Předměstí přiléhající ke Gočárově třídě, jež ho dělí na 2 části, menší z nich (1 456 m²) se nachází před bývalou radnicí, druhá, hlavní část (14 266 m²), je vymezena ulicemi Habrmanovou, Nerudovou, Horovou a Gočárovou třídou.\n\nPůvodně se zde nacházely zahrady rodinných domů a zdejší školy, které ustoupily rozvoji města jihozápadním směrem. Na území dnešních Sukových sadů bývalo tzv. Bezedné jezero, ale roku 1911 bylo zavezeno a na jeho místě vznikly sady pojmenované po starostovi Pražského Předměstí a předsedovi pražskopředměstského okrašlovacího spolku F. V. Fialovi (1846–1914), velkoobchodníkovi s uhlím.\n\nHned od počátku se staly centrem různých společenských a kulturních akcí. 11. července 1914 (v jiných pramenech mylně udáván 11. srpen 1914) zde uspořádal obecní sbor Husovu oslavu, při níž byl veřejnosti odevzdán nově postavený Husův pomník a na paměť 500letého výročí Husova upálení zasazena Husova lípa. Před zahájením zapěl Kroužek pěvců pražskopředměstských společně s pěvci Nepasickými chorál, načež měl slavnostní řeč prof. Meisnar a starosta obce Pražské předměstí. (Autorem pomníku je František Fabiánek, shodná socha stojí též v Hradci Králové, v Nezvalově ulici.) Roku 1925 městská rada v Hradci Králové upustila od vybírání uznávacího nájemného z Fialových sadů. O 5 let později bylo vyhověno žádosti okrašlovacího spolku o spoluúčast městské rady při úpravě Fialových sadů. Roku 1936 byla zdejší silnice vydlážděna. V roce 1940 zemřelý Adam Fiala odkázal obci 2 000 K na udržování těchto sadů.\n\nVelkým neštěstím pro sady se stal rok 1929, kdy nejprve ve 2. polovině března přišly po krásných a teplých dnech silné mrazy, jež způsobily velkou pohromu na veškerém stromoví, a poté 4. července dorazila ohromná vichřice, která toto dílo zkázy dokonala.\n\nV 50. letech 20. století byl park rozšířen o bývalou soukromou zahradu a prošel novou úpravou (1954). Podle některých pramenů byl přejmenován na Sukovy sady v roce 1962. Této informaci však odporují oznámení Pochodně z 6. listopadu 1967 o konání dvou lampionových průvodů z Fialových sadů a Slezského Předměstí a z 25. července 1975, v němž bylo sdělováno, že ZO Československého zahrádkářského a ovocnářského svazu „Červený dvůr“ odpracovala 400 hodin při úpravě Fialových sadů. Naopak Pochodeň ze 2. května 1964 hovoří o prvomájovém shromaždišti v Sukových sadech. To dokládá, že mnoho lidí se nesmířilo se změnou názvu parku a nadále využívalo jeho původní pojmenování.\n\nVe stejném období se počítalo s dalšími úpravami sadů, mj. zde měla vzniknout fontána. Do zadní části byla ve výhledu navržena stavba polikliniky. K realizaci těchto plánů však nedošlo. Počátkem 80. let byl v menší části sadů umístěn betonový monument s nápisem: „Lid je tvůrcem dějin“ a galerií cti mimořádných pracovníků - úderníků.\n\nDlouhá léta zůstával tento park stranou zájmu města. Věnoval se spíše okolní výstavbě, kvůli níž byl např. 18. dubna 1986 zbořen dům čp. 144. Menší úprava parku sice proběhla roku 1983, ale teprve v listopadu 2001 byla zahájena jeho rekonstrukce, jež skončila v následujícím roce. Rekonstrukční práce zahrnovaly výsadbu nové zeleně, instalaci nového mobiliáře a především značné rozšíření parkovacích kapacit. Město tehdy do oprav investovalo 8,3 milionu korun. Přesto došlo k zásadní chybě v projektu, neboť město neosadilo park žádným herním prvkem přesto, že se naproti sadům se nachází základní škola a do parku vyrážejí mnozí rodiče s dětmi.\n\n6. července 2003 byl u pomníku M. Jana Husa odhalen kámen s vytesaným kalichem a letopočtem jeho smrti, od stejného data nese Husovo jméno i lípa, která byla poblíž pomníku vysazena v roce 2002.\n\nV roce 2016 poslala developerská společnost HB Reavis městu 750 000 korun za vstřícný krok s výstavbou Auparku. Tyto peníze měly být použity na regeneraci Sukových sadů. Byly však použity na vypracování projektové dokumentace na rekonstrukci kuklenského podjezdu, protože by podle města na obnovu tohoto parku nestačily. Do roku 2017 k plánované revitalizaci Sukových sadů s doplněním herních prvků nedošlo.\n"}
{"id": "1290836", "url": "https://cs.wikipedia.org/wiki?curid=1290836", "title": "Mehmed Refik Muftić", "text": "Mehmed Refik Muftić\n\nMehmed Refik-efendija Muftić (Omić) (1854 Sarajevo, osmanská říše – 6. září 1916 Lješevo, okres Visoko, Bosna a Hercegovina) byl bosenskohercegovský islámský pedagog bosňáckého původu. Jeho otcem byl první reisu-l-ulema Islámského společenství v Bosně a Hercegovina Mustafa Hilmi-efendija Hadžiomerović.\n\nNarodil se do rodiny islámského pedagoga a duchovního Mustafy Hilmi-efendiji (Hadži)Omeroviće (Omiće) (1816–1895), který pocházel z obce Kulen Vakuf a po rakousko-uherském záboru Bosny a Hercegoviny byl jmenován prvním reisu-l-ulemou Islámského společenství v Bosně a Hercegovině.\n\nSedm let se vzdělával v Istanbulu, po návratu do vlasti se stal hlavním pedagogem (mudarrisem) v Gazi Husrev-begově medrese. V této vzdělávací instituci strávil 28 let života (1888–1916). Byl předním znalcem orientálních jazyků a literatur v Bosně a Hercegovině. Roku 1900 se přimluvil za svého mladšího bratra Salim-efendiju (1876–1938), aby mohl vyučovat ve stejné škole (jako mudarris působil v letech 1900–1914). Salim-efendija byl později zvolen sarajevským muftím (1914–1930), stejně jako kdysi jeho otec (v úřadu 1856?–1882, resp. do 1893).\n\nMehmed Refik si vzal za ženu Sejdu, dceru Ali-bega (Avdi-bega) Zečeviće (cca 1818–?), s níž přivedl na svět syna a dvě dcery.\n"}
{"id": "1290837", "url": "https://cs.wikipedia.org/wiki?curid=1290837", "title": "Vandy", "text": "Vandy\n\nVandy je francouzská obec v departementu Ardensko v regionu Grand Est. V roce 2014 zde žilo 201 obyvatel.\n\nSousední obce jsou: Bairon-et-ses-Environs, Ballay, Quatre-Champs a Vouziers.\n\n\"Počet obyvatel\"\n"}
{"id": "1290847", "url": "https://cs.wikipedia.org/wiki?curid=1290847", "title": "Nikolaj Kovaljov", "text": "Nikolaj Kovaljov\n\nNikolaj Anatoljevič Kovaljov (* 28. října 1986) je ruský sportovní šermíř, který se specializuje na šerm šavlí. Rusko reprezentuje od roku 2006. Na olympijských hrách startoval v roce 2008, 2012, 2016 v soutěži jednotlivců a družstev. V soutěži jednotlivců vybojoval na olympijských hrách 2012 bronzovou olympijskou medaili a s družstvem skončil na čtvrtém místě. V roce 2014 získal titul mistra světa v soutěži jednotlivců a je držitelem dvou třetích míst z mistrovství Evropy 2013 a 2015. S ruským družstvem šavlistů vybojoval čtyři tituly mistra světa (2010, 2011, 2013, 2016) a čtyři tituly mistra Evropy (2007, 2008, 2012, 2016).\n"}
{"id": "1290853", "url": "https://cs.wikipedia.org/wiki?curid=1290853", "title": "BMW R42", "text": "BMW R42\n\nBMW R42 je v pořadí druhý cestovní motocykl vyráběný firmou BMW. Představen byl 26. listopadu roku 1925, tedy dva roky po svém předchůdci BMW R32, z něhož konstrukčně vychází, na autosalonu v Berlíně. Měl dvouválcový čtyřdobý motor a jeho oficiální nejvyšší rychlost byla 95 km/h. Původní cena motocyklu v roce 1927 byla 1510 říšských marek (v ceně nebyly zahrnuty například klakson, rychloměr a zadní sedadlo). Do roku 1928, kdy byla výroba modelu R42 ukončena, vzniklo více než 6500 kusů. Nástupcem se stal model R52.\n"}
{"id": "1290858", "url": "https://cs.wikipedia.org/wiki?curid=1290858", "title": "Mogoșani", "text": "Mogoșani\n\nMogoșani je rumunská obec v župě Dâmbovița. V roce 2011 zde žilo 4 444 obyvatel. Obec se skládá z pěti částí.\n\n\n"}
{"id": "1290862", "url": "https://cs.wikipedia.org/wiki?curid=1290862", "title": "Magnitského zákon", "text": "Magnitského zákon\n\nTzv. Magnitského zákon, podepsaný americkým prezidentem Barackem Obamou 14. prosince 2012, uvaluje finanční a vízové sankce na ruské činitele odpovědné za porušování lidských práv. Je pojmenovaný po ruském právníkovi Sergeji Magnitském (1972–2009), který obvinil skupinu vysokých hodnostářů z miliardových machinací na úkor fondu Hermitage Capital a ruského rozpočtu. Poté byl vzat do vazby a v jednom z nejhorších ruských kriminálů Matrosskaja tišina byl pomalu a cílevědomě umučen k smrti (16.11.2009). Osudem Magnitského se zabývá také několikrát oceněné dokumentární drama \"The Magnitsky Act – Behind the Scenes\".\n\nPřijetí Magnitského zákona vyvolalo v Rusku rozhořčené reakce. Úřad prezidenta Vladimira Putina označil zákon za \"„nepřípustné vměšování do ruských záležitostí“\".\n\nJeště v prosinci 2012 prezident Putin podepsal zákon, který je vnímán jako odveta za zákon Magnitského. Tento ruský zákon obsahuje protiamerické sankce včetně zákazu adopcí ruských dětí Američany. Dále je namířen proti cizincům, kteří poškozují práva Rusů v zahraničí. Neziskovým organizacím, které se zabývají politickými otázkami a jsou financovány z USA, zakazuje vyvíjet v Rusku činnost. Osoby s americkým občanstvím podle něj také nesmějí v Rusku politicky orientované nevládní organizace řídit.\n\nV době předcházející americkým prezidentským volbám vyslal Kreml do USA právníka, který se pokusil lobbovat za zrušení zákona u členů volebního štábu Donalda Trumpa. Putin znovu nepřímo zmínil Magnitského zákon po schůzce s Trumpem v Helsinkách, když ho žádal o výslech Billa Browdera.\nV 90. letech založil v Rusku americko-britský miliardář Bill Browder hedgeový fond Hermitage Capital, který rychle rostl a Browder se vypracoval na největšího zahraničního investora na ruském trhu. Roku 2005 ho Vladimír Putin vypověděl ze země a poté skupina zkorumpovaných policistů vyrabovala Browderovu moskevskou kancelář a s pomocí úředníků z finančního úřadu ze státní pokladny ukradla 230 milionů dolarů, které Browderův investiční fond zaplatil na daních. Sergej Magnitskij, kterému se celé korupční spiknutí ve státní správě podařilo rozplést, byl Browderův daňový právník. Po smrti Magnitského se Browder osobně angažoval, aby přesvědčil západoevropské parlamenty, že je třeba přijmout zákon, který postihne konkrétní osoby, které porušují lidská práva nebo jsou zapojené v korupčním jednání. Magnitského zákon jim zakazuje cestovat do těchto zemí, držet v nich majetek a provádět finanční transakce. Kromě USA přijaly podobný zákon také Kanada (Justice for Victims of Corrupt Foreign Officials Act), Velká Britínie, Estonsko, Litva a Lotyšsko.\n\nNa formulaci Magnitského zákona se podílel Kyle Parker, který zastával funkci poradce v úřadu amerického Ministerstva zahraničí pro Eurasii. V současnosti působí jako personální šéf v Komisi pro bezpečnost a spolupráci v Evropě. O přijetí zákona se zasadil David Kramer, někdejší náměstek ministra zahraničních věcí v administrativě George W. Bushe, který jako prezident Freedom House v letech 2010–2014, byl jedním z největších zastánců přijetí tohoto zákona.\nKlíčovým svědkem v kauze rozsáhlých defraudací, jichž se měli dopustit úředníci ruské státní správy, byl právník Alexandr Perepiličnij, který získal azyl ve Velké Británii krátce po smrti Magnitského roku 2009. V sobotu 17. listopadu 2012 si šel čtyřiačtyřicetiletý Perepiličnij jako obvykle zaběhat poblíž svého luxusního a přísně střeženého domu v britském Surrey. Zničehonic ale zkolaboval a zemřel. V jeho žaludku byl nalezen exotický jed z jasmínovce, rostoucího v Číně a užívaného čínskými nájemnými vrahy a ruskými zločinci. Právník si již předtím stěžoval, že dostává výhrůžky z míst spojených s Kremlem.\nPodle usnesení Evropského parlamentu ze 13. září 2017 (Corruption and human rights in third countries) se v odstavci 35 praví, že Parlament opakuje svou výzvu z předchozích usnesení a vyzývá Evropskou unii, aby přijala Magnitského zákon v co nejkratším termínu. Ten se týká celkem 32 ruských představitelů, kteří nesou přímý podíl na umučení Sergeje Magnitského. Má zahrnovat zákaz udělování víz a zmrazení jejich finančních prostředků ve všech státech EU. Ukládá Prezidentovi komise, aby toto usnesení předal Radě EU, Komisi EU, vládám a parlamentům členských států a Evropské centrální bance.\nPodle doporučení Helsinské komise z 24. 5. 2018 má Magnitského zákon globální účinnost. Měl by postihovat nejhorší porušovatele lidských práv a zkorumpované oligarchy a úředníky kdekoli ve světě. Jejich majetek v USA bude zabaven a stanou se párii na finančních trzích. Obvinění konkrétních lidí spolu s důkazy proti nim lze odeslat přímo na adresu globalmagnitsky@state.gov.\n\n"}
{"id": "1290865", "url": "https://cs.wikipedia.org/wiki?curid=1290865", "title": "Veniamin Rešetnikov", "text": "Veniamin Rešetnikov\n\nVeniamin Sergejevič Rešetnikov (* 28. červenec 1986 Novosibirsk, Sovětský svaz) je ruský sportovní šermíř, který se specializuje na šerm šavlí. Rusko reprezentuje od roku 2007. Na olympijských hrách startoval v roce 2012 v soutěži jednotlivců a družstev. V soutěži jednotlivců skončil v úvodním kole a s ruským družstvem obsadil čtvrté místo. V roce 2013 získal titul mistra světa v soutěži jednotlivců a v roce 2009 titul mistra Evropy. S ruským družstvem šavlistů vybojoval tři tituly mistra světa (2010, 2011, 2013) a dva tituly mistra Evropy (2007, 2012).\n"}
{"id": "1290867", "url": "https://cs.wikipedia.org/wiki?curid=1290867", "title": "Ruggero Pasquarelli", "text": "Ruggero Pasquarelli\n\nRuggero Pasquarelli (* 10. září 1993) je italský zpěvák a herec. V roce 2010 se zúčastnil čtvrté série italské talentové show \"X Factor\". Známějším se stal díky roli Federica v argentinském Disney seriálu \"Violetta\" a díky roli Mattea Balsana v argentinském Disney seriálu \"Soy Luna\".\n\nRuggero Pasquarelli se narodil 10. září 1993 v Città Sant'Angelo, v provinciiPescara v italské oblastiAbruzzo. Jako dítě hrával na kytaru, zpíval a tancoval. V roce 2004 se zapsal do herecké školy. Má vystudovanou hru na kytaru, klavír a také zpěv.  V září 2010 se pokusil prodat svůj pěvecký talent v italské verzi soutěže \"The X-Factor\". V průběhu soutěže si zazpíval hity jako např. \"\"Tu vuo' fa' l'americano\"\" od Renata Carosone, \"\"You're the First, The Last, My Everything\"\" od Barryho Whitea a další písně od interpretů jako např. Alex Britti, Maroon 5 či Elton John. Probojoval se až do fáze živých vystoupení a v celkovém žebříčku se umístil na 6. místě.\n\nV roce 2017 začal vydávat sólové písně.\n\nVioletta\n\nV roce 2012 dostal nabídku zahrát si výměnného studenta z Itálie Federica Paciniho v latinskoamerickém seriálu\" Violetta\". Znamenalo to, že musel ze dne na den opustit rodnou zemi a přestěhovat se do Buenos Aires v Argentině. V první série úspěšného seriálu se objevil pouze v pár epizodách, podobně tomu bylo také ve druhé sérii. Ve třetí série se stal stálou postavou a díky roli Federica si získal miliony fanoušků po celém světě. Po skončení seriálu \"Violetta\" se hlavní protagonisté stali součástí rozlučkového turné Violetty, které Ruggero absolvoval pouze na koncertech v zemích Latinské Ameriky. Poté se turné přesunulo do Evropy, jenže Ruggero mezitím dostal novou pracovní nabídku v seriálu \"Soy Luna.\"\n\nDíky seriálu \"Violetta\" se seznámil se svou nynější přítelkyní Candelarií Molfese, která ztvárnila postavu Camily. Spolu tvoří dvojici zvanou Ruggelaria a natáčejí zábavná videa, která pak zveřejňují na svém Youtube blogu.\n\nSoy Luna\n\nTvůrci Violetty se rozhodli pokračovat ve stejném duchu a dali tak vzniknout seriálu \"Soy Luna.\" Ruggero zde hraje hlavní roli Mattea Balsana, krále bruslařské plochy. Z počátku strávil určitý čas v mexickém Cancúnu, kde se natáčely první epizody tohoto seriálu, později se ale natáčení přesunulo do Buenos Aires. Momentálně se natáčí třetí série.\n\n"}
{"id": "1290869", "url": "https://cs.wikipedia.org/wiki?curid=1290869", "title": "CSA SportCruiser", "text": "CSA SportCruiser\n\nCSA SportCruiser (dříve CZAW SportCruiser) je český dvoumístný jednomotorový ultralehký/lehký dolnoplnošní letoun. Nejprve byl v roce 2006 představen společností Czech Aircraft Works (CZAW), dnes Czech Sport Aircraft (CSA). Slouží především soukromým vlastníkům a různým leteckým školám. Jedním z jeho předností je bytelná konstrukce a jednoduchost údržby.\n\nMezi roky 2010 až 2011 se toto letadlo dodávalo a vyrábělo také pod americkou značkou Piper Aircraft, kde se letadlo jmenovalo PiperSport.\n\nSportCruiser má celokovovou konstrukci s dolnoplošnými pevnými křídly. Uvnitř kabiny jsou dvě sedadla vedle sebe, za sebou mají menší nákladový prostor. Přistávací podvozek je tříkolový s vlečeným předním kolem.\n\nZákladní verze vyráběná pro USA, Austrálii a Jižní Ameriku od roku 2006.\n\nSpeciální verze vyráběná mezi roky 2010–2011 pro amerického výrobce Piper Aircraft.\n\nVerze pro evropský a asijský trh představená v roce 2012. Má certifikaci EASA CS.LSA.\n\nPři celkem 32 incidentech/leteckých nehodách s letadlem SportCruiser zemřelo za celou dobu provozu celkem 8 lidí. Důvodem byla vždy lidská chyba. \"(data k 8. květnu 2017)\"\n\n\"Data z oficiální stránky\"\n\n\n\n\n"}
{"id": "1290872", "url": "https://cs.wikipedia.org/wiki?curid=1290872", "title": "390 (číslo)", "text": "390 (číslo)\n\nTři sta devadesát je přirozené číslo, které následuje po čísle tři sta osmdesát devět a předchází číslu tři sta devadesát jedna. Římskými číslicemi se zapisuje CCCXC.\n\n\n\nSilnice II/390 je česká silnice II. třídy vedoucí na trase – Budišov – – Osová Bítýška – \"přerušení\" – Drahonín – – Nedvědice\n\n\n"}
{"id": "1290873", "url": "https://cs.wikipedia.org/wiki?curid=1290873", "title": "Kamil Ibragimov", "text": "Kamil Ibragimov\n\nKamil Anvarovič Ibragimov (* 13. srpna 1993 Moskva, Rusko) je ruský sportovní šermíř baškirského původu, který se specializuje na šerm šavlí. Je synem bývalých reprezentantů ve sportovním šermu Anvara Ibragimova a Olgy Veličkové. Rusko reprezentuje od roku 2013. Na mistrovství Evropy v soutěži jednotlivců obsadil v roce 2014 a 2016 třetí místo. S ruským družstvem kordistů získal titul mistra světa v roce 2013, 2016 a titul mistra Evropy v roce 2016.\n"}
{"id": "1290881", "url": "https://cs.wikipedia.org/wiki?curid=1290881", "title": "Grigorij Kirijenko", "text": "Grigorij Kirijenko\n\nGrigorij Anatoljevič Kirijenko (* 29. září 1965 Novosibirsk, Sovětský svaz) je bývalý sovětský a ruský sportovní šermíř, který se specializoval na šerm šavlí. Sovětský svaz a Rusko reprezentoval v osmdesátých a devadesátých letech. Jako sovětský reprezentant zastupoval moskevskou šermířskou školu, která spadala pod Ruskou SFSR. Na olympijských hrách startoval v roce 1992 a 1996 v soutěži jednotlivců a družstev. V soutěži jednotlivců se na olympijských hrách výrazně neprosadil. Je čtyřnásobným mistrem světa v soutěži jednotlivců z let 1989, 1991, 1993 a 1995. S ruským družstvem šavlistů a s družstvem Společenství nezávislých států (1992) vybojoval v roce 1992 a 1996 zlatou olympijskou medaili. Se sovětským a ruským družstvem šavlistů vybojoval tři titul mistra světa v roce 1989, 1990 a 1994\n"}
{"id": "1290884", "url": "https://cs.wikipedia.org/wiki?curid=1290884", "title": "Viktor Krovopuskov", "text": "Viktor Krovopuskov\n\nViktor Alexejevič Krovopuskov (* 29. září 1948 Moskva, Sovětský svaz) je bývalý sovětský sportovní šermíř, který se specializoval na šerm šavlí. Sovětský svaz reprezentoval v sedmdesátých a osmdesátých letech. Zastupoval moskevskou šermířskou školu, která spadala pod Ruskou SFSR. Na olympijských hrách startoval v roce 1976 a 1980 v soutěži jednotlivců a družstev a získal čtyři zlaté olympijské medaile. V roce 1984 přišel o účast na olympijských hrách kvůli bojkotu. V roce 1978 a 1982 získal titul mistra světa v soutěži jednotlivců. Se sovětským družstvem šavlistů vybojoval pět titulů mistra světa v roce 1974, 1975, 1979, 1983 a 1985.\n"}
{"id": "1290892", "url": "https://cs.wikipedia.org/wiki?curid=1290892", "title": "Vladimir Nazlymov", "text": "Vladimir Nazlymov\n\nVladimir Nazlymov (* 1. listopadu 1945 Machačkala, Sovětský svaz) je bývalý sovětský a ruský sportovní šermíř původem z Dagestánu, který se specializoval na šerm šavlí. Sovětský svaz reprezentoval v šedesátých a sedmdesátých letech. Zastupoval moskevskou šermířskou školu, která spadala pod Ruskou SFSR. Na olympijských hrách startoval v roce 1968, 1972, 1976 a 1980 v soutěži jednotlivců a družstev. V soutěži jednotlivců získal v roce 1972 bronzovou a v roce 1976 stříbrnou olympijskou medaili. V roce 1975 a 1979 získal titul mistra světa v soutěži jednotlivců. Se sovětským družstvem šavlistů vybojoval tři zlaté (1968, 1976, 1980) a jednu stříbrnou (1972) olympijskou medaili a s družstvem vybojoval osm titulů mistra světa v roce 1967, 1969, 1970, 1971, 1974, 1975, 1977 a 1979.\n"}
{"id": "1290893", "url": "https://cs.wikipedia.org/wiki?curid=1290893", "title": "Čechynce", "text": "Čechynce\n\nČechynce jsou obec na Slovensku v okrese Nitra.\n\nObec má převážně zemědělský charakter. Katastr obce leží na okraji Žitavské sprašových pahorkatiny, na levostranné nivě a terase řeky Nitry v nadmořské výšce 131 až 210 m n. m.. Má černozemní nivní půdy. Katastr byl kdysi často zaplavován vodami řeky Nitra.\n\nV roce 1558 byly v katastru obce založeny vinice a vinohradnictví se stalo jedním z charakteristických rysů vesnice. Obyvatelstvo se zabývalo pěstováním lnu, včelařením a pastevectvím. Kromě vinic tu byly i rozsáhlé ovocné sady na Laze a obec měla i dva vodní a dva lodní mlýny. Daně zdejší platili i za seno, dřevo, prasata a za celoroční provoz zdejšího mlýna. Od roku 1893 ostřihomské arcibiskupství vlastnila z katastru rozsáhlého 1 025 katastrálních jiter 293 jiter. Zbytek plochy katastru si rozdělilo 21 zdejších majetnějších sedláků a malé flíčky půdy vlastnili i čechynští chalupníci.\nPo první světové válce a rozpadu Rakousko-Uherska občané nadále intenzivně a progresivně obdělávali celé katastrální území a plnili všechny závazky vůči státu až do roku 1959, kdy došlo k socializaci obce.\n\nOd roku 1960 katastrální území Čechynce kromě vinic, jejichž celková výměra činí cca 80 hektarů, obdělávalo JZD. Po sametové revoluci v roce 1989 si mnoho obyvatel vzalo zemědělskou půdu zpět pro vlastní potřebu či pro podnikatelské účely.\n"}
{"id": "1290899", "url": "https://cs.wikipedia.org/wiki?curid=1290899", "title": "Sheena Eastonová", "text": "Sheena Eastonová\n\nSheena Eastonová (* 27. dubna 1959 Bellshill, Severní Lanarkshire) je skotská zpěvačka, představitelka nové generační vlny v pop music osmdesátých let, úspěšná díky sexuálně vyzývavé image i širokému žánrovému rozpětí od country po disco. Měří pouze 154 cm.\n\nNarodila se jako nejmladší z šesti dětí v dělnické rodině pod jménem \"Sheena Shirley Orrová\", vystupuje pod příjmením svého prvního manžela (celkem byla vdaná čtyřikrát). Absolvovala glasgowskou konzervatoř, zpívala v klubech se skupinou Something Else, v showbusinessu prorazila roku 1979 díky účinkování v televizní talentové show \"The Big Time\".\n\nV roce 1980 měla v první desítce UK Singles Chart dva hity „Modern Girl“ a „9 to 5“ (známý také pod názvem „Morning Train“), o rok později nazpívala titulní píseň bondovky \"Jen pro tvé oči\", nominovanou na Oscara za nejlepší píseň. Vyhrála anketu čtenářů \"Daily Mirror\" o nejlepší zpěvačku, stala se třetí britskou interpretkou v čele amerického žebříčku Billboard Hot 100 a získala dvě ceny Grammy: v roce 1982 pro objev roku a v roce 1985 za duet s Luisem Miguelem „Me Gustas Tal Como Eres“ v kategorii mexickoamerických nahrávek. Její album \"A Private Heaven\" bylo v USA vyhlášeno platinovou deskou. S Kenny Rogersem nahrála coververzi písně Boba Segera „We've Got Tonite“, dalšími jejími hity byly skladby „Telefone (Long Distance Love Affair)“, „The Lover in Me“ a „Strut“, v roce 1987 nazpívala s Princem duet „U Got the Look“, který dosáhl na druhé místo Billboard Hot 100.\n\nOd roku 1992 žije v USA a má dvojí občanství, koncertuje převážně v Las Vegas. Účinkovala v broadwayských muzikálech \"Muž z kraje La Mancha\" a \"Pomáda\", menší role měla ve filmech \"Neslušný návrh\" a seriálech \"Alf\", \"Miami Vice\", \"Dobrodružství Brisco Countyho Jr. \" a \"Krajní meze\".\n\n\n\n"}
{"id": "1290900", "url": "https://cs.wikipedia.org/wiki?curid=1290900", "title": "Fotbalová federace Austrálie", "text": "Fotbalová federace Austrálie\n\nFotbalová federace Austrálie (Football Federation Australia; FFA) je řídícím orgánem fotbalu, futsalu a plážového fotbalu v Austrálii. FFA sídlí v Sydney. Ačkoli první sportovní orgán tohoto sportu byl založen v roce 1911, FFA v jeho současné formě byla založena až v roce 1963 (jako Australská fotbalová federace; Australian Soccer Federation), později přeformulována v roce 2003 (jako Australská fotbalová asociace; Australian Soccer Association) a poté v roce 2004 přejmenována na Fotbalovou federaci Austrálie.\n\nFFA dohlíží na mužské, ženské, mládežnické, paralympijské, plážové a futsalové národní týmy v Austrálii, národní tréninkové programy a státní instituce pro sport. Sankcionuje profesionální, polo-profesionální a amatérský fotbal v Austrálii. FFA rozhodla o opuštění fotbalové konfederace Oceánie (OFC), které byl zakládajícím členem, a dne 1. ledna 2006 se stala členem Asijské fotbalové konfederace (AFC).\n\nPočátky FFA spočívají již v roce 1911, kdy vznikla Commonwealth Football Association. Tento orgán byl poté nahrazen australskou fotbalovou asociací fotbalu (Australian Soccer Football Association), která vznikla v roce 1921 se sídlem v Sydney. Australská fotbalová asociace pro fotbal obdržela po čtyřiceti letech od svého vzniku předběžné členství v FIFA a to v listopadu 1954, což bylo potvrzeno v červnu 1956, nicméně v roce 1960 se asociace rozpustila poté, co byla pozastavena její činnost v FIFA pro nezákonné získávání hráčů hráčů ze zámoří. V roce 1961 byla Australská fotbalová federace (ASF) založena jako potenciální nástupce bývalého řídícího orgánu pro sport. Toto sdružení však bylo odmítnuto, když žádalo o opětovné přijetí do FIFA, dokud nebudou uhrazeny pokuty, což bylo později provedeno v roce 1963, kdy došlo i k přijetí nového národního orgánu zpět do FIFA.\n\nOddělená od mezinárodního fotbalu, Austrálie opakovaně požádala o vstup do Asijské fotbalové konfederace v roce 1960 a v roce 1974, ale ve všech žádostech byla odmítnuta. Austrálie s Novým Zélandem nakonec založili v roce 1966 Oceánskou fotbalovou federaci (nyní Fotbalovou konfederaci Oceánie). Austrálie rezignovala jako člen OFC v roce 1972, aby se stala členem AFC, ale vrátili se v roce 1978.\n\nV roce 1995 Australská fotbalová federace formálně změnila svůj název na Fotbal Austrálie.\n\nV roce 2003, poté co se Austrálie nedokázala kvalifikovat na Mistrovství světa FIFA v roce 2002, padla obvinění na Soccer Australia z podvodu a špatného hospodaření i ze strany australského tisku, včetně ABC. Fotbal Austrálie pověřil nezávislým prošetřením, známým jako Crawfordova zpráva, v důsledku hrozby australské vlády o stažení finančních prostředků do sportu. Australská vláda se nemohla angažovat, protože jakýkoli politický zásah by představoval porušení stanov FIFA. Závěr zprávy byl kriticky rozveden správní radou Soccer Australia, která věřila, že doporučení obsažená v této zprávě je nemožné provést. Zpráva doporučila, mimo jiné, reorganizaci řídícího orgánu s prozatímní komisí vedenou předním obchodníkem Frankem Lowym. Asi tři měsíce poté, co byl Lowy jmenován, Soccer Australia byl uveden do likvidace a byla vytvořena Australská fotbalová asociace (ASA) nezahrnující doporučení Crawfordovy zprávy a účinně zrušila všechny strany, které se zajímají o Soccer Australia. Australská vláda poskytla ASA přibližně 15 milionů dolarů.\n\n1. ledna 2005 se ASA přejmenovala na Fotbalovou federaci Austrálie (FFA), která se vyrovnává s obecným mezinárodním užíváním slova \"football\" přednostně před \"soccer\", a také se od sebe oddělili nedostatky staré fotbalové Austrálie. Vymyslela se fráze \"starý fotbal, nový fotbal\", aby to bylo zdůrazněno.\nDne 1. ledna 2006 se Fotbalová federace Austrálie přemístila z OFC do AFC. Tento krok byl jednomyslně schválen Výkonným výborem AFC dne 23. března 2005 a schválen OFC 17. dubna. Výkonný výbor FIFA schválil tento krok dne 29. června 2005 a poznamenal, že \"jelikož všechny zúčastněné strany ... souhlasily s touto cestou, případ nemusel být projednáván kongresem FIFA\" a smlouva byla jednomyslně ratifikována AFC dne 10. září 2005. FFA doufal, že tento krok poskytne Austrálii spravedlivější šanci na kvalifikaci na Mistrovství světa FIFA a umožní klubům A-League soutěžit v Lize mistrů AFC, čímž se zlepší standard australského fotbalu na mezinárodní i klubové úrovni s lepší konkurencí v regionu.\n\nV únoru 2008 FFA oficiálně oznámila svůj záměr podat požadavek na uspořádání MS v roce 2018, MS v roce 2022 a Asijský pohár AFC v roce 2015. V roce 2010 rozhodlo FFA o zrušení žádosti o pořádání MS v roce 2018, místo toho se zaměřilo na nabídku na turnaj v roce 2022. FFA neuspělo se svou nabídkou ve výši 45,6 milionu dolarů na Mistrovství světa v roce 2022, protože získal pouze jediný hlas od výkonného ředitele FIFA.\n\nV roce 2013 byla Austrálie přijata jako řádný člen do fotbalové federace ASEAN (AFF) poté, co se v roce 2006 formálně připojila jako pozvaný člen k regionálnímu orgánu.\nDne 29. ledna 2015 po porážce Iráku a Spojených arabských emirátů v roce 2015 v Asijském poháru AFC se členové západoasijské fotbalové federace údajně snažili o vyhození Austrálie z AFC kvůli tomu, že \"Austrálie těžce těží ze začlenění mezi asijské týmy \".\n\nFotbal v Austrálii používal federální model národních, státních a území řídících orgánů od založení prvního státního útvaru v New South Wales v roce 1882. Místní asociace a regionální zóny byly zřízeny uvnitř států a území tak, jak se fotbal rozšiřoval a vznikaly v průběhu let neformální skupiny klubů, až byly zakládány formální struktury. Dnes existuje jeden národní řídící orgán, devět federací států a území a více než 100 okresních, regionálních a místních zón a sdružení.\n\n\nFFA pořádá několik národních soutěží se státními soutěžemi organizovanými příslušnými státy, které řídí fotbalová federace.\n"}
{"id": "1290901", "url": "https://cs.wikipedia.org/wiki?curid=1290901", "title": "Jiřina Langhammerová", "text": "Jiřina Langhammerová\n\nPhDr. Jiřina Langhammerová (* 25. května 1939 Praha, Protektorát Čechy a Morava) je česká etnografka, dlouholetá vedoucí národopisného oddělení Národního muzea.\n\nV mládí se věnovala praktické folklorní činnosti jako zpěvačka a tanečnice. Vystudovala obor etnografie, folkloristika a české dějiny na Filozofické fakultě Univerzity Karlovy, kde byla její učitelkou docentka Drahomíra Stránská. V době studií pracovala v Ústředí lidové umělecké výroby, kde se věnovala zejména krojovým rekonstrukcím. V roce 1968 nastoupila do Národního muzea jako kurátorka textilních sbírek národopisu; v letech 1993-2008 zde zastávala pozici vedoucí národopisného oddělení. Uspořádala množství muzejních výstav v Česku i v zahraničí, zajistila cenné akvizice do sbírek, zejména lidových oděvů, jež také monograficky zpracovala. Monografii věnovala také zakladateli českého národopisu Ludvíku Kubovi.\n\n\n"}
{"id": "1290902", "url": "https://cs.wikipedia.org/wiki?curid=1290902", "title": "Black Panther", "text": "Black Panther\n\nBlack Panther může být:\n"}
{"id": "1290904", "url": "https://cs.wikipedia.org/wiki?curid=1290904", "title": "Motobécane", "text": "Motobécane\n\nMotobécane byla francouzská firma specializující se na výrobu jízdních kol, mopedů a motocyklů. Svůj první motocykl vyrobila v roce 1923, měl jednoválcový dvoudobý motor o objemu 175 cm³. V roce 1933 společnost uvedla na trh svůj první čtyřdobý motocykl o objemu 250 cm³. Kromě cestovních motocyklů společnost vyráběla také závodní speciály. Roku 1949 uvedla na trh moped zvaný Mobylette, kterého se v následujících 48 letech (do roku 1997) vyrobilo kolem 14 miliónů.\n"}
{"id": "1290908", "url": "https://cs.wikipedia.org/wiki?curid=1290908", "title": "Kraskovo (okres Rimavská Sobota)", "text": "Kraskovo (okres Rimavská Sobota)\n\nKraskovo (v minulosti \"Kraskov\") je obec na Slovensku v okrese Rimavská Sobota. Nejvýznamnější památkou celoslovenského významu je gotický kostel z první poloviny 14. století, postavený na místě starší stavby. V interiéru se zachovaly vzácné středověké nástěnné malby.\n\nRaně gotický stavba evangelického kostela pochází z druhé poloviny 13. století. Kostel je jednolodní stavbou s kvadratickým presbytářem. Nachází se uprostřed opevněného areálu na vyvýšenině nad vesnicí. Ke kostelu patří i dřevěná zvonice z roku 1657. Fresková úprava interiéru, pocházející asi ze 60.–80. let 14. století je dílem neznámého italského mistra. Stavba byla poškozena při tureckých nájezdech, konkrétně v roce 1555. Od roku 1596 patří kostel evangelíků, kteří ho přizpůsobily své liturgii. Zatreli gotické fresky, což přispělo k jejich zachování do dnešních dob. Odkryté byly v roce 1901. V interiéru se nachází kazetový strop z let 1758–1768 a typická protestantská empora s varhanami. Komplexní obnova kostela se uskutečnila v letech 1983–1986, kdy byly také fresky restaurovány.\n\n"}
{"id": "1290911", "url": "https://cs.wikipedia.org/wiki?curid=1290911", "title": "Orechová Potôň", "text": "Orechová Potôň\n\nOrechová Potôň () je obec na Slovensku v okrese Dunajská Streda. Pod tímto názvem je obec známa od roku 1808, kdy vznikla spojením původní Orechovej Potône s Förgeho Potôňou.\n\nU obce byl od září 2008 do října 2009 postaven motoristický okruh s názvem Slovakiaring.\n\n"}
{"id": "1290914", "url": "https://cs.wikipedia.org/wiki?curid=1290914", "title": "Jake Newton", "text": "Jake Newton\n\nJake Newton [džejk ňůtn] (* 22. září 1988, San Jacinto) je americký hokejový obránce, od července 2017 působící ve finském mužstvu KooKoo. Mimo USA působil na klubové úrovni v Itálii, Finsku a Česku. Jeho bratr Josh také hrál hokej, oba jsou po své matce částečně Kanaďani. Je ženatý, s manželkou má dvě děti.\n\nJako malý hrával v Kanadě, kde s rodinou strávil část svého dětství, pouliční hokej. Jeho prvním klubem bylo River Sides Jets sídlící v Kalifornii. Následně působil v Texasu Tornado z NAHL a po roce zamířil do týmu Lincoln Stars hrajícího USHL. Před sezonou 2009/10 se stal posilou mužstva z Northeastern University z NCAA a poté nastupoval v AHL za klub Syracuse Crunch. V ročníku 2011/12 hrál za Cleveland Monsters z AHL a působil také v Allen Americans z CHL. V roce 2012 zamířil do Evropy, kde se domluvil na smlouvě s italským celkem HC Eppan Pirates a skončil s ním na celkovém prvním místě v Serii B. V červenci 2013 se vrátil zpět do vlasti, kde oblékal dresy týmů Ontario Reign (ECHL) a Bridgeport Sound Tigers (AHL). Před ročníkem 2014/15 odešel zpět do Itálie, konkrétně do mužstva HC Gherdëina z nejvyšší soutěže. V roce 2015 opět změnil angažmá a nastupoval ve Finsku za klub Vaasan Sport z SM-liigy. V říjnu 2016 posílil jako volný hráč (zadarmo) Mountfield HK z Hradce Králové hrající českou extraligu a domluvil se s ním na roční smlouvě. Na konci roku 2016 se s královéhradeckým týmem představil na přestižním Spenglerově poháru, kde bylo mužstvo nalosováno do Torrianiho skupiny společně s celky HC Lugano (Švýcarsko) a Avtomobilist Jekatěrinburg (Rusko) a skončilo v základní skupině na druhém místě. Ve čtvrtfinále poté vypadlo po prohře 1:5 nad evropským výběrem Kanady. V ročníku 2016/17 s klubem poprvé v jeho historii postoupil v nejvyšší soutěži do semifinále play-off, kde byl tým vyražen pozdějším mistrem - Kometou Brno v poměru 2:4 na zápasy, ale Newton společně se spoluhráči a trénery získal bronzovou medaili. 1. května 2017 se po konci kontraktu stal volným hráčem. V červenci 2017 se vrátil do Finska, kde se domluvil na smlouvě s mužstvem KooKoo.\n\n"}
{"id": "1290918", "url": "https://cs.wikipedia.org/wiki?curid=1290918", "title": "Horská služba (Lázně Libverda)", "text": "Horská služba (Lázně Libverda)\n\nHorská služba má v Lázních Libverdě, obci ve Frýdlantském výběžku na severu Libereckého kraje, svou služebnu od roku 2011. Sídlila zde v prostorách budovy, v níž je restaurace Vzlet, a techniku měla uskladněnu v místní hasičské zbrojnici, vzdálené asi půl kilometru. Toto rozdělení však nebylo vyhovující, a proto si na počátku roku 2014 nechali záchranáři vybudovat montovanou stavbu u parkoviště při silnici III/29015 na západní straně obce. Náklady na stavbu neměly přesáhnout 900 tisíc korun českých a pocházely z přeshraničního česko–polského programu. Otevření objektu se uskutečnilo 10. května 2014 slavností zahajovanou v 10 hodin.\n\nPracovníci služby pomáhají potřebným jak na severní straně Jizerských hor, tak zasahují také při událostech na trasách Singltreku pod Smrkem, jež má u stanoviště horské služby jeden ze svých nástupních bodů, odkud cyklisté na jeho trasy vyrážejí. Služeb záchranářů Horské služby v případě nutnosti využívají také horolezci navštěvující turisticky oblíbená lezecká místa v této oblasti.\n\n"}
{"id": "1290921", "url": "https://cs.wikipedia.org/wiki?curid=1290921", "title": "Michail Burcev", "text": "Michail Burcev\n\nMichail Ivanovič Burcev (* 21. června 1956 – 16. října 2015 Moskva, Sovětský svaz) byl sovětský sportovní šermíř, který se specializoval na šerm šavlí. Sovětský svaz reprezentoval v sedmdesátých a osmdesátých letech. Zastupoval moskevskou šermířskou školu, která spadala pod Ruskou SFSR. Na olympijských hrách startoval v roce 1976, 1980 a 1988 v soutěži družstev a v roce 1980 v soutěži jednotlivců, ve které získal stříbrnou olympijskou medaili. V roce 1984 přišel o olympijské hry kvůli bojkotu. V roce 1978 obsadil druhé a v roce 1979 třetí místo na mistrovství světa v soutěži jednotlivců. Se sovětským družstvem šavlistů vybojoval dvě zlaté (1976, 1980) a jednu stříbrnou (1988) olympijskou medaili a šest titulů mistra světa (1977, 1979, 1983, 1985, 1986, 1987).\n"}
{"id": "1290927", "url": "https://cs.wikipedia.org/wiki?curid=1290927", "title": "Josef Opočenský", "text": "Josef Opočenský\n\nJosef Opočenský (9. března 1814, Klášter nad Dědinou – 17. července 1870, Wesley, Texas, USA), byl český evangelický duchovní působící ve Spojených státech amerických.\n\nJosef Opočenský se narodil 9. března 1814 v Klášteře nad Dědinou. Byl synem reformovaného kazatele Jiřího Opočenského, superintendenta evangelické církve v Jimramově. Josef měl dva bratry, Karla, Benjamina a sestru Karolínu. Jako duchovní začínal ve Veselí na Českomoravské vysočině. Poté dvanáct let sloužil ve sboru v Zádveřicích na Valašsku. Když se v roce 1855 členové jeho zádveřického sboru vystěhovali do Texasu, Josef Opočensky jim slíbil, že za nimi přijede. Dalším působištěm Opočenského byla jihomoravská Miroslav. Za jeho působení bylo v Miroslavi zakoupeno pole a roku 1857 na něm zbudován evangelický hřbitov. Po třech letech působení v Miroslavi Opočenský sbor opustil a v roce 1859 odcestoval se svojí rodinou do Texasu. Plul na lodi \"Weser\" a první kroky na americkém kontinentě udělal v přístavu Galveston. Rodina se nejprve usadila v \"Cat Spring\" a poté se po roce přestěhovala do Fayettevillu. Brzy po jejich příjezdu vypukla ve Spojených státech občanská válka. Mnoho Čechů v Texasu nechtělo bojovat na straně Konfederace, jejímž členem Texas byl a kterou si spojovali především s otrokářstvím. Proto volili dočasný odchod do Mexika a stejně se zachovala i rodina Josefa Opočenského. O šest měsíců později začátkem roku 1863 se Opočenský vrátil zpět do Texasu. V roce 1864 se s rodinou přestěhoval do Wesley, kde uspořádal první česko-evangelický sbor v Texasu. Mezi jeho příznivci a prvními českými a moravskými osadníky v této části Washingtonu a Austinu (Wesley a Latium) byli bývalí členové jeho evangelického sboru v moravských Zádveřicích. Josef Opočenský zemřel 17. července 1870 a byl pohřben v kostele ve Wesley.\n\nKostel v texaském městě Wesley dokončený českými a moravskými evangelíky v roce 1866 (\"Wesley Brethren Church\") je dnes národní památkou Spojených států.\n\n"}
{"id": "1290928", "url": "https://cs.wikipedia.org/wiki?curid=1290928", "title": "Marie Duží", "text": "Marie Duží\n\nMarie Duží (* 11. října 1948 v Ostravě) se zabývá logikou, logickou analýzou přirozeného jazyka a konceptuálním modelováním.\n\nMarie Duží se narodila 11. října 1948 v Ostravě. Po maturitě na gymnáziu v Opavě (tehdy SVVŠ) vystudovala v letech 1966–1971 odbornou matematiku na Přírodovědecké fakultě MU (tehdy UJEP) v Brně. Poté pracovala až do roku 1985 na Ústavu výpočetní techniky v Ostravě jako programátorka-analytička. V r. 1982 získala na MU titul RNDr. v oboru teoretická kybernetika, matematická informatika a teorie systémů. V letech 1982–1985 absolvovala na VUT v Brně postgraduální studium v oboru teorie databází a zpracování dat.\n\nOd r. 1985 pracovala v ČKD Tatra Praha jako databázová administrátorka. V r. 1990 se stala odbornou asistentkou na Ústavu výpočetní techniky UK v Praze, v l. 1992–1994 působila jako odborná asistentka na ČVUT Praha, poté v l. 1994–1996 jako analytička v Exact Holding B.V., s. r. o., Delft, a v l. 1996–2001 jako odborná asistentka na Slezské univerzitě v Opavě.\n\nOd r. 2001 pracuje na Katedře informatiky VŠB – Technické univerzity v Ostravě, jako externí docentka působí na Fakultě informatiky MU v Brně a na Katedře logiky FF UK v Praze.\n\nV r. 1992 obdržela na FÚ AV ČR titul CSc. v oboru logika, v r. 2002 titul docent v oboru informatika na VŠB – Technické univerzitě v Ostravě, kde také v r. 2015 úspěšně prošla profesorským řízením.\n\nV prvním období své činnosti (1971–1989) se převážně věnovala analýze, návrhu a implementaci informačních systémů pro řízení výroby ve stavebnictví, později ve strojírenství. Již tehdy se zajímala o logiku, ale k vlastní vědecké činnosti a publikování se dostala až po r. 1989. Především ji zaujala \"transparentní intenzionální logika (TIL)\" Pavla Tichého, kterou aplikovala v praxi. Zapojila se do skupiny vyvíjející databázový model HIT, který byl po teoretické stránce založen právě na TIL. Od r. 1990 až dosud se věnuje hlavně rozvoji a aplikacím TIL.\n\nV roce 2008 obdržela cenu rektora VŠB-TU Ostrava za přínos k rozvoji vědy a výzkumu na univerzitě. V roce 2011 FÚ AV ČR udělil M. Duží, B. Jespersenovi a P. Maternovi za knihu \"Procedural Semantics for Hyperintensional Logic, Foundations and Applications of Transparent Intensional Logic\" cenu Za vynikající vědecký výsledek.\n\n\n"}
{"id": "1290929", "url": "https://cs.wikipedia.org/wiki?curid=1290929", "title": "Andrej Alšan", "text": "Andrej Alšan\n\nAndrej Igorevič Alšan (* 18. března 1956 Baku, Sovětský svaz) je bývalý sovětský a ruský sportovní šermíř, který se specializoval na šerm šavlí. Sovětský svaz reprezentoval v osmdesátých letech do jeho rozpadu v roce 1991. Zastupoval moskevskou šermířskou školu, která spadala pod Ruskou SFSR. Na olympijských hrách startoval v roce 1988 v soutěži jednotlivců a družstev, se kterým vybojoval stříbrnou olympijskou. V roce 1984 ho připravil o start olympijských hrách bojkot. V roce 1982 obsadil druhé místo na mistrovství světa v soutěži jednotlivců. Se sovětským družstvem šavlistů vybojoval šest titulů mistra světa (1983, 1985, 1986, 1987, 1989, 1990).\n"}
{"id": "1290930", "url": "https://cs.wikipedia.org/wiki?curid=1290930", "title": "Mise Velichovky", "text": "Mise Velichovky\n\nMise Velichovky byla akce americké armády, uskutečněná v období mezi 7. a 8. květnem 1945 na území Čech, s cílem doručit informaci o kapitulaci německých ozbrojených sil polnímu maršálu Ferdinandu Schörnerovi, veliteli německé skupiny armád \"Střed\" (Heeresgruppe Mitte). Z tohoto důvodu byl do Plzně přepraven německý zmocněnec plukovník Wilhelm Meyer-Detring, který měl kapitulaci osobně doručit. Velitelem mise byl podplukovník Robert H. Pratt ze štábu V. sboru americké Třetí armády. Koloně amerických vozidel velel major Carl O. Dowd .\n\nDle některých pramenů ale Ferdinand Schörner jednání s Američany přítomen nebyl. V některých pramenech je uváděna úloha jeho údajného dvojníka, či dokonce přítomnost polního maršála Alberta Kesselringa.\n\nMise se zúčastnili příslušníci 23. průzkumné squadrony americké 16. obrněné divize V. sboru americké Třetí armády. Kolonu tvořilo pět vozidel Ford M8, tři vozidla Jeep, dvě štábní limuzíny, rozhlasový a sanitní vůz. Dále kolonu doprovázeli armádní novináři a korespondent agentury Reuters.\n\nÚdaje podle\n<br>\n7. květen 1945\n\n8. květen 1945\n\nNa zpáteční cestu se kolona vydala dvěma trasami. První přes Hradec Králové a druhou přes Hořice a Ostroměř a po setkání u Chlumce nad Cidlinou pokračovala přes Sadskou, Kralupy nad Vltavou, Kladno a Beroun zpět do Plzně, kam dorazila kolem 18:00. V Ostroměři došlo k menšímu incidentu s místními partyzány. Rudá armáda o této misi neměla žádné informace a o přítomnosti amerických vojáků se dozvěděla až z fotografií.\n\n"}
{"id": "1290932", "url": "https://cs.wikipedia.org/wiki?curid=1290932", "title": "Kostel Panny Marie Sedmibolestné (Skřečoň)", "text": "Kostel Panny Marie Sedmibolestné (Skřečoň)\n\nKostel Panny Marie Sedmibolestné v Bohumíně-Skřečoň (okres Karviná) je filiální kostel, který byl postaven v letech 1912–1924 a je kulturní památka České republiky.\n\nPrvní písemná zmínka o obci Skřečoň pochází z roku 1305. Výstavba kostela v pozdně historizujícím slohu byla zahájená 4. května 1912. Výstavba byla přerušena vypuknutím první světové války. Po ukončení války byl kostel v roce 1924 dostavěn za peněžité pomoci vratislavského arcibiskupa Adolfa Bertrama, který daroval 250 000 Kč.\n\nKostel Panny Marie Sedmibolestné patří pod Římskokatolickou farnost Nový Bohumín, Děkanát Karviná.\n\nJednolodní orientovaná podélná zděná stavba s polygonálním závěrem z režného zdiva s nižší příčnou lodí. V ose západního průčelí je předsazená hranolová odstupňovaná věž vysoká 43 m. Loď je zaklenutá křížovou žebrovou klenbou. Kruchta je zdobená historizujícím vyřezávaným dřevěným parapetem. Varhany byly vybaveny unikátním poprvé využitým elektromagnetickým dmychadlem vzduchu. Vysoká okna zdobí vitráže s novozákonními motivy. Nasvětlení kostelní věže bylo provedeno k 85. výročí kostela, investice činila 140 000 Kč.\n\n"}
{"id": "1290934", "url": "https://cs.wikipedia.org/wiki?curid=1290934", "title": "Mark Rakita", "text": "Mark Rakita\n\nMark Rakita (* 22. července 1938 Moskva, Sovětský svaz) je bývalý sovětský a ruský sportovní šermíř židovského původu, který se specializoval na šerm šavlí. Sovětský svaz reprezentoval v šedesátých a sedmdesátých letech. Zastupoval moskevskou šermířskou školu, která spadala pod Ruskou SFSR. Na olympijských hrách startoval v roce 1964, 1968, a 1972 v soutěži jednotlivců a družstev. V soutěži jednotlivců získal na olympijských hrách 1968 stříbrnou olympijskou medaili. V roce 1967 získal titul mistra světa v soutěži jednotlivců. Se sovětským družstvem šavlistů vybojoval dvě zlaté (1964, 1968) a jednu stříbrnou (1972) olympijskou medaili a s družstvem vybojoval pět titulů mistra světa v roce 1965, 1967, 1969, 1970 a 1971.\n"}
{"id": "1290935", "url": "https://cs.wikipedia.org/wiki?curid=1290935", "title": "Gogoșu (župa Mehedinți)", "text": "Gogoșu (župa Mehedinți)\n\nGogoșu je rumunská obec v župě Mehedinți. V roce 2011 zde žilo 3 799 obyvatel. Obec se skládá ze čtyř částí. Území obce leží u hranic Rumunska se Srbskem, které zde tvoří řeka Dunaj.\n\n\n"}
{"id": "1290936", "url": "https://cs.wikipedia.org/wiki?curid=1290936", "title": "Jannis Antetokunmpo", "text": "Jannis Antetokunmpo\n\nGiannis Antetokounmpo (\"řec. Γιάννης Αντετοκούνμπο\") (* 6. prosince 1994, Atény, Řecko) je řecký basketbalista nigerijského původu, hrající za tým NBA Milwaukee Bucks. \n\nGiannis Antetokounmpo se narodil v Řecku do chudé rodiny nigerijských imigrantů, kteří se tři roky předtím do Atén přistěhovali z Lagosu. Má čtyři bratry (Kostas,Thanasi,Alex,Francis), již v dětském věku se snažili zlepšit finanční situaci rodiny pouličním prodejem hodinek nebo slunečních brýlí. \n\nBasketbal začal hrát ve 13 letech. O šest let později jej draftoval tým NBA Milwaukee Bucks, ve kterém dosáhl prudkého výkonnostního vzestupu. Stal se nejen lídrem týmu, ale i výrazným hráčem v rámci celé NBA.\n\n\nV Roce 2011 hrál Antetokounmpo se seniorským mužským týmem Filathlitikos v semiprofi řecké B Basket League (třetí divize) během sezóny 2011 – 12. V sezóně 2012 – 13 hrál v řecké A2 lize, druhé divizi Řecka.<nowiki><ref></nowiki>\n\nV prosinci 2012, několik dní poté, co mu bylo 18 let, Antetokounmpo podepsal čtyřletou dohodu se španělským klubem CAI Zaragoza, údajně včetně buyoutů NBA po každé sezoně. O jeho doplnění měla zájem řada dalších velkých evropských klubů, včetně Barcelony a Efes. Se smlouvou počínaje sezonou 2013 – 14 se rozhodl zůstat u Filathlitikos po zbytek sezóny 2012 – 13.<nowiki><ref></nowiki>\n\nBěhem sezóny 2012 – 13 řecké A2 ligy Antetokounmpo vystřelil 46,4% z pole (62,1% na dvoubodové cíle hřiště), 31,3% z trojbodové škály a 72,0% z hranice volného hodu, přičemž v průměru 22,5 minuty na zápas. Během 26 zápasů nastřádal v průměru 9,5 bodu, 5,0 doskoku, 1,4 asistence a 1,0 bloku na zápas.Byl také vybrán trenéry jako speciální účastník řecké ligy All-Star Game 2013. I když vlastně nebyl vybrán jako all-star, trenéři ho nechali hrát ve hře jako lahůdku pro fanoušky. <nowiki><ref></nowiki>Úpravy budou nadále doplňovány...\n"}
{"id": "1290938", "url": "https://cs.wikipedia.org/wiki?curid=1290938", "title": "Umar Mavlichanov", "text": "Umar Mavlichanov\n\nUmar Mavlichanov (24. září 1937 – 14. července 1999 Moskva, Rusko) byl sovětský a ruský sportovní šermíř tatarského původu, který se specializoval na šerm šavlí. Sovětský svaz reprezentoval v padesátých a šedesátých letech. Zastupoval moskevskou šermířskou školu, která spadala pod Ruskou SFSR. Na olympijských hrách startoval v roce 1960, 1964 a 1968 v soutěži jednotlivců a družstev. V soutěži jednotlivců získal na olympijských hrách 1964 bronzovou olympijskou medaili. Se sovětským družstvem šavlistů vybojoval v roce 1964 a 1968 dvě zlaté olympijské medaile a s družstvem vybojoval tři tituly mistra světa v roce 1965, 1967 a 1969.\n"}
{"id": "1290940", "url": "https://cs.wikipedia.org/wiki?curid=1290940", "title": "Bonprix", "text": "Bonprix\n\nbonprix je německá firma zabývající se zásilkovým obchodem v odvětví oděvního průmyslu. Firma byla založena v roce 1986 v Hamburku jako dceřiná společnost Otto Group. Produktový sortiment bonprix zahrnuje dámské, pánské a dětské oblečení, a také textilní výrobky a potřeby pro domácnost.\n\nFirmu bonprix zastupují čtyři členové představenstva: Dr. Kai Heck, Rien Jansen, Dr. Markus Fuchshofen a Dr. Richard Gottwald. Společnost zaměstnává 3000 zaměstnanců na celém světě.\n\nNa českém trhu zastupuje značku polská společnost bonprix Sp. z o.o.\n\nFirmu bonprix založili v roce 1986 Hans-Joachim Mundt a Michael Newe. V roce 1988 se k nim připojil Josef Teeken. V roce 1989 obrat společnosti poprvé překročil 1 mil. německých marek. Několik týdnů po zahájení činnosti uvedl bonprix na trh první katalog. Měl sotva 32 stran – v současné době sestávají katalogy bonprix z více než 200 stran.\n\nOd roku 1997 podniká bonprix na internetu, odkud aktuálně pochází více než 50% objednávek firmy. Od roku 1999 vzniká síť salónů bonprix – zpočátku v severním Německu. Oděvní podnik má více než 70 obchodů v Německu a přes 30 v Rakousku, Švýcarsku a v Itálii.\n\nNa českém trhu vlastní firma internetový obchod od roku 2004. V roce 2016 navštěvovalo internetový obchod bonprix každý měsíc více než 1 mil. uživatelů.\n\nbonprix uplatňuje od konce 90. let strategii vícekanálového prodeje. 4 kanály činnosti bonprix jsou: e-commerce, katalog, síť maloobchodních prodejen a teleshopping. Dnes má internetový obchod 30 milionů zákazníků v 29 zemích světa, z toho 9,5 mil. v Německu, kde je jedním z 10 největších. S obratem 1,432 miliardy euro v roce 2015/16 patří bonprix rovněž k nejvýznamnějším společnostem skupiny Otto.\n\nOd roku 1991 realizuje bonprix strategii expanze do jiných evropských zemí. V současné době firma působí ve 29 zemích, včetně České republiky.\n\nInternetový obchod bonprix je dnes nejdůležitějším distribučním kanálem firmy. Nabízí okolo 30 tis. výrobků. Nositelem nabídky je také katalog, který podle údajů poskytnutých firmou oslovuje 2 mil. domácností v Česku.\n"}
{"id": "1290942", "url": "https://cs.wikipedia.org/wiki?curid=1290942", "title": "Jakov Rylskij", "text": "Jakov Rylskij\n\nJakov Anufrijevič Rylskij (* 25. října 1958 – 9. prosince 1999 Moskva, Rusko) byl sovětský sportovní šermíř, který se specializoval na šerm šavlí. Sovětský svaz reprezentoval v padesátých a šedesátých letech. Zastupoval moskevskou šermířskou školu, která spadala pod Ruskou SFSR. Na olympijských hrách startoval v roce 1956, 1960 a 1964 v soutěži jednotlivců a družstev. V soutěži jednotlivců skončil nejlépe na čtvrtém místě na olympijských hrách 1964. Na mistrovství světa v soutěži jednotlivců získal tři tituly mistra světa v letech 1958, 1961 a 1963. Se sovětským družstvem šavlistů vybojoval v roce 1964 zlatou a v roce 1956 bronzovou olympijské medaile a s družstvem vybojoval titul mistra světa v roce 1965.\n"}
{"id": "1290945", "url": "https://cs.wikipedia.org/wiki?curid=1290945", "title": "Mirela Demirevová", "text": "Mirela Demirevová\n\nMirela Demirevová (Мирела Красимирова Демирева, * 28. září 1989 Sofie) je bulharská reprezentantka ve skoku do výšky, stříbrná olympijská medailistka. Její osobní rekord má hodnotu 200 cm. Je členkou klubu Beroe Stara Zagora, studuje Novou bulharskou univerzitu v Sofii. Oba její rodiče byli atleti: otec Krasimir Demirev se věnoval běhu na 400 m překážek, matka Valja Demirevová skončila s bulharskou sprinterskou štafetou pátá na OH 1988.\n\nNa Mistrovství Evropy juniorů v atletice 2007 získala bronzovou medaili a na mistrovství světa juniorů v atletice 2008 stříbrnou. Byla finalistkou mistrovství Evropy v atletice 2012 (8. místo), halového mistrovství Evropy v atletice 2013 (7. místo) a mistrovství světa v atletice 2015 (9. místo). Druhé místo obsadila na mistrovství Evropy v atletice 2016 výkonem 196 cm i na olympiádě 2016 výkonem 197 cm. Byla zvolena bulharskou sportovkyní roku 2016.\n\n"}
{"id": "1290946", "url": "https://cs.wikipedia.org/wiki?curid=1290946", "title": "Gogoșu", "text": "Gogoșu\n\nGogoșu je název dvou obcí v Rumunsku:\n\n"}
{"id": "1290948", "url": "https://cs.wikipedia.org/wiki?curid=1290948", "title": "David Tyšler", "text": "David Tyšler\n\nDavid Abramovič Tyšler (* 13. července 1927 Cherson – 7. června 2014 Moskva, Rusko) byl sovětský sportovní šermíř židovského původu, který se specializoval na šerm šavlí. Sovětský svaz reprezentoval v padesátých letech. Zastupoval moskevskou šermířskou školu, která spadala pod Ruskou SFSR. Na olympijských hrách startoval v roce 1956 a 1960 v soutěži jednotlivců a družstev. V roce 1958 obsadil na mistrovství světa v soutěži jednotlivců druhé místo. Se sovětským družstvem šavlistů vybojoval v roce 1956 bronzovou olympijskou medaili a s družstvem vybojoval dvakrát druhé místo na mistrovství světa v roce 1957 a 1958.\n"}
{"id": "1290949", "url": "https://cs.wikipedia.org/wiki?curid=1290949", "title": "Třída Colossus (1943)", "text": "Třída Colossus (1943)\n\nTřída Colossus byly lehké letadlové lodě britského královského námořnictva vyvinuté za druhé světové války jako jednoduchá konstrukce pro rychlé posílení královského námořnictva. Jejich dobové označení bylo 1942 Design Light Fleet Carrier, nebo British Light Fleet Carrier. Svými parametry stály na rozhraní mezi letadlovou lodí a eskortní letadlovou lodí.\n\nV letech 1942-1943 byly založeny kýly 16 letadlových lodí této třídy. Podle původního projektu jich bylo dokončeno osm, z toho čtyři byly přijaty do služby před koncem války, ale k jejich bojovému nasazení již nedošlo. Dvě jednotky byly dokončeny jako opravárenská plavidla. Zbylých šest plavidel bylo během stavby upraveno pro nesení větších letadel a přeznačeno na třídu Majestic. Jejich stavba byla po skončení války přerušena. Pět plavidel třídy \"Majestic\" bylo později dostavěno pro zahraniční zákazníky. Poslední šestá nebyla nikdy zcela dokončena a byla sešrotována. Letadlové lodě této třídy v letech 1944-2001 provozovala námořnictva osmi zemí. Zahraničními uživateli byly Argentina, Austrálie, Brazílie, Francie, Indie, Kanada a Nizozemsko.\n\nBritské královské námořnictvo své letadlové lodě této třídy nasadilo v korejské válce a během suezské krize. Dalšími námořnictvy provozovaná plavidla se účastnila korejské války, indočínské války, suezské krize, vietnamské války, indicko-pákistánské války a falklandské války. Po vyřazení ze služby byly všechny sešrotovány.\n\nStavba šestnácti lehkých letadlových lodí třídy \"Colossus\" byla objednána roku 1942 v rámci nouzového válečného stavebního programu. Cílem bylo získat jednoduchá plavidla, i málo zkušenými loděnicemi postavitelná plavidla, která by ve službě doplnila náročnější klasické letadlové lodě (jde v zásadě o podobné pojetí, jako u amerických lehkých letadlových lodí třídy \"Independence\"). Vývojem plavidel byla pověřena loděnice Vickers-Armstrongs, která je pojala jako zmenšenou verzi letadlových lodí třídy \"Illustrious\". V letech 1942–1943 byly založeny kýly 16 plavidel, z nich osm bylo dokončeno jako třída \"Colossus\" a další dvě byly upraveny na opravárenská plavidla. U posledních šesti rozestavěných lodí bylo během stavby rozhodnuto provést řadu vylepšení, přičemž jejich označení se změnilo na třídu \"Majestic\". Po válce byla jejich stavba přerušena a až později jich bylo pět dokončeno pro zahraniční uživatele a šestá byla sešrotována.\n\nJednotky třídy \"Colossus\" (\"Majestic\"):\nPohonný systém tvořily čtyři tříbubnové kotle Admiralty a dvě parní turbíny Parsons, pohánějící dva lodní šrouby. Pohonný systém měl výkon 40 000 shp. Nejvyšší rychlost dosahovala 25 uzlů.\n\nRozestavěná plavidla \"Perseus\" a \"Pioneer\" byla dokončena jako plavidla pro opravu letadel. Z jejich paluby nemohla operovat letadla. Výzbroj tvořilo dvacet 40mm kanónů a šestnáct 20mm kanónů.\n\nPlavidla byla upravena pro provoz rychlejších a těžších letadel. Mimo jiné byla zesílena paluba a vylepšeny katapulty a záchytný systém.\n\nBritské námořnictvo stihlo před koncem druhé světové války zařadit čtyři jednotky této třídy, do akce se však nedostaly. Bojový křest tak prodělaly ve válce v Koreji (\"Ocean\", \"Theseus\", \"Triumph\", \"Glory\" a \"Warrior\"). \"Ocean\" byla nasazena proti komunistickým guerillám v Malajsii. \"Ocean\" a \"Theseus\" byly nasazeny za suezské krize a jako improvizované nosiče vrtulníků se podílely na obsazení suezského průplavu. \"Triumph\" sloužila v letech 1953–1955 jako cvičná loď.\n\nArgentinské námořnictvo dne 11. listopadu 1958 zařadilo letadlovou loď \"Independecía\" (V-1), která sloužila do roku 1971. Dne 15. října 1968 námořnictvo získalo nizozemskou letadlovou loď \"Karel Doorman\", která dostala nové jméno \"Veinticinco de Mayo\" (V-2). Ta se roku 1982 podílela na obsazení falklandských ostrovů, většinu války ale strávila v přístavu a její letouny operovaly z pozemních základen. Kvůli opotřebenému pohonnému systému byla loď roku 1986 převedena do rezervy, kde čekala na opravu. Navzdory několika pokusům se oprava nikdy neuskutečnila a loď byla roku 1998 prodána do šrotu.\n\nPrvní letadlovou lodí australského námořnictva se 16. prosince 1948 stala HMAS \"Sydney\" (R17) (ex \"Terrible\", vyřazena 1973). Námořnictvo \"Sydney\" nasadilo v korejské válce. Dne 28. října 1955 námořnictvo získalo HMAS \"Melbourne\" (R21) (ex \"Majestic\", vyřazena 1982), přičemž oba nosiče byly nasazeny ve vietnamské válce.\n\nBrazilské námořnictvo dne 6. prosince 1960 zařadilo svou první letadlovou loď \"Minas Gerais\" (A11) (ex \"Vengeance\"). Plavidlo zakoupené roku 1956 bylo v letech 1957–1960 modernizováno a mimo jiné dostalo úhlovou letovou palubu. Od roku 1987 byla loď kvůli nefunkčnímu katapultu v rezervě. Oprava spojená s modernizací byla dokončena roku 1995, kdy se loď vrátila do služby. Plavidlo bylo vyřazeno roku 2001 a nahradila jej letadlová loď \"São Paulo\" (A12) francouzské třídy \"Clemenceau\".\n\nFrancouzské námořnictvo mělo od června 1946 zapůjčenu letadlovou loď \"Colossus\", kterou do služby zařadilo jako \"Arromanches\" a později ji koupilo. Loď byla bojově nasazena v indočínské válce a během suezské krize. Po dokončení nové třídy \"Clemenceau\" byla převedena k výcviku a roku 1974 vyřazena.\n\nIndie roku 1957 koupila rozestavěnou loď \"Hercules\", která byla dokončena loděnicí v Belfastu a do služby přijata 4. března 1961 jako INS \"Vikrant\" (R11). Indické námořnictvo plavidlo bojově nasadilo roku 1971 v indicko-pákistánské válce. Po vyřazení roku 1997 byla v Bombaji zpřístupněna jako muzejní loď, roku 2014 však došlo k jejímu sešrotování.\n\nKanadské královské námořnictvo mělo v letech 1946-1948 zapůjčenu letadlovou loď \"Warrior\" a v letech 1948–1957 ještě letadlovou loď \"Magnificent\". Důvodem byla prodlužující se dostavba letadlové lodě \"Powerful\", která sloužila jako \"Bonaventure\" v letech 1957–1970.\n\nNizozemsko v dubnu 1948 koupilo letadlovou loď \"Venerable\", kterou nizozemské královské námořnictvo zařadilo pod jménem \"Karel Doorman\".\n\n\n\n"}
{"id": "1290951", "url": "https://cs.wikipedia.org/wiki?curid=1290951", "title": "Single Lady", "text": "Single Lady\n\nSingle Lady (včetně podtitulu Single Lady: Jízda v Óčku) je český televizní seriál uváděný internetovou televizí Playtvak.cz od 24. dubna 2017. Po uvedení prvních dvou dílů k tomuto datu následovaly další zhruba 12minutové díly v týdenním intervalu. Celkem jich bylo vyrobeno deset. Od 6. dílu bylo uveřejňování přesunuto z pondělního termínu už na nedělní podvečer. Dramatickou komedii režírovala Jitka Rudolfová, scenáristicky na ní pracovaly Veronika Dostálová a Tereza Seidlová. \n\nHlavní postavou seriálu je ředitelka hudební televize Óčko Sabina, kterou ztvárnila Jana Plodková. Zdeněk Strnad z DigiZone.cz její postavu přirovnal k české Anně Wintourové, známé z filmu \"Ďábel nosí Pradu\" v podání Meryl Streepové. Plodkové herecky sekundují např. Václav Kopta, Tomáš Měcháček, Vladimír Polívka či Rozálie Havelková. Playtvak.cz i Óčko jsou součástí mediální skupiny MAFRA, v jejíchž prostorách také natáčení probíhalo, samotné Óčko jej rovněž reprízově uvádělo ve svém nočním programu. Jednalo se o první velký seriál této mediální skupiny.\n\nUvedení druhé řady seriálu s podtitulem \"Divoká jízda pokračuje\" bylo v říjnu 2017 ohlášeno na jaro 2018. V únoru pak bylo upřesněno uveřejnění jejích deseti 12minutových dílů od dubna 2018. Premiéra byla stanovena na 22. dubna 2018. Hlavní postava Sabina se v tomto pokračování měla stát šéfredaktorkou časopisu \"Máma a Mimi\", poté co jí místo v čele vysněného luxusního časopisu vyfoukla kamarádka Anna. Další postavou pokračující z první řady je Gábina, která se zde objevuje těhotná. Mužskou část osazenstva přestavují nově Sabinin šéf Adam (Jiří Vyorálek), její kolega (Michal Kern) a právník Jirka (Jaroslav Plesl). \n\n\n\n\nSeriál natočený pro divizi Mafra TV pochází z produkce Lucky Man Films Davida Ondříčka. Produkční náklady v řádu jednotek milionů částečně hradila Komerční banka výměnou za exkluzivní product placement. Natáčení vedle kanceláří Mafry a studia Óčka probíhalo také v reálných prostorách pražských restaurací, barů či kaváren. Režisérka Jitka Rudolfová s kameramanem Ferdinandem Mazurkem i hlavní představitelkou Janou Plodkovou spolupracovala už o 4 roky dříve na filmu \"Rozkoš\".\n\nÚvodní píseň k \"Single Lady\" nazpívala Markéta Jakšlová Plecháčová, která si říká Marqet.\n\nV druhé řadě seriálu pokračovala spolupráce režisérky Jitky Rudolfové s produkční společností Lucky Man Films.\n\nPodle Martina Svobody z \"Aktuálně.cz\" seriál „dopadá neslavně. Nejasný koncept a špatně rozvinutá hlavní role po čtyřech epizodách nedávají moc důvodů seriálu dál věřit.“ Představitelka hlavní postavy Jana Plodková však podle něj „postavu šéfové ztvárňuje do značné míry inteligentně“. Nicméně „na opravdové drama jsou vztahy mezi postavami příliš nerozvinuté a na komedii je zde relativně málo humoru.“\n\nMarek Osvald na serveru \"Kinobox.cz\" udělil seriálu celkové hodnocení 40 %, přičemž kritizoval stereotypní, „přehnané a těžko uvěřitelné“ postavy či pokulhávající kvalitu dialogů, vyzdvihl nahlédnutí do skutečných myšlenkových pochodů hlavní postavy prostřednictvím telefonátů s matkou. „Single lady si bezpochyby svou omezenou cílovku dívek a dam s podobným pohledem na svět najde, ale pokud chcete podobný formát krátkých skečů do 20 minut, sáhněte radši po Vyšehradu nebo Kanceláři Blaník.“ Podle Veroniky Svrčinové z magazínu \"Eyemag\" jsou jedním z nedostatků nedotáhnuté scény. „Nic intelektuálního typu \"Hořící keř\" nečekejte. Tady jsou cílovka hlavně ženy a záměr vykreslit složitost dnešních vztahů a emancipovanost jemnějšího pokolení, které se naprosto s ničím nepáře.“ Matt Jedlička z webu \"Tyinternety.cz\" zařadil \"Single Lady\" mezi šest nejlepších seriálů natočených pro český internet.\n\nV říjnu 2017 televize Playtvák ohlásila podzimní uvedení dvou dalších seriálů podobného produkčního konceptu: \"Taxikář\" vyprávějící příběh taxikáře a otce titulní postavy \"Single Lady\" v podání Václava Kopty a \"Single Man\" o čtyřicetiletém Filipovi, jehož ztvárnil Marek Taclík. Oba seriály se dají považovat za spin-offy, jelikož se v nich postava Sabiny objevila. Ve stejné době bylo ohlášeno i uvedení druhé řady vlastního seriálu \"Single Lady\". \n\n"}
{"id": "1290953", "url": "https://cs.wikipedia.org/wiki?curid=1290953", "title": "Lev Kuzněcov", "text": "Lev Kuzněcov\n\nLev Fjodorovič Kuzněcov (* 1. června 1930 – 16. března 2015 Moskva, Rusko) byl sovětský sportovní šermíř, který se specializoval na šerm šavlí. Sovětský svaz reprezentoval v padesátých a šedesátých letech. Zastupoval moskevskou šermířskou školu, která spadala pod Ruskou SFSR. Na olympijských hrách startoval v roce 1952 a 1956 v soutěži jednotlivců a družstev. V soutěži jednotlivců a družstev vybojoval na olympijských hrách 1956 bronzovou olympijskou medaili. Se sovětským družstvem šavlistů vybojoval třikrát druhé místo na mistrovství světa v roce 1957, 1958 a 1961.\n"}
{"id": "1290954", "url": "https://cs.wikipedia.org/wiki?curid=1290954", "title": "Atropatené", "text": "Atropatené\n\nAtropatené (řecky Ἀτροπατηνήm, persky \"Aturpatakan\"), původně Médie Atropatené, bylo starověké království existující mezi 3. stoletím př. n. l. a 3. stoletím našeho letopočtu. Leželo na jižním pobřeží Kaspického moře, na území dnešního Íránu (přesněji íránského Kurdistánu) a částečně i dnešního Ázerbájdžánu. Hlavním městem byl Ganzak, dnes již neexistující a nacházející se někde na jih od Urmijského jezera.\n\nZakladatelem státu byl král Atropates (persky \"Athurpat\", Diodóros ho nazýval \"Atrapes\", Quintus Curtius pak \"Arsaces\"), etnicky perský obchodník a šlechtic. Atropates nejprve sloužil Dareiovi III., posléze Alexandru Velikému, aby se po Alexandrově smrti roku 323 př. n. l. rozhodl vyhlásit vlastní stát a založit vlastní královskou dynastii. Rozpad Alexandrovy říše po jeho smrti bývá někdy nazýván Dělení Babylónu: větší, jižní část Médie byla svěřena Peithonovi, jednomu z Alexanderových tělesných strážců, a nazývala se Velká Médie (\"Media Magna\"). \"Media Atropatene\" byla zbývající menší částí původní makedonské provincie Médie, kterou Atropates získal jako jeden z Alexandrových guvernérů, ovšem velmi brzy z názvu státu odstranil název Médie, setřásl vliv Seleukovců (kteří ovládli asijskou část bývalé Alexandrovy říše) a království osamostatnil. Nezávislost se dařilo dlouho udržet, až se dynastie Atropatovců stala vazalem Patrthské říše. Parthové pak území anektovali, ale ztratili ho ve prospěch Sasánovské říše. Sasánovci území znovu říkali Aturpatakan.\n\nMezi léty 639–643 území dobyli muslimští Arabové, kteří z něj učinili provincii v rámci islámského chalífátu pod názvem Adarbajgan, což byl poarabštěný název Aturpatakan. Časem území ztratilo integritu a politické změny smazaly původní hranice tohoto státu. Jen pojem Adarbajgan se stal etymologickým kořenem dnešního slova Ázerbájdžán.\n"}
{"id": "1290956", "url": "https://cs.wikipedia.org/wiki?curid=1290956", "title": "Zájezdní hostinec Na Špici na Pražském Předměstí", "text": "Zájezdní hostinec Na Špici na Pražském Předměstí\n\nZájezdní hostinec Na Špici na Pražském Předměstí - hostinec v Hradci Králové, který vznikl koncem 18. nebo začátkem 19. století a sloužil až do roku 1912, kdy vyhořel a následně nebyl obnoven.\n\nStará dřevěná budova se šindelovou střechou, s ohromným nádvořím, rozlehlými chlévy a kůlnami. Roku 2011 archeologové našli zbytky základů z pískovce, což je novinka, protože budova byla dosud popisována jako kompletně dřevěná.\n\nVyhlášený zájezdní hostinec stál na dnešním náměstí 28. října někdy od konce 18. či začátku 19. století. Nacházel se na významné hradecké křižovatce, kde se potkávali formani jedoucí do Prahy nebo směrem na Hořice.\n\nPůvodně se nazýval U Zlaté špice. Jeho součástí byly velké nádvoří a postranní chlévy. Před Špicí pak bývalo volné prostranství, což se až do dnešních dob nezměnilo. Na ploše náměstí se totiž dlouhá desetiletí nic nestavělo. Uprostřed stával pouze válcový pískovcový sloup zvaný pyrám, který označoval směry a vzdálenosti do nejbližších měst.\n\nHostinec byl výraznou částí kulturního a společenského života obce. V 60. letech 19. století se zde dokonce nějaký čas scházeli královéhradečtí Sokolové. 25. listopadu 1880 uspořádal hostinský František Zákoucký velký koncert, jehož hrubý výnos byl věnován k dobru Matice školské v Litoměřicích. O 3 roky později odsud odešel, protože 1. května 1883 převzal královéhradecký hotel „U Korunního prince“.\n\n1. května 1895 hostinec převzal Václav Ryšavý, nájemce hostince \"U Modré hvězdy\" v Hradci Králové. O 2 roky později však již otevíral restauraci \"Na kovárně\" v Holešovicích.\n\n15. července 1912 hospoda vyhořela. Hořela celou noc a celý den, přičemž při požáru muselo pomáhat i vojsko, neboť požár ohrožoval blízké skladiště uhlí a dřeva. Akademický malíř Jaroslav Panuška ji zachytil před požárem, když v levé půlce bylo kupectví Štěpána Plenty a v pravé hostinec. Požár zachytil fotograficky Miroslav Švagerka.\n\nHostinec byl po čase stržen, obec odkoupila spáleniště a v roce 1928 se z náměstí stalo tržiště. Ještě v tom roce, 28. září, byl položen základní kámen ke kostelu Božského srdce Páně. Jeho replika je dnes k vidění ve skanzenu v Krňovicích.\n"}
{"id": "1290957", "url": "https://cs.wikipedia.org/wiki?curid=1290957", "title": "Hliněná tabulka", "text": "Hliněná tabulka\n\nHliněná tabulka je nosič písma hojně používaný v některých oblastech ve starověku.\n\nJílovitá hlína byla zejména v záplavových oblastech v Mezopotámii důležitou surovinou používanou mimo jiné i pro stavební účely a předměty umělecké i denní potřeby. Na Předním východě se nejprve užívalo hliněných známek a schránek s písemnými záznamy, forma tabulek se objevuje asi od přelomu 4. a 3. tisíciletí před naším letopočtem. Tabulky byly nejčastější formou hliněného nosiče písma, ale vyskytovaly se k různým účelům i jiné tvary, jako válce, kvádry, cihly nebo hliněné hřeby zaražené zdiva. Tabulky se používaly asi do 1. století našeho letopočtu.\n\nTabulka se vyráběla z upravené vlhké hlíny a její velikost se řídila předpokládaným rozsahem textu od malých rozměrů až po velikost kolem 40 cm. Tabulky byly oválné, čtvercové nebo nejčastěji tvaru obdélníku. Písař držel tabulku uloženou do dřevěné formy a rákosovým, dřevěným nebo kovovým rydlem do měkké vlhké hlíny vtlačoval jednotlivé vrypy písma. Na velké tabulky se vešlo až několik set řádků textu řazeného do několika sloupců. Hotové tabulky byly sušeny na slunci, významné dokumenty vypalovány v peci. Důležité dokumenty se ukládaly v knihovnách a archivech.\nNa hliněných tabulkách na Předním východě se často používalo klínové písmo, pojmenované podle klínového tvaru vrypů, kterých bylo dosaženo charakteristicky seříznutým rákosovým pisátkem. K největším klínopisným nálezům patří Aššurbanipalova knihovna v Ninive s 24 000 tabulek. Používaly se i jiné techniky, například pro lineární písmo B v mykénském období egejské kultury, jejich významné nálezy byly objeveny v Knóssu a Pylu. Celkový počet dochovalých hliněných tabulek, které jsou významným pramenem k poznání řady starověkých civilizací, je odhadován asi na půl milionu.\n\n\n"}
{"id": "1290958", "url": "https://cs.wikipedia.org/wiki?curid=1290958", "title": "Sergej Mindirgasov", "text": "Sergej Mindirgasov\n\nSergej Nikolajevič Mindirgasov (* 14. listopadu 1959 Luhansk, Sovětský svaz) je bývalý sovětský sportovní šermíř, který se specializoval na šerm šavlí. Sovětský svaz reprezentoval v osmdesátých letech a do roku 1991. Původně zastupoval lvovskou šermířskou školu, která spadala pod Ukrajinskou SSR, ale po zisku titulu mistra sovětského svazu v roce 1985 se přesunul do Moskvy a zastupoval Ruskou SFSR. Na olympijských hrách startoval v roce 1988 v soutěži jednotlivců a družstev. V roce 1986 získal titul mistra světa v soutěži jednotlivců. Se sovětským družstvem šavlistů vybojoval v roce 1988 stříbrnou olympijskou medaili a pět titulů mistra světa v letech 1985, 1986, 1987, 1989 a 1990.\n"}
{"id": "1290959", "url": "https://cs.wikipedia.org/wiki?curid=1290959", "title": "Maroon Peak", "text": "Maroon Peak\n\nMaroon Peak je hora v pohoří Elk Mountains, v Jižních Skalnatých horách, ve Spojených státech amerických. Nachází se ve střední části Colorada, na hranicích okresů Pitkin County a Gunnison County, necelých 20 km jihozápadně od Aspenu. Maroon Peak náleží s výškou 4 317 m k tzv. fourteeners. Společně s nižším vrcholem North Maroon Peak (4 273 m), vzdáleným asi 500 metrů, jsou oba vrcholy nazývány Maroon Bells. Obě hory, respektive okolní oblast, jsou velmi oblíbeným cílem turistů. Jedním z důvodů je také dobrá dostupnost ze známého lyžařského centra Aspenu. \n"}
{"id": "1290965", "url": "https://cs.wikipedia.org/wiki?curid=1290965", "title": "Vypalování (rozcestník)", "text": "Vypalování (rozcestník)\n\nVypalování může znamenat:\n"}
{"id": "1290970", "url": "https://cs.wikipedia.org/wiki?curid=1290970", "title": "Sakrabonka", "text": "Sakrabonka\n\nSakrabonka (\"Neuberkova, Neubergová\") je zaniklá usedlost v Praze 2-Vinohradech. Nacházela se v místech kolejiště Hlavního nádraží.\n\nVinice zde bývaly již ve středověku a nesly názvy Křížovka (podle majitele Václava Kříže), Šrámovská, Lichucká a Kilianova. Usedlosti na nich do roku 1785 postavené se jmenovaly Chalupa, Zablačka a Zaprkny a byly očíslovány čp. 17 – 19. Neuberkova (\"Neubergová\") za Novou branou je uváděna vinice v 18. století. Na své východní straně sousedila s Bayrovou.\n\nPočátkem 19. století tyto tři pozemky vlastnil baron Josef Schüttelsberg. V té době zde již stál letohrádek s věžičkou, který byl obklopen hospodářskými budovami, zahradou a parkem. Baron v letohrádku zřídil hostinec vybavený nejmodernějším kulečníkem.\n\nKdyž v polovině 19. století vypukla v Praze epidemie neštovic, byla na zahradě usedlosti zřízena provizorní nemocnici. V té kromě jiných obyvatel zemřela také Anna Schwindtnerová, sestřenice malíře Josefa Mánesa.\n\nV 60. letech 19. století vykoupila pozemky železniční společnost a postavila na nich nádraží. Nějaký čas byly v letohrádku sklady a noclehárna pro dělníky. V létě roku 1871 budova při požáru shořela.\n\n\n\n"}
{"id": "1290973", "url": "https://cs.wikipedia.org/wiki?curid=1290973", "title": "Manfred Weber", "text": "Manfred Weber\n\nManfred Weber (* 14. července 1972, Rottenburg an der Laaber) je německý a evropský politik a poslanec Evropského parlamentu. Je členem Křesťansko-sociální unie v Bavorsku, která je součástí Evropské lidové strany.\n\nV bavorských státních volbách konaných v roce 2003 se stal Weber nejmladším poslancem, bylo mu 29 let.  V současné době je předsedou politické skupiny Evropská lidová strana, je nejmladším předsedou skupiny v současném Parlamentu a zároveň nejmladším předsedou Evropské lidové strany (EPP) v její historii.\n\n\n\nWeber je poslancem Evropského parlamentu a členem výboru pro občanské svobody, spravedlnost a vnitřní věci. Je náhradník ve výboru pro regionální rozvoj, člen delegace pro vztahy s Indií, náhradník delegace pro vztahy se zeměmi Andského společenství a náhradník v podvýboru pro lidská práva. Jako zpravodaj vyjednával v roce 2008 za Evropský parlament Směrnici o společných normách a postupech v členských státech při navracení neoprávněně pobývajících státních příslušníků třetích zemí (návratová směrnice), první směrnici v oblasti vnitřních věcí, která byla přijata řádným legislativním procesem.\n\nPo znovuzvolení v roce 2009  se Weber stal místopředsedou Skupiny ELS v Evropském parlamentu a je odpovědný za politickou strategii a politiky v oblasti spravedlnosti a vnitřních věcí.\n\nMezi roky 2014 a 2016 byl Weber členem dnes již zaniklé skupiny G5 spolu s předsedou Evropské komise Jean-Claude Junckerem, místopředsedou Fransem Timmermansem, vůdcem sociálních demokratů Giannim Pittellou a Martinem Schulzem jako předsedou Evropského parlamentu.\n\nNa počátku roku 2017 Weber vytvořil z parlamentních lídrů skupinu G6, jejímiž členy jsou Gianni Pittella, Guy Verhofstadt z Aliance liberálů a demokratů pro Evropu (ALDE), Syed Kamall z Evropských konzervativců a reformistů (ECR), Ska Kellerová ze Zelených, a Gabriele Zimmerová z Evropské sjednocené levice a Severské zelené levice.\n\nV roce 2015 bavorský premiér Horst Seehofer ustavil Webera jako jednoho ze svých zástupců v kanceláři předsedy CSU.\n\n7. června 2014 Weber odmítl požadavky britského premiéra Davida Camerona na zpomalení evropské integrace. Weber prohlásil, že „EU je založena na stále užším svazku Evropanů. Takto je to stanovené ve smlouvách. Pro nás to není vyjednávatelné… Nemůžeme prodat duši Evropy, (…) pokud udělíme každému národnímu parlamentu právo veta, Evropa se dostane do slepé uličky.“ Nicméně podporoval Cameronovy návrhy na to, aby Velká Británie, stejně jako ostatní země mimo eurozónu, měla vliv na vytváření politických rozhodnutí týkajících se eurozóny. Také řekl časopisu \"The Guardian\" na začátku roku 2015, že rozhodnutí Spojeného království zmrazit sociální dávky pro přistěhovalce z EU bylo oprávněné a bylo příkladem pro zbytek unie.\n\nV červenci roku 2013, kdy výbor pro občanské svobody, spravedlnost a vnitřní věci (LIBE) Evropského parlamentu vydal zprávu kritizující erozi základních práv v Maďarsku, ji Weber odmítl jako politicky motivovaný útok na vládu maďarského premiéra Viktora Orbána vedený levicovými stranami.\n\nNa počátku roku 2017 se Weber domníval, že pokud Mezinárodní měnový fond (MMF) bude trvat na oddlužení Řecka, neměl by se na záchraně dále podílet. Tím porušil oficiální linii své domovské strany, tedy že program skončí, pokud MMF nebude jeho součástí.\n\nRozhodnutí Británie opustit Evropskou unii okomentoval takto: „Britové se rozhodli opustit Unii, nebudou se mít tak dobře, tak bezpečně a tak ekonomicky silně. To je důvod, proč budeme říkát, že je to opravdu velmi negativní den.“\n\nV roce 2016 v dopisu německému ministru hospodářství Sigmaru Gabrielovi a evropskému komisaři pro energetiku Migueli Ariasi Cañetemu kritizoval navrhovaný projekt plynovodu Nord Stream 2. Ten, podle něj, ohrozí zahraniční a bezpečnostní cíle EU tím, že zvýší závislost na Gazpromu, který má monopol na export plynu z Ruska. Spíše než zaměření na nové dodávky přes Baltské moře by se měla Komise soustředit podle Webera na to, aby zvýšila své úsilí dovážet více plynu přes Turecko z Kaspického Moře anebo potenciálně z Íránu a Iráku.\n\n\n"}
{"id": "1290975", "url": "https://cs.wikipedia.org/wiki?curid=1290975", "title": "Viktor Siďak", "text": "Viktor Siďak\n\nViktor Alexandrovič Siďak (* 24. listopadu 1943 Anžero-Sudžensk, Sovětský svaz) je bývalý sovětský sportovní šermíř, který se specializoval na šerm šavlí. Sovětský svaz reprezentoval v šedesátých a sedmdesátých letech. Původně zastupoval lvovskou šermířskou školu, která spadala pod Ukrajinskou SSR, ale po olympijských hrách 1968 se nechal zlákat do nově budovaného centra vrcholového sportu v Minsku a zastupoval Běloruskou SSR. Na olympijských hrách startoval v roce 1968, 1972, 1976 a 1980 v soutěži jednotlivců a družstev. V soutěži jednotlivců získal v roce 1972 zlatou a v roce 1976 bronzovou olympijskou medaili. V roce 1969 získal titul mistra světa v soutěži jednotlivců. Se sovětským družstvem šavlistů vybojoval tři zlaté (1968, 1976, 1980) a jednu stříbrnou (1972) olympijskou medaili a s družstvem vybojoval šest titulů mistra světa v roce 1969, 1970, 1971, 1974, 1975, a 1979.\n"}
{"id": "1290980", "url": "https://cs.wikipedia.org/wiki?curid=1290980", "title": "Velkopekárna Ústředního konsumního družstva na Pražském Předměstí", "text": "Velkopekárna Ústředního konsumního družstva na Pražském Předměstí\n\nVelkopekárna Ústředního konsumního družstva na Pražském Předměstí – pekárenský areál, který vznikl v letech 1921-1923 a jen v málo změněné podobě existuje dosud, i když jeho funkce je dnes již jiná.\n\nDvoupatrová velkopekárna Ústředního konsumního družstva pro Hradec Králové a okolí, jež nesla čp. 283, byla postavena v letech 1921–1923 nákladem 1 400 000 Kč. Vznikla na uzlu ulic Hořické, Chelčického a Nádražní a hned od počátku se dala brát za skutečnou továrnu, neboť k ní náležely budovy skladištní a dům s kancelářemi.\n\nV přízemí pekárny byly dílny, pece a výpravna hotového zboží. Na svou dobu velmi moderní vybavení. Pekařské stroje byly na elektrický pohon. Mísící stroje na 5 centů těsta připravovaly těsto dílnám k dalšímu zpracování. Hotový chléb se sázel do čtyř dvojitých pecí trubkového systému s výtažnými sázecími plochami. Na jednu pečicí plochu se vsadilo 50 tříkilových bochníků. Sázecí pec na pečivo měla kapacitu 500 kusů pečiva. Při dvousměnném provozu se upeklo 2333 bochníků a 30 000 kusů pečiva. Vše rozvážela vlastní auta a v pekárně pracovalo kolem 18 lidí. Valné hromady družstva i schůze jeho vedení se vždy pořádaly v místnostech domu v Hořické ulici čp. 283.\n\nPekárenský provoz byl častým cílem různých návštěv a exkurzí. 1. května 1923 navštívil pekárnu dokonce ministr obchodu Ing. Ladislav Novák. Propagace pekárny se objevila i na družstevním dni v Hradci Králové, konaném 12. července 1925. Zde jel alegorický vůz přeměněný v družstevní továrnu. Vysoký komín, celé auto zakryto cihlami, pak topič a 4 pekaři za vozem. Na automobilu bylo mj. napsáno, že pekárna ústředního konsumního družstva vyrobila za rok 1922–1924 2 405 628 kg chleba.\n\nPozději byl tento provoz nazýván jako Východočeská lidová pekárna, cukrárna a pernikárna, zapsané společenstvo s ručením obmezeným v Hradci Králové, která dodávala své výrobky nejen více než 30 prodejnám ÚKD, ale také soukromým obchodům a některým veřejným zařízením. Účastnila se též II. Orientačního trhu obchodu, živností a průmyslu v Hradci Králové pod protektorátem městské rady královéhradecké (3.–17. června 1934) a dalších soutěží i přehlídek, aby ukázala že družstevní provoz se svojí kvalitou i cenou vyrovná tomu soukromému. Od roku 1941 tak dodávala pečivo i do královéhradecké okresní nemocnice.\n\nObjekt pekárny se dostal i do černých kronik, protože 20. prosince 1937 se pokusil na vodorovné střeše pekárny ukrýt jeden z prchajících kasařů, kteří měli na svědomí několik nedobytných pokladen. Tam ho však dohonil a zadržel četnický strážmistr Prokeš.\n\nSamotné družstvo zaniklo v roce 1948 v souvislosti se společenskými změnami, ale jeho provoz fungoval ještě roku 1954 a nesl číslo 2110. To znamená, že do otevření nového provozu na Slezském Předměstí v roce 1966 se zde stále vyrábělo pečivo.\n"}
{"id": "1290981", "url": "https://cs.wikipedia.org/wiki?curid=1290981", "title": "Portugalská rallye 2017", "text": "Portugalská rallye 2017\n\nRally de Portugal 2017 byl 6. podnik Mistrovství světa v rallye 2017 (WRC), který konal v Portugalsku 18. až 21. května 2017. Trať měla celkem 349,17 km. Závod se jel na šotolině. Vedoucím závodníkem byl od 6. rychlostní zkoušky estonský jezdec Ott Tänak, který však v 12. rychlostní zkoušce utrpěl poškození levé zadní nápravy a klesnul na 4. místo. Estonskému závodníkovi se v průběhu závodu nepodařilo stáhnout náskok a dokončil rallye na 4. místě. Vítězem Portugalského podniku se stal francouzský závodník Sébastien Ogier. V kategorii WRC2 vyhrál Švéd Pontus Tidemand a WRC3 ovládl Mixačan Francisco Name.\n\n! scope=row colspan=\"7\" style=\"text-align: center;\" | Účastníci\n! scope=col | \n! scope=col | Tým\n! scope=col | \n! scope=col | Jezdec\n! scope=col | Navigátor\n! scope=col | Vozidlo\n! scope=col | \n! scope=row style=\"text-align: center;\" | 1\n! scope=row style=\"text-align: center;\" | 2\n! scope=row style=\"text-align: center;\" | 3\n! scope=row style=\"text-align: center;\" | 4\n! scope=row style=\"text-align: center;\" | 5\n! scope=row style=\"text-align: center;\" | 6\n! scope=row style=\"text-align: center;\" | 7\n! scope=row style=\"text-align: center;\" | 8\n! scope=row style=\"text-align: center;\" | 9\n! scope=row style=\"text-align: center;\" | 10\n! scope=row style=\"text-align: center;\" | 11\n! scope=row style=\"text-align: center;\" | 12\n! scope=row style=\"text-align: center;\" | 14\n"}
{"id": "1290982", "url": "https://cs.wikipedia.org/wiki?curid=1290982", "title": "Josef Slavík (rozcestník)", "text": "Josef Slavík (rozcestník)\n\nJosef Slavík může být:\n"}
{"id": "1290983", "url": "https://cs.wikipedia.org/wiki?curid=1290983", "title": "Leleasca", "text": "Leleasca\n\nLeleasca je rumunská obec v župě Olt. V roce 2011 zde žilo 1 640 obyvatel. Obec se skládá ze sedmi částí.\n\n\n"}
{"id": "1290986", "url": "https://cs.wikipedia.org/wiki?curid=1290986", "title": "Poutnov (zámek)", "text": "Poutnov (zámek)\n\nPoutnov je zřícenina zámku ve stejnojmenné vesnici severozápadně od Teplé v okrese Cheb. Zámek založili v sedmnáctém století příslušníci rodu Schindelů z Hirschfeldu. Později se v jeho držení vystřídala řada majitelů a nakonec sloužil jako obytný dům. Ve dvacátém století přestal být udržován, a změnil se ve zříceninu.\n\nPrvní písemná zmínka o panském sídle v Poutnově pochází z roku 1456, kdy je doložena tvrz v majetku Dyeze Hofera. Nějaké panské sídlo zde však stálo nejspíš již ve čtrnáctém století. V první polovině sedmnáctého století byla vesnice rozdělena mezi dva majitele. Jedna část patřila Jiřímu Kfelířovi ze Zakšova, který zde sídlil v panském domě, a druhou vlastnili Schindelové z Hirschfeldu, kteří si po roce 1627 postavili na okraji starého poplužního dvora barokní zámek.\n\nPoutnov patřil Schindelům do čtyřicátých let osmnáctého století. Od nich vesnici získal loketský hejtman Jan Ott z Ottilienfeldu, po kterém ji zdědil jeho syn Karel. V roce 1803 zámek koupili poutnovští poddaní, ale již roku 1804 jej prodali Johannu Weissovi z Chebu. Po něm se majitelem zámku znovu na krátkou dobu stal Karel z Ottilienfeldu a poté Jan Knoll, Egid Sölch, Albrecht Dejm ze Stříteže a od roku 1865 Alfréd Beaufort-Spontin, jehož potomkům patřil až do dvacátého století.\n\nPo druhé světové válce se až do osmdesátých let dvacátého století na zámku ještě bydlelo, ale poté začala opuštěná budova chátrat. Zatékající voda poničila krov, obvodové zdi a strop v prvním patře.\n\nZámek je obdélná jednopatrová budova v jihovýchodní části návsi s hladkou fasádou, kterou člení novodobá okna a korunní římsa. Přízemí obsahuje ve střední části vstupní halu se schodištěm do prvního patra, kuchyni a chodbu. Po obou stranách střední části se nachází dvojice místností. Z původních architektonických prvků se dochovalo pouze část ostění okna nebo dveří z osmnáctého století a valená klenba ve třech přízemních místnostech.\n\n\n"}
{"id": "1290991", "url": "https://cs.wikipedia.org/wiki?curid=1290991", "title": "Abadir", "text": "Abadir\n\nAbadir může být:\n"}
{"id": "1290995", "url": "https://cs.wikipedia.org/wiki?curid=1290995", "title": "Live in Bzenec 1991", "text": "Live in Bzenec 1991\n\nLive in Bzenec byl koncert československých Oi! punkových kapel, který se konal 29. června 1991 v jihomoravském městě Bzenci. Vystoupení každé skupiny trvalo cca 35 minut, pouze Orlík a Tři Sestry měly vystoupení hodinové.\n\nZ koncertu byl rovněž pořízen padesátiminutový záznam, který zrežíroval Petr Orozovič. Záznam vyšel i na VHS.\n\n\nZde je seznam písní u kterých je jistota, že byly v Bzenci zahrány. U kapely Krátky Proces je znám kompletní playlist, jelikož se dochoval audiozáznam.\n\n\nO playlistu kapely v Bzenci nemáme žádné informace.\n\nBílá liga, Terror, Dudy, Dvojí metr, Boty\n\nKoplas' mě šeredně pod koleno, bejby, Plnou nádrž!, Hoja hoj, 1977\n\nJanova láska, Zelená, Budapešť, Kovárna I.\n\nOi na ROI, Praha, Tvoje cesta, SHARP, Čechy Čechům\n\nDělnickej song, Mandela\n\nValmez über alles, Je to kurva den\n"}
{"id": "1290997", "url": "https://cs.wikipedia.org/wiki?curid=1290997", "title": "Seznam dílů seriálu Změna hry", "text": "Seznam dílů seriálu Změna hry\n\nToto je seznam dílů seriálu \"Změna hry\". Americký sitcom \"Změna hry\" vysílá stanice Nickelodeon.\n\n<onlyinclude></onlyinclude>\n\n"}
{"id": "1290998", "url": "https://cs.wikipedia.org/wiki?curid=1290998", "title": "George Pogosov", "text": "George Pogosov\n\nGeorge Pogosov (George Pogosjan) (* 14. července 1960 Kyjev, Sovětský svaz) je bývalý sovětský a ukrajinský sportovní šermíř arménského původu, který se specializoval na šerm šavlí. Sovětský svaz a Ukrajinu reprezentoval na přelomu osmdesátých a devadesátých let. Jako sovětský reprezentant zastupoval kyjevskou šermířskou školu, která spadala pod Ukrajinskou SFSR. Na olympijských hrách startoval v roce 1988 a 1992 v soutěži jednotlivců a družstev. V roce 1984 přišel o olympijské hry kvůli bojkotu. V roce 1990 obsadil druhé místo na mistrovství světa v soutěži jednotlivců. Se sovětským družstvem šavlistů a s družstvem Společenství nezávislých států (1992) vybojoval v roce 1988 stříbrnou a v roce 1992 zlatou olympijskou medaili. Se sovětským družstvem šavlistů vybojoval šest titul mistra světa v roce 1983, 1985, 1986, 1987, 1989 a 1990.\n"}
{"id": "1290999", "url": "https://cs.wikipedia.org/wiki?curid=1290999", "title": "Pellegrino Tibaldi", "text": "Pellegrino Tibaldi\n\nPellegrino Tibaldi (1527, Valsolda – 1596, Milán), také známý jako Pellegrino di Tibaldo de Pellegrini, byl italský manýristický architekt, sochař a malíř.\n\nValsolda je obec s přibližně 1 600 obyvateli v provincii Como v italském regionu Lombardie, tehdejší části milánského vévodství. Nachází se asi 60 kilometrů severně od Milána a asi 25 kilometrů severně od města Como na hranici se Švýcarskem. Zde se Tibaldi narodil, ale vyrostl v Bologni. Jeho otec pracoval jako kameník. Pravděpodobně se učil u Bartolomea Ramenghi Bagnacavalla nebo Innocenzi da Imoly. Jeho první zdokumentovaná malba je \"Sňatek svaté Kateřiny\", kterou vytvořil někdy ve věku 15 let.\n\nV roce 1547 odešel Tibaldi do Říma studovat u Perina del Vaga. Dostal práci při výzdobě \"Sala del Consiglio,\" Andělského hradu (\"Castel Sant'Angelo\"). Když Perino del Vaga v roce 1547 zemřel, převzal po něm Tibaldi v letech 1547–1549 vedoucí roli malíře a architekta. Vytvářel také fresky, které byly ovlivňovány tvorbou Michelangela Buonarrotiho. Další zakázku dostal od kardinála Giovanniho Poggia v Bologni. Tibaldi namaloval fresky \"Příběh o Odysseovi\" v \"Palazzo Poggi (\"palác\" v Bologni,\" nyní sídlo \"Univerzity v Bologni)\", scény ze života baptisty v kapli paláce Poggi a scény z Mojžíšova života v Paláci Sacchettiů v Římě. V kostele S. Giacomo Maggiore postavil kapli pro svého patrona, pro kapli namaloval obraz \"Kázání svatého Jana\" a obraz \"Division of the Elect from the Damned\". Kardinál Poggi ho následně zaměstnal při stavbě kaple v bazilice della Santa Casa v italském městě Loreto. Pro baziliku namaloval obrazy \"Narození Páně\", \"Uvedení Páně do chrámu\", \"Proměnění Páně\" a \"Stětí hlavy Jana Křtitele\".\n\nV letech 1558 až 1561 žil v Anconě, kde namaloval fresky pro palác Loggia dei Mercanti. V roce 1561 se setkal s kardinálem Karlem Boromejským, který ho zaměstnal v Miláně hlavně jako architekta. Pracoval na téměř nekonečném úkolu stavby milánské katedrály, kde pracoval na různých projektech. Také pracoval na nádvoří arcibiskupského paláce (1564–70) v Miláně, na výzdobě jezuitského kláštera San Fedele (1569–1579) a San Sebastiano v Miláně (1577). V Miláně pracoval také jako civilní architekt, který projektoval paláce Spinola, Erba Odescalchi a Prospero Visconti. V roce 1575 byl pověřen kardinálem Tolomeem Galliem postavit na břehu Comského jezera výstavbou renesanční patricijské rezidence Villa d'Este v Cernobbiu.\n\nV roce 1586 odešel do Španělska, kde nahradil Federica Zuccariho jako hlavního malíře. Pracoval v klášteru a královském sídle svatého Vavřince v El Escorialu na žádost krále Filipa II. Jeho největším dílem byly fresky v knihovně. Po devíti letech se vrátil do Itálie a byl jmenován architektem milánské katedrály () až do své smrti. Zemřel v Miláně roku 1592.\n\nPellegrinův bratr Domenico Pellegrino Tibaldi pracoval jako rytec v Bologni. Mezi jeho žáky patřili Orazio Samacchini, Lorenzo Sabbatini, nebo Girolamo Miruoli. Jeho syn Domenico Tibaldi je známý především jako architekt v Bologni.\n\n"}
{"id": "1291000", "url": "https://cs.wikipedia.org/wiki?curid=1291000", "title": "Vlaštovka bělokostřecová", "text": "Vlaštovka bělokostřecová\n\nVlaštovka bělokostřecová (\"Tachycineta leucorrhoa\") je druh ptáka z čeledi vlaštovkovití. Popsán byl francouzským ornitologem Louisem Vieillotem v roce 1817 a dlouhodobě byl považován za poddruh vlaštovky chilské (\"Tachycineta meyeni\"). Vyskytuje se v Argentině, Bolívii, Brazílii, Paraguayi, Peru a Uruguayi. Jeho přirozenými stanovišti jsou suché savany, pastviny, okraje lesů a subtropické nebo tropické sezónně vlhké nebo zaplavené nížinné louky. Svá hnízda obvykle buduje v dírách ve stromech, případně v umělých konstrukcích, jako jsou plotové sloupky nebo okapy budov. Rozmnožuje se v období od října do prosince v Brazílii a od října až do února v Argentině.\n\n"}
{"id": "1291004", "url": "https://cs.wikipedia.org/wiki?curid=1291004", "title": "Abasi", "text": "Abasi\n\nAbasi nebo abbasi může být:\n"}
{"id": "1291005", "url": "https://cs.wikipedia.org/wiki?curid=1291005", "title": "Abbate", "text": "Abbate\n\nAbbate může být:\n"}
{"id": "1291007", "url": "https://cs.wikipedia.org/wiki?curid=1291007", "title": "Dracea", "text": "Dracea\n\nDracea je rumunská obec v župě Teleorman. V roce 2011 zde žilo 1 358 obyvatel. Obec se skládá ze tří částí.\n\n"}
{"id": "1291009", "url": "https://cs.wikipedia.org/wiki?curid=1291009", "title": "Vadym Gutcajt", "text": "Vadym Gutcajt\n\nVadym Gutcajt (Vadym Guttzeit) (* 6. října 1971 Kyjev, Sovětský svaz) je bývalý sovětský a ukrajinský sportovní šermíř židovského původu, který se specializoval na šerm šavlí. Sovětský svaz a Ukrajinu reprezentoval v devadesátých letech a na přelomu tisíciletí. Jako sovětský reprezentant zastupoval kyjevskou šermířskou školu, která spadala pod Ukrajinskou SFSR. Na olympijských hrách startoval v roce 1992, 1996 a 2000 v soutěži jednotlivců a družstev. V roce 1991 obsadil třetí místo na mistrovství světa v soutěži jednotlivců. S družstvem Společenství nezávislých států vybojoval v roce 1992 zlatou olympijskou medaili. Se sovětským družstvem kordistů vybojoval druhé místo na mistrovství světa v roce 1991 a s ukrajinským družstvem šavlistů vybojoval třetí místo na mistrovství Evropy v roce 2000.\n"}
{"id": "1291011", "url": "https://cs.wikipedia.org/wiki?curid=1291011", "title": "Abbé (rozcestník)", "text": "Abbé (rozcestník)\n\nAbbé (původně z aramejštiny) může být:\n\n"}
{"id": "1291015", "url": "https://cs.wikipedia.org/wiki?curid=1291015", "title": "Abcoulomb", "text": "Abcoulomb\n\nAbcoulomb může být ve fyzice elektromagnetická jednotka:\n"}
{"id": "1291016", "url": "https://cs.wikipedia.org/wiki?curid=1291016", "title": "Abd", "text": "Abd\n\nAbd může být:\n\n"}
{"id": "1291018", "url": "https://cs.wikipedia.org/wiki?curid=1291018", "title": "Eliška Poznerová", "text": "Eliška Poznerová\n\nEliška Poznerová, psáno též Ella nebo Ela Posnerová, provd. Horáková (28. května 1906 nebo 1909, Vídeň – 27. února 1991, Praha) byla česká herečka.\n\nV letech 1920 až 1924 studovala na dramatickém oddělení Státní konzervatoře hudby v Praze.\n\nVe dvacátých letech 20. století vystupovala s kolegy z konzervatoře v mimoškolních představeních v holešovické \"Legii malých\" a na Jarešově \"Scéně adeptů\". Spolu s ní působili v tomto studiu také např. Jarmila Horáková, Světla Svozilová, Emilie Hráská, Jiřina Šejbalová, Jiří Frejka, František Salzer, Josef Schettina, Hanuš Thein, Jan Škoda, Erik A. Saudek, Václav Trégl, Bohuš Záhorský, František Zelenka, František Muzika, Jaroslav Ježek, Miroslav Ponc, Iša Krejčí, Míra Holzbachová a Saša Machov.\n\nV roce 1925 hrála v Divadle Rokoko. V sezóně 1925/1926 studovala na dramatické konzervatoři v Paříži.\n\nV sezoně 1926/1927 byla na zkoušku angažována v Národním divadle, v letech 1927–1940 pak byla členkou souboru činohry Národního divadla. Z rasových důvodů byla v roce 1940 propuštěna.\n\nJako host spolupracovala v letech 1940–5 s divadelní společností Josefa Marečka, vystupující pod jménem \"Nová česká scéna\".\n\nPo válce pohostinsky vystupovala mj. v Divadle města Žižkova (1947) a v představeních na hradě Karlštejně.\nV roce 1954 se znovu vrátila do Národního divadla, nejprve jako inspicientka činohry (1954–62) a asistentka režie a pak jako herečka činohry, kde působila až do svého odchodu do důchodu v roce 1970.\n\nJejí manžel se jmenoval Jaroslav Horák, se kterým měla jediného syna Jaroslava.\n\n\n\n\n\n\n"}
{"id": "1291019", "url": "https://cs.wikipedia.org/wiki?curid=1291019", "title": "Volodymyr Lukašenko", "text": "Volodymyr Lukašenko\n\nVolodymyr Volodymyrovyč Lukašenko (* 14. února 1980 Kyjev, Sovětský svaz) je bývalý ukrajinský sportovní šermíř, který se specializoval na šerm šavlí. Ukrajinu reprezentoval v prvních letech nového tisíciletí. Na olympijských hrách startoval v roce 2000 a 2004 v soutěži jednotlivců a družstev. V soutěži jednotlivců vypadl na olympijských hrách 2004 ve čtvrtfinále. V roce 2003 získal titul mistra v soutěži jednotlivců a v roce 2006 obsadil druhé místo na mistrovství Evropy. S ukrajinským družstvem šavlistů vybojoval v roce 2006 druhé místo na mistrovství světa a dvě druhé místa (2000, 2004) na mistrovství Evropy.\n"}
{"id": "1291020", "url": "https://cs.wikipedia.org/wiki?curid=1291020", "title": "Alois Havlík, továrna na hospodářské stroje a benzinové motory v Kuklenách", "text": "Alois Havlík, továrna na hospodářské stroje a benzinové motory v Kuklenách\n\nAlois Havlík, továrna na hospodářské stroje a benzinové motory v Kuklenách byla strojírenská firma, jejíž počátky sahají před rok 1876, kdy ze Slezského Předměstí přišel Alois Havlík a založil zde svoji zámečnickou dílnu, z níž později utvořil továrnu na hospodářské stroje, která se dostala do insolvence a zanikla v roce 1934.\n\n14. června 1876 se okresní hejtmanství tázalo obce Kuklen, zda dílna Aloise Havlíka ze Slezského Předměstí v čp. 99 je pro zámečnické řemeslo způsobilá. Obecní úřad odpověděl, že je způsobilá, neboť Havlík v ní pracuje sám bez učedníků a tovaryšů. V roce 1889 je jeho závod jmenován jako Dílna na hospodářské stroje Alois Havlík, založená roku 1885.\n\nV dubnu 1891 podali někteří občané z Pardubské ulice (dnes Pardubické) k obci žádost, aby strojník Havlík odklidil z ulice stroje, od rolníků k opravě přivážené. 9 jiných občanů však podalo písemnou přímluvu, že ponechání strojů na ulici je panu Havlíkovi reklamou, že jmenovaný je v Kuklenách poplatníkem a jeho závod není obci na škodu. Naopak by si tito lidé přáli, aby obec měla více takových podniků, protože by tak zesílila. Zemskou jubilejní výstavu v Praze, která se konala téhož roku, obeslal řezačkou na krmivo, opatřenou ochranným přístrojem proti úrazu při řezání. Prezentoval se i na Hospodářské, průmyslové a národopisné výstavě v Hradci Králové o 3 roky později. Vystavoval zde kolekci mlátiček různých velikostí (vlastní patent) k pohánění parním strojem i žentourem, řezačky s ochrannými přístroji a různé žentoury.\n\nRoku 1893 se jeho firma nazývá Havlík a spol., strojní zámečnictví. 31. srpna téhož roku obdržel souhlas k postavení parního stroje k pohonu obráběcích strojů (3 soustruhů a 1 vrtacího stroje). 5. června následujícího roku získal povolení k přestavbě pisárny z mlátku a chléva v čp. 99. Roku 1895 však starý dům zbořil a vystavěl nový. O 2 roky později na Krajinské hospodářsko-průmyslové výstavě ve Slaném byl oceněn bronzovou medailí zemské rady. 16. března 1900 byla povolena přístavba k dílně. V květnu 1902 se v rámci hospodářské výstavy v Praze zúčastnil závodů mlátiček a strojů na čištění obilí. Následujícího roku vystavoval na výstavě českého severovýchodu v Hořicích, kde byl oceněn jeho patent žentourové pojízdné mlátičky s páterem a klasňovačem a dvojitým čištěním. Na Hospodářské výstavě v Praze v roce 1910 obdržel stříbrnou medaili Ústřední hospodářské společnosti za lis na slámu s vazačem.\n\n3. března 1905 se jeho firma stala veřejnou obchodní společností. To již zaměstnávala 100 dělníků, vyráběla hospodářské stroje, benzinové motory, parní stroje, motorové a parní mlátičky, žentoury, řezačky a lisy na slámu. Oproti svým místním konkurentům měl výhodu v podobě exportu svých produktů do Ruska. Před 1. světovou válkou se stává rovnocenným partnerem syn Antonín Havlík.\n\nTaké tomuto podniku se nevyhnuly stávky. První z nich se konala 29. října 1906. 17. února 1908 se v Havlíkově dílně konalo komisionelní řízení kvůli stavbě truhlárny, lakýrny a skladiště. 28. dubna 1914 byla schválena přístavba skladiště a lakovny. Následně přichází složité období 1. světové války, které je navíc korunováno 29. dubna 1915 požárem, který způsobil škodu 170 000 K. 1. července téhož roku Havlík žádá o povolení ke stavbě shořelého skladiště. Povolení bylo vydáno 12. října 1915. Na konci tohoto roku byla také vymazána prokura udělená Václavu J. Vacovi.\n\nPřesto podnik vydržel a pozvolně se rozrůstal. Po vzniku ČSR převzal vedení podniku Rudolf Karel. 23. července 1921 byla povolena stavba stájí pro koně, kůlny pro kočár a automobil. Zvětšoval se sortiment výrobků i služeb. Poté však přišla světová hospodářská krize. Zprvu se firma držela a snažila se pomáhat potřebným dle svých možností. V lednu 1931 věnovala nezaměstnaným 100 Kč. 23. září téhož roku obdržel továrník Havlík povolení ke stavbě přízemního domu čp. 588.\n\nV září 1933 se podnik dostal do insolvence. Pasiv měl 1,7 mil. Kč a aktiv 1,2 mil. Kč. Továrna nakonec zastavila provoz 31. srpna následujícího roku. Později její objekty sloužily jako skladiště obilí a stroje z továrny byly převezeny z větší části do nově vystavěných dílen Jana Karla čp. 270, kde se od roku 1933 začaly vyrábět hospodářské stroje.\n"}
{"id": "1291021", "url": "https://cs.wikipedia.org/wiki?curid=1291021", "title": "Vladyslav Treťjak", "text": "Vladyslav Treťjak\n\nVladyslav Vasylovyč Treťjak (* 21. února 1980 Kyjev, Sovětský svaz) je bývalý ukrajinský sportovní šermíř, který se specializoval na šerm šavlí. Ukrajinu reprezentoval v prvních letech nového tisíciletí. Na olympijských hrách startoval v roce 2004 v soutěži jednotlivců a družstev. V soutěži jednotlivců získal bronzovou olympijskou medaili. S ukrajinským družstvem šavlistů vybojoval v roce 2006 druhé místo na mistrovství světa a v roce 2004 třetí místo na mistrovství Evropy.\n"}
{"id": "1291026", "url": "https://cs.wikipedia.org/wiki?curid=1291026", "title": "Poslední den odsouzence", "text": "Poslední den odsouzence\n\nPoslední den odsouzence (1829, \"Le Dernier Jour d'un condamné\") je třetí román francouzského romantického prozaika, dramatika a básníka Victora Huga.\n\nJde rozsahem o nevelké dílo, ale myšlenkově velmi hluboké. Je to jeden z nejvýznamnějších literárních manifestů proti trestu smrti ve světové literatuře. Působivosti autor dosahuje především sugestivními literárními prostředky (vnitřní monology, kontrasty světla a tmy a svobody a vězení). Tím vším autor docílil toho, že se čtenář může snadno identifikovat s psychickým a fyzickým utrpením anonymního odsouzence na smrt.\n\nPodnětem k napsání románu byl skutečný případ Hugova popraveného přítele z dětství. Kniha vyšla bez uvedení autora v únoru roku 1829. O tři roky později, v březnu roku 1832, Hugo vydal příběh pod svým jménem a s dlouhou předmluvou. Jeho výzva ke zrušení trestu smrti vyvolala v tehdejší společnosti rozsáhlou debatu.\n\nRomán je napsán v první osobě. Nedozvíme se ale ani jméno muže, který příběh vypráví, ani čin, za který byl odsouzen (pravděpodobně jde o vraždu), pouze s ním prožije utrpení spojené s pobytem ve vězení a z očekávání blížící se smrti. Odsouzenec popisuje svou celu, žalářníky a také vzrůstající strach, jak se jeho poprava gilotinou blíží. Vzpomíná na některé zážitky z doby, kdy byl svoboden, a také na svou tříletou dcerku, o jejíž budoucnost se obává. Vězeňského kněze, který mu má přinášet útěchu, charakterizuje jako člověka, který pouze vykonává svou práci. Jeho dcerka, kterou vidí naposledy v den své popravy, jej ale nepozná a řekne mu, že její otec zemřel.\n\nOdsouzenec dále popisuje svou cestu károu na popraviště a okolní hlučící dav, který se nadšeně těší na blížící se podívanou. Zoufale doufá, že mu bude udělena milost, a rozsudek že mu bude změněn na doživotí na galejích. \"„Milost! Milost! Nebo aspoň, pro slitování boží, ještě pět minut! Není přece možné, aby mě neudělili milost!“\"\n\n\n"}
{"id": "1291030", "url": "https://cs.wikipedia.org/wiki?curid=1291030", "title": "Hochvernagtwand", "text": "Hochvernagtwand\n\nHochvernagtwand je dvouvrcholová hora v hřebeni Weisskamm Ötztalských Alp v rakouské spolkové zemi Tyrolsko. Východní vrchol má nadmořskou výšku 3390 m a západní vrchol 3400 m, oddělené jsou malým sedlem. Oba vrcholy jsou skalnaté a ledovec dosahuje až téměř na temeno.\n\n\nHora Hochvernagtwand byla poprvé zdolána 25. června 1868 mnichovským horolezcem Heinrichem Waitzenbauerem. První přechod učinili v rámci hřebenového přechodu přes Weisskammm Heinrich Hess a Ludwig Purtscheller, když v létě roku roku 1887 přešli z Wildspitze na Hinteren Ölgrubenspitze.\n\n"}
{"id": "1291031", "url": "https://cs.wikipedia.org/wiki?curid=1291031", "title": "Hugues Cuénod", "text": "Hugues Cuénod\n\nHugues Cuénod (26. června 1902 – 6. prosince 2010) byl švýcarský operní pěvec – tenorista. Studoval na Ribaupierreově institutu v Lausanne a následně na konzervatořích v Ženevě, Basileji a Vídni. V roce 1928 vystupoval v pařížském představení opery \"Jonny spielt auf\" od Ernsta Křenka. Následujícího roku poprvé vystupoval ve Spojených státech amerických, a to v operetě \"Bitter Sweet\" od Noëla Cowarda. Dne 12. března 1987, ve věku 84 let, se stal nejstarší osobou, která debutovala v newyorské Metropolitní opeře. Představoval postavu Altouma v Pucciniho opeře \"Turandot\". Poslední vystoupení měl v roce 1992, ve věku 90 let, v opeře \"Evžen Oněgin\". Řadu let žil se svým partnerem Alfredem Augustinem, s nímž v roce 2007, po změně zákona, vstoupil do registrovaného partnerství. Zemřel v prosinci 2010 ve věku 108 let.\n"}
{"id": "1291033", "url": "https://cs.wikipedia.org/wiki?curid=1291033", "title": "Furikake", "text": "Furikake\n\nFurikake ( 振り掛け, hiragana ふりかけ) je koření, používané v japonské kuchyni především k dochucení pokrmů z rýže, jako je onigiri nebo očazuke. Jde o sypkou směs rozdrcených sušených ryb (nejčastěji tuňák pruhovaný), mořských řas, sezamových semínek a glutamátu sodného. Existuje řada chuťových variant, do kterých se navíc přidávají vejce, cukr, miso, wasabi nebo sušená zelenina a bylinky, například perila křovitá. Autorem receptu je lékárník Suekiči Jošimaru, který na počátku 20. století prodával kořenící směs nazvanou \"Gohan No Tomo\" (\"Přítel rýže\") a doporučovanou jako ideální zdroj vápníku. Po druhé světové války se průmyslové výroby furikake ujal koncern Nissin Foods a začal produkt vyvážet i do zahraničí. \n\n\n"}
{"id": "1291037", "url": "https://cs.wikipedia.org/wiki?curid=1291037", "title": "Krasino", "text": "Krasino\n\nKrasino () je opuštěná hornická osada v Archangelské oblasti v Rusku. Nachází se na Jižním ostrově v souostroví Nová země. První zmínka o osadě je z roku 1934, v roce 1954 se zde vylodili první příslušníci Sovětské armády, kteří měli v této oblasti připravit vybudování jaderné testovací střelnice. Osada není trvale obydlená.\n\nZáliv, v němž se nachází Krasino, odděluje od Pečorského moře mys Vchodnoj (v překladu z ruštiny \"Vstupní\"). Na špici tohoto dlouhého, úzkého a členitého výběžku pevniny se nachází stále funkční maják, který vydává světelné záblesky každé tři sekundy.\n\n"}
{"id": "1291039", "url": "https://cs.wikipedia.org/wiki?curid=1291039", "title": "Giro d'Italia 2016", "text": "Giro d'Italia 2016\n\nGiro d'Italia 2016 byl 99. ročník tohoto závodu. Závod odstartoval 6. května v nizozemském Apeldoornu individuální časovkou. V Nizozemsku proběhla také druhá a třetí etapa. Poté se závodníci přesunuli do Itálie. 29. května závod skončil dojezdem etapy v Turíně. Celkovým vítězem se stal Ital Vincenzo Nibali\n\nCelkem bylo naplánováno 21 etap s celkovou délkou 3 467,1 kilometrů.\n\n"}
{"id": "1291042", "url": "https://cs.wikipedia.org/wiki?curid=1291042", "title": "Izabella Zielińska", "text": "Izabella Zielińska\n\nIzabella Zielińska (10. prosince 1910 – 20. listopadu 2017) byla polská koncertní klavíristka. Narodila se ve vesnici Klimkówka a základní školu navštěvovala ve městě Sanok. Následně studovala na lyceu ve Lvově. V roce 1930 odešla do Belgie, kde pokračovala ve studiu. Později se ve Lvově zdokonalovala ve hře na klavír. Počínaje rokem 1935 vystupovala veřejně pod jménem Iza Ostoia. V jejím repertoáru byly například skladby od Johanna Sebastiana Bacha a Ludwiga van Beethovena, ale také polských skladatelů, jako byli Ignacy Jan Paderewski a Karol Szymanowski. Roku 1942 se provdala za Bogdana Zielińskiho. Po válce se opět věnovala aktivnímu hraní, stejně jako pedagogické činnosti.\n"}
{"id": "1291048", "url": "https://cs.wikipedia.org/wiki?curid=1291048", "title": "Oleh Šturbabin", "text": "Oleh Šturbabin\n\nOleh Valerijovyč Šturbabin (* 22. července 1984 Baku, Sovětský svaz) je bývalý ukrajinský sportovní šermíř, který se specializoval na šerm šavlí. Ukrajinu reprezentoval od roku 2003 přes deset let. Na olympijských hrách startoval v roce 2004 v soutěži družstev a s ukrajinským družstvem šavlistů obsadil šesté místo. V roce 2005 obsadil třetí místo na mistrovství světa v soutěži jednotlivců a v roce 2010 třetí místo na mistrovství Evropy. S ukrajinským družstvem šavlistů vybojoval v roce 2006 druhé místo na mistrovství světa a v roce 2010 druhé místo na mistrovství Evropy.\n"}
{"id": "1291050", "url": "https://cs.wikipedia.org/wiki?curid=1291050", "title": "Andrij Jahodka", "text": "Andrij Jahodka\n\nAndrij Andrijovyč Jahodka (* 6. července 1988 Oděsa, Sovětský svaz) je ukrajinský sportovní šermíř, který se specializuje na šerm šavlí. Ukrajinu reprezentuje od roku 2009. V roce 2016 startoval na olympijských hrách v Rio de Janeiro v soutěži jednotlivců a vypadl v úvodním kole. V roce 2012 obsadil třetí místo na mistrovství Evropy. S ukrajinským družstvem šavlistů vybojoval v roce 2010 druhé místo na mistrovství Evropy.\n"}
{"id": "1291054", "url": "https://cs.wikipedia.org/wiki?curid=1291054", "title": "Schönfeldové", "text": "Schönfeldové\n\nSchönfeldové, resp. \"svobodní páni, hrabata a rytíři ze Schönfeldu\", ( \"von Schönfeld\"), jsou starý český šlechtický rod, který svůj původ odvozuje od \"Françoise de Serainchamp\" (též \"de Serein Champ\" – \"z Jasného Pole\"). Ten pocházel z Rakouského Nizozemí a oženil se s Barbarou de Hault. Tento později český rod není genealogicky spřízněn se šlechtickým rodem saských Schönfeldů. \n\nJistého \"Hieronyma de Serainchamp\" (\"von Schönfeld\") povýšil 20. července 1594 císař Rudolf II. do hraběcího stavu.\n\n\n\nSmrtí Josefa Františka hraběte ze Schönfeldu v roce 1737 vymírá tento rod v mužské linii. Jméno Schönfeld je od roku 1741 součástí přídomku hraběcího rodu Wratislaw z Mitrowicz a ze Schönfeldu.\n\nV Čechách a Rakousku usazení potomci rodu \"de Serein Champs\" (ze Schönfeldu) wurden am 9. srpna 1814 in den rakouského rytířského stavu povýšeni a 14. července 1816 obdrželi také český inkolát.\nTato linie rytířů ze Schönfeldu v 17. a 18. století působila jako zvonařská rodina na Starém Městě pražském. Ve svých manufakturách zhotovovali zvony, křtitelnice, svícny a další předměty z cínu, které jsou dodnes součástí mobiliáře mnoha českých kostelů. Další členové byli činní jako úředníci, knihtiskaři a nakladatelé v Praze, Mostě a Žatci.\nLinie hrabat ze Schönfeldu usazená od roku 1788 v Rakousku je šlechtický rod pocházející ze Saska, viz Schönfeldové (saský rod).\n\nVe stříbrném poli červené zleva doprava kosé břevno se třemi zlatými růžemi. Klenot tvoří stříbrná, zlatě opásaná helmice před třemi (dvěma červenými a jedním zlatým) pštrosími pery. Krytí je červeno stříbrné.\n\n"}
{"id": "1291055", "url": "https://cs.wikipedia.org/wiki?curid=1291055", "title": "Svatojanský jasan", "text": "Svatojanský jasan\n\nSvatojanský jasan je památný strom – jasan ztepilý, nalézající se v severní části obce Svatojanský Újezd v okrese Jičín. \n\n\n"}
{"id": "1291056", "url": "https://cs.wikipedia.org/wiki?curid=1291056", "title": "Avia 57", "text": "Avia 57\n\nAvia 57 byl československý 14místný dopravní letoun navržený Dr. Ing. Robertem Nebesářem a vyrobený Avií. Jednalo se o celokovový jednoplošník se zatahovacím podvozkem a třemi hvězdicovými motory. Tento letoun měl ambice konkurovat spolu s Aviemi 51 a 156 americkým Douglasům DC-2, nakonec byl však vyroben pouze jeden prototyp.\n\nPrvní let se konal 16. ledna 1934. Letoun měl technické problémy, piloti si stěžovali na tuhost v řízení, nadouvání plátěného potahu křídla při cestovní rychlosti, visení letounu doprava a táhnutí doleva při rovném letu, byly pociťovány také různé vibrace. Nejvíce kritizovali slabou konstrukci, neschopnou snést vyšší rychlost. Pilot Václav Kočí ve svém zápisníku letů stroj charakterizoval takto: „...při horizontálním letu na plný plyn letoun se úplně rozskáče, že [ho] nelze udržet, musí [se] rychle stáhnouti úplně plyn, jinak se utrhne stabilizační plocha i výškové kormidlo. Není možno s ním létat. Konstrukce slabá na ocase, konstruktér nedá na posudek obou pilotů a sám se bojí sednout do letounu...“\n\nDne 12. dubna 1935 byl jediný prototyp zničen při havárii poté, co mu selhalo křídlo, asi sedm minut poté, co stejně dopadl prototyp Avia 156. Av-57 se dostala za letu do vývrtky, při strmém letu dolů se od letadla oddělily nosné a ocasní plochy, ani jeden ze dvou zalétávacích pilotů (Cyril Novotný, Eduard Šmíd) nepřežili. Trosky skončily v lese u obce Vinoř, necelých osm kilometrů od místa dopadu Avie 156 u Polerad.\n\nZa příčinu havárií byla zpočátku považována srážka obou letounů, což byla i verze prosazovaná firmou Avia. Podle vyšetřovací komise Ministerstva veřejných prací ke srážce pravděpodobně nedošlo a příčinou byly spíše konstrukční nedostatky strojů, dobrozdání VTLÚ srážku vyloučilo a za nejpravděpodobnější příčinu označilo nedostatečnou tuhost nosných systémů obou prototypů.\n\nPo těchto haváriích ukončil konstruktér Nebesář další práce na dopravních letounech a zabýval se již jen vojenskou výrobou.\n\n\"Z forum.valka.cz\"\n\n"}
{"id": "1291069", "url": "https://cs.wikipedia.org/wiki?curid=1291069", "title": "Alexandr Bujkevič", "text": "Alexandr Bujkevič\n\nAlexandr Nikolajevič Bujkevič (* 19. listopadu 1984 Brest, Sovětský svaz) je běloruský sportovní šermíř, který se specializuje na šerm šavlí. Bělorusko reprezentuje od roku 2005. Na olympijských hrách startoval v roce 2008, 2012 a 2016 v soutěži jednotlivců a družstev a jeho maximem byla čtvrtfinálová účast v soutěži jednotlivců na olympijských hrách 2008. V roce 2008 získal titul mistra Evropy v soutěži jednotlivců. S běloruským družstvem šavlistů vybojoval v roce 2011 druhé místo na mistrovství světa a v roce 2007 druhé místo na mistrovství Evropy.\n"}
{"id": "1291070", "url": "https://cs.wikipedia.org/wiki?curid=1291070", "title": "Saqqaq", "text": "Saqqaq\n\nSaqqaq (v minulosti: \"Sarqaq\") je osada v kraji Avannaata v západním Grónsku. Město bylo založeno v roce 1755 s názvem Solsiden. V roce 2017 tu žilo 150 obyvatel, což z ní činí devětatřicátou nejobydlenější osadu v Grónsku. Název obce znamená v grónštině \"slunečná strana\", což nasvědčuje svojí pozici u hory Livets.\n\nSaqqaq se nachází v jihozápadní části poloostrova Nuussuaq na severním břehu úžiny Sullorsuaq. Nachází se 94 km severozápadně od města Ilulissat. Severovýchodně od Saqqaqu se nachází hora Livets (1150 m).\n\nArcheologické vykopávky v Qilakitsoqu, městě na druhé straně poloostrova Nuussuaq na břehu fjordu Uummannaq odhalily existenci dávné arktické kultury, později nazvané Saqqacké kultury, která obývala západní a střední Grónsko mezi lety 2500 až 800 př. n. l.\n\nPoslední vzorky DNA z lidských vlasů naznačují, že starověcí obyvatelé Saqqaqu přišli před 5 500 lety ze Sibiře, díky nimž vznikli moderní domorodí Američané a Inuité.\n\nAir Greenland slouží obci jako součást vládní zakázky s vrtulníky, které létají mezi heliportem Saqqaq a letištěm Ilulissat. Vrtulníky jsou jedinečné v tom, že jsou v provozu pouze během zimy a na jaře.\n\nV létě a na podzim, kdy jsou vody v zálivu Disko sjízdné, komunikace mezi blízkými osadami je pouze po moři. Existuje trajektové spojení Saqqaqu s Qeqertaqem, Oqaatsutem, a Ilulissatem.\n\nPočet obyvatel Saqqaqu se zvýšil o 60% vzhledem k počtu obyvatel v roce 1990, v posledních letech klesá. Saqqaq je jedním z mála demograficky stabilních osídlení v oblasti kolem zálivu Disko.\n"}
{"id": "1291073", "url": "https://cs.wikipedia.org/wiki?curid=1291073", "title": "Bitva u Ilipy", "text": "Bitva u Ilipy\n\nBitvu u Ilipy svedli během druhé punské války, v roce 206 př. n. l., Římané vedení Publiem Corneliem Scipionem s Kartáginci v čele s Hasdrubalem Gisgonem a Magonem Barkou. Scipio rozhodl toto střetnutí odvážným vysunutím křídel svého vojska, jimiž rozdrtil proti nim stojící hispánské spojence Kartáginců. Přesvědčivé vítězství Římanů vedlo k zániku kartaginské domény v Hispánii.\n\nKrátce po vypuknutí druhé punské války v roce 218 př. n. l. se kartaginský vojevůdce Hannibal vypravil s vojskem z punského území v Hispánii přes jižní Galii a Alpy do Itálie, kde uštědřil římské republice sérii zdrcujících porážek. V době, kdy Hannibal táhl do Itálie, vyslali Římané do Hispánie legie pod velením Gnaea Cornelia Scipiona a jeho bratra Publia s cílem zamezit Hannibalovu mladšímu bratrovi Hasdrubalu Barkovi v přísunu posil Kartágincům v Itálii. Bratři Scipionové několik let soustavně upevňovali římské pozice na severovýchodě Ibérie a odráželi punské útoky. V roce 211 př. n. l. rozmnožili řady svého vojska o místní keltiberské bojovníky, načež rozdělili své síly a vytáhli proti punským armádám vedeným Hasdrubalem Barkou, Hasdrubalem Gisgonem a Magonem Barkou. Ve dvou střetnutích svedených u horního toku řeky Baetis (dnešní Guadalquivir) padl však nejprve Publius a nedlouho po něm také Gnaeus, jehož v kritický moment opustili keltiberští spojenci.\n\nŘímané poté zvolili velitelem vojska v Hispánii Publia Cornelia Scipiona, syna stejnojmenného, nedávno zemřelého vojevůdce. Scipio se brzy po svém příchodu zmocnil nečekaným výpadem Nového Kartága (Cartagena), hlavní punské základny a přístavu v Hispánii. V roce 208 př. n. l. zvítězil nad Hasdrubalem Barkou v bitvě u Baeculy. Poražený kartaginský velitel nicméně vyvázl z boje a s částí svého vojska se odebral za Hannibalem do Itálie.\n\nV dalším roce připluly Kartágincům posily ze severní Afriky v čele s Hannonem, který se společně s Magonem pokusil získat žoldnéře mezi Keltibéry. V tomto záměru mu pohotovým zásahem zabránil Scipionův podřízený Marcus Silanus. Hanno padl do římského zajetí, zatímco Mago uprchl k Hasdrubalu Gisgonovi. Scipio pak vytáhl proti Hasdrubalovi do jižní Hispánie s úmyslem ukončit válku v Hispánii. Punský vojevůdce se ale vyvaroval střetnutí s Římany, rozdělil své vojsko a umístil je do opevněných měst.\n\nV roce 206 př. n. l. vykonali Kartáginci mohutné přípravy: Hasdrubal Gisgo spojil své síly s Magonovými a provedl v Hispánii rozsáhlé odvody. Livius uvádí, že Punové shromáždili obrovskou armádu čítající 50 000 pěšáků a 4500 jezdců. Polybios se zmiňuje dokonce o 70 000 pěšácích a 4000 jezdcích. Navzdory své velikosti představovalo kartaginské vojsko nesoudržný celek tvořený Puny, africkými žoldnéři a méně ukázněnými oddíly hispánských spojenců a poddaných Kartága. S touto brannou mocí se punští vojevůdci utábořili na úpatí kopců vypínajících se nad otevřenou planinou u města Ilipa (poblíž dnešní Sevilly).\n\nScipio čelil značné početní nevýhodě, neboť měl pouze dvě legie a dvě \"alae\", sestávající z Italiků. Své vojenské sbory proto výrazně doplnil o spojence z řad místních kmenů, třebaže si uvědomoval jejich nespolehlivost. Tímto způsobem shromáždil asi 45 000 pěšáků a 3000 jezdců, z čehož ale jen asi polovinu tvořili Římané nebo Italikové.\n\nŘímské vojsko vytáhlo ze svého zimního ležení ve městě Tarraconu (Tarragona) a postoupilo do Baetiky, kde se utábořilo na dohled od Kartáginců. Mago vzápětí využil zaneprázdněnosti Římanů budujících tábor a s většinou jezdectva včetně Numiďanů prince Massinissy podnikl nájezd proti nepříteli. Scipio předvídal, že by k tomuto mohlo dojít, a schoval vlastní jezdce za nedaleký kopec. Ukrytí římští jezdci nečekaně napadli své punské protivníky a s podporou pěchoty je po krátkém boji přiměli ustoupit. Po této první šarvátce se obě strany v dalších dnech střetávaly v menších potyčkách jezdců a lehkooděnců.\n\nHasdrubal se posléze jako první rozhodl seřadit své muže na planině do bitevní linie, načež svůj šik zformovali i Římané. Armády nicméně zůstaly stát každá před svým náspem a nepouštěly se do boje. Když se schylovalo k západu, stáhly se zpět do svých táborů. V následujících dnech se totéž opakovalo. V pokročilejší denní době nechali oba velitelé vyvést své muže, přičemž Punové nastupovali vždy jako první. Vojska poté stála proti sobě, aby se na sklonku dne vrátila do táborů. Hasdrubal rozmisťoval své nejlepší, punské a africké vojáky do středu své sestavy, na křídla stavěl hispánské spojence a před ně válečné slony. Scipio si počínal obdobně, střed obsazoval Římany a křídla Hispánci.\n\nV den bitvy se Scipio odchýlil od dosavadního postupu. Na rozdíl od předchozích dnů přikázal hned za svítání svým mužům, aby se nasnídali, připravili k boji a vyrazili z tábora. Jezdce a lehkooděnce neprodleně vyslal napadat nepřátele a sám v čele pěchoty pochodoval až do středu planiny. Pozměnil rovněž svoji bitevní sestavu. Své skvěle vycvičené legie a alae postavil na křídla, zatímco méně zdatné hispánské spojence, vůči nimž nechoval příliš důvěry, umístil do středu linie.\n\nKdyž se Hasdrubal doslechl o nečekaném nájezdu římských jezdců, neprodleně vyslal vlastní jízdu a lehkooděnce proti útočníkům. Ostatní vojsko začal okamžitě řadit k bitvě, aniž by mu dopřál dostatek času řádně se připravit a občerstvit. Pěchotu rozvinul obvyklým způsobem na rovině pod kopcem, na němž stál punský tábor. Teprve pak si Hasdrubal povšiml, že rozestavení Římanů je jiné než v uplynulých dnech, avšak bylo pozdě, aby na tuto změnu mohl nějak zareagovat.\n\nV šarvátkách jezdců a lehkooděnců, trvajících zřejmě několik hodin, nezískala žádná ze stran převahu. Scipio po určité době stáhl své lehkooděnce a jezdce mezerami mezi manipuly do týlu vojska, rozdělil je na dvě části a umístil v záloze za obě křídla. Potom obnovil postup proti nepřátelům. Hispánským vojákům nařídil, aby kráčeli pomalu volným krokem. Na pravém křídle, jemuž osobně velel, přikázal svým mužům, rozestavěným v obvyklý trojitý šik (\"triplex acies\"), aby se otočili doprava, takže utvořili tři kolony. Tři krajní manipuly se vzápětí stočily doleva čelem k nepříteli a ostatní manipuly se srovnaly za nimi. Napravo od nich se obdobně seřadila jízda a lehkooděnci. Vzniklé kolony vedl Scipio zrychleným krokem ke kartaginským liniím. V nevelké vzdálenosti od nich stočil své manipuly doprava a znovu je rozvinul do bojové linie, překrývající protivníkova křídla. Totéž se zrcadlovitě dělo i na levém křídle Římanů, jež Scipio svěřil Marku Silanovi a Luciu Marciovi a uložil jim, aby napodobili jeho manévr.\n\nPomalu se přibližující Hispánové byli ještě poměrně daleko od kartaginského středu, když seřazené římské oddíly napadly obě nepřátelská křídla. Ta se záhy ocitla pod tlakem ze dvou stran, neboť římští jezdci a lehkooděnci je obešli z boku a těžkooděnci na ně útočili zpředu. Oštěpy vrhané Římany vyděsily slony, kteří zmateně pobíhali ve vlastních i nepřátelských řadách a pobíjeli každého, kdo jim stál v cestě. Nejzdatnější punské a africké jednotky ve středu linie se dosud nezapojily do bitvy a mohly pouze přihlížet tomu, jak jsou jejich hispánští spojenci svíráni Římany. Kdyby se jim pokusily pomoci, vystavily by se hrozbě čelního útoku proti nim postupujících Hispánů bojujících na římské straně. Po jistou dobu dokázala kartaginská křídla uhájit své postavení. Postupně se ale začalo projevovat vyčerpání Baleárů a hispánských nováčků, nad nimiž získávali navrch zkušenější římští a italičtí vojáci. Jejich nápor přiměl Kartágince k pozvolnému ústupu. Římané, povzbuzení příznivým vývojem, dotírali ještě silněji na své nepřátele. Tím rozrušili jejich řady a obrátili je na útěk. Na úpatí kopce se Kartáginci zastavili a pokusili se znovu sešikovat. Římané na ně po jistém váhání opět udeřili a zahnali otřesené Puny do jejich tábora. Římané pokračovali v útoku a málem se zmocnili i protivníkova tábora. V tom se strhla silná bouře a prudký déšť zamezil dalšímu boji.\n\nBěhem nastalé noci činili Kartáginci opatření k zabezpečení obrany tábora před jeho nevyhnutelným obléháním. Jejich hispánští spojenci přešli mezitím na stranu Římanů, což Hasdrubala přimělo tábor ještě za tmy opustit. Jakmile se o tom doslechl Scipio, vyslal napřed jízdu a s celým vojskem vyrazil spěšným pochodem za poraženými Puny, směřujícími k řece Baetis. Místní průvodci mu ukázali kratší cestu k řece, díky čemuž se římským legiím podařilo Kartágince dostihnout a značnou část z nich pobít. Mnozí z nich padli do zajetí, jiní vyhledali záchranu v útěku do okolních obcí. Hasdrubal unikl s asi 6000 vojáky na blízké pahorky a opevnil se na nich. Protože jeho zbývající muži začali přebíhat k Římanům, Hasdrubal si dal přivolat lodě. Vojsko zanechal na místě a jedné noci utekl do města Gades (Cádiz). Potom poslal lodě také pro Magona.\n\nHasdrubal se krátce nato odebral do severní Afriky, zatímco Mago marně usiloval o obnovení války v Hispánii. Nakonec odplul na Menorcu, sebral tam několik tisíc žoldnéřů a vypravil se s nimi do Ligurie. Římané si v měsících následujících po bitvě podrobili zbývající punské enklávy. Po Magonově odchodu se obyvatelé Gad vzdali Římanům, čímž bylo zhroucení kartaginské moci v Hispánii završeno. Punové tím přišli o možnost vést odsud další pozemní invazi do Itálie a současně byli odříznuti od hispánských nalezišť stříbra a rezervoáru lidských zdrojů.\n\n\n\n\n"}
{"id": "1291077", "url": "https://cs.wikipedia.org/wiki?curid=1291077", "title": "Bloudek", "text": "Bloudek\n\nPříjmení Bloudek nosí více osobností\n\n\n"}
{"id": "1291082", "url": "https://cs.wikipedia.org/wiki?curid=1291082", "title": "Plešivec (hradiště)", "text": "Plešivec (hradiště)\n\nPlešivec je pravěké hradiště na stejnojmenném vrchu u Rejkovic v okrese Příbram. Existovalo během mladší a pozdní doby bronzové a patřilo k důležitým centrům zpracování bronzu. Četné nálezy bronzových depotů a dalších artefaktů vedou k domněnce, že se na Plešivci nacházelo významné posvátné místo. Areál hradiště je chráněn jako kulturní památka ČR.\n\nProstor hradiště byl lidmi navštěvován od neolitu, což dokládají nálezy kamenných nástrojů. Řada kamenných sekerek pochází také z pozdní doby kamenné, kdy zde mohlo existovat výšinné sídliště.\n\nV mladší době bronzové se na vrchu nacházely slévárny bronzu, ve kterých se pravděpodobně zpracovávala alpská měď a cín z Krušných hor. Zpracování kovu dokládá nález slévárenských pecí, u kterých byl mimo jiné nalezen slitek bronzoviny o váze sedmnáct kilogramů se stopami částečně roztavených nástrojů. Ve stejné době zde nejspíše bydlela malá skupina slévačů doložená keramikou knovízské kultury. Předpokládá se, že na místě žili jen odborníci na zpracování kovů a obyvatelé okolní krajiny měli vstup zakázán. V pozdní době bronzové byla vrcholová část kopce opevněna dvěma pásy hradeb a podle velkého množství štítarské keramiky zde vzniklo běžně osídlené hradiště. Opevnění však není přímo datovatelné, a mohlo vzniknout již v mladší době bronzové.\n\nOsídlení lokality v dalších obdobích je nejisté, ale podle některých nálezů bylo místo nějakým způsobem využíváno v pozdní době halštatské a časně laténské. Ze středověku pochází pouze nález tří naušnic z mladší doby hradištní (desáté až jedenácté století) a poklad stříbrných denárů z období vlády Spytihněva II. a Vratislava II.\n\nPlešivec je spojován s četnými nálezy bronzových depotů, kterých bylo od devatenáctého století v prostoru vrchu a jeho blízkém okolí nalezeno nejméně patnáct, ale velká část se jich v průběhu času ztratila. K nejznámějším nálezům patří tzv. \"jinecké bronzy\" nalezené roku 1825 nebo 1826 při stavbě silnice z Jinců do Hostomic pod jižním svahem Plešivce. Hrabě Eugen z Vrbna poté depot tvořený 32 ozdobami a zbraněmi věnoval Národnímu muzeu. Přímo v lokalitě \"Stará vrata,\" kde se nachází vstup do hradiště, byl v roce 1872 nalezen bronzový kotlík se šperky, nástroji a zbraněmi. K podobnému nálezu došlo v roce 1925 v jižní části vnějšího hradiště a nejmladší nálezy z mladší doby bronzové a z doby laténské pochází z roku 1999.\n\nVelké množství nalezených broušených kamenných sekerek z období neolitu a eneolitu bez dokladů osídlení a hromadné nálezy bronzových předmětů vedou k domněnce, že Plešivec představoval významné posvátné místo.\n\nPlešivec je převýšen asi o 300 metrů nad údolí Litavky a odlesněný vrchol poskytoval výhled do všech směrů. Hradiště se skládá z vnější části o rozloze 39,4 hektaru, přičemž přibližně další čtyř hektary byly zničeny lomem, a vnitřní části s rozlohou 16,5 hektaru. Obě části jsou vymezeny kamennými valy bez příkopů, které v dochované podobě dosahují šířky až deset metrů a výšky až dva metry. Vnější a vnitřní val se v jihozápadní a severní části vnitřního hradiště stýkají. Existence vnějšího valu na západní straně je nejistá, protože tato část hradiště byla zničena těžbou kamene.\n\nVnější val je dlouhý 2400 metrů a na několika místech je nahrazen přírodními překážkami v podobě skalních útvarů. V jižní části hradiště se pod \"Krkavčí skálou\" nachází ulicová brána zvaná Stará vrata. Archeologický výzkum v prostoru brány neodhalil žádnou vnitřní strukturu valu. Naproti tomu v severovýchodní části hradiště byla hradba široká tři metry. Tvořila ji vnější palisáda, o kterou se opírala čelní kamenná plenta. Hradba byla proložena dřevěnými rošty, které propojovaly vnější palisádu s opěrnou konstrukcí vnitřní stěny. Výška hradby se odhaduje na 2,5 metru. Požár doložený zabarvením kamenů vedl k rozvalení hradby, která poté nebyla obnovena.\n\nVnitřní val měří 1530 metrů. Také při jeho stavbě byly využity přirozené skalní útvary. Průchod valem umožňovala nálevkovitá brána v jižní části akropole.\n\nNa vrchol Plešivce vede zeleně značená turistická trasa z Rejkovic a červeně značená trasa z Lochovic, která pokračuje dále do Dominikálních Pasek a po Hřebenech k Mníšku pod Brdy. Další turistické trasy vedou po východním úpatí a úbočí kopce.\n"}
{"id": "1291086", "url": "https://cs.wikipedia.org/wiki?curid=1291086", "title": "Mihai Covaliu", "text": "Mihai Covaliu\n\nMihai Claudiu Covaliu (* 5. listopadu 1977 Brašov, Rumunsko) je bývalý rumunský sportovní šermíř, který se specializoval na šerm šavlí. Rumunsko reprezentoval v devadesátých letech a v prvních letech nového tisíciletí. Na olympijských hrách startoval v roce 1996, 2000, 2004 a 2008 v soutěži jednotlivců a družstev. V soutěži jednotlivců získal na olympijských hrách 2000 zlatou a na olympijských hrách 2008 bronzovou olympijskou medaili. V roce 2005 získal titul mistra světa v soutěži jednotlivců. S rumunským družstvem šavlistů vybojoval v roce 2001 třetí místo na mistrovství světa a v roce 2006 první místo na mistrovství Evropy.\n"}
{"id": "1291088", "url": "https://cs.wikipedia.org/wiki?curid=1291088", "title": "Kaple Panny Marie Prostřednice všech milostí", "text": "Kaple Panny Marie Prostřednice všech milostí\n\nKaple Panny Marie Prostřednice všech milostí ve Vědlicích je drobná pozdně barokní sakrální stavba z 18. století stojící ve stráni před obcí.\n\nKaple byla postavena v 18. století mlynářem Franzem Hornem, který vlastnil ve Vědlicích mlýn č.p. 17. Tento mlýn je na začátku 21. století usedlostí pod silnicí u kaple. Traduje se, že kapli nechal postavit po tragické smrti své manželky, kterou přejel koňský povoz u mlýna. V období 1945-1989 byla kaple zdevastována. Pozemek s kaplí je ve 2. dekádě 21. století v soukromém vlastnictví Ing. Josefa Wenzla ze Statenic. Tento majitel v roce 2016 zorganizoval opravu silně poškozené kaple do původní podoby s využitím dotace z Ministerstva zemědělství ČR. Původně měl kapli po opravě žehnat 8. května 2017 litoměřický biskup Jan Baxant, ale pro nemoc jej zastoupil generální vikář Martin Davídek, který kapli při benedikci zasvětil Panně Marii Prostřednici všech milostí.\n\nKaple je čtvercová se zaoblenými rohy, pilastry a volutovým štítem.\n\n"}
{"id": "1291089", "url": "https://cs.wikipedia.org/wiki?curid=1291089", "title": "Rareș Dumitrescu", "text": "Rareș Dumitrescu\n\nRareș Dumitrescu (* 24. prosince 1984 Brašov, Rumunsko) je bývalý rumunský sportovní šermíř, který se specializoval na šerm šavlí. Rumunsko reprezentoval od roku 2005 osm let. Na olympijských hrách startoval v roce 2008 a 2012 v soutěži jednotlivců a družstev. V soutěži jednotlivců se na olympijských hrách 2012 probojoval do souboje o bronzovou olympijskou medaili a obsadil čtvrté místo. V roce 2009 obsadil druhé místo na mistrovství světa v soutěži jednotlivců. S rumunským družstvem šavlistů vybojoval na olympijských hrách 2012 stříbrnou olympijskou medaili, v roce 2009 titul mistra světa a v roce 2006 titul mistra Evropy.\n"}
{"id": "1291096", "url": "https://cs.wikipedia.org/wiki?curid=1291096", "title": "Tiberiu Dolniceanu", "text": "Tiberiu Dolniceanu\n\nTiberiu Alexandru Dolniceanu (* 3. dubna 1988 Jasy, Rumunsko) je rumunský sportovní šermíř, který se specializuje na šerm šavlí. Rumunsko reprezentuje od roku 2009. Na olympijských hrách startoval v roce 2012 a 2016 v soutěži jednotlivců a družstev. V soutěži jednotlivců se na olympijských hrách 2016 probojoval do čtvrtfinále. V roce 2013, 2014 a 2015 obsadil třetí místo na mistrovství světa v soutěži jednotlivců. V roce 2013 získal titul mistra Evropy v soutěži jednotlivců. S rumunským družstvem šavlistů vybojoval na olympijských hrách 2012 stříbrnou olympijskou medaili, v roce 2009 titul mistra světa a v roce 2012 obsadil s družstvem druhé místo na mistrovství Evropy.\n"}
{"id": "1291097", "url": "https://cs.wikipedia.org/wiki?curid=1291097", "title": "Komonice nejvyšší", "text": "Komonice nejvyšší\n\nKomonice nejvyšší (\"Melilotus altissimus\") je statná, až 150 cm vysoká, žlutě kvetoucí bylina vlhkých míst. Přestože patří k původním rostlinám české přírody, v závislosti na úbytku vhodných stanovišť počty jejích kvetoucích jedinců postupně klesají. Je proto v \"Červeném seznamu cévnatých rostlin České republiky z roku 2012\" zařazena mezi ohrožené druhy (C3).\n\nRozšířena je převážně jen v Evropě. Za nepůvodní je považována na okrajích Evropy, např. na Britských ostrovech, Islandu a ve východní části evropského Rusku. Nevelké arely jsou i ve Střední Asii. Zavlečena byla na jihovýchod Kanady a severovýchod Spojených států amerických.\n\nV České republice rostla v minulosti roztroušeně na velké části území, dnes je mnoho tradičních lokalit zaniklých. Hojně se vyskytuje v Českém Středohoří, Polabí, okolo Horažďovic, na severovýchodní Moravě a v  Bílých Karpatech.\n\nRoste na vlhkých loukách a pastvinách, okolo pramenišť, v křovinách u vodních nádrží a toků, druhotně také na naplaveninách, podél cest i přímo v obcích na lidmi ovlivňovaných stanovištích. Potřebuje střídavě vlhká místa s půdou bohatou na živiny, která může být i částečně zasolená. Vyskytuje se od nížin po pahorkatiny, ve vyšších polohách se objevuje řídce; upřednostňuje slínovcová podloží, hlavně opuku. Kvete od července do září. Ploidie druhu je 2n = 16.\n\nDvouletá rostlina vypouštějící ve druhém roce z listové růžice přímou lodyhu vysokou 50 až 150 cm. Vyrůstá z kůlovitého, až 60 cm (v lehkých půdách i přes 1 metr) dlouhého a 5 cm tlustého kořene, jenž má výrůstky se symbiotickými bakteriemi jímající vzdušný dusík. Lodyha je bohatě větvená, pevná, tupě hranatá, mělce rýhovaná, lysá a často nafialovělá nebo načervenalá. Porostlá je řapíkatými, trojčetnými listy se 7 až 14 páry postranních žilek. Lístky bývají čárkovité, úzce podlouhlí či obkopinaté, dlouhé 20 až 40 mm a široké 5 až 10 mm, po obvodě jemně pilovité až celokrajné, na vrcholu okrouhlé, oboustranně lysé a sytě zelené; prostřední lístek má oproti krajním delší řapíček. Na bázi listu vyrůstá pár šídlovitých palistů 5 až 10 mm dlouhých.\n\nČetná úžlabní hroznovitá květenství vystupují na stopkách v ostrém úhlu od hlavní osy. Květenství je tvořeno 20 až 70 nicími, zlatožlutými, oboupohlavnými, 5 až 7 mm velkým květy, v době kvetení bývá stopka květenství dlouhá 2 až 8 cm a po odkvětu se prodlužuje. Zvonkovitý kalich je 2 mm dlouhý, zelený, lysý a šídlovité zuby má stejně dlouhé jako kališní trubku. Žlutá koruna je 6 mm dlouhá, obvejčitou pavézu má hnědě pruhovanou a stejně dlouhou jako člunek i křídla. Chlupatý semeník obsahuje dvě nebo tři vajíčka. Květy jsou opylovány hmyzem slétajícím se za nektarem.\n\nPlod je široce eliptický lusk asi 5 mm dlouhý a 2,5 mm široký, je tmavě hnědý, chlupatý a na konci má delší špičku. Obsahuje jedno až dvě matná, 2,5 mm velká srdčitá semena barvy zelenožluté až žlutohnědé. Hmotnost tisíce semen činí asi 2 gramy. Rostliny se rozmnožují semeny, z nichž mnohé mají velmi tvrdé osemení a bez umělé skarifikace nemohou nabobtnat a velmi těžko klíčí.\n\nNa prvý pohled je podobná komonici lékařské, která se odlišuje lysými semeníky, menšími a lysými lusky a světlejší barvou květů.\n\nKomonice nejvyšší se někdy sbírá místo léčivé komonici lékařské, přestože se jedná o ohroženou rostlinu, obě totiž obsahují podobné léčivé látky. Její nať má léčivé účinky proti křečovým žilám, hemeroidům, nespavosti i dalším nervovým poruchám. Je také považována za dobrou medonosnou rostlinu. Obsahuje kumarin, který se sušením mění na dikumarin s intenzivní typickou vůni sena a odpuzuje šatní moly.\n\nNavzdory latinskému i českému jménu není nejvyšší, komonice lékařská i bílá mohou být na jednom stanovišti stejně vysoké nebo ji dokonce převýšit.\n\n"}
{"id": "1291099", "url": "https://cs.wikipedia.org/wiki?curid=1291099", "title": "Florin Zalomir", "text": "Florin Zalomir\n\nFlorin Gelu Zalomir (* 1. dubna 1981 Jasy, Rumunsko) je bývalý rumunský sportovní šermíř, který se specializoval na šerm šavlí. Rumunsko reprezentoval od roku 2001 přes deset let. Na olympijských hrách startoval v roce 2012 v soutěži jednotlivců a družstev. V soutěži jednotlivců vypadl na olympijských hrách v úvodním kole. V roce 2006 obsadil třetí místo na mistrovství Evropy v soutěži jednotlivců. S rumunským družstvem šavlistů vybojoval na olympijských hrách 2012 stříbrnou olympijskou medaili, v roce 2009 titul mistra světa a v roce 2006 titul mistra Evropy.\n"}
{"id": "1291100", "url": "https://cs.wikipedia.org/wiki?curid=1291100", "title": "Robin Bengtsson", "text": "Robin Bengtsson\n\nRobin Bengtsson (* 27. dubna 1990) je švédský popový zpěvák. Reprezentoval Švédsko na Eurovision Song Contest v roce 2017 s písní I Can't Go On.\n"}
{"id": "1291101", "url": "https://cs.wikipedia.org/wiki?curid=1291101", "title": "Cosmin Hănceanu", "text": "Cosmin Hănceanu\n\nCosmin Hănceanu (* 26. července 1986 Jasy, Rumunsko) je bývalý rumunský sportovní šermíř, který se specializoval na šerm šavlí. Rumunsko reprezentoval od roku 2008 čtyři roky. V roce 2010 obsadil třetí místo na mistrovství světa v soutěži jednotlivců. S rumunským družstvem šavlistů vybojoval v roce 2009 titul mistra světa a ve stejném roce skončil s družstvem druhý na mistrovství Evropy. V roce 2012 se nevešel do rumunského družstva, které získalo na olympijských hrách v šermu šavlí stříbrné medaile.\n"}
{"id": "1291102", "url": "https://cs.wikipedia.org/wiki?curid=1291102", "title": "Zrodila se hvězda (film, 2018)", "text": "Zrodila se hvězda (film, 2018)\n\nZrodila se hvězda () je americké romantické drama a muzikál z roku 2018. Hlavní role obsadili Bradley Cooper a Stefani Germanotta, známější pod pseudonymem Lady Gaga. Cooper byl též režisérem a spoluscenáristou filmu. Jednalo se o remake stejnojmenného filmu z roku 1937.\n\nŠlo přitom už o třetí remake původní verze – první vznikl v roce 1954 v hlavní roli s Judy Garland a Jamesem Masonem, druhý byl natočen v roce 1976 a zahrála si v něm Barbra Streisand po boku Krise Kristoffersona.\n\nBradley Cooper kromě obsazení hlavní role film taky režíruje. 16. srpna 2016 byla do hlavní role po bok Bradleyho potvrzena zpěvačka Lady Gaga, která bude ve všech materiálech k filmu uvedena pod svým pravým jménem Stefani Germanotta.\n\n\nAmerický filmový institut a National Board of Review vybralo film do svého žebříčku nejlepších deseti filmů roku 2018. Získal pět nominací na Zlatý glóbus, sedm nominací na Filmovou cenu Britské akademie a osm nominací na Oscara.\n"}
{"id": "1291103", "url": "https://cs.wikipedia.org/wiki?curid=1291103", "title": "Jan Bloudek", "text": "Jan Bloudek\n\nJan Bloudek (* 25. září 1964 Praha) je český horolezec, ekonom a předseda Českého horolezeckého svazu. S lezením začal ve čtrnácti letech, mezi jeho koníčky patří hra na basu, potápění a fotografování.\n\nTři volební období (2003, 2009-2012, 2012-2014) byl prvním místopředsedou Českého horolezeckého svazu (pro ekonomiku), po smrti předsedy Zdeňka Hrubého v horách převzal dle stanov v srpnu 2013 jeho funkci. Předsedou ČHS byl dále zvolen pro funkční období v letech 2014-2015, 2015-2017 a 2017-2021. Od dubna 2015 je placeným předsedou ČHS na poloviční úvazek.\n\nJan Bloudek jako ekonom svazu a posléze ve funkci předsedy stabilizoval finanční situaci Českého horolezeckého svazu. Podle jednoho z médií je zásadním odpůrcem transparentního jednání funkcionářů a zaměstnanců. Spor o zveřejňování informací nakonec vyvrcholil podmínečným vyloučením jednoho z instruktorů a redaktora internetových stránek Horydoly.cz — Jakuba Turka, za zveřejnění smlouvy ČHS s třetí stranou.\n\n\n"}
{"id": "1291104", "url": "https://cs.wikipedia.org/wiki?curid=1291104", "title": "Josef Kudela", "text": "Josef Kudela\n\nJosef Kudela (27. května 1886 Horní Lhota – 23. března 1942 Auschwitz) byl legionářský spisovatel a pedagog. \n\nNarodil se v Horní Lhotě (dnes okres Ostrava-město) rodině šafáře Františka Kudely a jeho manželky Františky, rozené Žebrákové. Po maturitě se odstěhoval do Prahy, kde vystudoval klasickou filologii. Před válkou byl činný v realistické straně a navštěvoval přednášky Tomáše Garrigua Masaryka na universitě. Po absolvování univerzity se vrátil do rodného kraje, kde učil na gymnáziích v Moravské Ostravě, Přerově, Orlové, Kyjově a Strážnici.\n\nV průběhu první světové války narukoval do rakousko-uherské armády a 23. září 1915 byl na ruské frontě u Lucka zajat. Ještě před tím, než se doslechl o československém odboji a dobrovolnických jednotkách, začal v zajateckém táboře agitovat ve prospěch české nezávislosti, jak o tom sám napsal: „\"Měl jsem tam přednášku o historickém vývoji českého národa. … Výklad měl dvě hlavní vůdčí myšlenky; jedna byla založena na slovech Palackého, že smysl našich dějin je v boji s němectvím a že tedy i v této válce docela ve shodě s celým svým dějinným vývojem postavil se národ svým smýšlením na stranu nepřátel Německa, druhá pak ukazovala, že náš národ ve světových srážkách pokroku a reakce stál vždy na straně pokroku, tak tomu bylo za válek husitských, tak tomu bylo za války třicetileté.\"“ 8. června 1916 podal přihlášku do československého vojska, kam byl přijat v hodnosti podporučíka. \n\nJeště v roce 1916 se výrazně angažoval po boku J. Patejdla proti aktivitám J. Düricha v Rusku ve jménu jednoty odboje pod Masarykovým vedením. Poté pracoval v redakci deníku Čechoslovan v Kyjevě. Již v této době byl znám zapisováním záznamů ze schůzí, kterých se zúčastnil, do objemného sešitu, které si pořizoval pro budoucí použití a který byl marně hledán po jeho smrti. \nParticipoval na zřízení Masarykovi podřízené Odbočky Čs. Národní rady v Rusku (OČSNR), do které byl zvolen do výboru pro propagační činnost 4. srpna 1918 a poté působil jako šéfredaktor Československého deníku v letech 1918 až 1920 a stal se náčelníkem Informačně osvětového odboru legií. Prakticky tak řídil veškerý tisk na Sibiři a s trochou nadsázky ho lze označit za hlavního ideologa legionářů v Rusku. Pod pole působnosti tohoto orgánu spadaly také aktivity jako stavění pomníků po délce Sibiře, mobilní tiskárna, symfonický orchestr s dirigentem R. Karlem a divadelní oddělení, kde například začínal český herec Zdeněk Štěpánek. Tento odbor měl také ještě na půdě Ruska například svou vlastní dílnu, která navrhovala a realizovala pomníky padlým legionářům po celé délce Sibiřské magistrály. Již na Sibiři je hlavní náplní ideologického oddělení vojska starost o politiku paměti. V prvé řadě shromažďovalo historicko-archivní oddělení dokumenty, rozkazy, autentické kusy časopisů a podobně a shromáždili úctyhodný počet kartonů, které se později staly základem archiválií Památníku Odboje a jejího nástupce, dnešního Vojenského historického ústavu. \n\nPo návratu působil jako učitel na gymnáziu v Brně, v roce 1937 se stal jeho ředitelem. Byl mimo jiné také svobodným zednářem a sokolem a v neposlední řadě členem dozorčí rady Legiobanky. \n\nV době německé okupace se zapojil do odbojové skupiny Obrana národa (ON). Byl zatčen 30. září 1941 a vězněn v Brně. 5. března 1942 byl převezen do koncentračního tábora Osvětim, kde jeho život skončil už 23. března téhož roku.\n\nSoučasně s pedagogickou činností se věnoval rozsáhlým literárním aktivitám a svá díla publikoval. Databáze Národní knihovny ČR uvádí přes 100 publikací (některé jsou uvedeny opakovaně) jejichž byl autorem nebo na jejichž vydání se aktivně podílel. \n\nRozsáhlá aktivita a spojení historické práce s osvětovými cíli byly na něm oceňovány, neboť „ \"vykonal nesmírné dílo pro uvědomění našeho lidu a pro šíření legionářské myšlenky mezi ním. To byla ta drobná práce, kterou po inteligenci žádal Masaryk, a kterou Kudela, jeho oddaný žák, plnil co nejsvědomitěji.\"“ \nZaložil a vedl nakladatelské družstvo Moravský Legionář, které bylo součástí struktur Československé obce legionářské . Kudela „\"tematicky neusiloval podle Masarykova požadavku drobné práce o jednorázové celkové zpracování historie odboje, nýbrž zkoumal základní prvky podle odborného zájmu i z vnějších podnětů, jimiž byly výročí a oslavy, tvořící součást státního života mladé republiky.\"“ \n\nKudela psal o událostech, na kterých participoval, měl o nich poznámky a jeho dílo je rozloženo do období 20 let. Některé Kudelovy práce jsou chápány jako příspěvky k historiografii odboje a bývá obecně oceňován pro faktografickou spolehlivost. Věnoval pozornost křivdám, kterých se na bývalých legionářích dopouštěla státní byrokracie. \n\n\n\n"}
{"id": "1291105", "url": "https://cs.wikipedia.org/wiki?curid=1291105", "title": "Bloudkova plaketa", "text": "Bloudkova plaketa\n\nBloudkova plaketa (slovinsky: \"Bloudkova plaketa\", : \"Bloudek badge\") je slovinské sportovní vyznamenání, nejvyšším je pak Bloudkova cena. Uděluje se od roku 1965, obě jsou pojmenovány po Stano Bloudkovi.\n\n\"překlad článku na Slovinské wikipedii\"\n\n"}
{"id": "1291106", "url": "https://cs.wikipedia.org/wiki?curid=1291106", "title": "Grand Prix SAR La Princesse Lalla Meryem 2017 – ženská dvouhra", "text": "Grand Prix SAR La Princesse Lalla Meryem 2017 – ženská dvouhra\n\nŽenská dvouhra Grand Prix SAR La Princesse Lalla Meryem 2017 probíhala v první polovině května 2017. Do singlové soutěže rabatského tenisového turnaje nastoupilo třicet dva hráček. Obhájkyní titulu byla švýcarská tenistka Timea Bacsinszká, kterou ve druhém kole vyřadila Američanka Catherine Bellisová.\n\nVítězkou se stala nejvýše nasazená Ruska Anastasija Pavljučenkovová, jež ve finále zdolala 36letou italskou hráčku Francescu Schiavoneovou po dvousetovém průběhu 7–5 a 7–5. Šňůru neporazitelnosti tak navýšila na devět zápasů. V probíhající sezóně si připsala, po dubnovém Monterrey Open, druhé turnajové vítězství, které představovalo jubilejní desátý singlový titul na okruhu WTA Tour.\n\n"}
{"id": "1291109", "url": "https://cs.wikipedia.org/wiki?curid=1291109", "title": "Istanbul Open 2017 – mužská dvouhra", "text": "Istanbul Open 2017 – mužská dvouhra\n\nMužská dvouhra Istanbul Open 2017 probíhala v první polovině května 2017. Do singlové soutěže istanbulského tenisového turnaje nastoupilo dvacet osm hráčů. Obhájcem titulu byl argentinský tenista Diego Schwartzman, kterého v semifinále vyřadil Čilić.\n\nVítězem se stal druhý nasazený Chrovat Marin Čilić, jenž ve finále hráčů z elitní světové desítky zdolal kanadskou turnajovou jedničku Milose Raonice po dvousetovém průběhu 7–6 a 6–3. V probíhající sezóně si tak připsal premiérové turnajové vítězství, které představovalo sedmnáctý singlový titul na okruhu ATP Tour a druhý z antukového povrchu.\n\nČtyři nejvýše nasazení hráči obdrželi volný los do druhého kola.\n"}
{"id": "1291111", "url": "https://cs.wikipedia.org/wiki?curid=1291111", "title": "BMW Open 2017 – mužská dvouhra", "text": "BMW Open 2017 – mužská dvouhra\n\nMužská dvouhra BMW Open 2017 probíhala v první polovině května 2017. Do singlové soutěže mnichovského tenisového turnaje nastoupilo dvacet osm hráčů. Obhájcem titulu byl německý tenista Philipp Kohlschreiber, kterého ve druhém kole vyřadil Argentinec Horacio Zeballos.\n\nVítězem se stal 20letý třetí nasazený Němec Alexander Zverev, jenž ve finále zdolal argentinského kvalifikanta a 158. hráče žebříčku Guida Pellu po dvousetovém průběhu 6–4 a 6–3. V probíhající sezóně si tak připsal druhé turnajové vítězství, které představovalo třetí singlový titul na okruhu ATP Tour a první z antukového povrchu.\n\nČtyři nejvýše nasazení hráči obdrželi volný los do druhého kola.\n"}
{"id": "1291112", "url": "https://cs.wikipedia.org/wiki?curid=1291112", "title": "LGBT práva v Novém Jižním Walesu", "text": "LGBT práva v Novém Jižním Walesu\n\nLesby, gayové, bisexuálové a translidé (LGBT) mají v australském státě Nový Jižní Wales téměř stejná práva a povinnosti jako heterosexuálové.\n\nKonsensuální pohlavní styk mezi muži konaný v soukromí je v Novém Jižním Walesu legální od r. 1984. Pohlavní styk mezi ženami nebyl nikdy trestný. Legální věk způsobilosti k pohlavnímu styku je pro všechny sjednocený od r. 2003.\n\nStejnopohlavní sexuální aktivita byla v Novém Jižním Walesu trestná podle sekce 79 trestního zákona z r. 1900 (\"Crimes Act 1900\") (související ustanovení byla upravená v sekci 78), která říkala následující: \"Kdo vykoná akt obscénnosti nebo bestiality s jiným člověkem nebo se zvířetem bude potrestán odnětím svobody v délce trvání 14 let.\" V r. 1951 se generální prokurátor Reg Downing za podpory policejního komisaře Colina Delaneyho, který se proslavil svojí aktivní nevolí vůči homosexualitě, rozhodl upustit od novely tohoto zákona, čímž \"obscénnost\" zůstala trestným činem, byla-li vykonána s nebo bez souhlasu druhé osoby, čímž se odstranila předešlá právní díra souhlasu.\n\nKampaň proti morální perzekuci (\"The Campaing Against Moral Persecution, dále jen C.A.M.P.) byla založená v září 1970 v Sydney a stala se tak první australskou organizací za práva gayů. C.A.M.P. stála v pozadí vzůrstající akceptace australských gay a lesbických komunit. \n\n24. června 1978 uskutečnila skupina gay aktivistů ranní protestní průvod napříč Sydney s připomenutím Stonwallských nepokojů, které se odehrály v New Yorku v červnu 1969. Přestože organizátoři získali povolení, byla jejich akce rozehnaná policisty. Třiapadesát demonstrujících bylo zatčeno. Ačkoli byla většina obvinění nakonec zrušena \"Sydney Morning Herald\" publikoval jména všech zatčených, čímž je proti jejich vůli vyoutoval jak rodině a přátelům, tak i zaměstnavatelům, čímž se velká část z nich stala nezaměstnanými, neboť homosexualita zůstala v Novém Jižním Walesu až do r. 1984 trestným činem. Stejná událost se pak konala v dalších letech a nyní je známá jako Sydney Gay and Lesbian Mardi Grad, který v r. 2008 oslavil 30. výročí. Po prvním pochodu hrdosti zaznamenal Nový Jižní Wales od začátku 70. let do konce 90. let tucty homofobních vražd, z nichž téměř 30 zůstalo nevyšetřeno. Důvodem byla policejní neochota vyšetřit tyto případy kvůli přetrvávajícímu homofobnímu klimatu a nedostatečné důvěře LGBT komunity.\n\nNový Jižní Wales se prvně pokusil provést reformu gay práv prostřednictvím 'novely trestního zákona, části o sexuálních deliktech z r. 1981' předloženou labouristickým poslancem Georgem Petersenem v dubnu 1981. Jejím cílem byla dekriminalizace konsensuálních homosexuálních aktů mezi dospělými. Nicméně i přes podporu generálního prokurátora, Franka Walkera, Mladých labouristů a většinové podpoře reformy byla nakonec zamítnuta převažujícím katolicky orientovaným politickým křídlem, které se po jejím předložení aktivně snažilo zamezit tomu, aby byla zařazená jako pevný bod programu jednání Zákonodárného shromáždění za pomocí mluvčího Laurieho Kellyho, který rozhodnul tuto novelu neprojednat. Své stanovisko nezměnil kvůli obavám z vyloučení ze strany. V reakci na to se v listopadu 1981 rozhodl Petersen zpracovat svůj vlastní poslanecký návrh obsahující dekriminalizaci homosexuálních aktů v Novém Jižním Walesu, včetně rovného věku způsobilosti k pohlavnímu 16 let. Nicméně po prvním čtení byl odložen na žádost odpůrců této zákonné reformy, kteří svůj postoj nehodlali vůbec změnit. Když se návrh dostal do druhého čtení většinová opozice se proti němu napříč celým politickým spektrem spojila a díky své nadpoloviční většině jej zamítla v poměru hlasů 67 k 28. V 80. a 90. letech bylo Sydney centrem útoků z nenávisti na homosexuály, zločinů z nenávisti a vražd, z nichž většina zůstala nevyřešená. Toto se následně stalo předmětem politického vyšetřování známého pod názvem 'Operations Taradale', jehož účelem získat bližší informace o policejních metodách v té době, jakož i homofobních náladách ve společnosti i v policejních řadách.\n\nKdyž v r. 1984 sestavil novou vládu Neville Wran, došlo k předložení dalšího poslaneckého návrhu 'novela trestního zákona 1984', která eventuálně dekriminalizovala v Novém Jižním Walesu homosexuální akty. Návrh byl sice v politickém spektru podporován, ale bez souhlasného hlasování labouristů. Díky spolupráci s opozicí, včetně jejího vůdce Nicka Greinera, se jej nakonec podařilo 22. května prosadit. Toto souhlasné stanovisko bylo potvrzeno 8. června 1984. Tato reforma proběhla bez sjednoceného věku způsobilosti k pohlavnímu styku (16 let pro heterosexuály a lesby, 18 let pro gaye). Ten se sjednotil až o 19 let později v květnu 2003, kdy Nový Jižní Wales provedl revoluční reformu trestního zákona z r. 1900, jejímž součástí bylo i právě ono sjednocení věku způsobilosti.\n\n\n"}
{"id": "1291113", "url": "https://cs.wikipedia.org/wiki?curid=1291113", "title": "Estoril Open 2017 – mužská dvouhra", "text": "Estoril Open 2017 – mužská dvouhra\n\nMužská dvouhra Estoril Open 2017 probíhala v první polovině května 2017. Do singlové soutěže estorilského tenisového turnaje nastoupilo dvacet osm hráčů. Obhájcem titulu byla španělský tenista Nicolás Almagro, kterého ve čtvrtfinále vyřadil Carreño Busta.\n\nVítězem se stal 25letý nejvýše nasazený Španěl Pablo Carreño Busta, jenž ve finále zdolal 33letou lucemburskou turnajovou trojku Gillese Müllera po dvousetovém průběhu 6–2 a 7–6. Během turnaje neztrazil žádný set. V probíhající sezóně si tak připsal premiérové turnajové vítězství, které představovalo třetí singlový titul na okruhu ATP Tour a první z antukového povrchu.\n\nČtyři nejvýše nasazení hráči obdrželi volný los do druhého kola.\n"}
{"id": "1291114", "url": "https://cs.wikipedia.org/wiki?curid=1291114", "title": "Estoril Open 2017 – mužská čtyřhra", "text": "Estoril Open 2017 – mužská čtyřhra\n\nMužská čtyřhra Estoril Open 2017 probíhala v první polovině května 2017. Do deblové soutěže estorilského tenisového turnaje nastoupilo šestnáct dvojic. Obhájcem titulu byl pár Eric Butorac a Scott Lipsky, jehož členové v Estorilu nestartovali. Butorac v srpnu 2016 ukončil profesionální kariéru a Lipsky nastoupil do paralelně probíhajícího Istanbul Open.\n\nVítězem se stal americko-novozélandský nenasazený pár Ryan Harrison a Michael Venus, který ve finále zdolal španělskou dvojici David Marrero a Tommy Robredo, startující díky žebříčkové ochraně, po dvousetovém průběhu 7–6 a 6–2. Oba šampioni si do žebříčku ATP připsali 250 bodů a získali premiérovou společnou trofej. Harrison vybojoval třetí deblový titul na okruhu ATP Tour a pro Venuse to bylo šesté takové turnajové vítězství.\n\n"}
{"id": "1291115", "url": "https://cs.wikipedia.org/wiki?curid=1291115", "title": "Istanbul Open 2017 – mužská čtyřhra", "text": "Istanbul Open 2017 – mužská čtyřhra\n\nMužská čtyřhra Istanbul Open 2017 probíhala v první polovině května 2017. Do deblové soutěže tenisového turnaje nastoupilo šestnáct dvojic. Obhájcem titulu byl italsko-izraleský pár Flavio Cipolla a Dudi Sela, jehož členové se rozhodli turnaje nezúčastnit. \n\nVítězem se stal nenasazený český pár Roman Jebavý a Jiří Veselý, který ve finále deklasoval turecko-italskou dvojici Tuna Altuna a Alessandro Motti, startující na divokou kartu, po dvousetovém průběhu 6–0 a 6–0. Na turnaji tak přerušili šňůru osmi prohraných utkání. Oba šampioni si do žebříčku ATP připsali 250 bodů a získali premiérovou společnou trofej. Jebavý v debutovém finále vybojoval první deblový titul na okruhu ATP Tour a pro Veselého to bylo druhé takové turnajové vítězství.\n\n"}
{"id": "1291116", "url": "https://cs.wikipedia.org/wiki?curid=1291116", "title": "BMW Open 2017 – mužská čtyřhra", "text": "BMW Open 2017 – mužská čtyřhra\n\nMužská čtyřhra BMW Open 2017 probíhala v první polovině května 2017. Do deblové soutěže mnichovského tenisového turnaje nastoupilo šestnáct dvojic. Obhájcem titulu byl pár Henri Kontinen a John Peers, jehož členové se rozhodli turnaje nezúčastnit.\n\nVítězem se stal třetí nasazený kolumbijský pár Juan Sebastián Cabal a Robert Farah, který ve finále zdolal francouzskou dvojici po dvousetovém průběhu 6–3 a 6–3. Oba šampioni si do žebříčku ATP připsali 250 bodů a získali jubilejní desátou společnou trofej. Každý z Kolumbijců vybojoval desátý deblový titul na okruhu ATP Tour.\n\n"}
{"id": "1291117", "url": "https://cs.wikipedia.org/wiki?curid=1291117", "title": "M-Sport World Rally Team", "text": "M-Sport World Rally Team\n\nM-Sport World Rally Team je původem britský rallye tým, který se od roku 2006 účastní Mistrovství světa v rallye (WRC). Je provozován společností M-Sport, kterou vlastní bývalý automobilový závodník Malcolm Wilson. Tým za svou existenci několikrát změnil svůj název většinou v závislosti na hlavním sponzorovi. Za svou historii byl tým známy pod názvy \"Stobart VK M-Sport Ford Rally Team\" (2006, 2008, 2009), \"Stobart M-Sport Ford Rally Team\" (2007, 2010), \"M-Sport Ford World Rally Team\" (2012) a \"Qatar M-sport WRT\" (2013). Hlavní sídlo týmu se nachází v anglickém hrabství Cumbria. V současnosti tým reprezentuje Teemu Suninen (Finsko), Pontus Tidemand (Švédsko) a Elfyn Evans (Velká Británie).\n\nStobart VK M-Sport Ford Rally Team debutoval v sezóně 2006 na Rallye Monte Carlo, kdy v jeho barvách závodil Matthew Wilson a Pieter Tsjoen. Matthew Wilson absolvovala za tým všech 16 závodů. Dalšími jezdci byli během sezóny Luís Pérez Companc (8 podniků), Kosti Katajamäki (5 podniků), Jari-Matti Latvala (4 podniky), Juan Pablo Raies na Kyperské rallye a Andreas Mikkelsen na Waleské rallye.\n\nNejlepším výsledkem týmu bylo čtvrté místo Latvaly na Waleské rallye a páté místo Katajamäkiho v Turecku a šesté místo ve Švédské rally. S 44 body se tým umístil na pátém místě v továrním světovém šampionátu, za týmem OMV Peugeot Norway a před Red Bull Škoda.\n\nKatarské sponzorství bylo ukončeno na sklonku sezóny 2013. Mikko Hirvonen a Elfyn Evans byli nominováni na týmové body; Robert Kubica závodil pod RK M-Sport World Rally Team. Oba týmy bodovaly odděleně. Mikko Hirvonen dokončil svou poslední sezónu ve WRC na 4. místě se 126 body, přesně jako v sezóně 2013. Ve své debutové sezóně Elfyn Evans zaznamenal 7. místo. Tým opět skončil na 3. místo v hodnocení týmu, tentokrát porazil znovuobnovený tým Hyundai WRT.\n\nV týmu zůstal Elfyn Evans; do týmu byl po přestávce na místo odcházejícího Hirvonena nasazen estonský jezdec Ott Tänak.\n"}
{"id": "1291118", "url": "https://cs.wikipedia.org/wiki?curid=1291118", "title": "Stejnopohlavní svazky v Albánii", "text": "Stejnopohlavní svazky v Albánii\n\nAlbánie nedává v současné době stejnopohlavním svazkům žádný právní status.\n\nAlbánský premiér Sali Beriša oznámil na vládní schůzi 29. července 2009, že vláda prosadí manželství mezi partnery stejného pohlaví. Rovněž uvedl, že je parlament již s takovou legislativou počítá. \n\n5. února 2010 přijal albánský parlament zákon proti diskriminaci jiných sexuálních orientací. LGBT organizace tento zákon uvítaly, ale vyzvaly Berišu, aby dodržel svůj slib legalizovat stejnopohlavní manželství. \n\nOd r. 2013 nebyl návrh zákona o stejnopohlavním manželství předložen vládou. Legalizace stejnopohlavního manželství by vyžadovala změnu albánského zákona o rodině a pro to je zapotřebí minimální podpora 84 poslanců. Vládnoucí demokratická strana spolu s dalšími koaličními stranami měla v době přijímání anti-diskriminačního zákona pouze 71 mandátů v Parlamentním shromáždění. Socialistická strana, která disponuje 63 poslanci, bojkotuje spolu s dalšími opozičními stranami veškerou politiku vládnoucích stran kvůli podezření z volebního podvodu v parlamentních volbách 2009.\n\n"}
{"id": "1291121", "url": "https://cs.wikipedia.org/wiki?curid=1291121", "title": "Grand Prix SAR La Princesse Lalla Meryem 2017 – ženská čtyřhra", "text": "Grand Prix SAR La Princesse Lalla Meryem 2017 – ženská čtyřhra\n\nŽenská čtyřhra Grand Prix SAR La Princesse Lalla Meryem 2017 probíhala v první polovině května 2017. Do deblové soutěže rabatského tenisového turnaje nastoupilo šestnáct dvojic. Obhájcem titulu byl pár Xenia Knollová a Aleksandra Krunićová, jehož členky nestartovaly společně. Knollová se rozhodla zúčastnit paralelně probíhajícího J&T Banka Prague Open. Spoluhráčkou Krunićové se stala Darja Gavrilovová, s níž skončila v semifinále na raketách Babosové s Hlaváčkovou.\n\nVítězem se stal nejvýše nasazený maďarsko-český pár Tímea Babosová a Andrea Hlaváčková, který ve finále zdolal srbsko-belgickou dvojici Nina Stojanovićová a Maryna Zanevská. Po dvousetovém průběhu 2–6 a 6–3 rozhodl až supertiebreak poměrem míčů [10–5]. Obě šampionky si do žebříčku WTA připsaly 280 bodů a na první společně odehrané akci získaly premiérovou trofej. Babosová vybojovala dvanáctý deblový titul na okruhu WTA Tour a pro Hlaváčkovou to bylo dvacáté první takové turnajové vítězství.\n\n"}
{"id": "1291122", "url": "https://cs.wikipedia.org/wiki?curid=1291122", "title": "Grand Prix SAR La Princesse Lalla Meryem 2017", "text": "Grand Prix SAR La Princesse Lalla Meryem 2017\n\nGrand Prix SAR La Princesse Lalla Meryem 2017 byl tenisový turnaj pořádaný jako součást ženského okruhu WTA Tour, který se hrál v městském tenisovém areálu Club des Cheminots na otevřených antukových dvorcích. Probíhal mezi 1. dubnem až 6. květnem 2017 v marockém Rabatu jako sedmnáctý ročník turnaje. Jednalo se o jedinou událost sezóny konanou na africkém kontinentu.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou ve dvouhře se stala šestnáctá hráčka světa Anastasija Pavljučenkovová z Ruska. Jako poslední přímá účastnice do dvouhry nastoupila německá 101. hráčka žebříčku Tatjana Mariová. \n\nJubilejní desátý titul na okruhu WTA Tour vybojovala Ruska Anastasija Pavljučenkovová. Z první společně odehrané deblové soutěže si trofej odvezl maďarsko-český pár Tímea Babosová a Andrea Hlaváčková. Obě soutěže tak ovládly nejvýše nasazené hráčky.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\nNásledující páry obdržely divokou kartu do hlavní soutěže:\n\n\n"}
{"id": "1291123", "url": "https://cs.wikipedia.org/wiki?curid=1291123", "title": "BMW Open 2017", "text": "BMW Open 2017\n\nBMW Open 2017, oficiálním názvem BMW Open by FWU AG 2017, byl tenisový turnaj pořádaný jako součást mužského okruhu ATP World Tour, který se hrál v areálu MTTC Iphitos na otevřených antukových dvorcích. Probíhal mezi 1. až 7. květnem 2017 v německém Mnichově jako čtyřicátý čtvrtý ročník turnaje.\n\nTurnaj s rozpočtem 540 310 eur a odměnami hráčům 482 060 eur patřil do kategorie ATP World Tour 250. Nejvýše nasazeným hráčem ve dvouhře se stal sedmnáctý tenista světa Gaël Monfils z Francie, kterého ve druhém kole vyřadil Jihokorejec Čong Hjon. Jako poslední přímý účastník hlavní singlové soutěže nastoupil ukrajinský 111. hráč žebříčku Sergij Stachovskij.\n\nTřetí singlový titul na okruhu ATP Tour získal 20letý Němec Alexander Zverev. Jubilejní desátou společnou trofej ze čtyřhry si připsal kolumbijský pár Juan Sebastián Cabal a Robert Farah.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1291124", "url": "https://cs.wikipedia.org/wiki?curid=1291124", "title": "Stejnopohlavní svazky v Srbsku", "text": "Stejnopohlavní svazky v Srbsku\n\nSrbsko v současné době neposkytuje homosexuálním párům žádný právní rámec pro jejich soužití. Po přijetí nového ústavního zákona v r. 2006 je stejnopohlavní manželství ústavou zákonem, neboť ta jej v článku 62 definuje jako svazek muže a ženy. Nicméně srbský právní řád na jednu stranu nepovoluje, ale ani nezakazuje registrované partnerství nebo domácí partnerství.\n\nV lednu 2011 umožnilo Ministerstvo zahraničí britskému velvyslanectví v Bělehradu uspořádat svatební obřad uzavření registrovaného partnerství mezi dvěma Brity nebo mezi Britem a osobou nedisponující srbským občanstvím. Francouzské velvyslanectví v Bělehradu rovněž získalo povolení na své půdě uskutečňovat svatební obřady uzavírání občanského paktu solidarity mezi Francouzi a jejich zahraničními partnery.\n\nV květnu 2013 bylo oznámeno, že se srbský parlament začne zabývat 4. června téhož roku návrhem zákona o stejnopohlavním partnerství. Zákon by garantoval stejnopohlavním partnerům právo navštěvovat svůj protějšek v nemocnici, pozůstalostní důchody po zemřelém partnerovi a některá další práva a povinnosti plynoucí z manželství. Není jasné, zda by zákon představoval neregistrované soužití nebo registrované partnerství.\n\nV listopadu 2015 podpořil předseda Sociální demokracie a bývalý srbský prezident Boris Tadić stejnopohlavní manželství a adopce dětí stejnopohlavními páry. Předseda hnutí \"Dosta je bilo\" Saša Redulović tuto vizi taktéž podpořil. Jiné strany jako například Demokratická strana rovněž vyjádřili možnou podporu právního uznání stejnopohlavních svazků. \n\n"}
{"id": "1291126", "url": "https://cs.wikipedia.org/wiki?curid=1291126", "title": "Istanbul Open 2017", "text": "Istanbul Open 2017\n\nIstanbul Open 2017, oficiálním názvem TEB BNP Paribas Istanbul Open 2017, byl tenisový turnaj pořádaný jako součást mužského okruhu ATP World Tour, který se hrál v areálu Koza World of Sports Arena na otevřených antukových dvorcích. Konal se mezi 1. až 7. květnem 2017 v turecké metropoli Istanbulu jako třetí ročník obnoveného turnaje.\n\nTurnaj s rozpočtem 497 255 eur patřil do kategorie ATP World Tour 250. Nejvýše nasazeným hráčem ve dvouhře se stal šestý tenista světa Milos Raonic z Kanady. Jako poslední přímý účastník hlavní singlové soutěže nastoupil britský 94. hráč žebříčku Aljaž Bedene.\n\nSedmnáctý singlový titul z okruhu ATP Tour si dvezl Chorvat Marin Čilić. Premiérovou společnou trofej ve čtyřhře vybojovala česká dvojice Roman Jebavý a Jiří Veselý..\n\nNásledující hráči obdrželi divokou kartu do hlavní soutěže:\n\nNásledující hráč obdržel do hlavní soutěže zvláštní výjimku:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\n\n"}
{"id": "1291128", "url": "https://cs.wikipedia.org/wiki?curid=1291128", "title": "Estoril Open 2017", "text": "Estoril Open 2017\n\nEstoril Open 2017, oficiálně se jménem sponzora Millennium Estoril Open 2017, byl tenisový turnaj pořádaný jako součást mužského okruhu ATP World Tour, který se hrál v tenisovém areálu Clube de Ténis do Estoril na otevřených antukových dvorcích. Probíhal mezi 1. až 7. květnem 2017 v portugalském přímořském letovisku Cascais jako třetí ročník turnaje.\n\nTurnaj s rozpočtem 540 310 eur a odměnami hráčům 482 060 eur patřil do kategorie ATP World Tour 250. Nejvýše nasazeným hráčem ve dvouhře se stal dvacátý hráč světa Pablo Carreño Busta ze Španělska. Jako poslední přímý účastník hlavní singlové soutěže nastoupil francouzský 106. hráč žebříčku Paul-Henri Mathieu.\n\nTřetí singlový titul na okruhu ATP Tour vybojoval Španěl Pablo Carreño Busta, jenž poprvé triumfoval na antuce. Premiérovou společnou trofej ve čtyřhře získala americko-novozélandská dvojice Ryan Harrison a Michael Venus.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1291136", "url": "https://cs.wikipedia.org/wiki?curid=1291136", "title": "Mutua Madrid Open 2017 – ženská čtyřhra", "text": "Mutua Madrid Open 2017 – ženská čtyřhra\n\nŽenská čtyřhra Mutua Madrid Open 2017 probíhala v první polovině května 2017. Do deblové soutěže madridského tenisového turnaje nastoupilo dvacet osm dvojic. Obhájcem titulu byl francouzský pár Caroline Garciaová a Kristina Mladenovicová, jehož členky nestartují společně. Garciaová se rozhodla věnovat především singlové kariéře. Spoluhráčkou Mladenovicové se stala Ruska Světlana Kuzněcovová, s níž skončila v úvodním kole na raketách Bertensové s Larssonovou.\n\nVítězem se stal třetí nasazený tchajwansko-švýcarský pár Čan Jung-žan a Martina Hingisová, který ve finále zdolal maďarsko-české turnajové šestky Tímeu Babosovou s Andreou Hlaváčkovou po dvousetovém průběhu 6–4 a 6–3. Obě šampionky si do žebříčku WTA připsaly 1000 bodů a získaly druhou společnou trofej po triumfu na Indian Wells Masters 2017. Čanová vybojovala jubilejní dvacátý deblový titul na okruhu WTA Tour a pro Hingisovou to bylo padesáté sedmé takové turnajové vítězství.\n\nČtyři nejvýše nasazené páry obdržely volný los do druhého kola.\n"}
{"id": "1291137", "url": "https://cs.wikipedia.org/wiki?curid=1291137", "title": "Mutua Madrid Open 2017 – mužská čtyřhra", "text": "Mutua Madrid Open 2017 – mužská čtyřhra\n\nMužská čtyřhra Mutua Madrid Open 2017 probíhala v první polovině května 2017. Do deblové soutěže madridského tenisového turnaje nastoupilo dvacet čtyři dvojic. Obhájcem titulu byl nizozemsko-rumunský pár Jean-Julien Rojer a Horia Tecău, jehož členové v úvodním kole skončili na raketách Kyrgiose se Sockem.\n\nVítězem se stal čtvrtý nasazený polsko-brazilský pár Łukasz Kubot a Marcelo Melo, který ve finále za 1.20 hodin zdolal francouzské turnajové šestky Nicolase Mahuta s Édouardem Rogerem-Vasselinem po dvousetovém průběhu 7–5 a 6–3. Oba šampioni si do žebříčku ATP připsali 1000 bodů a získali čtvrtou společnou trofej, respektive druhou ze série Masters. Turnajem prošli bez ztráty setu a v probíhající sezoně zvýšili aktivní poměr zápasové bilance na 17–7. Kubot vybojoval šestnáctý deblový titul na okruhu ATP Tour a pro Mela to bylo dvacáté čtvrté takové turnajové vítězství.\n\nVšechny nasazené páry obdržely volný los do druhého kola.\n"}
{"id": "1291138", "url": "https://cs.wikipedia.org/wiki?curid=1291138", "title": "Mutua Madrid Open 2017 – mužská dvouhra", "text": "Mutua Madrid Open 2017 – mužská dvouhra\n\nMužská dvouhra Mutua Madrid Open 2017 probíhala v první polovině května 2017. Do singlové soutěže madridského tenisového turnaje nastoupilo padesát šest hráčů. Z kvalifikace postoupilo devět tenistů, z toho sedm řádně po výhrách ve dvou kolech a dva jako tzv. šťastní poražení. Obhájcem titulu byl srbský druhý hráč světa Novak Djoković, kterého v semifinále vyřadil španělský antukář Rafael Nadal. Jednalo se o jejich 50. vzájemný zápas, který představoval rekordní počet dvojice v otevřené éře tenisu.\n\nRakušan Dominic Thiem postoupil poprvé v kariéře do semifinále turnaje série Masters.\nVítězem se stal čtvrtý nasazený 30letý Španěl Rafael Nadal, jenž ve finále za 2.17 hodin zdolal rakouskou turnajovou osmičku Dominica Thiema po dvousetovém průběhu 7–6 a 6–4. V probíhající sezóně si tak připsal třetí turnajové vítězství, které představovalo sedmdesátý druhý singlový titul na okruhu ATP Tour a rekordní 52. trofej z antuky. Rovněž vyrovnal absolutní Djokovićův rekord 30 titulů ze série Masters.\n\nOd ledna 2017 se Nadal probojoval do šesti finále z osmi odehraných turnajů a dominanci na antukovém povrchu potvrdil zápasovou bilancí 15:0. Z Madridu si odvezl pátou trofej, když ve španělské metropoli vyhrál již v letech 2005, 2010, 2013 a 2014. Rakušana Thiema zdolal potřetí v sezóně a zvýšil aktivní poměr na 4–1. Před turnajem se potýkal se zánětem středního ucha. Na 4. místě žebříčku ATP následně vystřídal Rogera Federera.\nOsm nejvýše nasazených hráčů obdrželo volný los do druhého kola.\n\n"}
{"id": "1291141", "url": "https://cs.wikipedia.org/wiki?curid=1291141", "title": "Mistrovství Evropy v zápasu řecko-římském 2017", "text": "Mistrovství Evropy v zápasu řecko-římském 2017\n\nMistrovství Evropy v zápasu řecko-římském za rok 2017 proběhlo v hale Spens v Novim Sadu, Srbsko ve dnech 6.-7. května 2017.\n\n\n\n\n"}
{"id": "1291151", "url": "https://cs.wikipedia.org/wiki?curid=1291151", "title": "Mistrovství Evropy v zápasu ve volném stylu 2017", "text": "Mistrovství Evropy v zápasu ve volném stylu 2017\n\nMistrovství Evropy v zápasu ve volném stylu za rok 2017 proběhlo v hale Spens v Novim Sadu, Srbsko ve dnech 2.-5. května 2017.\n\n\n\n\n"}
{"id": "1291159", "url": "https://cs.wikipedia.org/wiki?curid=1291159", "title": "Mambo (tanec)", "text": "Mambo (tanec)\n\nMambo je latinskoamerický tanec, který ve 40. letech 20. století vytvořil kubánský a později mexický kapelník a skladatel Pérez Prado. Chtěl tak vytvořit taneční doplněk stejnojmennému hudebnímu stylu, u jehož kořenů o dekádu předtím stál kubánský skladatel Arsenio Rodríguez. Pérez také vytvořil sám pojem \"mambo\". Převzal ho z konžštiny, v němž značí „rozhovor s bohy“. Protože Prado odešel do Mexika, stalo se právě Mexiko epicentrem tohoto tanečního stylu. K jeho popularitě přispěla i řada filmů, které Prado v Mexiku natočil. Slavnými tanečníky mamba se stali Tongolele, Adalberto Martínez, Rosa Carmina, Tin Tan či Lilia Prado. Původní mambo má velmi komplikované kroky. Když se styl dostal do Spojených států, zejména do New Yorku, bývaly tyto kroky značně zjednodušovány a v Americe se tak jako \"mambo\" často označuje jistá variace salsy (někdy se hovoří o „mambu na druhou“, neboť krok se dělá na druhou dobu, nebo americkém mambu). Taneční styl mambo byl mimořádně zpopularizován v 80. letech, když ho využili tvůrci filmu \"Hříšný tanec\" - tanečník Johnny v podání Patricka Swayzeho učí Baby právě mambo.\n\n"}
{"id": "1291163", "url": "https://cs.wikipedia.org/wiki?curid=1291163", "title": "Lužný (příjmení)", "text": "Lužný (příjmení)\n\nČeské příjmení Lužný má více nositelů:\n\n"}
{"id": "1291180", "url": "https://cs.wikipedia.org/wiki?curid=1291180", "title": "Besim Korkut", "text": "Besim Korkut\n\nBesim-efendija Korkut (25. listopadu 1904 Travnik, Bosna a Hercegovina – 3. listopadu (někdy uváděno 2. listopadu) 1975 Sarajevo, Socialistická federativní republika Jugoslávie) byl bosenskohercegovský islámský teolog, spisovatel, překladatel a pedagog bosňáckého původu. Je autorem nejrozšířenějšího překladu Kurʼánu do srbochorvatšiny, resp. bosenštiny.\n\nNarodil se do travnické rodiny s bohatou tradicí islámské vzdělanosti. Jeho otec Ahmed Munib-efendija (1848?–1925), ředitel v muslimské základní škole, ruždii, pak mudarris (učitel) v travnické medresea nakonec člen Ulema-medžlisu Islámského společenství v Bosně a Hercegovině, se oženil s Šehidou/Šahidou Biščević, s níž přivedl na svět tři syny (Sakib, 1884–1929, Derviš, 1888–1969, a Hamdija). V druhém manželství s Arifou Oručovou se narodili synové Besim, 1904–1975, a Hazim. Vedle to měl pět dcer. Ahmedův bratr Muhamed Hazim-efendija byl v letech 1877–1914 travnickým muftím, stejně jako jejich otec Derviš Muhamed-efendija (1830–1877).\n\nBesim se narodil v Travniku (některé zdroje mylně uvádějí Sarajevo). Ruždii, islámskou základní školu, navštěvoval v Travniku, Okružní medresu v Sarajevu (otevřena 1916, od 1922 jako Vyšší medresa, 1924 zrušena), kde byl ředitelem jeho bratr Sakib a učitelem bratr Derviš. Mezi lety 1920 a 1925 navštěvoval Šarí'atskou soudní školu v Sarajevu. V letech 1925–1931 studoval na káhirské Univerzitě al-Azhar. Po návratu do vlasti se stal suplentem v Šarí'atské soudní škole (11. září 1931–28. června 1937), kde přednášel arabský jazyk, stylistiku, šarí'atské právo, aqaid a dějiny islámu, a do toho byl jistý čas i učitelem náboženství v Prvním chlapeckém gymnáziu v Sarajevu. Po uzavření soudní školy (1937) byl umístěn do Šarí'atského gymnázia v Sarajevu a hned nato do mostarského gymnázia jako učitel náboženství (do 1940), pak znovu do Šarí'atského gymnázia, kde setrval až do roku 1944. Vedle toho přednášel ve Vyšší šarí‘atsko-teologické škole (\"Viša islamska šerijatska-teološka škola\"). Následně odešel na území pod kontrolou komunistických partyzánů.\n\nPo osvobození pracoval v Ministerstvu školství Lidové vlády Bosny a Hercegoviny (1945–1947) a nato ve Výboru pro vysoké školy a vědecká pracoviště (1947–1950). Krátce po založení Orientálního ústavu v Sarajevu byl přijat do jeho řad (1951) a zůstal v něm až do odchodu do penze (1. března 1969). Za působení v ústavu honorárně přednášel na Katedře orientalistiky Filozofické fakulty Univerzity v Sarajevu.\n\nRoku 1934 se zúčastnil výběrového řízení na novou učebnici islámského náboženství pro sedmý ročník středních škol, které pořádal Ulema-medžlis, nejvyšší rada Islámského společenství. Publikace byla vydána o rok později. V této době začal hojněji přispívat i do islámských periodik. Roku 1952 vydal Mluvnici arabského jazyka pro klasická gymnázia.\n\nPoslední dvě desetiletí svého života věnoval překladu Kurʼán. Kvůli neshodám s tehdejším reisu-l-ulemou Selejman-efendijou Kemurou kniha vyšla až roku 1977, dva roky po autorově smrti. Ve své době se jednalo o první přímý a úplný překlad z arabského jazyka.\n\nBesim zemřel 3. listopadu 1975 v Sarajevu. Nekrolog v časopisu Příspěvky k orientální filologii (\"Prilozi za orijentalnu filologiju\") uvádí 30. listopadu, což je zjevný překlep. Náboženský obřad spojený s pohřbem byl totiž vystrojen hned 4. listopadu.\n\n\n"}
{"id": "1291181", "url": "https://cs.wikipedia.org/wiki?curid=1291181", "title": "Putineiu (župa Teleorman)", "text": "Putineiu (župa Teleorman)\n\nPutineiu je rumunská obec v župě Teleorman. V roce 2011 zde žilo 2 371 obyvatel. Obec se skládá ze tří částí.\n\n\n"}
{"id": "1291182", "url": "https://cs.wikipedia.org/wiki?curid=1291182", "title": "Putineiu", "text": "Putineiu\n\nPutineiu je název dvou obcí v Rumunsku:\n\n"}
{"id": "1291184", "url": "https://cs.wikipedia.org/wiki?curid=1291184", "title": "Ublížení na zdraví z nedbalosti", "text": "Ublížení na zdraví z nedbalosti\n\nKdo jinému z nedbalosti ublíží na zdraví tím, že poruší důležitou povinnost vyplývající z jeho zaměstnání, povolání, postavení nebo funkce nebo uloženou mu podle zákona, bude potrestán odnětím svobody až na jeden rok nebo zákazem činnosti.\n\nKdo z nedbalosti způsobí ublížení na zdraví nejméně dvou osob proto, že hrubě porušil zákony o ochraně životního prostředí nebo zákony o bezpečnosti práce nebo dopravy anebo hygienické zákony, bude potrestán odnětím svobody až na tři léta. \n\nUblížení na zdraví je takový stav, kdy poškozený, kvůli poruše zdraví nebo onemocnění, nemůže po delší dobu žít obvyklým způsobem života. Zároveň tato porucha zdraví nebo onemocnění poškozeného vyžaduje ošetření lékaře.\n\nNeexistuje žádný graf nebo zákon, na který bychom se mohli odkázat, abychom zjistili, zda za určitých okolností bylo jednání člověka rozumné či nikoliv. Místo toho se soudy dívají na to, co se nazývá \"celková okolnost\", aby zjistila, zda chování osoby bylo nedbalé. Hledí se na ustanovené prvky. Existují tři prvky - chování, příčina a poškození. Čtyři prvky - povinnosti, porušení, příčiny a škody a nebo pět prvků - povinnost, porušení, skutečné příčiny, blízké příčiny a škody. Všechny jsou správné, používají se různě při potřebě specifikace případu od případu.\n\n\nNedbalost může být způsobená i spoluzaviněním jiných osob, nebo i poškozeným samotným. Při rozhodování, zdali se jednalo o nedbalost či nikoli, je důležité posoudit, jestli pachatel věděl, vědět mohl a měl, že porušením předpisu může způsobit následek v podobě ublížení na zdraví. Za nedbalost nelze pokládat, když pachatel porušil předpisy, kvůli svým nově nabytým poznatkům či odborným znalostem, za předpokladu, že tím ublížení na zdraví způsobeno nebude.\n\n„Porušení důležité povinnosti vyplývající ze zaměstnání, povolání, postavení nebo funkce uložené podle zákona je třeba považovat porušení některé z mnoha možných důležitých povinností, které mají vztah k ochraně zdraví lidí“. Mezi porušením důležité povinnosti a ublížením na zdraví musí však být prokázána příčinná souvislost. \n„Porušení důležité povinnosti při provozu na silnicích je zejména takové porušení povinnosti řidiče motorového vozidla, které se zřetelem na sílu, rychlost a hmotnost motorových vozidel může mít za následek vážnou dopravní nehodu a které podle všeobecné zkušenosti takový následek skutečně často mívá“.\nPokud je následek porušení důležité povinnosti těžší (zraněny jsou nejméně dvě osoby) pak je vyšší trestnost „(…) a současně tím, že tento následek byl způsoben hrubým porušením zákonů o ochraně životního prostředí nebo zákonů o bezpečnosti práce nebo dopravy anebo hygienických zákonů“. \n"}
{"id": "1291199", "url": "https://cs.wikipedia.org/wiki?curid=1291199", "title": "Julius Fischer", "text": "Julius Fischer\n\nJulius Fischer (2. srpna 1869 Jeneč - 28. prosince 1936 Praha) byl český malíř a středoškolský pedagog.\n\nJulius Fischer se narodil 2. srpna 1869 v Jenči do rodiny sládka Františka Fischera. Studoval na malířské akademii v Praze u profesora Maxmiliána Pirnera. Studium ukončil v roce 1896, ale dál se vzdělával u Mikoláše Alše ve sgrafitové technice. Zpočátku vyučoval na střední škole a rovněž s prof. Adolfem Liebscherem pracoval na jeho větších freskách. V letech 1911-1918 realizoval vnitřní výzdobu hradu Kokořína, která byla jeho vrcholným dílem. V roce 1919 vytvořil fresky nad schodištěm Nové radnice v Josefově, na kterých zobrazil dějinný vývoj města Josefova od založení pevnosti až po vznik samostatné Československé republiky. Rovněž navrhl pro kostel sv.Petra v Praze malovaná okna.\n\nJulius Fischer se převážně věnoval malbě fresek, které realizoval na domech v Praze i na venkově. Rovněž namaloval přes 30 historických obrazů z husitských dějin a bojů se Švédy, ale zabýval se rovněž portrétem a žánrem.\n\n\n"}
{"id": "1291202", "url": "https://cs.wikipedia.org/wiki?curid=1291202", "title": "Těžké ublížení na zdraví z nedbalosti", "text": "Těžké ublížení na zdraví z nedbalosti\n\nTěžké ublížení na zdraví z nedbalosti (§147) je zákonem obsaženým v trestním zákoníku ČR. Upravujícím stanovení těžkého ublížení na zdraví z nedbalosti. Zákon č. 40/2009 Sb., trestní zákoník, Hlava I: Trestné činy proti životu a zdraví, Díl 2: Trestné činy proti zdraví. \n§ 147 Těžké ublížení na zdraví z nedbalosti je stanoveno takto:\n\n(1) Kdo jinému z nedbalosti způsobí těžkou újmu na zdraví, bude potrestán odnětím svobody až na dvě léta nebo zákazem činnosti.\n\n(2) Odnětím svobody na šest měsíců až čtyři léta nebo peněžitým trestem bude pachatel potrestán, spáchá-li čin uvedený v odstavci 1 proto, že porušil důležitou povinnost vyplývající z jeho zaměstnání, povolání, postavení nebo funkce nebo uloženou mu podle zákona.\n\n(3) Kdo z nedbalosti způsobí těžkou újmu na zdraví nejméně dvou osob proto, že hrubě porušil zákony o ochraně životního prostředí nebo zákony o bezpečnosti práce nebo dopravy anebo hygienické zákony, bude potrestán odnětím svobody na dvě léta až osm let.\n\nZákon o těžkém ublížení na zdraví je rozdělen do třech paragrafů, které obsahují délku odnětí svobody a podmínky porušení nařízení.\n\nDle trestního zákoníku těžké ublížení na zdraví upravuje tyto paragrafy trestního zákoníku:\n\n§ 16 – nedbalost, § 55 a násl. – odnětí svobody, § 67 až 69 – peněžitý trest, § 73 a 74 – zákaz činnosti, § 143 – usmrcení z nedbalosti, § 145 – těžké ublížení na zdraví, § 148 – ublížení na zdraví z nedbalosti\nNíže uvedené předpisy jsou závislé či související na trestním zákoníku §147 těžké ublížení na zdraví z nedbalosti:\n\nzákon č. 361/2000 Sb., o provozu na pozemních komunikacích a o změnách některých zákonů (zákon o silničním provozu); zákon č. 56/2001 Sb., o podmínkách provozu vozidel na pozemních komunikacích a o změně zákona č. 168/1999 Sb., o pojištění odpovědnosti za škodu způsobenou provozem vozidla a o změně některých souvisejících zákonů (zákon o pojištění odpovědnosti z provozu vozidla), ve znění zákona č. 307/1999 Sb.; zákon č. 12/1997 Sb., o bezpečnosti a plynulosti provozu na pozemních komunikacích; vyhláška č. 30/2001 Sb., kterou se provádějí pravidla provozu na pozemních komunikacích a úprava a řízení provozu na pozemních komunikacích; vyhláška č. 341/2002 Sb., o schvalování technické způsobilosti a o technických podmínkách provozu vozidel na pozemních komunikacích\n\nDefinice trestného činu těžkého ublížení na zdraví z nedbalosti:\n\nTrestný čin těžkého ublížení na zdraví z nedbalosti podle § 147 lze spáchat z hlediska jednání jako znaku objektivní stránky této skutkové podstaty jak konáním, tak i opomenutím ve smyslu § 112. Například opomenutím lékaře, záležejícím v nedostatečném vyšetření lehce zraněného poškozeného, který v důsledku tohoto pochybení lékaře v poskytnuté péči a v nedostatečném léčení utrpěl těžkou újmu na zdraví.\n\nKdo může být definován jako pachatel těžkého ublížení na zdraví z nedbalosti: \n\nPachatelem trestného činu těžkého ublížení na zdraví z nedbalosti může být kterákoli fyzická osoba (obecný subjekt). Pachatelem nemůže být právnická osoba \n\nUsnesení Nejvyššího soudu z 25. 2. 2016, sp. zn. 8 Tdo 90/2016, podle něhož, jestliže došlo ke střetu volně pobíhajícího domácího zvířete s jiným účastníkem provozu na pozemní komunikaci, jemuž tím byla způsobena těžká újma na zdraví (§ 122 odst. 2 TrZ), může být porušení důležité povinnosti ve smyslu § 147 odst. 2 TrZ shledáno i v jednání pachatele – vlastníka nebo držitele takového zvířete (např. psa), který dovolil jeho volné pobíhání po pozemní komunikaci a nebyl s ním spojen natolik, aby jej mohl ovládat (měl ho např. na vodítku), poněvadž příčinou vzniku uvedeného následku bylo porušení povinnosti vymezené v § 60 odst. 11 zákona č. 361/2000 Sb., o provozu na pozemních komunikacích a o změnách některých zákonů (zákon o silničním provozu), ve znění pozdějších předpisů, a povinnosti účastníka provozu na pozemních komunikacích plynoucí z § 4 písm. a) tohoto zákona, ve smyslu nichž byl pachatel jako chodec [§ 2 písm. a), j) zákona o silničním provozu] na pozemní komunikaci povinen chovat se ohleduplně a ukázněně, aby svým jednáním neohrožoval život, zdraví nebo majetek jiných osob, neboť tyto povinnosti mají zamezit i neovladatelnému chování domácích zvířat, která představují nepředvídatelné překážky provozu na pozemní komunikaci, jež obvykle při střetu s nimi vedou k těžkým následkům (2016/8 – publ. pod. č. 36)\n"}
{"id": "1291226", "url": "https://cs.wikipedia.org/wiki?curid=1291226", "title": "Univerzita v Kapském Městě", "text": "Univerzita v Kapském Městě\n\nUniverzita v Kapském Městě, anglicky University of Cape Town, je veřejná univerzita v Jihoafrické republice, v Kapském Městě. Založena byla roku 1829 pod názvem \"South African College\", v roce 1918 pak získala rozhodnutím parlamentu status univerzity i současný název a stala se tak nejstarší vysokou školou v jižní Africe a dokonce i v subsaharské Africe. V žebříčku QS World University Rankings stojí dlouhodobě nejvýše ze všech afrických univerzit. Výuka na univerzitě probíhá v angličtině. Hlavní kampus univerzity (tzv. \"Upper Campus\") se nachází ve čtvrti Cape Townu zvané Devil's Peak. Mezi absolventy univerzity najdeme pět nositelů Nobelovy ceny, za lékařství a fyziologii ji získali Max Theiler a Allan McLeod Cormack, za literaturu John Maxwell Coetzee, za chemii Aaron Klug a za mír Ralph Bunche. \n\n"}
{"id": "1291234", "url": "https://cs.wikipedia.org/wiki?curid=1291234", "title": "Waldorfové", "text": "Waldorfové\n\nWaldorfové, \"(von) Waldorf\", dříve též jako \"Waldorff\" či \"Walldorf\", je někdejší, původem německý šlechtický rod z Kolína nad Rýnem usedlý v Čechách a Moravě.\n\n\n \n"}
{"id": "1291238", "url": "https://cs.wikipedia.org/wiki?curid=1291238", "title": "Federální univerzita v Rio de Janeiro", "text": "Federální univerzita v Rio de Janeiro\n\nUniversidade Federal do Rio de Janeiro, česky Federální univerzita v Rio de Janeiro, někdy zvaná též Brazilská univerzita je veřejná vysoká škola ve státě Rio de Janeiro v Brazílii. Jde o jedno z největších brazilských center excelence. \nV roce 2015 se v žebříčku QS World University Rankings umístila třetí z brazilských univerzit a devátá z univerzit v Latinské Americe. Výuka probíhá nepřetržitě od roku 1792, kdy škola vznikla jakožto Královská akademie artilerie, fortifikace a designu, ovšem jakožto univerzita oficiálně vznikla až roku 1920, dekretem prezidenta Epitácio Pessoi. Univerzita krom výuky spravuje sedm muzeí (zejména Národní muzeum), devět nemocnic, stovky laboratoří a výzkumných zařízení a 43 knihoven. Univerzita se nachází převážně ve městě Rio de Janeiro, hlavními areály jsou \"Praia Vermelha\" a novější \"Cidade Universitária\", ve kterém sídlí \"Parque Tecnológico do Rio\", tzv. výzkumný cluster. V Rio de Janeiro je také několik dislokovaných školních areálů: hudební škola, právnická vysoká škola, Ústav filozofie a sociálních věd a Institut dějin. Některé součásti školy jsou i mimo Rio, ve městě Macaé se nachází výzkumné a učební středisko zaměřené na otázky životního prostředí a ropy, ve městě Duque de Caxias bylo zřízeno centrum pokročilých studií \"Pólo Avançado de Xerém\", zaměřené zejména na biotechnologie a nanotechnologie. Ke známým absolventům univerzity patří architekt Oscar Niemeyer či spisovatelé Clarice Lispectorová, Jorge Amado a Vinicius de Moraes.\n\n"}
{"id": "1291249", "url": "https://cs.wikipedia.org/wiki?curid=1291249", "title": "Kostel Slezské církve evangelické (Bohumín)", "text": "Kostel Slezské církve evangelické (Bohumín)\n\nKostel Slezské církve evangelické v Novém Bohumíně (okres Karviná) je farní kostel Slezské církve evangelické augsburského vyznání, který byl postaven v letech 1900–1901 a je kulturní památka České republiky.\n\nV roce 1888 byla utvořena kazatelská stanice patřící pod evangelický sbor v Orlové. Bohoslužby od roku 1887 se konaly v budově německé školy, později v hostinci Moritze Saffiera. V srpnu 1900 byla zahájena výstavba evangelického kostela na pozemku, který daroval Heinrich hrabě Larisch-Mönnich. Posvěcení základního kamene se uskutečnilo 12. srpna 1900; na slavnosti kázali superintendent Haase německy a farář Rusnok polsky. Projekt vypracoval brněnský architekt Julius Leisching a stavbu provedli bohumínští stavitelé Josef Berger a Karl Kraus. Náklady na stavbu činily 60 000 Kč a byly pokryty ze sbírek věřících a také spolků z Nizozemí, Německa a Švédska, konkrétně \"Schwedisch Gustav-Adolf-Verein\" (\"Švédský spolek Gustava Adolfa\"). Kostel byl vysvěcen 15. října 1901. V roce 1922 se stává samostatným evangelickým sborem. V roce 1926 byla postavena fara. Po druhé světové válce kostel byl konfiskován jako německý majetek, který byl evangelické církvi vrácen v sedmdesátých letech 20. století. Generální oprava byla dokončena v roce 1974. Kostel slouží k bohoslužebným účelům především Slezské církve evangelické augsburského vyznání, ale také několika dalším evangelickým (protestantským) církvím (Husův sbor).\n\nJednolodní podélná zděná stavba z režného zdiva s příčnou lodí. V ose průčelí je předsazená hranolová věž.\n"}
{"id": "1291251", "url": "https://cs.wikipedia.org/wiki?curid=1291251", "title": "Bon Appétit (píseň, Katy Perry)", "text": "Bon Appétit (píseň, Katy Perry)\n\n\"Bon Appétit\" je píseň z alba \"Witness\" americké zpěvačky Katy Perry s hostem americké hip hopové skupiny Migos. Skladba byla vydána 28. dubna 2017 jako druhý singl z její pátého studiového alba \"Witness\". Oficiální videoklip vydala zpěvačka 12. května 2017.První oficiální remix k písni byl vydán 16. května 2017.\n\nNa 24. dubna 2017 zpěvačka rozeslala recept na \"World's Best Strawberry Shortcake\". Zpěvačka oznámila, že singl bude vydán o dva dny později. Capitol Records vydal ke stažení na 28. dubna 2017, jako druhý singl z jejího pátého studiového alba \"Witness\".\n"}
{"id": "1291252", "url": "https://cs.wikipedia.org/wiki?curid=1291252", "title": "Kaple Panny Marie Bolestné (Vatín)", "text": "Kaple Panny Marie Bolestné (Vatín)\n\nKaple Panny Marie Bolestné je malá sakrální stavba ve Vatíně ve farnosti Obyčtov, která patří do žďárského děkanátu brněnské diecéze. Kaple není památkově chráněna.\n\nV 80. letech 19. století byla vesnice Vatín čtyřikrát postižena velmi zhoubnými požáry (1881, 1882, 1883 a 1885). Představitelé obce se tedy usnesli postavit kapli, jako prosbu k Bohu, aby byla vesnice dalších pohrom ušetřena. Byl ustaven \"Výbor\" pro realizaci stavby a na její finanční zajištění se vykonala sbírka. Stavba kaple pak proběhla v letech 1888-1891. Stavbou se nicméně obec zadlužila, a dluh byl umořen až v roce 1901. Průběh stavby, doplněný o podrobné účetnictví byl sepsán v pamětním spise (originálním pravopisem) \"Na památku založení a vystavění Kaple v obci Vatině vroku 1888\".\n\nKaple je filiální k farnosti v Obyčtově a jsou v ní pravidelné bohoslužby (zpravidla každou středu v 17.00 hod.).\n\nKaple je jednolodní stavba, na boku se třemi okenními osami. Presbytář je neodsazený, uzavřený trojboce. Vstupnímu průčelí je představena užší věž s vysokou jehlancovou střechou. Fasády jsou členěny naznačenými pilastry.\n\n"}
{"id": "1291256", "url": "https://cs.wikipedia.org/wiki?curid=1291256", "title": "Teorie podkovy", "text": "Teorie podkovy\n\nTeorie podkovy je politologickým konstruktem popisujícím politické spektrum v tom smyslu, že extrémní strany pravice a levice jsou v ní přiblíženy k sobě. Spektrum tak získává místo klasického lineárního tvaru, tvar koňské podkovy. Za tvůrce této myšlenky je považován Francouz Jean-Pierre Faye.\n\nTeorie podkovy pracuje s lineárním politickým spekterem, ale pomocí vícerozměrového vykreslení. Má tak možnost vyzdvihnout právě podobnost krajních bodů spektra\n\nPrvní užití v teorii politiky pochází z knihy Jean-Pierre Faye \"Le Siècle des idéologies\" z roku 2002. Teorie je obecně řazena k \"\"pluralistické škole\"\" reprezentované například S.M.Lipsetem nebo D.Bellem.\n\nV roce 2006 byl termín užíván při popisu zdrojů nového antisemitismu.\n\nV roce 2008, Josef Joffe, tehdy hostující člen Hooverova institutu napsal:\n\n"}
{"id": "1291257", "url": "https://cs.wikipedia.org/wiki?curid=1291257", "title": "University of Virginia", "text": "University of Virginia\n\nUniversity of Virginia, česky Univerzita ve Virginii, je veřejná univerzita ve státě Virginie ve Spojených státech amerických.\n\nByla založena v roce 1819 autorem deklarace nezávislosti Thomasem Jeffersonem. V první správní radě univerzity zasedali i další významní politici James Madison a James Monroe, který byl v tu chvíli prezidentem Spojených států. Univerzita se soustředí především na vědecký výzkum.\n\nHistorický školní areál o rozloze 1682 akrů byl roku 1987 zapsán na seznam světového dědictví UNESCO a je považován za jeden z nejkrásnějších univerzitních kampusů v zemi. Univerzita je známa též velkým množstvím studentských spolků a univerzitním sportem. Ke známým absolventům patří spisovatelé Edgar Allan Poe a Georgia O'Keeffe, informatik John Backus, bývalý generální tajemník NATO Javier Solana či prezident USA Woodrow Wilson.\n\n"}
{"id": "1291276", "url": "https://cs.wikipedia.org/wiki?curid=1291276", "title": "Sejfullah Proho", "text": "Sejfullah Proho\n\nSejfullah-efendija (event. Sejfulah) Proho či Prohić (1858/1859 Konjic, osmanská říše – 27. prosince/29. prosince 1932, Království Jugoslávie) byl bosenskohercegovský islámský duchovní a pedagog bosňáckého původu.\n\nNarodil se do vážené hercegovské muslimské rodiny Proho (event. Prohić). Jeho otec zemřel na pouti do Mekky roku 1892. V Konjici se vzdělával u Derviš-efendiji Gaća (zemřel cca 1870) a háfize Zulfikar-efendiji Džumhura (cca 1815–1892/94), nižší medresu pod vedením Omer-efendiji Huma (1808–1880). Poté odešel do Sarajeva, kde navštěvoval přednášky Mustafy Hilmi-efendiji Hadžiomeroviće, sarajevského muftího, mudarrise Gazi Husrev-begovy medresy a budoucího reisu-l-ulemy Islámského společenství, a Hasan-efendiji Spaha. V pětadvaceti lety odešel za vyšším vzděláním do Istanbulu, kde strávil následujících jedenáct let.\n\nPo návratu do vlasti roku 1894 získal místo učitele (\"muallim\") v reformované islámské základní škole. Po čtyřech letech se stal mudarrisem, hlavním pedagogem, v cazinské medrese. Roku 1909 byl přijat za učitele v Šarí'atské soudní škole, v níž působil až do svého penzionování roku 1926 (4. ledna 1909–19. října 1926). V tu dobu se mu zhoršoval zrak, až zcela oslepl.\n\n"}
{"id": "1291277", "url": "https://cs.wikipedia.org/wiki?curid=1291277", "title": "Clash of Clans", "text": "Clash of Clans\n\nClash of Clans je strategická hra na iOS a Android, spuštěná vývojáři (Supercell) platformě Google Play v roce 2012. \n\nHra funguje na modelu free to play, tedy je zdarma, ovšem je možné pomocí takzvaných mikrotransakcí nakupovat herní měnu a urychlovat tak vývoj nebo přinášet další výhody.\n\nHra se odehrává na platformě připomínající bojové pole, kde má hráč možnost vylepšovat budovy, vojáky nebo zdi, které zpomalují útoky nepřátel. Útoky probíhají v době, kdy nepřátelská vesnice není aktivní (on-line) a trvají 180 sekund, čili 3 minuty. Útočení má za cíl zničit vesnici svými jednotkami na 50 % a více nebo také vykrást zásobníky zlata protivníkovi. Ve hře se nakupuje za zlato, elixíry které se získávají z tzv. pumpy elixíru nebo dolů na mince. \n\nV Clash of Clans je 21 bojovníků a 11 lektvarů. Obranných věží je tu celá řada (tesla, inferno, mortar, kanón, lučišnické věže aj.), pak dále jsou tu nástražné bomby a nebo prkna s pružinkou v zemi, která odpálí nepřítele do vzduchu. Hlavní herní měnou jsou elixíry, peníze a tzv. temný elixír, za který se nakupují temní hrdinové. Elixíry s penězi lze získat pomocí sběračů. Temný elixír se získává stejným způsobem, ale je podstatně vzácnější. Vylepšení hlavní budovy (radnice\")\" hráči umožní kupovat nové budovy, bojovníky a vylepšovat je. \n\nVe hře se získávají trofeje (slangově \"pohárky\") za dobytou vesnici jiného hráče. Za jeden útok je možno získat 3 hvězdy. Za získaní alespoň 1 hvězdy dostane hráč (podle úrovně soupeře) určitý počet trofejí (obvykle 6 až 28). Pokud ale bude útok neúspěšný (nezíská ani jednu hvězdu), útočníkovi se naopak trofeje odečtou. Pokud hráč poškodí či zničí obránci nějakou budovu, kde se skladují elixíry či zlato, tak část těchto surovin připadne útočníkovi. Hráč se může dostat do ligy, podle toho kolik má trofejí. V čím lepší lize hráč je, tím má větší výhody v podobě bonusů a truhel. \n\n\nZa každých 5 hvězd vybojovaných ve hře více hráčů získá hráč podle úrovně ligy truhlu ve které je odměna v podobě zlata a elixíru. \n\nVe hře jsou možné také útoky pro jednoho hráče: \n\n\nPři útočení hráč k zničení vesnice využívá jednotek. Ty můžeme rozdělit do několika druhů: \n\n\nKlan (klan, cech, tým, spolek, anglicky \"clan\") může založit kdokoliv, kdo má postavený klanový hrad (anglicky \"Clan castle\"). Do klanu se může připojit max. 50 hráčů, kteří si mezi sebou posílají jednotky do klanového hradu, aby je chránili před případným napadením. \n\nBojování v Klanových válkách (anglicky \"Clan Wars\") je součástí a cílem klanu. Hráči se domlouvají v chatu na kdo na koho v Klanových válkách zaútočí. Klanové války probíhají mezi klany ve dvou fázích. První fáze je přípravná, kde se hráč může podívat na nepřítelovu vesnici a trvá 24 hodin. 2. fáze je bitevní, ve které se po dobu 24 hodin bojuje, však každý hráč má pouze dva pokusy na nepřátelský klan zaútočit. Vyhrává klan, který dohromady získal více hvězd za dobyté vesnice. Po skončení klanových válek účastníci získají určitou odměnu. Výše odměny závisí na úspěšnosti útoků určitého hráče (každý hráč získá jinou výši odměny) a jestli klan vyhrál (za prohru hráč získá poloviční počet odměn než, kdyby klan vyhrál).\n\nHra obsahuje také Ligové klanové války (anglicky \"Clan Wars Leagues\"), kde proti sobě hraje 8 klanů. Tato akce se koná 1× za měsíc.\n\n"}
{"id": "1291278", "url": "https://cs.wikipedia.org/wiki?curid=1291278", "title": "Žebříček IIHF 2016", "text": "Žebříček IIHF 2016\n\nŽebříček IIHF 2016 je žebříček národních týmů v ledním hokeji sestavený Mezinárodní federací ledního hokeje pro rok 2016.\n\n"}
{"id": "1291281", "url": "https://cs.wikipedia.org/wiki?curid=1291281", "title": "Australská národní knihovna", "text": "Australská národní knihovna\n\nNárodní knihovna Austrálie je největší knihovnou v Austrálii. Sídlí v hlavním městě Canberra. Vznikla roku 1960, na základě zákona \"National Library Act\". Navazuje však na činnost parlamentní knihovny (\"Commonwealth Parliamentary Library\"), jež vznikla roku 1901. Hlavní budova knihovny byla postavena roku 1968, na základě architektonického návrhu Waltera Bunninga. Dle zákona o národní knihovně je odpovědná za \"udržování a rozvoj národní sbírky knihovních materiálů včetně komplexní sbírky knihovních materiálů vztahujících se k Austrálii a australskému lidu\". Krom toho má knihovna rozsáhlou sbírku materiálů týkajících se asijské kultury (\"Australian Buddhist Library Collection\" ad.). Téměř 174 000 položek ze sbírky knihovny je digitalizováno a volně přístupno na internetu.\n\n"}
{"id": "1291283", "url": "https://cs.wikipedia.org/wiki?curid=1291283", "title": "Jacqueline de Longwy", "text": "Jacqueline de Longwy\n\nJacqueline de Longwy (asi 1520 – 28. srpna 1561), vévodkyně z Montpensier a Dauphine z Auvergne, byla francouzskou šlechtičnou a nevlastní neteří krále Františka I. Francouzského. Byla také první manželkou Ludvíka z Montpensier a matkou jeho šesti dětí. Šarlota Bourbonská, třetí manželka Viléma I. Oranžského byla její dcerou.\n\nJako vysoce postavený člen rodiny Valois, se účastnila dvorních slavností a obřadů.\n\nJacqueline se narodila neznámo kdy před rokem 1520 jako nejmladší dcera Jeana IV. de Longwy, seigneura de Givry, barona z Pagny a z Mirebeau (zemřel v roce 1520) a Jany z Angoulême, hraběnky z Bar-sur-Seine, nemanželské nevlastní sestry francouzského krále Františka I.\n\nJacqueline měla dvě starší sestry. Ta nejstarší, Františka de Longwy, dáma de Pagny a de Mirebeau (asi 1510 – 1561)D, se poprvé provdala v roce 1526 za Filipa de Chabot, seigneura de Brion, hraběte z Charny a Buzançois, admirála Francie, se kterým měla šest dětí. Podruhé se Františka provdala v roce 1545 za Jacquese de Perusse, seigneura d'Escars, se kterým měla jednoho syna, kardinála Anne d'Escars de Givry. Jacquelina druhá starší sestra Klaudie se stala abatyší v Jouarre.\n\nJejím strýcem z otcovy strany byl Claude de Longwy de Givry, biskup v Amiens. Prarodiči jí byli Filip de Longwy, seigneur z Pagny a Jeanne de Bauffremont, dáma de Mirebeau, a Karel z Angoulême a jeho milenka Antoinette de Polignac, dáma de Combronde, dvorní dáma manželky hraběte z Angoulême, Luisy Savojské. Antoinette byla dcerou Foucauda de Polignac, seigneura des Fontaines a Agnès de Chabanais.\n\nJacqueline se v roce 1538 stala první manželkou Ludvíka III. z Bourbon-Montpensier, který se po smrti své matky Luisy Bourbonské 5. července 1561 stal vévodou z Montpensier. U příležitosti tohoto sňatku vrátil její strýc František I. Ludvíkové matce hrabství Forez, Beaujeu a Dombes. Francouzská koruna je zabavila po zajetí Karla III. Bourbonského v roce 1523, když přešel na stranu císaře Karla V.\n\nJacqueline měla s Ludvíkem syna a pět dcer:\n\n\nJacqueline po matce zdědila titul suo jure hraběnky z Bar-sur-Seine. Otcovy tituly zdědila v roce 1520 jeho nejstarší dcera Františka.\n\nV roce 1543 byl dauphinát Auvergne navrácen Ludvíkovi a Jacqueline se stala dauphine z Auvergne. V roce 1544 byla přítomna křtu králova vnuka Františka. Roku 1547 král zemřel a nastoupil po něm jeho syn Jindřich. V roce 1556 byla Jacqueline spolu s Dianou de Poitiers a Madame de Montmorency určena královnou Kateřinou Medicejskou, aby posoudila případ nesprávného jednání proti Mademoiselle de Rohan, člence královské rodiny, která byla od slibem manželství těhotná s vévodou z Nemours. V roce 1559 byla Jacqueline s manželem přítomna velkolepé korunovace Františka II. a Marie Stuartovny.\n\n28. srpna 1561 Jacqueline v Paříži zemřela.\n\nJejí manžel se v roce 1570 oženil podruhé, a to s Kateřinou Lotrinskou, dcerou Františka de Guise a Anny d'Este. Jejich manželství bylo bezdětné.\n"}
{"id": "1291286", "url": "https://cs.wikipedia.org/wiki?curid=1291286", "title": "Ning-tu", "text": "Ning-tu\n\nNing-tu () je okres ležící v městské prefektuře Kan-čou na jihovýchodě provincie Ťiang-si Čínské lidové republiky. Rozloha okresu je 4053 km², roku 2003 měl 820 000 obyvatel.\n\nRoku 1932 se ve vesnici Siao-jüan okresu Ning-tu sešla konference Komunistické strany Číny, která mimo jiné odvolala Mao Ce-tunga z vedoucích funkcí.\n"}
{"id": "1291287", "url": "https://cs.wikipedia.org/wiki?curid=1291287", "title": "Sin-kan", "text": "Sin-kan\n\nSin-kan () je okres ležící na severovýchodě městské prefektury Ťi-an v centrální části provincie Ťiang-si Čínské lidové republiky. Rozloha okresu je 1245 km², roku 2010 měl 330 000 obyvatel.\n\nOkres Sin-kan byl založen roku 221 př. n. l., je tak jedním 18 starověkých okresů provincie Ťiang-si.\n\nRoku 1957 byl název okresu změněn z Sin-kan (, Xīn​gàn) na Sin-kan (, Xīn​gān).\n\nOd roku 1989 je zkoumáno archeologické naleziště v Ta-jang-čou z doby kolem roku 1200 př. n. l., přiřazené wučchengské kultuře čínské doby bronzové.\n"}
{"id": "1291289", "url": "https://cs.wikipedia.org/wiki?curid=1291289", "title": "Wan-an", "text": "Wan-an\n\nWan-an () je okres ležící na jihu městské prefektury Ťi-an v provincii Ťiang-si Čínské lidové republiky. Rozloha okresu je 2047 km², roku 2007 měl 303 000 obyvatel.\n"}
{"id": "1291291", "url": "https://cs.wikipedia.org/wiki?curid=1291291", "title": "Feng-čcheng", "text": "Feng-čcheng\n\nFeng-čcheng () je okres ležící na východě městské prefektury I-čchun v centrální části provincie Ťiang-si Čínské lidové republiky. Okres leží na východním (pravém) břehu řeky Kan, asi 55 km na jih od ťiangsiské metropole Nan-čchangu. Rozloha okresu je 2845 km², roku 2010 měl 1 375 000 obyvatel.\n\nOkres Feng-čcheng byl založen roku 210, tehdy se jmenoval Ťien-i ().\n"}
{"id": "1291298", "url": "https://cs.wikipedia.org/wiki?curid=1291298", "title": "Kutilky", "text": "Kutilky\n\nKutilky je české pojmenování pro čtyři čeledi hmyzu z řádu blanokřídlí. Všechny patří do nadčeledi včely (Apoidea = včelotvaří). Tři z těchto čeledí se vyskytují i v České republice.\n"}
{"id": "1291300", "url": "https://cs.wikipedia.org/wiki?curid=1291300", "title": "Kateřina Belgica Nasavská", "text": "Kateřina Belgica Nasavská\n\nKateřina Belgica Nasavská (31. července 1578 – 12. dubna 1648) byla manželkou hraběte a regentkou Hanau-Münzenbergu. Narodila se jako třetí dcera Viléma I. Oranžského a jeho třetí Šarloty Bourbonské.\n\nKateřina Belgica se narodila v Antverpách. Po otcově vraždě v roce 1584 si ji k sobě vzala teta Kateřina do Arnstadtu, zatímco většina jejích sester vyrůstala u Luisy de Coligny. Její starší sestra Luisa Juliana Oranžská později kritizovala Kateřininu luteránskou výchovu.\n\nKateřina Belgica se provdala za Filipa Ludvíka II. z Hanau-Münzenberg, se kterým měla deset dětí. Po manželově smrti v roce 1612 se stala regentkou za jejich nezletilého syna Filipa Mořice. Když císař Ferdinand II. požadoval průchod přes Hanau, odepřela mu vstup. V roce 1621 bylo její území zpustošeno císařskými jednotkami. V roce 1626 převzal její syn vládu.\n\nKateřina Belgica měla s Filipem Ludvíkem deset dětí:\n\n\nKateřina Belgica zemřela 12. dubna 1648 v Hanau.\n"}
{"id": "1291305", "url": "https://cs.wikipedia.org/wiki?curid=1291305", "title": "Lenka Šmerdová", "text": "Lenka Šmerdová\n\nLenka Šmerdová (* 20. května 1964 Slavičín) je česká brigádní generálka armády České republiky. Do této funkce byla jmenována 8. května 2017 prezidentem republiky jako první žena v české armádě. Předtím se už stala také první ženou české armádě v hodnosti plukovník. \n\nV 80. letech 20. století vystudovala Vojenskou politickou akademii Klementa Gottwalda a poté Vysokou vojenskou školu pozemního vojska ve Vyškově.\n\nJe vdaná a má syna.\n\nProfesní kariéra:\n\n\n"}
{"id": "1291309", "url": "https://cs.wikipedia.org/wiki?curid=1291309", "title": "Ciorani", "text": "Ciorani\n\nCiorani je rumunská obec v župě Teleorman. V roce 2011 zde žilo 6 720 obyvatel. Obec se skládá ze dvou částí.\n\n\n"}
{"id": "1291315", "url": "https://cs.wikipedia.org/wiki?curid=1291315", "title": "Srdeční štít (heraldika)", "text": "Srdeční štít (heraldika)\n\nSrdeční štít či srdeční štítek, ( \"Herzschild\") v heraldice představuje menší štít usazený uprostřed většího, zpravidla čtvrceného, či vícenásobně děleného pole nebo středového štítu.\n\nČasto tento štít obsahuje původní rodový erb.\n\n\n\n"}
{"id": "1291317", "url": "https://cs.wikipedia.org/wiki?curid=1291317", "title": "Jitka Neradová", "text": "Jitka Neradová\n\nJitka Neradová (* 1969 Benešov, Československo) je česká spisovatelka a pedagožka.\n\nNarodila se v roce 1969 v Benešově. Do školy chodila v Neveklově. V roce 1992 absolvovala Pedagogickou fakultu Jihočeské univerzity v Českých Budějovicích, v oboru dějepis a ruský jazyk. V současné době pracuje jako pedagožka na Gymnáziu Thomase Manna (2018).\n\nV roce 2007 byla vydána její prvotina s názvem \"Osud spjatý s hudbou - Jan Heřman\". Její zatím poslední knihou je \"Doskočiště protektorát\".\n\nMimo jiné se účastnila soutěžního pořadu \"Taxík\" či \"Kde domov můj?\".\n\n\n"}
{"id": "1291323", "url": "https://cs.wikipedia.org/wiki?curid=1291323", "title": "H2", "text": "H2\n\nSpojení písmene H a číslice 2 může mít různé významy:\n\n"}
{"id": "1291326", "url": "https://cs.wikipedia.org/wiki?curid=1291326", "title": "Jednota proletářské tělovýchovy Kukleny", "text": "Jednota proletářské tělovýchovy Kukleny\n\nJednota proletářské tělovýchovy Kukleny byla tělovýchovný spolek, který byl napojen na Komunistickou stranu Československa. Vznikl po rozkolu v Dělnické tělovýchovné jednotě a existoval od roku 1921 do roku 1938, kdy byl násilně rozpuštěn.\n\nV Kuklenách byla 3. května 1919 v hostinci Vinárna založena Dělnická tělovýchovná jednota, která čítala ke konci roku 1920 353 členů, dorostenců a žactva. Hned po zahájení činnosti přeložila jednota svoji místnost do hostince Na rychtě (k Zelinkům čp. 6). Zároveň byla požádána místní školní rada, aby jednotě propůjčila školní tělocvičnu, k čemuž také později došlo. 21. září 1919 byl založen pěvecký odbor, který byl v následujícím roce zrušen. 18. srpna 1920 byl při jednotě založen skautský oddíl. 28. října 1920 se konala I. tělocvičná akademie se všemi cvičícími odbory v sále u Zelinků.\n\nNa přelomu let 1920 a 1921 došlo v DTJ jako ve spřízněné sociální demokracii k rozkolu. Ve členské schůzi 16. února 1921 byla přijata rezoluce proti vedení Svazu DTJ, proti psaní tělocvičného svazového časopisu, a žádala za účelem nápravy svolání mimořádného sjezdu Svazu DTJ. V celém tehdejším 9. okrese DTJ se většina jednot také stavěla proti ústřednímu vedení. Proto bylo celé okresní vedení a jednoty 8. dubna 1921 vyloučeny. Předsednictvo vyloučeného 9. okresu potvrdilo na své výborové schůzi 24. dubna 1921 rozdělení jednot do čtyř obvodů. Do I. obvodu byla zařazena i Kuklenská jednota, která většinou 53 proti 31 hlasům odmítla 20. dubna 1921 obnovit svou přihlášku do Svazu DTJ. Nesouhlasící členové (počtem 12) vytvořili odštěpnou skupinu, z níž byl 22. dubna založen nový tělocvičný spolek. Den předtím se dokonce několik těchto členů pokusilo ze školní tělocvičny odcizit tělocvičné nářadí, ale tomuto pokusu bylo zabráněno jinými členy. 25. dubna téhož roku byli všichni členové, kteří nesouhlasili s dosavadním postupem jednoty, vyloučeni. 6. května 1921 byli ze seznamu členstva vyškrtnuti další lidé. Od té doby nosila jednota název Federovaná dělnická tělocvičná jednota.\n\nKuklenská jednota se stala členem federace dělnických tělocvičných jednot. 22. června téhož roku byla přeložena spolková místnost do hostince u Moravců (čp. 2). 26. června 1921 se zúčastnilo 186 příslušníků jednoty dělnické spartakiády v Praze na Maninách. 10. července 1921 bylo konáno I. veřejné cvičení jednoty na nádvoří u Fuchsů čp. 51. V mimořádné valné hromadě 27. srpna 1921 byla usnesena změna stanov, jež však zemskou politickou správou nebyla přijata. V říjnu 1921 bylo kvůli mobilizaci proti Maďarsku přerušeno cvičení ve školní tělocvičně a spolková místnost byla přenesena na čas do hostince Plakvicova hotelu.\n\n8. ledna 1922 došlo ke změně stanov a názvu na FDTJ Kukleny. Tato změna byla zemskou politickou správou v Praze schválena 27. ledna téhož roku. V listopadu 1921 byla navíc založena odbočka v Plačicích, která v následujícím roce zanikla. V únoru 1922 vznikla spolková knihovna, do níž členstvo během času zapůjčilo přes 200 knih.\n\nUstavující valné shromáždění (III. řádná valná hromada od založení spolku) konalo se dle nových stanov 26. března 1922. 5. srpna téhož roku jelo na II. Spartakiádu do Brna 55 místních členů. 4. listopadu 1922 FDTJ uspořádala slavnostní večer k výročí Velké říjnové socialistické revoluce. V březnu 1923 byla založena odbočka jednoty v Březhradě. V roce 1926 změnila svůj název na Federaci proletářské tělovýchovy. Dle statistiky z roku 1928 cvičilo v kuklenské jednotě 19 členů, 8 členek, 16 dorostenců, 14 dorostenek, 38 žáků a 19 žaček. 24. června 1928 se na hřišti SK Olympie v Kuklenách konala okresní spartakiáda Federativní proletářské tělovýchovy, což byla pro pořádající jednotu velká pochvala i výzva zároveň.\n\nDle § 8 vládního nařízení ze 23. prosince 1938 č. 355 Sb. z. a n. byla rozpuštěna Komunistická strana Československa. Následovala ji i JPT, stejně jako celá FDTJ. Byla donucena k rozejití se a její majetek byl zlikvidován.\n"}
{"id": "1291327", "url": "https://cs.wikipedia.org/wiki?curid=1291327", "title": "Myggbukta", "text": "Myggbukta\n\nMyggbukta (komáří zátoka) byla norská rádiová a meteorologická stanice nacházející na pobřeží východního Grónska. Nachází se v zemi krále Kristiana Desátého, na jihu národního parku Severovýchodní Grónsko. Stanice byla založena v roce 1922 a byla opuštěna po jednom roce provozu. Stanice byla obnovena v roce 1926 a byla v provozu až do roku 1959, s výjimkou období mezi lety 1940–1946.\n\nMyggbukta byla \"de facto\" v minulosti hlavní město Severovýchodního Grónska, i když se asi 172 km jižně nacházela větší, dnes již také opuštěná osada Antarctichavn, která však dnes náleží kraji Sermersooq. Po opuštění Myggbukty je \"de facto\" hlavním městem Severovýchodního Grónska jediná trvale obydlená osada s názvem Daneborg (kde však žije natrvalo pouze 12 obyvatel).\n\n"}
{"id": "1291338", "url": "https://cs.wikipedia.org/wiki?curid=1291338", "title": "Milan Havlíček", "text": "Milan Havlíček\n\nMilan Havlíček (1. března 1873 Kolín – 2. prosince 1917 Mostar), byl český akademický sochař.\n\nMilan Havlíček se narodil 2. března 1873 v Kolíně do rodiny ředitele kolínského lihovaru Josefa Havlíčka. Od roku 1887 pracoval v dílně Bohuslava Schnircha a zároveň se u něj učil. Dále studoval Uměleckoprůmyslovou školu v Praze a v letech 1889-1892 navštěvoval školu profesora Maxmiliána Pirnera na pražské malířské akademii. Následně podnikl studijní cesty do Itálie a německého Mnichova. Svůj atelier měl v Praze na Vinohradech, ale později tvořil především v Chýnově u Tábora, kde spolupracoval s Františkem Bílkem. Modeloval dekorativní nádoby, vázy s postavami nymf, víl a mnohé další. V letech 1900-1913 byl členem Spolku výtvarných umělců Mánes. V roce 1906 vytvořil sousoší \"\"Tragedie\"\" a \"\"Komedie\"\" na pylonech Městského divadla na pražských Vinohradech. V následujícím roce se podílel na figurální a ornamentální výzdobě Občanské záložny a měšťanské školy v Poděbradech. Zároveň obdržel první cenu za skizzu sochy hraběte Jindřicha Clama-Martinice, která byla odlita pro Pantheon pražského Národního muzea a druhou cenu obdržel za skizzu sochy hraběte Kašpara ze Šternberka. V roce 1907 se Milan Havlíček oženil s Františkou Schnirchovou, která byla neteří významného sochaře B. Schnircha. \n\nNa počátku měsíce prosince roku 1917 zemřel ve vojenské nemocnici v Mostaru.\n\n\n"}
{"id": "1291342", "url": "https://cs.wikipedia.org/wiki?curid=1291342", "title": "UPS (firma)", "text": "UPS (firma)\n\nUnited Parcel Service (zkratka UPS) je americká kurýrní globální společnost. Zabývá se dodáváním balíků a specializuje se na dodávání různých specializovaných služeb v přepravě i logistice. Provozuje automobilovou, železniční a leteckou přepravu, tu zajišťuje letecká společnost UPS Airlines. Tato firma byla založena v Spojených státech amerických v roce 1907. V roce 2016 zaměstnávala přes 430 000 pracovníků a působila ve více než 200 zemích po světě.\n\nUPS působí i v Česku. Jeho dopravce UPS Airlines létá na letiště Václava Havla v Praze. Od roku 2016 Boeingem 757-200, dříve tuto linku létalo menší letadlo ATR 72. V roce 2020 chystá UPS otevřít v Tuchoměřicích, poblíž pražského letiště Václava Havla nové logistické centrum. Bude mít 9000 m² a kapacitu na 5000 zásilek za hodinu.\n\n\n"}
{"id": "1291347", "url": "https://cs.wikipedia.org/wiki?curid=1291347", "title": "Amálie Alžběta z Hanau-Münzenbergu", "text": "Amálie Alžběta z Hanau-Münzenbergu\n\nAmálie Alžběta z Hanau-Münzenbergu (29. ledna 1602 – 8. srpna 1651) byla sňatkem lankraběnka a regentka Hesensko-Kasselska.\n\nNarodila se jako dcera Filipa Ludvíka II. z Hanau-Münzenberg a Kateřiny Belgicy Nasavské. V roce 1619 se provdala za Viléma V. Hesensko-Kasselského. V letech 1637 až 1650 byla během Třicetileté války regentkou za jejich nezletilého syna Viléma VI.\n\nJejí matka byla dcerou Viléma I. Oranžského, který v 16. století vedl válku proti Habsburkům za nezávislost Nizozemí. Přes matčiny četné sourozence byla spřízněná s mnoha šlechtickými rody Evropy. Mezi nimi i Wittelsbachové zaměření na reformu, kde Amálie chvíli žila se svou tetou, Luisou Julianou Oranžskou, manželkou Fridricha IV. Falckého, v Heidelbergu. Po smrti svého otce v roce 1612 se vrátila do Hanau. Později zůstala na dlouhou dobu u příbuzných v Nizozemí.\n\nV roce 1617 přijel do Hanau Albrecht Jan Smiřický požádat Amálii o ruku. Vzhledem k tomu, že se to dříve neprojednávalo a že status a hodnost českého aristokratického titulu nebyl v Hanau jasný, způsobilo to určité zmatky. Albrecht byl protestant a jeden z nejbohatších českých majitelů půdy. A tak se zasnoubili. Albrecht byl později jedním z českých pánů pražské defenestrace, kteří vyhodili císařova zástupce z okna, což byl počátek třicetileté války. Albrecht byl jedním z kandidátu na českou korunu. Zemřel však ještě před porážkou zimního krále Fridricha Falckého. Mezi Amálií Alžbětou a jeho dědici se rozhořely spory o jeho dědictví, skončily však po zabavení majetku Habsburky v roce 1621.\n\nAmálie Alžběta se v roce 1619 provdala za budoucího lankraběte Viléma V. Hesensko-Kasselského. Po abdikaci svého otce Mořice v roce 1627 se stal Vilém vládcem Hessensko-Kasselska.\n\nVe Třicetileté válce bojoval Vilém na straně protestantů. Po úspěch císařských a španělských vojsk proti Švédsku v roce 1634 v bitvě u Nördlingenu, ztratil svého nejmocnějšího spojence. Stále byl jedním ze tří vládců, kteří odmítli Pražský mír (1635) a spojil se s Francouzi. V dalším průběhu války osvobodil 13. června 1636 město Hanau z obléhání císařských jednotek. Později byl však poražen císařskými jednotkami a musel se vzdal svých majetků ve Frísku. Vilém a Amálie Alžběta museli své dcery Amálii, Šarlotu a Alžbětu zanechat v Kasselu. Znovu Amálie Alžběta spatřila své dcery o tři roky později. Vilém V. 21. září 1637 v Leeru ve Frísku zemřel. Jeho žena se stala regentkou za jejich nezletilého syna, Viléma VI. Nejdůležitějším nástrojem moci, který zanechal své manželce, byla dobře vedená armáda.\n\nNástupcem Viléma V. byl jeho osmiletý syn Vilém VI. Do roku 1650 za něj vládla Amálie Alžběta. Ukázala se být energickou a zkušenou regentkou. I přes zoufalou situaci v roce 1637 se jí podařilo nejen lankrabství pro syna zachovat, ale také upevnit.\n\nJako regentka pokračovala Amálie Alžběta stejně jako její manžel ve spojenectví s Francií. Zachovala si hodnotnou armádu, kterou jí manžel zanechal. Souhlasila s císařem s příměřím, ale v letech 1639 až 1640 přijala nabídku na spojenectví od kardinála Richelieu a vévody Bernarda Sasko-Výmarského, a tak přerušila dohodu s císařem. Šikovnou spojeneckou politikou se Hesensko-Kasselsko opět stalo vedoucí silou německého protestantského tábora.\n\nV Horním Hesensku znovu zahájila konflikt proti svým příbuzným. Právními znaleckými posudky prokázala, že smlouva z roku 1627 byla nezávazná. 6. března 1645 pochodovali kasselští vojáci do Horního Hesenska. To byl začátek \"Hesenské války\". Armáda lankraběte Jiřího II. Hesensko-Darmstadtského byla poražena zkušenými útočníky.\n\nMírová smlouva mezi oběma částmi Hesenska byla potvrzena v roce 1648 Vestfálským mírem. Hesensko-Kasselsko obdrželo čtvrtinu Horního Hesenska. Podporováno Švédskem a Francií, obdrželo Hesensko-Kasselsko pro svou armádu 20 000 mužů jako kompetenci zaplacení půl milionu tolarů. Opatství Hersfeld a části schaumburského hrabství se také stalo součástí Hesensko-Kasselska.\n\nAž donedávna se předpokládalo, že Amálie Alžběta byla jednou z hnacích sil v náročných mírových jednáních, požadující rovnocenné uznání reformovaného vyznání jako luteránů a římských katolíků. Nedávný výzkum ukázal, že regentka byla více zaměřena na zájmy Hesensko-Kasselska.\n\nAmálie Alžběta zemřela 8. srpna 1651.\n\n\n"}
{"id": "1291348", "url": "https://cs.wikipedia.org/wiki?curid=1291348", "title": "Ruský Potok", "text": "Ruský Potok\n\nRuský Potok je obec na Slovensku v okrese Snina v Prešovském kraji na úpatí Bukovských vrchů. Leží v ochranném pásmu Národního parku Poloniny.\n\nPrvní písemná zmínka o obci je z roku 1635. V obci stojí dřevěný pravoslavný chrám svatého Michaela archanděla z roku 1740. V katastru obce se také nachází hřbitov vojáků padlých v První světové válce.\n\n"}
{"id": "1291350", "url": "https://cs.wikipedia.org/wiki?curid=1291350", "title": "Toomas Leius", "text": "Toomas Leius\n\nToomas Leius (* 28. srpna 1941 Tallinn) je bývalý estonský tenista. Vynikal promyšlenou taktickou hrou, která mu vynesla přezdívku „Účetní“.\n\nJiž v šestnácti letech postoupil do semifinále mistrovství Estonska a stal se nejmladším držitelem titulu mistra sportu. V roce 1959 vyhrál dvouhru juniorů na Wimbledonu jako první sovětský hráč v historii. Hrál také ve finále Queen's Club Championships 1964, na French Open 1965 postoupil do čtvrtfinále, kde se měl utkat s Jihoafričanem Cliffem Drysdalem, k zápasu však nenastoupil, protože sovětští sportovci měli zakázáno hrát s reprezentanty státu, kde platily zákony apartheidu.\n\nV roce 1971 postoupil spolu s britskou tenistkou Winnie Shawovou do finále smíšené čtyřhry na French Open. Devět let hrál za sovětskou daviscupovou reprezentaci, vyhrál Spartakiádu národů SSSR 1963, získal 23 titulů mistra Estonska a deset titulů mistra SSSR. Studoval sportovní pedagogiku na Tallinna Ülikool, na Univerziádě 1970 získal zlatou medaili ve smíšené čtyřhře s Tiu Parmasovou a stříbro ve dvouhře i v mužské čtyřhře s Anatolijem Volkovem. V letech 1961, 1963 a 1965 byl vyhlášen estonským sportovcem roku.\n\nDne 12. května 1974 uškrtil svoji druhou manželku, varietní tanečnici Ene Leiusovou, která mu byla nevěrná. Byl odsouzen k osmi letům vězení, z nichž si odseděl tři roky. Po propuštění působil jako tenisový trenér v Uzbekistánu a Gruzii, po rozpadu SSSR odešel na Západ. Krátce také vedl fedcupový tým Estonska.\n\n"}
{"id": "1291353", "url": "https://cs.wikipedia.org/wiki?curid=1291353", "title": "TJ Sokol Kukleny", "text": "TJ Sokol Kukleny\n\nTJ Sokol Kukleny byl tělovýchovný spolek, který fungoval v Kuklenách s různými přestávkami v letech 1884-2004.\n\n20. září 1884 se uskutečnila v hostinci U Pilnáčků schůze vlastenecky cítících mužů, kteří uvažovali o založení TJ Sokol v Kuklenách. Svolána byla ing. Františkem Rösslerem. Předsedal jí dr. H. Marek, zapisovatelem byl Boh. Chmelař. Zúčastnilo se jí 45 osob, které v hlasování jednoznačně podpořily založení místní sokolské jednoty. Prozatímním vedením byli pověřeni Dr. H. Marek, Ing. František Rössler, Adolf Pilnáček, Boh. Chmelař, Josef Helvich a Boh. Weidner. V ustavující schůzi 27. září téhož roku byl zvolen jednatelem Boh. Chmelař a pokladníkem Josef Helvich. Spolkové stanovy byly po přečtení schváleny a předloženy okresnímu hejtmanství. Ještě téhož roku je místodržitelství potvrdilo. Prvním zakoupeným tělocvičným nářadím byla hrazda, bradla, můstek, tyče k prostocviku a 2 žíněnky. První valná hromada byla konána 23. listopadu 1884. Při první valné hromadě se za člena přihlásilo 26 místních občanů, starostou byl zvolen dr. Hynek Marek, náčelníkem František Rössler a jednatelem Bohumil Chmelař.\n\nPrvní domácí veřejné cvičení se uskutečnilo 14. června 1885. Během následujících 40 let vzrůstal počet členů tak, že jednota měla před 1. světovou válkou v roce 1914 86 členů. Po převratu příliv členstva nadále vzrůstá až na 180 členů.\n\nBěhem trvání jednoty byla slavena její jubilea. Výročí 10 let trvání bylo oslaveno 25. listopadu 1894 tělocvičnou akademií, dvacetileté jubileum okrskovým cvičením v bývalém cukrovaru 26. června 1904, dvacetipětileté výročí veřejným cvičením na náměstí 4. července 1909, třicetileté jubileum okrskovým cvičením v Plakvičově zahradě a čtyřicetileté výročí slavnostním večerem v hotelu Černý kůň 8. listopadu 1924.\n\nJednota se účastnila výletů, veřejných cvičení, župních cvičení a sjezdů v Litomyšli a Poličce, ve Vysokém Mýtě 1888, župních cvičení v Holicích 1889, slavnosti Ústřední matice školské v Pardubicích 17. srpna 1890, cvičení v Plotištích 1890, župních cvičení v Žamberku 1891, při odhalení pomníku J. A. Komenského v Hořicích 1892, župního cvičení v Chrudimi 1893, sletu moravskoslezského v Brně 1894 s výletem na Macochu, při založení sokolské jednoty v Dobřenicích, cvičení I. okrsku župy Orlické na Střelnici 1901, všesokolských sletů a mnoha jiných sokolských okrskových i župních cvičení, zájezdů a podniků.\n\nNěkterá cvičení sama pořádala (16. července 1893 okrskové cvičení, 19. června 1904 veřejné cvičení Sokolské župy Orlické na nádvoří akciového cukrovaru). 12. prosince 1895 jí okresní školní rada povolila používat jednu školní místnost k poučným přednáškám. Též byly uspořádány koncerty ve prospěch sletových fondů, Ústřední matice školské, Severočeské jednoty, ve prospěch stavby sokolovny a jednota pořádala též sbírky na zřízení opatrovny v Kuklenách, hojně podporovala spolek Komenský ve Vídni či menšinové sokolské jednoty. Samozřejmá byla její účast na významných jubileích a veřejných akcích, např. 14. července 1898 oslavil Sokol sté narozeniny Františka Palackého.\n\nPočátkem 20. století má místní sokolská organizace velkou nevýhodu v tom, že nemá svoji vlastní budovu. Proto se mnohokrát snaží přesvědčit místní školní radu, aby jí pronajala školní tělocvičnu, samozřejmě neúspěšně. Teprve v prosinci 1912 dostane svolení, přičemž je usneseno, že o tom nemá být nic oznámeno okresní školní radě. Konec slibnému vývoji jednoty však udělala 1. světová válka. Po převratu v říjnu 1918 se její členové účastní strážní služby. Od června 1919 se jednota musela o školní tělocvičnu rozdělit s místní DTJ. Sokol cvičil v pondělí, ve středu a v pátek. DTJ v úterý, ve čtvrtek a v sobotu. Ve 20. letech 20. století bylo jejím jediným majetkem hřiště, zakoupené za 85 000 Kč od dědiců Brousilových v Kuklenách, tělocvičné nářadí a knihovna o 460 svazcích. V roce 1924 byl starostou JUDr. Milan Homoláč, jednatelem Josef Kalvas a náčelníkem Otakar Koros.\n\nPro jednotu byl zvlášť významný rok 1930, kdy si postavila vlastní tělocvičnu. Stavba byla dokončena tak, že již 18. a 19. října téhož roku mohly být uspořádány slavnosti jejího otevření. K tomu je třeba poznamenat, že Družstvo pro postavení Sokolovny bylo ustaveno 24. srpna 1920. Další významnou akcí bylo 1. července 1934 pořádání sletu Sokolské župy Orlické.\n\nDruhou stopkou v činnosti jednoty byla 2. světová válka, i když do roku 1941 do rozjetí „Akce Sokol“ byli kuklenští sokolové známi výtečnými turnaji v házené, jejichž protektorát měla vždy městská rada a konaly se pravidelně od 20. let. Poválečné období nepřineslo místní jednotě také nic dobrého. V roce 1948 na sebe upozorňuje vedle fotbalu i místní házená, zejm. šlo o dorost. Ten např. zvítězil 3. října 1948 nad dorosteneckým družstvem Sokola Holohlavy 4 : 2.\n\n31. ledna 1951 se kuklenský Sokol na své členské schůzi se rozhodl sloučit se sokolskou jednotou Instalačních závodů n. p. Hradec Králové. Jednotný národní výbor v Hradci Králové zapisuje do svého spolkového katastru novou organizaci pod názvem Závodní sokolská jednota Instalačních závodů (Zn.III-262/1951). Taktéž potvrzuje i zánik kuklenského Sokola.\n\nV roce 1953 dochází k reorganizaci ROH. Důsledkem je změna názvu na DSO (dobrovolná sportovní organizace) Tatran - Stavomontáže. Poslední zpráva o existenci organizace je z roku 1955.\n\nV 60. letech, nejméně od roku 1962, kdy se objevují v dobovém tisku zprávy o fotbalových utkáních, hrají pod hlavičkou TJ Sokol místní fotbalisté, a to až do roku 1981, kdy se mění název oddílu z tehdejšího TJ Sokol Kukleny na TJ Montas Hradec Králové, jež v následujícím roce měla celkem 537 členů a provedla rozsáhlou adaptaci staré sokolovny. Její členové tehdy jen nesportují, ale za spolupráce s občanskými výbory brigádničí – udržují veřejná prostranství, sbírají a odvážejí železný šrot apod. Novodobá sokolská jednota byla založena 29. ledna 1993, ale již 29. září 2004 zanikla.\n"}
{"id": "1291355", "url": "https://cs.wikipedia.org/wiki?curid=1291355", "title": "Čung Man", "text": "Čung Man\n\nČung Man (, * 28. února 1983 Nan-tchung, Čína) je bývalý čínský sportovní šermíř, který se specializoval na šerm šavlí. Čínu reprezentoval na vrcholných sportovní akcí pět let od roku 2007. Na olympijských hrách startoval v roce 2008 a 2012 v soutěži jednotlivců a družstev. Na olympijských hrách 2008 vybojoval zlatou olympijskou medaili a v roce 2012 postoupil do osmifinále. S čínským družstvem šavlistů neprošel na olympijských hrách 2008 a 2012 přes úvodní kolo.\n"}
{"id": "1291357", "url": "https://cs.wikipedia.org/wiki?curid=1291357", "title": "Hedvika Žofie Braniborská", "text": "Hedvika Žofie Braniborská\n\nHedvika Žofie Braniborská (14. července 1623 – 26. června 1683) byla sňatkem lankraběnka a regentka Hesensko-Kasselska. Narodila se jako dcera Jiřího Viléma Braniborského a jeho manželky Alžběty Šarloty Falcké. V roce 1649 se provdala za Viléma VI. Hesensko-Kasselského. V letech 1663 až 1677 vládla jako regentka za své nezletilé syny, Viléma VII. a Karla I. Hesensko-Kasselského.\n\nHedvika Žofie měla s Vilémem několik dětí:\n\n"}
{"id": "1291358", "url": "https://cs.wikipedia.org/wiki?curid=1291358", "title": "Daryl Homer", "text": "Daryl Homer\n\nDaryl Homer (* 16. července 1990 Americké Panenské ostrovy) je americký sportovní šermíř, který se specializuje na šerm šavlí. Spojené státy reprezentuje od roku 2009. Na olympijských hrách startoval v roce 2012 a 2016 v soutěži jednotlivců a družstev. V soutěži jednotlivců získal na olympijských hrách 2016 stříbrnou olympijskou medaili. V roce 2015 získal titul mistra světa v soutěži jednotlivců. S družstvem šavlistů Spojeným států amerických se pravidelně účastní vrcholných sportovních akcí.\n"}
{"id": "1291367", "url": "https://cs.wikipedia.org/wiki?curid=1291367", "title": "Kim Čong-hwan", "text": "Kim Čong-hwan\n\nKim Čong-hwan ( , anglický přepis: \"Kim Jung-hwan\"; * 2. září 1983 Soul, Jižní Korea) je jihokorejský sportovní šermíř, který se specializuje na šerm šavlí. Jižní Koreu reprezentuje od roku 2007. Na olympijských hrách startoval v roce 2012 a 2016 v soutěži jednotlivců a družstev. V soutěži jednotlivců získal na olympijských hrách 2016 bronzovou olympijskou medaili. S jihokorejským družstvem šavlistů vybojoval zlatou olympijskou medaili v roce 2012 a v roce 2014 vybojoval s družstvem druhé místo na mistrovství světa.\n"}
{"id": "1291370", "url": "https://cs.wikipedia.org/wiki?curid=1291370", "title": "Jaroslav Kopecký (malíř)", "text": "Jaroslav Kopecký (malíř)\n\nJaroslav Kopecký (4. srpna 1920, Skuteč – 31. března 2000, Skuteč) byl český malíř.\n\nAkademický malíř Jaroslav Kopecký se narodil 4. srpna 1920 ve Skutči v rodině obchodníka s látkami Jaroslava Kopeckého a Františky Kopecké, rozené Sílové. Malířství ho upoutalo už jako čtyřletého, když za Skutčí uviděl malíře, který soustředěně pozoroval krajinu a tu pak přenášel štětcem na plátno. Jeho otec zálibu v malování sice podporoval, protože i on rád maloval, ale chtěl mít ze syna lékaře.\n\nJaroslav Kopecký vystudoval reálné gymnázium v Chrudimi, kde výtvarnou výchovu vyučoval Richard Lander. Soukromě se vzdělával u otcova přítele Gustava Porše. Gustav Porš byl nejen jeho učitelem, ale i přítelem, se kterým rád debatoval o významu a poslání malířství. \n\nPřestože toužil studovat Akademii výtvarných umění, podle přání svého otce nastoupil  roce 1939 na lékařskou fakultu Univerzity Karlovy. Dokončil však pouze první semestr, neboť po studentských demonstracích došlo k uzavření vysokých škol. Následně byl krátce internován. Po propuštění odešel zpět do Skutče, kde během války pomáhal rodičům v obchodě. Nepřestával však malovat a myslet na studium výtvarného umění. \n\nV roce 1945 byl přijat na pražskou Akademii výtvarných umění, kde v letech 1945 - 1949 studoval u Otakara Nejedlého. Současně se zapsal ke studiu chemie na Univerzitě Karlově, neboť ho zajímaly nové materiály. Tento obor však nedokončil, a to z důvodu nového výnosu ministerstva školství, který zakazoval studium na dvou vysokých školách současně. Po úspěšném ukončení studií se vrátil do rodné Skutče. Jaroslav Kopecký zde tvořil víceméně v izolaci. To na jedné straně podmiňovalo specifické vyzrávání názoru a výtvarného projevu, jeho samotného to však vedlo k neustálé pochybnosti o srozumitelnosti své výpovědi. Na malém městě se se svým způsobem tvorby těžce prosazoval, proto se zpočátku živil jako opravář na stavbách či v propagaci obuvnického podniku Botana Skuteč. Tvořit však nepřestával. Svou tvorbu byl nucen opustit až když do jeho života vstoupila nemoc, postupná ztráta zraku.\n\nV počátcích své tvorby se Jaroslav Kopecký, ovlivněn Gustavem Poršem, soustředil na rozměrná plátna s dramatickou náladou. Na konci čtyřicátých let vytvořil několik pozoruhodných krajin, které byly ovlivněny nespoutaným projevem Vincenta van Gogha. Tyto obrazy odrážejí jeho emoce a nálady a vytvářejí dojem neklidu a napětí. Později však od tohoto pojetí umění upouští a snaží se o průnik do nitra krajiny, pod povrch, ke skrytým procesům. Tento přístup je silně imaginativní. Ve svém identickém projevu intenzivně pátral po podstatě přírody, kosmu a univerza. Člověk může spoustu věcí pochopit, racionalizovat určité děje a procesy probíhající v přírodě, ale jedinečnost okamžiku lze pouze obdivovat.\nV padesátých letech v jeho dílech typizují určité místo reálné prvky. V šedesátých letech vznikla řada strukturálních obrazů, nejednalo se však o pouhou inspiraci tehdy módními tendencemi, ale o vynalézavý a obohacující přístup k této problematice. Díla tohoto období působí magicky, jsou lidsky prostá a zároveň neobyčejná, jako by ukrývala svá tajemství. Celý malířův život provázelo tvůrčí hledání, sám řekl: ,… snažil jsem se vždy ponořit se pro nové vjemy sám do sebe. Aby vždy zrcadlily skutečnost. Sám nemám rád v obraze tlumočení jen vysněných představ, navíc namalovaných akademicky. Hledal jsem proto k vyjádření i adekvátní techniky – a možná se tím i tříštil. Ale vše, jak se dnes na to dívám, jsou vlastně pramínky sbíhající se do většího toku. Zda i do řeky, bude záležet jen na mé síle.“\nJaroslava Kopeckého v jeho tvorbě ovlivnila krajina uhelných slojí Mostecka, kde v mládí pracoval jako brigádník. Největší inspirací pro něj však zůstávalo rodné Skutečsko. Ve svých dílech se soustředil na strukturu krajiny, drsnou, kopcovitou s četnými lomy. Od vizuálního zachycení povrchu postupně přecházel k imaginativnímu zobrazování krajiny a záznamu vlastního prožitku. Základními prvky tvorby pro něj byly voda jako symbol života a proměny a kámen jako symbol trvání. \nDíla Jaroslava Kopeckého zobrazují krystalizaci hornin, horizontální geologické vrstvy a různé přírodní útvary. Zavádí do prostředí zatopených lomů, lesů, polí, rašelinišť, horských pramínků, skal, prašných cest a připomínají kamenickou tradici kraje. \n\nVe své tvorbě často užíval olej, temperu, akronex, sololit, lepenku či dřevořez. Pomocí vytváření nových technik a kombinace nezvyklých materiálů vytvářel iluzi zemského povrchu. Často modeloval plastický reliéf, aby naznačil strukturu terénu či působení fyzikálních sil. Nicméně se nesoustředil na detail, ten podle něj pouze rozmělňuje pádný výraz. Ve své tvorbě užíval spíše tlumené barevné tóny, ale do svých obrazů zakomponovával i jasné barvy, které celý obraz dokázaly rozzářit. \nMonotypem se zabýval systematicky od roku 1958. Jak sám říkal, snažil se v něm hledat krystalickou čistotu světa, analyzovat a rozkládat v krajinu. Výraz monotypů je podmíněn způsobem nanášení barevné pasty na tiskovou plochu a jejím zpětným odebíráním špachtlí.\n\nObrazy, grafiku či monotypy Jaroslava Kopeckého vlastní kromě řady kulturních i veřejných institucí a sběratelů Východočeská galerie v Pardubicích, Oblastní galerie Vysočiny v Jihlavě, Gallery Cyrany v Heřmanově Městci, Galerie moderního umění v Hradci Králové, galerie v Jičíně, Ústí nad Orlicí a jiné. Kopecký uspořádal řadu samostatných výstav, například v Praze, Pardubicích, Chrudimi či Skutči. Jeho díla byla vystavována také v zahraničí, a to například v Bratislavě, Německu, Polsku či Švédsku.\n\n\n"}
{"id": "1291371", "url": "https://cs.wikipedia.org/wiki?curid=1291371", "title": "Ku Pon-kil", "text": "Ku Pon-kil\n\nKu Pon-kil ( , anglický přepis: \"Gu Bon-gil\"; * 27. dubna 1989 Tegu, Jižní Korea) je jihokorejský sportovní šermíř, který se specializuje na šerm šavlí. Jižní Koreu reprezentuje od roku 2009. Na olympijských hrách startoval v roce 2012 a 2016 v soutěži jednotlivců a družstev. Jeho nejlepším výsledkem na olympijských hrách v soutěži jednotlivců je postup do osmifinále v roce 2012. V roce 2014 obsadil druhé a v roce 2011 třetí místo na mistrovství světa v soutěži jednotlivců. S jihokorejským družstvem šavlistů vybojoval zlatou olympijskou medaili v roce 2012 a v roce 2014 vybojoval s družstvem druhé místo na mistrovství světa.\n"}
{"id": "1291372", "url": "https://cs.wikipedia.org/wiki?curid=1291372", "title": "Silnice II/141", "text": "Silnice II/141\n\nSilnice II/141 je komunikací II. třídy v Jihočeském kraji, v okresech Prachatice, Strakonice a České Budějovice. Začátek: Volary -Prachatice-Těšovice-Bavorov-Svinětice-Vodňany-Číčenice-Temelín a v Týně nad Vltavou končí.\n\nPropojuje mezi sebou silnici I/39 ve Volarech, silnici II/165 v Blažejovicích, silnici II/143 v Prachaticích, silnici II/145 u Těšovic, silnice II/140 a II/142 v Bavorově, silnice I/20 ve Vodňanech, silnici II/138 v Temelíně, a silnici II/105 v Týně nad Vltavou kde končí.\n\nCelková délka této silnice je 62 km.\n\n0 km začíná ve Volarech na náměstí výjezdem ze silnice I/39 (Lenora – České Budějovice). \n\n6,8 km most přes Blanici\n\n7,7 km napojení silnice II/165 směr Zbytiny, průjezd Blažejovicemi \n\n9,9 km odklon na silnici III. směr Albrechtovice\n\n12 km průjezd Libínským Sedlem\n\n19,1 km křižování se silnicí II/143 směr Křemže, průjezd Prachaticemi\n\n23,5 km křižování se silnicí II/145 u Těšovic (Petrovice u Sušice-Vimperk-Netolice-Češnovice)\n\n24 km most přes Blanici v Těšovicích, průjezd \n\n26,2 km průjezd vesnicí Žíchovec\n\n28,3 křižování se silnicí III. (Vlachovo Březí – Strunkovice nad Blanicí)\n\n29 km křižování se silnicí III. (Tvrzice – Strunkovice nad Blanicí)\n\n30 km odbočka do vesnice Blanice\n\n31,9 km odbočka na vesnici Hájek\n\n33,3 křižování silnice II/142 (Volyně – Netolice) v Bavorově, průjezd\n\n34 km napojování silnice II/140 (Bavorov-Pivkovice-Ražice-Písek)\n\n35,8 průjezd Sviněticemi\n\n37,4 km most přes Blanici za Sviněticemi směr Vodňany\n\n43,5 Průjezd Vodňanami\n\n44 km křižování silnice I/20 (České Budějovice-Plzeň-Karlovy Vary)\n\n46 km železniční přejez Číčenice\n\n46,5 průjezd Číčenicemi\n\n48,2 km železniční přejezd \n\n57 km křižování silnice II/138 (Záhoří-Kočín) v Temelíně, průjezd\n\n58,2 km železniční přejezd\n\n59,8 km odbočka na Bohunice\n\n62 km křižování se silnicí II/105 (Petrovice – Bavorovice) a konec silnice II/141 v Týně nad Vltavou\n"}
{"id": "1291374", "url": "https://cs.wikipedia.org/wiki?curid=1291374", "title": "Uličské Krivé", "text": "Uličské Krivé\n\nUličské Krivé je obec na Slovensku v okrese Snina v Prešovském kraji na úpatí Bukovských vrchů. Leží v ochranném pásmu Národního parku Poloniny.\n\nPrvní písemná zmínka o obci je z roku 1478. V obci stojí dřevěný řeckokatolický chrám svatého Michaela archanděla z roku 1718. Vstupní vrata jsou v barokním stylu s původními závěsy. Ikonostas pochází z 18. století. Ikona Krista-Pantokratora nad carskými vraty je ze 16. století.\n\n"}
{"id": "1291375", "url": "https://cs.wikipedia.org/wiki?curid=1291375", "title": "Marie Amálie Kuronská", "text": "Marie Amálie Kuronská\n\nMarie Amálie Kuronská (12. června 1653 – 16. června 1711) byla německá šlechtična. Kuronská princezna z rodiny Ketteler byla sňatkem se svým bratrancem Karlem I. Hesensko-Kasselským hesensko-kasselskou lankraběnkou. Narodila se jako dcera Jakuba Kettlera a jeho manželky Luisy Šarloty Braniborské, nejstarší dcery Jiřího Viléma Braniborského.\n\nAmálie se 21. května 1673 v Kasselu provdala za svého bratrance Karla I. Hesensko-Kasselského. Dříve byla zasnoubena s Karlovým starším bratrem Vilémem, ten však zemřel v 19 letech během své kavalírské cesty.\n\nLankraběnka se podílela na vzniku parku Karlsaue v Kasselu. V marmorské fontáně v parku je medailon vlivného římského sochaře Pierra-Étienna Monnota.\n\nMarie Amálie byla popisována jako skromná, přívětivá a zbožná.\n\nSe svým synem Maxmiliánem v roce 1699 získala hrad Sensenstein.\n\nZemřela 16. června 1711 a byla pohřbena v Martinskirche v Kasselu.\n\nVesnice Mariendorf v Immenhausenu je pojmenována po ní.\n\n"}
{"id": "1291377", "url": "https://cs.wikipedia.org/wiki?curid=1291377", "title": "Won U-jong", "text": "Won U-jong\n\nWon U-jong ( , anglický přepis: \"Won Woo-young\"; * 2. února 1982 Soul, Jižní Korea) je bývalý jihokorejský sportovní šermíř, který se specializoval na šerm šavlí. Jižní Koreu reprezentoval od roku 2005 deset let. Na olympijských hrách startoval v roce 2012 v soutěži jednotlivců a družstev. V soutěži jednotlivců postoupil na olympijských hrách do osmifinále. V roce 2010 získal titul mistra světa v soutěži jednotlivců. S jihokorejským družstvem šavlistů vybojoval zlatou olympijskou medaili v roce 2012 a v roce 2014 vybojoval s družstvem druhé místo na mistrovství světa.\n"}
{"id": "1291382", "url": "https://cs.wikipedia.org/wiki?curid=1291382", "title": "Sleep It Off", "text": "Sleep It Off\n\nSleep It Off je druhé a zároveň poslední studiové album americké zpěvačky Cristiny. Vydáno bylo v roce 1984 společností Mercury Records. Producentem desky byl Don Was, zatímco výkonným producentem byl zpěvaččin manžel Michael Zilkha. Autorem obalu alba byl francouzský výtvarník Jean-Paul Goude. Goude později použil totožný motiv na obalu desky \"Slave to the Rhythm\" zpěvačky Grace Jones. Album původně vyšlo na dlouhohrající gramofonové desce a na audiokazetě. V roce 2004 jej vydala společnost ZE Records v reedici na kompaktním disku. Reedici koordinoval Michel Esteban. Tato verze obsahovala šest bonusových písní. Na albu hráli například Barry Reynolds (kytara), Marcus Belgrave (trubka), Howard Wyeth (bicí) a Doug Fieger (baskytara).\n\n"}
{"id": "1291383", "url": "https://cs.wikipedia.org/wiki?curid=1291383", "title": "O Un-sok", "text": "O Un-sok\n\nO Un-sok ( , anglický přepis: \"Oh Eun-seok\"; * 2. dubna 1983 Tegu, Jižní Korea) je bývalý jihokorejský sportovní šermíř, který se specializoval na šerm šavlí. Jižní Koreu reprezentoval od roku 2003 přes deset let. Na olympijských hrách startoval v roce 2004, 2008 v soutěži jednotlivců a v roce 2012 v soutěži družstev. V soutěži jednotlivců postoupil na olympijských hrách 2008 do osmifinále. V roce 2007 obsadil třetí místo na mistrovství světa v soutěži jednotlivců. S jihokorejským družstvem šavlistů vybojoval zlatou olympijskou medaili v roce 2012 a v roce 2014 vybojoval s družstvem druhé místo na mistrovství světa.\n"}
{"id": "1291384", "url": "https://cs.wikipedia.org/wiki?curid=1291384", "title": "TJ Sokol Pražské Předměstí", "text": "TJ Sokol Pražské Předměstí\n\nTJ Sokol Pražské Předměstí je tělovýchovný spolek, který byl založen v roce 1895 a existuje dosud.\n\nUstavující valná hromada Tělocvičné jednoty Sokol na Pražském Předměstí se konala 24. července 1895 za účasti více než 80 lidí. Jednota byla hned přijata do Župy Orlické. Do deseti dnů byla svolána ustavující valná hromada. Výbor jednoty se poprvé sešel 8. srpna 1895. První cvičení se konalo 28. září téhož roku v sále na Střelnici, k tělovýchovným akcím přibyly v následujících letech též akce kulturní a osvětové. Někteří z členů jednoty se stali i župními činiteli, např. Jindřich Tomášek byl spolu s J. Fáborským z Týniště nad Orlicí dozorcem účtů. 2. února 1896 došlo v župní schůzi cvičitelského sboru k rozdělení župy orlické ve 4 okrsky. Pražskopředměstský Sokol byl zařazen spolu s jednotami v Hradci Králové, Novém Hradci Králové, Plotištích nad Labem, Kuklenách a Nechanicích do I. okrsku.\n\nJiž v roce 1896 založila jednota vlastní dorostový odbor, o dva roky později ženský odbor. Ženy, jež se chtěly stát činnými nebo přispívajícími členkami, se hlásily u A. Košťálové, manželky starosty jednoty. Ustavující schůze odboru se konala 3. června 1898. Starostkou byla zvolena paní Richtrová a jednatelkou slečna Kuthanová. Odbor čítal 47 žen. Spolková místnost byla přeložena do hotelu Holub, cvičení se od roku 1898 mohla konat v budově nově postavené školy. 17. ledna 1897 zůstal starostou Rudolf Košťál, místopředsedou byl zvolen František Paul, náčelníkem Jar. Novák, jednatelem Jan Vobořil a pokladníkem Jan Tvrdík.\n\n6. ledna 1898 byl na valné hromadě zvolen starostou Rudolf Košťál, místostarostou J. Stejskal, náčelníkem MUDr. Ladislav Tvrzský. Přesně na den o rok později se stal starostou pan Stejskal, místostarostou Richter a náčelníkem Novák. Koncem století měla jednota 62 členy. Roku 1903 bylo mezi členy jednoty sebráno 100 svazků knih a podle pokynu vzdělávacího odboru ČOS byly zaslány jednotě v Kunčičkách ve Slezsku. V roce 1914 měla jednota 97 členů, z toho 34 žen. Činnost narušila 1. světová válka, neboť řada mužů z řad Sokolů byla na frontě.\n\nV prvních týdnech nové republiky dochází opět k rozmachu; k akcím tělovýchovným, sportovním, kulturním (14. února 1931 Karneval na Jadranu v sále hotelu Koruna) a osvětovým se připojuje i pořádání ochotnických představení. Členové jednoty se v předválečné době zúčastnili Všesokolských sletů v roce 1920, 1926, 1932 a 1938. V roce 1921 měla jednota 297 členů. Významným činitelem jednoty byl Karel Paris, který působil mj. jako pokladník jednoty a roku 1937 byl zvolen čestným členem a čestným praporečníkem Sokola Pražské Předměstí.\n\nVelkým problémem zůstávala tělocvična, teprve roku 1924 byl na Sokolovnu upraven bývalý Obecní dům v Chelčického ulici čp. 201, postavený roku 1903 a od obce odkoupený o 20 let později. Tato Sokolovna byla však považována za pouhé provizorium; v roce 1926, kdy bylo zřízeno letní cvičiště, vzniká stavební odbor Sokola, z nějž vzniká později Družstvo pro postavení Sokolovny. Pro nedostatek financí zůstalo však při pouhé adaptaci stávající budovy, která mohla být zahájena až v roce 1939, kdy měla jednota 538 členů a řadu odborů mj. loutkářský, hudební, pořadatelský aj.\n\nStavba Sokolovny byla dokončena stavitelem A. Slejškou roku 1940. Prvním podnikem, který se v ní konal, byl 25. září tělocvičný závod na nářadí mezi DTJ Pražské Předměstí a místním Sokolem, jenž navazoval na lehkoatletické závody, které skončily v poměru 145.5:125.5 bodu pro DTJ. Při konečném závodu se však poměr obrátil ve prospěch Sokola (93:50), takže vítězství v poměru 218.5:195.5 připadlo Sokolu. Jmenujme i jednotlivé vítěze. Mezi dorostenci dominovali Hertík (DTJ, hrazda), Hofman (Sokol, bradla), Kujal (Sokol, kůň na dél), Přibyl (Sokol, prostná); v mužích Tomáš (Sokol, hrazda), Svoboda (Sokol, bradla a kruhy), Čermák (Sokol, kůň na šíř), Gotvald (Sokol, kůň na dél a prostná) a mezi ženami Růžičková (Sokol, bradla), Vojtíšková (Sokol, kůň na šíř a prostná), Jarolímková (DTJ, prostná). Následně byly zavedeny zimní hry, např. byly zahájeny zápasy v košíkové.\n\nJednota se však z nové Sokolovny netěšila dlouho, neboť v roce 1941 byla činnost Sokola v celoprotektorátním měřítku zakázána. Za okupace se řada Sokolů z Pražského Předměstí zapojila do odbojové organizace „Jindra“; 15 lidí bylo popraveno či zahynulo v koncentračních táborech.\n\nK obnovení činnosti jednoty došlo hned 19. května 1945, v říjnu se pak konaly slavnostní oslavy 50. výročí vzniku jednoty. V té době byla pražskopředměstská a královéhradecká jednota největšími v celé župě. Roku 1946 se jednota rozhodla vybudovat své stálé prázdninové tábořiště na Čiháku, zároveň bylo rozhodnuto o přístavbě sokolovny a upraveno letní hřiště. V lednu každého roku měl své místo tradiční ples, v prosinci mikulášské zábavy. V prosinci 1950 se konala členská schůze, na níž bylo rozhodnuto o zapojení do národní jednoty Slávia Hradec Králové. Na základě zákona o organizaci tělesné výchovy a sportu z 12. prosince 1952 byla vytvořena nová organizační struktura tělesné výchovy a sportu, a to podle pracovních úseků. Bývalý Sokol Pražské Předměstí se v únoru 1953 zapojil do dobrovolné sportovní organizace Dynamo, sdružující pracovníky z oboru dopravy, energetiky a státních statků. Do čela jednoty byl postaven J. Tajovský.\n\nPo listopadové revoluci v roce 1989 se znovu uvažovalo o obnovení činnosti Sokola na Pražském Předměstí. Bylo svoláno jednání oddílu bývalé ZRTV, kde se většina usnesla na obnovení Sokola a po mnoha jednáních v bývalém Dynamu došlo k ustavení TJ Sokol Pražské Předměstí a k jeho registraci 8. listopadu 1990 na ministerstvu vnitra.\n\nV současnosti má jednota skoro 600 členů ve čtyřech oddílech. V sokolské všestrannosti cvičí děti od dvou let se svými rodiči, a dále žactvo, dorost, ženy, muži a v neposlední řadě také senioři ve věrné gardě. Dále jsou v jednotě sportovní oddíly basketbalu, stolního tenisu, volejbalu a pétanque.\n"}
{"id": "1291393", "url": "https://cs.wikipedia.org/wiki?curid=1291393", "title": "Live Beyond the Spheres", "text": "Live Beyond the Spheres\n\n\n\n\n"}
{"id": "1291394", "url": "https://cs.wikipedia.org/wiki?curid=1291394", "title": "Fernando Medina", "text": "Fernando Medina\n\nFernando Jesús Medina Martínez (* 3. dubna 1973 Sevilla, Španělsko) je bývalý španělský sportovní šermíř, který se specializoval na šerm šavlí. Španělsko reprezentoval v devadesátých letech a v prvních letech nového tisíciletí. Na olympijských hrách startoval v roce 1996, 2000 a 2004 v soutěži jednotlivců a družstev. Jeho maximem v soutěži jednotlivců bylo osmifinále na olympijských hrách 1996. V roce 1998 obsadil třetí místo na mistrovství světa v soutěži jednotlivců. Se španělským družstvem šavlistů se pravidelně účastnil vrcholných sportovních akcí.\n"}
{"id": "1291395", "url": "https://cs.wikipedia.org/wiki?curid=1291395", "title": "Muhammed Tufo", "text": "Muhammed Tufo\n\nMuhammed-efendija (event. Muhamed) Tufo (1882 Sarajevo, Bosna a Hercegovina – 17. května 1939 Sarajevo, Království Jugoslávie) byl bosenskohercegovský islámský duchovní a pedagog bosňáckého původu.\n\nV rodném Sarajevu navštěvoval ruždii, islámskou základní školu, pak Merhemićovu medresu (\"Merhemića medresu\") a Šarí'atskou soudní školu (absolvoval 1908). Mezi lety 1909 a 1911 působil coby mudarris v medrese v Konjici. Pak byl přijat za pedagoga náboženství v Učitelské škole v Sarajevu (30. března 1912–konec 1913). Do toho přednášel v Gazi Husrev-begově hanikahu. Nato službu přerušil a vydal se za vzděláním do Istanbulu, kde získal řadu prestižních diplomů (\"rüus, icâzetnâme\").\n\nPo návratu do vlasti od 15. října 1916 působil jako hlavní učitel, první muderris, v sarajevské Gazi Husrev-begově medrese, kde nahradil právě zesnulého Mehmeda Refik-efendija Muftiće. Zároveň přednášel v Daru-l-mualliminu, islámské učitelské přípravce. Mezi lety 1916 a 1920 vystupoval jako váiz, kazatel, v Gazi Husrev-begově mešitě. V lednu 1928 byl jmenován za suplenta a pak roku 1931 za profesora v Šarí'atské soudní škole (23. května 1928–8. dubna 1937). Nato působil ve Vyšší šarí‘atsko-teologické škole (\"Viša islamska šerijatska-teološka škola\"), nejprve od 8. dubna 1937 jako docent a nato od 14. prosince 1938 coby mimořádný profesor.\n\nZpočátku aktivně podporoval Jugoslávskou muslimskou organizaci, vůdčí politické hnutí bosenskohercegovských muslimů v meziválečné Jugoslávii.\n\nPřispíval do islámských periodik \"Muallim\" (Učitel)\", Misbah\" (Světlo) a \"Jeni Misbah\" (Nové světlo). Občasně publikoval na stránkách časopisu \"El-Hidaje\" a \"Glasnik Islamske vjerske zajednice\" Islámského společenství. Roku 1912 byl zvolen do hlavního výboru Sdružení bosensko-hercegovské ‘ilmijje (\"Udruženje bosansko-hercegovačke ilmijje\"), stavovské organizace islámských duchovních. Roku 1935 a 1936 se podílel na obnově tohoto sdružení pod názvem El-Hidaje. Při té příležitosti byl předsedou akčního a zakládajícího výboru organizace. Roku 1938 neúspěšně kandidoval na reisu-l-ulemu Islámského společenství.\n\n"}
{"id": "1291397", "url": "https://cs.wikipedia.org/wiki?curid=1291397", "title": "Obvod obce s rozšířenou působností Trutnov", "text": "Obvod obce s rozšířenou působností Trutnov\n\nSprávní obvod obce s rozšířenou působností Trutnov (SO ORP Trutnov) je od 1. ledna 2003 (tj. data zrušení okresních úřadů) jedním ze tří správních obvodů rozšířené působnosti obcí v okrese Trutnov v Královéhradeckém kraji. Rozšířenou přenesenou působnost státu v něm vykonává Městský úřad Trutnov. Obvod zahrnuje města Trutnov, Úpice, Rtyně v Podkrkonoší, Svoboda nad Úpou, Jánské Lázně, Žacléř, Pec pod Sněžkou, Pilníkov a dalších 24 obcí. Ve správním obvodu obce s rozšířenou působností Trutnov jsou 4 správní obvody obcí s pověřeným obecním úřadem (Svoboda nad Úpou, Trutnov, Úpice a Žacléř). Počet obyvatel k 1. 1. 2016 činil 64 032.\n\nSeznam obcí, jejichž územím je obvod tvořen.\n\n\n\n\n"}
{"id": "1291398", "url": "https://cs.wikipedia.org/wiki?curid=1291398", "title": "Príslop", "text": "Príslop\n\nPríslop je obec na Slovensku v okrese Snina v Prešovském kraji na úpatí Bukovských vrchů. Leží v ochranném pásmu Národního parku Poloniny.\n\nPrvní písemná zmínka o obci je z roku 1568.\n"}
{"id": "1291399", "url": "https://cs.wikipedia.org/wiki?curid=1291399", "title": "Jorge Pina", "text": "Jorge Pina\n\nJorge Pina Pérez (* 26. ledna 1977 Madrid, Španělsko) je bývalý španělský sportovní šermíř, který se specializoval na šerm šavlí. Španělsko reprezentoval v devadesátých letech a v prvních letech nového tisíciletí. Na olympijských hrách startoval v roce 2000 a 2008 v soutěži jednotlivců a družstev. Na olympijských hrách 2008 postoupil v soutěži jednotlivců do čtvrtfinále. V roce 2007 získa titul mistra Evropy v soutěži jednotlivců. Se španělským družstvem šavlistů se pravidelně účastnil vrcholných sportovních akcí.\n"}
{"id": "1291400", "url": "https://cs.wikipedia.org/wiki?curid=1291400", "title": "Wiwaxia", "text": "Wiwaxia\n\nWiwaxia byl rod živočichů obývajících oceán Prototethys v období kambria. Jeho fosilizované otisky jako první nalezl roku 1899 George Frederick Mattthew na kanadské hoře Wiwaxy Peak (název znamená v jazyce domorodého kmene Nakoda \"Větrná hora\"). Stovky exemplářů byly objeveny v Burgesských břidlicích, další pocházejí z Číny, Austrálie i české lokality Buchava.\n\nDosahovali maximální délky okolo 5 centimetrů, tělo bylo zploštělé, oválného tvaru. Plazili se po mořském dně, měkké tělo měli shora kryto krunýřem ze skleritů překrývajících se jako šiška, hřbet byl opatřen dvěma řadami dlouhých ostnů, sloužících patrně jako ochrana před predátory. Na spodní straně těla byla umístěna ústa s dvěma řadami zubů. Jejich potravu pravděpodobně tvořily sinice rodu \"Morania\".\n\nSystematické zařazení rodu \"Wiwaxia\" je předmětem sporů: někteří paleontologové je považují za měkkýše, jiní za kroužkovce, podle další teorie patří do kladu \"Halwaxiida\".\n\nZatím byly popsány čtyři druhy:\n\n"}
{"id": "1291403", "url": "https://cs.wikipedia.org/wiki?curid=1291403", "title": "Cristina (album)", "text": "Cristina (album)\n\nCristina je první studiové album americké zpěvačky Cristiny. Vydáno bylo v roce 1980 společností ZE Records. Nahráno bylo od května 1978 do září 1979 v newyorském studiu Blank Tape Studios. Producentem alba byl August Darnell, známý rovněž jako Kid Creole. Ten je rovněž autorem či spoluautorem pěti písní z původní desky. Album obsahovalo šest písní – jedinou, na které se Darnell autorsky nepodílel, je coververze francouzské písně „La Poupée qui fait non“. Album původně vyšlo na dlouhohrající gramofonové desce. V roce 2004 vyšlo v reedici na kompaktním disku s pěti bonusovými písněmi (vyšlo pod novým názvem \"Doll in the Box\").\n\n\n"}
{"id": "1291407", "url": "https://cs.wikipedia.org/wiki?curid=1291407", "title": "Peter Westbrook", "text": "Peter Westbrook\n\nPeter Jonathan Westbrook (* 16. dubna 1952 Newark, Spojené státy americké) je bývalý americký sportovní šermíř, který se specializoval na šerm šavlí. Spojené státy reprezentoval přes dvacet let v sedmdesátých, osmdesátých a devadesátých letech. Na olympijských hrách startoval v roce 1976, 1984, 1988, 1992 a 1996 v soutěži jednotlivců a družstev. V roce 1980 ho o účast na olympijských hrách připravil bojkot. V soutěži jednotlivců vybojoval na olympijských hrách 1984 bronzovou olympijskou medaili. S týmem šavlistů Spojených států amerických se pravidelně účastnil vrcholných sportovních akcí.\n"}
{"id": "1291410", "url": "https://cs.wikipedia.org/wiki?curid=1291410", "title": "Denis Calvaert", "text": "Denis Calvaert\n\nDenis Calvaert (okolo roku 1540 – 16. dubna 1619) byl vlámský malíř narozený v Antverpách.\n\nDenis Calvaert po většinu svého života žil v Itálii, kde byl znám jako Dionisio Fiammingo nebo jednoduše Il Fiammingo (Vlám). Studoval architekturu, anatomii a historii. Nejprve studoval krajinomalbu v rodných Antverpách. Po čase odešel do Bologně, kde spolupracoval pracoval s Prosperem Fontanou (1512–1597, italský malíř pozdní renesance). Z Bologny odešel roku 1572 do Říma, kde pracoval s Lorenzem Sabbatinim na výmalbě papežského paláce ve Vatikánu. Za svého pobytu v Itálii věnoval hodně času kopírování a studiu obrazů Raphaela. Z Říma se vrátil se do Bologni, kde založil malířské studio. Mezi jeho žáky patřil například Guido Reni, Giovanni Battista Bertusio, Francesco Albani, Domenichino a Annibale Carracci. Denis Calvaert byl v Bologni respektován jako občan a došel uznání i jako umělec. Jeho pohřbu se zúčastnil nejen Ludovico Carracci, který vedl své vlastní malířské studio a byl tedy konkurentem Calvaertovým, ale doprovodili ho i všichni Carracciovi žáci. Calvaert byl pohřben v Bologni, v chrámu \"Basilica di Santa Maria dei Servi\".\n\nObrazy Denise Calvaerta byly ovlivněny pracemi italských malířů, jsou charakteristické svou kompozicí a barevností. Jeho hlavní díla jsou vidět v Bologni, Florencii, Petrohradě, Parmě a v Caen. Mnoho jeho prací je také v Národní galerii umění v Bologni. Nejznámější Calvaertův obraz \"Sv. Michal\" je možné vidět v bazilice San Petronia v Bologni.\n"}
{"id": "1291411", "url": "https://cs.wikipedia.org/wiki?curid=1291411", "title": "LGBT práva v Keni", "text": "LGBT práva v Keni\n\nHomosexualita je v Keni považována za obrovské tabu a útok na kulturní a morální hodnoty. Stejnopohlavní sexuální akty jsou podle keňských zákonů trestné činy. Navzdory tomuto funguje v zemi několik organizací lobbujících za zlepšování a posílení LGBT práv.\n\nPodle průzkumu Pew Global Attitudes Project z r. 2007 považuje 96 % Keňanů homosexualitu za společensky neakceptovatelný životní styl, což je z hlediska 45 zkoumaných zemí pátá největší největší míra despektu.\n\nNevládní Kenya Human Rights Commission v r. 2011 publikovala první výzkumný dokument o právním a sociálním postavení LGBTI Keňanů. Mezi těmi, kteří se vyoutovali, nebo byli vyoutováni, 89 % uvedlo, že se setkalo s odmítnutím. Vyoutování zaměstnanci se běžně stávají terčem vyčleňování z pracovního kolektivu, zesměšňováním, šikanou a diskriminací kvůli jejich odlišné sexuální orientaci nebo genderové identitě.\n\nHlavní příčinou tohoto fenoménu jsou tradiční náboženské a kulturní normy. Náboženští vůdci tří dominantních keňských církví katolické, anglikánské a islámské homosexualitu a transgender odsuzují jako projev dekadence, zvrácenosti a amorálnosti.\n\nV červnu 2011 obvinil ředitel Kisauni Islamic College šejk Majid Obeid praktikující homosexuály z podílu na inflaci a neúrodě. Rada keňských imámů a duchovních sdělila jménem svého tajemníka šejka Mohameda Khalify následující: \"Ptali jsme se keňských občanů, zda by odmítli spolupracovat s takovými lidmi a jimi vlastněnými podniky, a bylo nám odpovězeno, že pouze otevřená diskriminace je cestou zastavení bestiálních aktů. Tito lidé hrubě porušují práva celé společnosti, a proto jí nemůžou být přijímáni.\n\n23. února 2012 se zmobilizovalo 100 lidí vedených náboženskými vůdci a stařešinou, aby zamezili setkání homosexuálů v \"Likoni CDF Youth Empowerment and Library Centre\". Zdejší policie jménem svého náčelníka Abagarra Guyo a distriktního úředníka Mose Oumy pak nařídila shromáždění zrušit. Šejk Amír Zani muzadhalfské mešity nazval seminář nezákonným, nebožským a neakceptovatelným a vyzval náboženskou komunitu, aby gaye zlynčovala, pokusí-li se zorganizovat takovou akci znovu. Nicméně na stranu organizátorů semináře se postavilo Ministerstvo mládeže a sportu s tím, že odpůrci nepochopili jeho účel. \nNáplní práce našeho úřadu je výchova a vzdělávání různých skupin, včetně ... gayů... Naší cílem je prevence a osvěta v oblasti problematiky HIV/AIDS směřovaná na mládež, protože právě ona je nejvíce ohroženou skupinou. ...Gay komunita nás stejně jako ostatní oslovila a vyžádala si vzdělávání v oblasti bezpečného sexu, na který mají právo. Svojí činnosti nepodporujeme homosexualitu jako takovou, nýbrž pouhé poznání. V naší společnosti převládá vysoká míra sociální diskriminace a stigmat, pro nimž musíme bojovat.\nVládní Kenya National Commission on Human Rights vydala v dubnu 2012 následující zprávu:\nLGBTI jsou diskriminováni, stigmatizováni a často se stávají terčem násilí z důvodu jejich sexuální orientace. V momentě, kdy potřebují zdravotní péči se setkávají s nevlídným zacházením ze strany lékařského personálu, který často porušuje jejich právo na soukromí tím, že sděluje jejich sexuální orientaci ostatním všem svým spolupracovníkům. Lékařský personál není přátelský a navíc disponuje velmi malým povědomím o sexualitě a reprodukci. ...LGBTI dále čelí psychickému týrání ze strany orgánů veřejné moci, které je aktivně stíhají za provozování \"nepřirozených\" sexuálních aktů. V případě napadení samozvanými strážci morálky je policie často neschopná nebo i neochotná jim poskytnout potřebnou pomoc. Pokud dojde k zatčení, policie je často podrobuje zbytečným tělesným a domovním prohlídkám kvůli předpokladu, že spáchali další trestné činy, zejména drogové delikty, případně, že se jedná o recidivisty. Během vyšetřovací vazby se setkávají s nedůstojným zacházením, mučením a požadováním finančních prostředků coby \"výpalného\", za nějž je jim pak následně slíbeno propuštění a výmaz z evidence. Sexuální násilí ze strany příslušníků policie není taktéž ničím neobvyklým. ...Pokud je jejich identita odhalená, LGBTI se nemají šanci prosadit na trhu práce, ani začít provozovat živnost - například prodávat na tržištích. Proto jsou v krajních případech často nuceni změnit místo svého pobytu a získat novou identitu. ... Důvodem toho je také jejich vystěhovávání z nájmů, případně útoky ze strany sousedů, kteří jim nechtějí pronajímat své obydlí, případně se zdržovat v jejich blízkosti. Pokud se jim povede se tomuto vyhnout, bývá jim odepřeno právo se běžně zúčastňovat veřejného života - například chodit do veřejných bazénů. LGBTI mají často také odepřený přístup k bohoslužbě, neboť jsou ve společnosti považováni za nehodné, a většina místních církví a náboženských kruhů učí o LGBTI aktivitách jako o neakceptovatelných a protipřírodních. \nPeter Karajna, generální tajemník Národní rady keňských církví, na to pak 11. května 2012 odpověděl následovně:\nKdyž posloucháme takové diskuze směřující k postupnému uznávání homosexuality a prostituce, které jsou proti africkým hodnotám a morálce, jakož i našim křesťanským principům, cítíme se znepokojeni. Toto je záležitost, které požaduje odpovídající diskuzi napříč celou naší společností, a u které se musí brát v potaz naše hodnoty a přesvědčení. Stejného názoru jsou i naši muslimští bratři a sestry. Každopádně nejsme příznivci zatýkání a perzekuce lidí angažovaných v těchto aktivitách. Naopak jim chceme poskytnout odpovídající pomoc ve změně jejich pokřiveného cítění.\nJulius Kalu, biskup Keňské anglikánské církve v Mombase, měl podle dostupných zpráv v červenci 2012 říct, že veškeré aktivity směřované na prosazení stejnopohlavního manželství jsou pro křesťanské církve víc zničující než terorismus, navzdory několika teroristickým útokům směřovaným na keňské křesťany v tom samém roce. Nicméně 11. srpna 2012 měl Kalu při příležitosti setkání s LGBT křesťany říci, že svůj přístup změnil: „Ten, kdo řekl, že gayové jsou horší než teroristi, jsem nebyl já. Nikdy! Každopádně naší společnou prací je dobro těch, kteří milují Boha, a já káži, že články znevažující a zatracující je mi pomáhají se toho o nich dozvědět právě, co nejvíc. Z tohoto důvodu jsem byl kontaktován mnoha biskupy v posluchačských skupinách ve Velké Británii, Kanadě a jednotlivými členy LGBT komunity v Keni. Proto jsem si v této věci dokázal udělat jasno, a tudíž bych nikdy nic takového neřekl! Toto byla má první příležitost se setkat s LGBTI komunitou, zejména tou keňskou. Bylo mi vskutku stydno být pastýřem LGBT lidí v anglikánské církvi, a přitom o nich nic nevědět!“ Tento jeho subjektivní přístup ještě posílila vražda tanzanského LGBT aktivisty Maurice Mjomby v červenci 2012. Podle médii na ní reagoval Kalu rozrušeně, smutně a zklamaně. Uvedl, že pro lidské společenství je důležité žít v lásce, péči a harmonii s ostatními bez zdůrazňování jejich odlišností. Vraždu Mjomby odsoudil jako zbabělý a hříšný akt a vyjádřil přání, aby jednoho dne mohli LGBTI lidé žít ve svobodném světě bez násilí a diskriminace. \n\nV r. 2014 zakázal Kenya Film Classification Board promítání LGBT filmu \"Příběhy našich životů\" vytvořený kolektivem umělců z Nairobi kvůli 'podpoře' homosexuality.\n\nV listopadu 2010 uvedl keňský premiér Raila Odinga, že chování homosexuálních párů je proti přírodě, a že shledává homosexuály lidmi zasluhujícími odmítnutí a potrestáni ze strany příslušných autorit. Dále uvedl, že homosexuální svazky jsou nepotřebné, protože podle posledních sčítání lidu je ve společnosti víc žen než mužů, a že muži zamilovávající se do mužů musí být jednoznačně nemocní, když je v naší společnosti tolik žen prahnoucích po partnerovi. K lesbám se vyjádřil tak, že není potřeba, aby ženy vytvářely takové vztahy, neboť jejich přirozenou životní rolí je porodit a vychovat děti. O den později odmítl Odinga vydat příkaz k trestnímu stíhání homosexuálních párů s tím, že je v Keni nelegální pouze stejnopohlavní manželství.\n\nV listopadu 2010 oznámil vězeňský komisař Isaih Osugo, že všechny keňské věznice zavedou kamerový systém z důvodu prevence sexu mezi mužskými spoluvězni.\n\nPřeseda soudců Nejvyššího soudu Keni Willy Munyoi Mutunga řekl během probíhajících oslav FIDA Uganda v Kampale 8. září 2011 toto:\nJedním z terčů marginalizace je hnutí za práva gayů. Gay práva jsou lidská práva. A právě zde se cítím mírně omezen ve svém přístupu k lidským právům a sociálně justičnímu paradigmatu a samotnému faktu, že naše ústava a právní řád mají taková kontroverzní ustanovení. Pokud jde o lidskoprávní principy, na kterých pracuji, nejsem zastáncem implementace skupinových lidských práv. Tento problém musíme umět spojit s obecným hnutím za lidská práva ve východní Africe, chceme-li být schopní čelit výzvám ze strany politických a náboženských sil v této oblasti. Argumenty některých našich lidskoprávních aktivistů sdružené pod společným názvem \"morální argumenty\" jednoduše prosazují lidskoprávní principy oportunisticky a selektivně. My je ale potřebujeme spojit dohromady do jednoho hnutí tak, abychom byli schopni vést finální a závěrečnou diskuzi.\n\nZákon o dětech 2001 znemožňuje homosexuálům a nesezdaným párům osvojení dětí. Byť toto omezení není aplikováno specificky soudy smějí odmítat osvojování osobami nebo skupinami osob, pokud shledá že by to nebylo v nejlepším zájmu osvojovaného dítěte.\n\nKeňa přistoupila k Mezinárodnímu paktu o občanských a politických právech 1. května 1972. Podle článku 40 tohoto paktu a Výboru OSN pro lidská práva a doporučení z 24. března 2005 byla Keně vyčteno 18leté zpoždění v druhé periodické zprávě. Keňa byla vyzvána ke zrušení sekce 162 trestního zákona kriminalizující homosexualitu. 19. srpna 2010 odpověděla Keňa ve fázi třetí periodické zprávy na doporučení takto:\n\nKeňa nemůže dekriminalizovat homosexuální svazky, protože její postoj spočívá v tom, že takové akty jsou tabu a zločinem proti přírodě, který odporuje našim kulturním hodnotám a tradicím. I samotná veřejnosti dává našim právním expertům jednomyslný signál, aby upustili od inkluze homosexuálních práv do nové ústavy. V závěru uvádíme, že vláda nikoho nediskriminuje v přístupu ke službám. Žádný zákon nikoho nenutí deklarovat svojí sexuální orientaci ve všech situacích.\nKeňa se pak k této problematice vyjádřila v květnu 2012 ještě jednou.\nKeňa v současné době nepodnikla žádný pokus o dekriminalizaci homosexuálních vztahů. Veřejné mínění je ostře proti takovému postupu. Naše ústava v článku 45 (2) jasně říká, že každý keňský občan má přirozené právo uzavřít sňatek s osobou opačného pohlaví založený na svobodném prohlášení obou stran. Dále článek 27 (4) ústavy říká, že diskriminační důvody nejsou omezeny, a tudíž je zde právní prostor pro lidi, kteří se cítí kráceni na svých právech kvůli odlišné sexuální orientaci přímo i nepřímo ze strany státu a jiných subjektů našeho práva. ...Až se podaří trochu změnit veřejné mínění, vláda může přistoupit k jistým opatřením chránících zájmy leseb, gayů, bisexuálů a translidí ...\n\nVýbor OSN pro lidská práva v květnu 2010 dokončil Univerzální periodický přezkum o situaci lidských práv v Keni. Během něj Keňa sdělila:\nPokud jde o homosexuální vztahy, zaznamenaly jsme několik případů intolerance kvůli kulturnímu přesvědčení a jednoznačnému odmítání dekriminalizace takových vztahů, jejíž téma bylo předmětem disuzí ústavních činitelů. Nicméně tak jako tak vláda nepodporuje diskriminaci v přístupu ke službám.\nKeňa pak následovně obdržela následující doporučení (země, která iniciovaly doporučení, jsou uvedené v závorkách):\nPodnikněte konkrétní kroky ve snaze o ochranu a rovné zacházení s lesbami, gayi, bisexuály a translidmi (Nizozemsko); dekriminalizujte konsensuální stejnopohlavní sexuální aktivitu mezi dospělými (Česká republika); zrušte veškerou legislativu kriminalizující sex mezi dospělými (Spojené státy americké); dekriminalizujte homosexualitu zrušením všech právních ustanovení trestajících sexuální vztahy mezi lidmi stejného pohlaví, jak požaduje od prosince 2008 Deklarace a ochraně lidských práv jiných sexuálních orientací přijatá Valným shromážděním OSN (Francie)\nV reakci na to Keňa 6. května 2010 znovu deklarovala, že homosexuální svazky jsou v Keni kulturně neakceptovatelné. Podrobněji se vyjádřil Geoffrey Kibara, tajemník odboru pro justici a ústavní záležitosti při Ministerstvu spravedlnosti, národní kohezi a ústavních záležitostí, který řekl na půdě keňské delegace toto:\nRádi bychom řekli následující: Pokud se někdo stal terčem netolerance k homosexuálním vztahů, pak to bylo především z důvodu náboženství a naší kultury. Tyto vztahy jsou v naší zemi prostě považovány za tabu. Jediná cesta, která by vedla k jejich většímu přijetí, je postupná a dlouhodobá kulturní změna. Ale v současnosti tu převažuje vysoká míra odporu k dekriminalizaci homosexuálních vztahů. Nicméně jak již bylo uvedeno v předchozích zprávách naše vláda nepodporuje diskriminaci lidí, kteří praktikují homosexuální vztahy. Diskriminace v přístupu ke službám je explicitně zakázaná, zejména jedná-li se o přístup k prevenci HIV/AIDS a zdravotní péči. Prevence a léčba HIV/AIDS je právně upravená v zákoně o prevenci HIV/AIDS a zamezování jeho šíření z r. 2006, který přímo zakazuje diskriminaci homosexuálních vztahů nebo jedinců s jinou sexuální orientací.\n\nZpráva Ministerstva zahraničí Spojených států amerických, oddělení lidských práv, z r. 2011 shledala, že sociální diskriminace byla ve sledovaném roce (2011) rozšířená a způsobila několik ztrát zaměstnání a odpírání rovného přístupu ke vzdělávání. Násilí proti LGBT komunitě se nejčastěji objevuje ve venkovských oblastech a mezi utečenci. Nevládní skupiny zaznamenali, že policie sice proti němu bojuje, ale sympatiemi k LGBT zrovna moc neoplývá.\n\n26. června 2012 se Velvyslanectví USA v Nairobi pokusilo o akci, která by se dala považovat za první festival LGBT hrdosti v Keni. Úřad pro veřejné záležitosti při ambasádě řekl: \"Americká vláda tímto jasně ukázala, že lidská práva LGBT jsou centrálně determinovaná její lidskoprávní politikou, a že se bude aktivně zasazovat o jejich globální šíření do celého světa prostřednictvím její zahraniční politiky. Podobná akce uskutečnily americké ambasády po celém světě.\n\n\n"}
{"id": "1291412", "url": "https://cs.wikipedia.org/wiki?curid=1291412", "title": "Vilmos Szabó", "text": "Vilmos Szabó\n\nVilmos Szabó (* 30. prosince 1964 Brašov, Rumunsko) je bývalý rumunský sportovní šermíř, který se specializoval na šerm šavlí. Rumunsko reprezentoval v osmdesátých a devadesátých letech. Na olympijských hrách startoval v roce 1984, 1992 a 1996 v soutěži jednotlivců a družstev. V soutěži jednotlivců se na olympijských hrách výsledkově neprosadil. V roce 1994 obsadil třetí místo na mistrovství Evropy v soutěži jednotlivců. S rumunským družstvem šavlistů vybojoval na olympijských hrách 1984 bronzovou olympijskou medaili a v roce 1994 třetí místo na mistrovství světa.\n"}
{"id": "1291413", "url": "https://cs.wikipedia.org/wiki?curid=1291413", "title": "Krakorec (rozcestník)", "text": "Krakorec (rozcestník)\n\nSlovo krakorec má více významůː\n\n"}
{"id": "1291415", "url": "https://cs.wikipedia.org/wiki?curid=1291415", "title": "Mezinárodní letiště Davida Budovatele", "text": "Mezinárodní letiště Davida Budovatele\n\nMezinárodní letiště Davida Budovatele (, IATA: KUT, ICAO: UGKO) je mezinárodní letiště u města Kutaisi v Gruzii. Je jedním ze tří největších gruzínských letišť spolu s mezinárodním letištěm Tbilisi u hlavního města Tbilisi a mezinárodním letištěm Batumi u města Batumi u Černého moře na jihozápadě země. Pojmenováno je po Davidu IV. Budovateli, gruzínském králi, který vládl na přelomu jedenáctého a dvanáctého století. Podle nejbližšího sídla Kopitnari se mu říká také \"letiště Kopitnari\", podle Kutaisi vzdáleného přibližně 14 kilometrů severovýchodně se mu říká také \"letiště Kutaisi\". Provozuje ho státní společnost United Airports of Georgia.\n\nLetiště má jedinou vzletovou a přistávací dráhu a zaměřuje se na nízkonákladové letecké společnosti – hlavním uživatelem je Wizz Air, letiště používají také Ukraine International Airlines, Ural Airlines a Pegasus Airlines.\n\nPozemní spojení do čtrnáct kilometrů vzdáleného Kutaisi i do vzdálenějších měst je možné maršrutkami. Severně od letiště vede železniční trať, ale nejbližší zastávka (\"Kopitnari\") je vzdálena od terminálu přes dva kilometry. Město Samtredia ležící zhruba deset kilometrů západně od letiště je celostátně významným dálničním i železničním uzlem.\n\n"}
{"id": "1291423", "url": "https://cs.wikipedia.org/wiki?curid=1291423", "title": "Smetanka (usedlost na Vinohradech)", "text": "Smetanka (usedlost na Vinohradech)\n\nSmetanka je zaniklá usedlost v Praze 2-Vinohradech, která se nacházela na rohu ulic Vinohradská a Španělská. Její pozemky se rozkládaly mezi ulicemi Wilsonova, Vinohradská, Balbínova, Na Smetance, Italská a Kunětická v prodloužení přes kolejiště Hlavního nádraží zpět k Wilsonově ulici.\n\nVinice zabírala plochu na východ od pražských hradeb k usedlosti Pštrosska (\"Křížovka)\" a Vozová, na severu sousedila se Sakrabonkou. V 19. století provozoval majitel v usedlosti hostinec, při kterém stálo v letech 1859 – 1894 provizorní dřevěné divadlo.\n\nVe 2. polovině 19. století byly pozemky při hradbách prodány pro výstavbu nádraží. V 80. letech 19. století majitelka usedlosti Františka Bachheiblová zbylou část pozemků rozprodala na stavební parcely a samotná usedlost zanikla počátkem 20. století.\n\n\n"}
{"id": "1291424", "url": "https://cs.wikipedia.org/wiki?curid=1291424", "title": "Hradec u Stoda (hradiště)", "text": "Hradec u Stoda (hradiště)\n\nHradec u Stoda je raně středověké hradiště v jihozápadní části obce Hradec v okrese Plzeň-jih. Existovalo v desátém až dvanáctém století a dochovaly se z něj části opevnění poškozené novodobou výstavbou železniční trati Plzeň–Domažlice a rodinných domů. Jeho zbytky jsou chráněny jako kulturní památka ČR.\n\nSoubor keramických střepů získaných zejména povrchovými sběry umožnil datovat dobu trvání hradiště do devátého až dvanáctého století, ale je pravděpodobnější, že opevnění bylo postaveno až v desátém století. Jeho vznik mohl souviset s obchodní cestou, která spojovalo střední Čechy a Řezno. Menší množství nálezů dokládá osídlení lokality také v době bronzové v období milavečské kultury. Hradiště bylo pokojně opuštěno na konci dvanáctého nebo na počátku třináctého století. Některé části hradby byly rozebírány na stavební materiál, ale na jiných se dochovaly stopy požáru.\n\nDvoudílné hradiště se nacházelo na ostrožně obtékané řekou Radbuzou a Touškovským potokem. Opevnění chránilo plochu o rozloze 6,02 hektaru, přičemž větší předhradí mělo plochu 3,86 hektaru a akropole 2,16 hektaru. Tvořily je hradby a příkopy, na jejichž stavbě se podle rozdílných materiálů i způsobů stavby podílely různé skupiny pracovníků. Opevnění předhradí bylo na jižní, západní a severní straně pravděpodobně zdvojené.\n\nArcheologický výzkum provedený v roce 1972 umožnil rekonstruovat podobu hradby předhradí. Tvořila ji zeď z nasucho kladených kamenů široká až 1,6 metru, za kterou následovala dřevohlinitá roštová konstrukce. Před hradbou se nacházela 2,5 metru široká berma dlážděná drobnými kameny, která oddělovala příkop hluboký nejméně tři metry. Dochované části valu dosahují výšky až osm metrů na vnější a dva metry na vnitřní straně.\n\nZápadní část akropole včetně míst, kde se vnitřní val napojoval na obvodové opevnění, zanikly při stavbě železnice. V jedenáctém století byl na akropoli postaven kostel svatého Vavřince poprvé připomínaný v roce 1298. Roku 1669 byl výrazně rozšířen, ale po roce 1782 zanikl.\n\n"}
{"id": "1291429", "url": "https://cs.wikipedia.org/wiki?curid=1291429", "title": "Dan Găureanu", "text": "Dan Găureanu\n\nVictor Dan Găureanu (15. listopadu 1967 – 20. května 2017) byl rumunský sportovní šermíř, který se specializoval na šerm šavlí. Rumunsko reprezentoval v devadesátých letech a na přelomu tisíciletí. Na olympijských hrách startoval v roce 1992 a 2000 v soutěži jednotlivců a družstev. V soutěži jednotlivců postoupil na olympijských hrách 2000 do čtvrtfinále. V roce 1999 obsadil třetí místo na mistrovství Evropy v soutěži jednotlivců. S rumunským družstvem šavlistů obsadil na olympijských hrách 1992 a 2000 čtvrté místo. V roce 1994 a 2001 vybojoval s rumunským družstvem třetí místo na mistrovství světa a v roce 1999 druhé místo na mistrovství Evropy.\n"}
{"id": "1291430", "url": "https://cs.wikipedia.org/wiki?curid=1291430", "title": "Alin Lupeică", "text": "Alin Lupeică\n\nFlorin Alin Lupeică (* 6. března 1973 Jasy, Rumunsko) je bývalý rumunský sportovní šermíř, který se specializoval na šerm šavlí. Rumunsko reprezentoval v devadesátých letech a na přelomu tisíciletí. Na olympijských hrách startoval v roce 1992, 1996 a 2000 v soutěži jednotlivců a družstev. V soutěži jednotlivců se na olympojských hrách výsledkově neprosadil. V roce 1993 obsadil třetí místo na mistrovství Evropy v soutěži jednotlivců. S rumunským družstvem šavlistů obsadil na olympijských hrách 1992 a 2000 čtvrté místo. V roce 1994 a 2001 vybojoval s rumunským družstvem třetí místo na mistrovství světa a v roce 1999 druhé místo na mistrovství Evropy.\n"}
{"id": "1291432", "url": "https://cs.wikipedia.org/wiki?curid=1291432", "title": "Renessans Kredit", "text": "Renessans Kredit\n\nRenessans Kredit je ruská komerční banka, která na ruském trhu patří mezi přední banky specializující se na spotřebitelské úvěry. Sídlo společnosti se nachází v Moskvě. Banka byla založena v roce 2000 pod názvem \"\"Aljans Invest\".\" V roce 2013 převzal ruský miliardář Michail Prochorov nejvĕtší podíl v Renaissance Credit prostřednictvím své společnosti Onexim Group.\n\n"}
{"id": "1291436", "url": "https://cs.wikipedia.org/wiki?curid=1291436", "title": "Zisis Babanasis", "text": "Zisis Babanasis\n\nZisis Babanasis (* 3. srpna 1964) je bývalý řecký sportovní šermíř, který se specializoval na šerm šavlí. Řecko reprezentoval v osmdesátých a devadesátých letech. Na olympijských hrách startoval v roce 1984 a 1992 v soutěži jednotlivců. V roce 1991 obsadil třetí místo na mistrovství Evropy v soutěži jednotlivců.\n"}
{"id": "1291438", "url": "https://cs.wikipedia.org/wiki?curid=1291438", "title": "Gueréza zanzibarská", "text": "Gueréza zanzibarská\n\nGueréza zanzibarská (\"Piliocolobus kirkii\") je endemická opice ostrova Zanzibaru, kde žije v izolaci již více než 15 000 let. Původně byla považována za pouhý poddruh guerézy červené obývající velké území s tropickými deštnými lesy v centru Afriky. Později byly nalezeny důkazy, že gueréza zanzibarská je starobylá forma stojící fylogeneticky na počátku vývoje všech gueréz. Jejich vzhled ukazuje, jak mohl vypadat vícebarevný předek gueréz předtím, než se evolučně rozštěpily na dvě barevně odlišné linie.\n\nJe to středně velká, výrazně zbarvená opice. Má malou hlavu na dlouhém krku a velmi dlouhé končetiny, zadní jsou delší, má redukovaný palec a dlouhý ocas. Horní část zad, předloktí a obličej jsou černé, střední a dolní části zad oranžové až červenohnědé. Existují výrazné individuální variace v rozsahu černé a červenohnědé na šíji, ramenech a horní části zad. Přední strana ramen a všechny končetin jsou šedobílé s černým pruhem, hřbety rukou i nohou jsou černé. Spodní strana ocasu bývá šedobílá a horní červenohnědá. Černý obličej je orámován dlouhými bílými chlupy, které sahají až červenohnědé temeno hlavy. Rty a nosy mají růžové.\n\nPohlavní dimorfismus není příliš výrazný, samci jsou jen o málo větší a těžší, mají větší hlavu, delší špičáky, vyvinutější chocholky na šíji, silnější, ale kratší ocas a hrubší a hustější srst. Samice mají v době estrálního cyklu zduřelou a zarudlou hráz u análního otvoru. Samice váží v průměru 5,5 a samec 5,8 kg.\n\nJsou silně sociální, žijí ve skupinách 30 až 50 jedinců a tráví celé dny v korunách stromů. Krmí se nejintenzivněji ráno a pak v podvečer, jsou nejaktivnější v chladnějších hodinách dne, žerou listy, květy, mladé výhonky, nezralé plody a semena. Jejich trávicí ústrojí nedokáže štěpit cukry a proto nežerou zralé ovoce. Stravují se převážně na vzrostlých stromech, např. fíkovníku, chlebovníku, mangovníku či kokosovníku. Mají čtyřdílný žaludek ve kterém za pomoci symbiotických bakterií tráví na energii chudou stravu. Příležitostně požírají z ohořelých stromů dřevěné uhlí pro eliminaci jedovatých látek obsažených v listech.\n\nGuerézy zanzibarské jsou promiskuitní a páření je iniciováno oběma pohlavími, samice se páří s více samci. Páry jsou při páření rušeny ostatní členy skupiny, dospělými samci i mláďaty. Období rozmnožování není stanoveno sezoně a samice mívají mladé v průběhu celého roku. Po pěti až šestiměsíční březosti rodí jedno mládě, které kojí několik měsíců. Mláďata jsou nošená na břiše matky asi půl roku a zcela na ní nezávislá se stávají až ve dvou létech. Někdy o potomky pečují i cizí samice.\n\nMládě je zbarveno černobíle a typické zbarvení dospělce dostává od 11 měsíce. Potomci ještě před nástupem sexuální aktivity odcházejí do jiných skupin. Samice dosahují pohlavní dospělosti ve věku 4 až 5 let, samci až po 5 létech. Intervaly mezi jednotlivými porody bývají 24 až 30 měsíců.\n\nTito primáti nebývají chováni zoologických zahradách a pro jejich silný zápach je ani domorodci nemívají jako domácí zvířata, používají je pouze jako atrakci pro turisty. Řada podrobností o jejich životě byla extrapolována od blízce příbuzných druhů.\n\nGuerézy zanzibarské obývaly v minulosti celý ostrov, v současnosti se jejich populace odhaduje na méně než 2000 jedinců žijících v nevelkých a od sebe izolovaných populacích. Největší počet žije hlavně v jihovýchodní části ostrova v rezervaci a v přilehlých zemědělských oblastech a mangrovových bažinách, menší izolované skupiny se vyskytují na dalších místech v blízkosti pobřeží.\n\nSnižování jejich počtu je přičítáno úbytku tamních lesů následkem nelegální těžby dřeva pro výrobu dřevěného uhlí a rozšiřování orné půdy, úmrtnosti na silnicích, lovu a rozrůstajícímu se špatně organizovanému turismu. Původní obyvatele Zanzibaru jsou muslimové kteří opice nejedí, polovina gueréz zanzibarských však žije mimo chráněná území a jsou ohrožené jako potenciální škůdci zemědělských plodin a lovené pomoci psů a oštěpů. Přes oblast kde žijí vede hlavní silnice dovolující autům jet rychlosti až 100 km/hodinu, ročně bývá na tomto úseku usmrceno 18 až 26 gueréz. Rezervaci navštíví za rok kolem 15 000 návštěvníků a některá zvířata jsou na turisty tak zvyklá, že za nimi přicházejí, loudí o pamlsky a sedají lidem na ramena a hlavy. Opice jsou citlivé na různá lidská onemocnění a tím se zvyšuje riziko přenosu nemoci z lidí. Početní stavy guerézy zanzibarské jsou trvale klesající a podle IUCN jsou hodnocené jako ohrožený druh (EN).\n\n"}
{"id": "1291440", "url": "https://cs.wikipedia.org/wiki?curid=1291440", "title": "Fernando Casares", "text": "Fernando Casares\n\nFernando Casares Montoya (* 16. října 1980 Madrid, Španělsko) je španělský sportovní šermíř, který se specializuje na šerm šavlí. V roce 2000 obsadil třetí místo na mistrovství Evropy v soutěži jednotlivců.\n\nbaku2015.com\n"}
{"id": "1291444", "url": "https://cs.wikipedia.org/wiki?curid=1291444", "title": "Prospero Fontana", "text": "Prospero Fontana\n\nProspero Fontana (1512–1597) byl italský malíř pozdní renesance. \n\nProspero Fontana se narodil v Bologni a stal se žákem Innocenza da Imola. Poté pracoval pro Perina del Vaga v Palazzo Doria v Janově. Uvádí se, že kolem roku 1550 ho Michelangelo představil papeži Juliovi III. jako portrétistu. Později působil ve studiu Vasariho ve Florencii a pracoval na freskách v paláci Vecchio (1563-65). Fontana byl představitelem bolognské školy malířství. Sabbatini, Samacchini a Passerotti byli tři jeho nejznámější žáci či kolegové. Jeho dcera Lavinia Fontana byla také významnou malířkou. Fontana nějaký čas pracoval ve Fontainebleau a v Janově. Po návratu do Bologne si otevřel uměleckou školu, byl předchůdcem Lodovica a Agostina Carracciho. V Bologni zanechal velké množství práce. Jeho oltářní obraz \"Klanění tří králů\" v kostele Santa Maria delle Grazie v italské Faenze je považován za jeho mistrovské dílo. Zemřel v Římě v roce 1597.\n"}
{"id": "1291446", "url": "https://cs.wikipedia.org/wiki?curid=1291446", "title": "Sparks (hudební skupina)", "text": "Sparks (hudební skupina)\n\nSparks je americká popová a rocková skupina, kterou založili v roce 1972 bratři Ron Mael (klávesy) a Russell Mael (zpěv), přejmenováním skupiny Halfnelson založené v roce 1968.\n\n\n"}
{"id": "1291447", "url": "https://cs.wikipedia.org/wiki?curid=1291447", "title": "Kessler", "text": "Kessler\n\nPříjmení Kessler nebo Keßler má více nositelů:\n\n\n"}
{"id": "1291449", "url": "https://cs.wikipedia.org/wiki?curid=1291449", "title": "Darina Ničová", "text": "Darina Ničová\n\nDarina Ničová (* 6. února 1981, Praha) je česká herečka a spisovatelka.\n\nNa Literární akademii Josefa Škvoreckého studovala obor Tvůrčí psaní – Mediální komunikace, který absolvovala v červnu 2006. Poté nastoupila na Vyšší odbornou školu hereckou, kde studovala obor Dramatické umění a moderování, který absolvovala v červnu 2009.\n\nV tvorbě ji nejvíce ovlivnili učitelé Jiří Stránský, Daniela Fischerová, Nina Divíšková a Radim Vizváry. Během studií natočila krátký studentský film pro FAMO a ztvárnila postavu Milady Burianové v seriálu Kriminálka Anděl 2. Po studiích nastoupila do angažmá zájezdového divadla pro děti, kde strávila celkem tři sezóny intenzivní tvorby. Na přelomu let 2012 a 2013 absolvovala sedmiměsíční cestu kolem světa, během které navštívila Východní Afriku, Severní Indii, Nepál, Jihovýchodní Asii, Jižní Ameriku a USA. Nejvýraznější zážitky přitom prožila například při procházce se lvy u Viktoriiných vodopádů, výstupu na himalájský Poonhill (3210 m n. m.), nebo pobytu v severoperuánské části amazonského pralesa. Poznatky z těchto cest sepsala do dvoudílné knihy Poselství slaměného klobouku (Kniha první – Afrika a Asie; Kniha druhá – Amerika). Stejnojmenný název neslo i scénické čtení, které posléze uvedla v Divadle v Dlouhé, Divadle Lávka a Divadle v Řeznické.\n\nRoku 2015 nadabovala pro Českou televizi několik dílů německého detektivního seriálu Tlusťoch. V témže roce vydala autobiografickou sbírku humorných povídek Figurkiáda.\n\nVe Stavovském divadle nazkoušela inscenaci Spalovač mrtvol v režii Jana Mikuláška.\n\n\n"}
{"id": "1291450", "url": "https://cs.wikipedia.org/wiki?curid=1291450", "title": "Alexej Jermolajev", "text": "Alexej Jermolajev\n\nAlexej Vladimirovič Jermolajev (* 1975) je bývalý ruský sportovní šermíř, který se specializoval na šerm šavlí. V roce 1995 obsadil třetí místo na mistrovství Evropy v soutěži jednotlivců. S ruským družstvem šavlistů vybojoval v roce 1994 titul mistra světa.\n"}
{"id": "1291453", "url": "https://cs.wikipedia.org/wiki?curid=1291453", "title": "Nikolaj Antonov", "text": "Nikolaj Antonov\n\nNikolaj Antonov (bulharsky Николай Якимов Антонов) (* 17. srpna 1968) je bývalý bulharský atlet, sprinter, halový mistr světa v běhu na 200 metrů z roku 1991.\n\nV roce 1988 získal stříbrnou medaili v běhu na 200 metrů na halovém mistrovství Evropy, stejného umístění dosáhl na evropském halovém šampionátu o dva roky později. V roce 1991 se stal halovým mistrem světa v běhu na 200 metrů. V následující sezóně se v této disciplíně stal halovým mistrem Evropy. Na mezinárodních soutěžích pod širým nebem medailového úspěchu nedosáhl – na mistrovství Evropy ve Splitu v roce 1990 doběhl ve finále na 200 metrů pátý, na mistrovství světa v Tokiu o rok později skončil v této disciplíně sedmý.\n\n\n"}
{"id": "1291457", "url": "https://cs.wikipedia.org/wiki?curid=1291457", "title": "James Trapp", "text": "James Trapp\n\nJams Trapp (* 28. prosince 1969 Greenville) je bývalý americký atlet, sprinter, halový mistr světa v běhu na 200 metrů z roku 1993.\n\nSvých nejlepších úspěchů dosáhl na začátku 90. let 20. století. V roce 1993 se stal halovým mistrem světa v běhu na 200 metrů. Po skončení atletické kariéry se stal hráčem amerického fotbalu.\n\n\n"}
{"id": "1291464", "url": "https://cs.wikipedia.org/wiki?curid=1291464", "title": "Vratislav Jonáš", "text": "Vratislav Jonáš\n\nVratislav Jonáš (23. prosince 1899, Praha – 14. května 1968, Praha) byl český lékař, profesor Univerzity Karlovy, internista a kardiolog a přednosta I. interní kliniky Vinohradské fakultní nemocnice v Praze.\n\nVratislav Jonáš byl nejstarším synem Antonína Jonáše, učitele na měšťanské škole v I. pražském obvodu, který pocházel z Loun. Matka Vratislava Jonáše Marie Moravcová (1868-??) se narodila v Kouřimi. Jeho bratři Jiří a Jaromír se stali právníky.\n\nPrvní manželka Drahomíra, rozená Deylová (??–1931) byla dcera majitele továrny ve Vinoři. Druhou manželkou se 1933 stala MUDr. Marie Wichterlová (Prostějov 1903 - Praha 1996), pocházející z rodiny prostějovských podnikatelů. Její otec Lambert Wichterle byl spolu s bratrem Karlem spolumajitelem firmy Wichterle a Kovářík (Wikov), jejím bratrancem byl chemik prof. Otto Wichterle (1913-1998), sestřenicí sochařka Hana Wichterlová (1903-1990) a synovcem klavírista Igor Ardašev. Jonášovi měli 4 děti: Radima (1935-2008) a Neklana (1937), kteří pokračovali v lékařské profesi, Radvanu (1936-2000), která působila v sociálních službách a Petra (1941-2014), který se stal dirigentem a do 2006 ředitelem Severočeského divadla opery a baletu v Ústí nad Labem. Vnučka MgA. Hana Jonášová (dcera Petra Jonáše), zpěvačka - sólistka opery ND v Praze. Vnučka PhDr. Milada Jonášová, PhD. (dcera MUDr. Radima Jonáše) je muzikoložka a vědecká pracovnice v Ústavu dějin umění Akademie věd ČR.\n\nVratislav Jonáš vystudoval lékařskou fakultu Univerzity Karlovy a po promoci v roce 1923 pracoval na I. lékařské klinice v Praze, od roku 1927 jako asistent, od 1933 jako zastupující přednosta habilitovaný z patologie a terapie chorob vnitřních a od roku 1942 jako přednosta. Mezi lety 1950 a 1952 byl primářem interního oddělení v motolské nemocnici, poté na I. interní klinice LFH UK. 1952 obdržel řádnou profesuru na lékařské fakultě UK.\n\nBadatelsky se Jonáš orientoval zpočátku na endokrinologii, 1932 vydal průkopnickou práci o Cushingově syndromu. Později se stala jeho hlavní výzkumnou oblastí kardiologie. Jeho \"Obecná kardiologie\" (1950) a \"Speciální kardiologie\" (1. díl 1957, 2. díl 1962) získaly mezinárodní ocenění, přeloženy byly do ruštiny jako \"Kliničeskaja kardiologija\" (1966, 21968) a \"Častnaja kardiologija\" 1. díl (1960, 2/1962, 3/1963) a \"Častnaja kardiologija\" 2. díl (1963). Byl postihován komunistickým režimem. Až 25. října 1968, k 50. výročí vzniku ČSR byl \"in memoriam\" odměněn „Cenou Univerzity Karlovy“.\n\n\n"}
{"id": "1291465", "url": "https://cs.wikipedia.org/wiki?curid=1291465", "title": "Cockatoo Island (New South Wales)", "text": "Cockatoo Island (New South Wales)\n\nOstrov Kakadu se nachází na soutoku řek Parramatta a Lane Cove, v přístavu Sydney v New South Wales v Austrálii. Jako historicky významné místo je na seznamu světového dědictví UNESCO.\n\nJedná se o největší z několika ostrovů, které vznikly z původně těžce erodovaných pískovcových kopců. Ostrov dosahoval výšky 18 metrů nad hladinou moře a měl 12,9 hektarů, ale byl rozšířen na 17,9 ha a je nyní zbaven téměř většiny vegetace. Původní Australané, kteří tradičně obývali zemi před osídlením evropskými přistěhovalci, ho nazývali \"Wa-rea-mah.\" Ostrov mohl být používán jako rybářská základna, ale pro toto tvrzení nebyl na ostrově nalezen žádný fyzický důkaz o domorodém působení.\n\nMezi lety 1839 a 1869 se ostrov provozoval jako trestní zařízení, především jako místo sekundárního trestu pro odsouzené, kteří v koloniích znovu spáchali zločin.\n\nOstrov Kakadu byl také místem jedné z největších australských loděnic pracující mezi lety 1857 až 1991. První ze dvou suchých doků postavili ještě odsouzenci. Ostrov je uveden na Seznamu národního dědictví, pro jeho ukázky charakteristik spojených s dlouhým působením loděnice a lodního stavitelského komplexu, včetně důkazů o klíčových funkcích, strukturách a uspořádání. Ostrov obsahuje nejrozsáhlejší a nejrozmanitější národní záznamy o stavbách lodí a má potenciál posílit pochopení námořních a těžkých průmyslových procesů v Austrálii od poloviny 19. století.\nV červenci 2010 vyhlásilo UNESCO ostrov Kakadu místem světového dědictví a od roku 2001 je spravován \"Spolkem přátel přístavu Sydney\".\n\nOstrov má v péči \"Sydney Harbor Federation Trust\", který také spravuje sedm dalších ostrovů kolem přístavu Sydney. \"Harbour Trust\" revitalizuje ostrov jako atraktivní přístav s kulturními událostmi. Dodnes si ostrov Kakadu zachovává některé zbytky své minulosti. Jeho vězeňské budovy jsou na seznamu světového dědictví, jako součást 11 zapsaných míst týkajících se australských trestaneckých kolonií.\n\nPřestože některé velké dílny, schodiště, přístaviště, rezidence a další budovy zůstaly, byly hlavní budovy zbořeny poté, co byly loděnice na ostrově Kakadu v roce 1991 uzavřena; Obrázek napravo. Vzhledem k tomu, že zbývající budovy obsahují jen málo z původních průmyslových artefaktů a není v provozu žádné zbývající průmyslové zařízení včetně doků,vozů a jeřábů, je těžké v současné době zahlédnout něco, co by ukázalo na fakt, že ostrov fungoval jako loděnice více než jedno století.\n\nKoncem března 2005 společnost Harbour Trust ve spolupráci s organizátorem akce uspořádala Festival ostrova Kakadu. Akce zařadila ostrov na kulturní mapu Sydney a zahájila řadu kulturních aktivit včetně instalací současného umění, výstav a festivalů.\n\nHarbour Trust na ostrově zahájil v roce 2008 provozovat tábor a glamping (luxusní kempování). Do kempů přijíždí přibližně 20 000 táborníků ročně a je oblíbeným místem pro sledování ohromujícího silvestrovského ohňostroje v Sydney. V roce 2010 ostrov přilákal více než 2000 táborníků, kteří si prohlédli ohňostroj NYE. Další ostrovní ubytování se skládá z pěti zrekonstruovaných domů a apartmánů s výhledem na přístav a město.\n\nPřístup na ostrov Kakadu je pomocí trajektu Sydney Ferries jako součást trasy Woolwich / Balmain a trasy Parramatta RiverCat. Denní návštěvníci jsou vítáni, mohou piknikovat, grilovt, navštívit kavárnu, bavit se volnočasově nebo si zajít na akustickou nebo prohlídku s průvodcem. Ostrov Kakadu je otevřen denně a neplatí se zde žádný vstupní poplatek.\n\nS ostrovem jsou spjaty pravidelné akce a umělecké výstavy.\n\nOstrov Kakadu se dějištěm kulturního kalendáře v Sydney. V roce 2008 to bylo hlavní místo konání 16. bienále Sydney, které přilákalo více než 80 000 návštěvníků během 12 týdnů. V roce 2010 se akce zúčastnilo více než 156 000 lidí. V roce 2009 se na ostrově konal Sydneyský festival hudby \"Všechny zítřejší strany\". Dvoudenní festival zahrnoval čtyřiadvacet kapel na čtyřech scénách po celém ostrově a přilákal publikum přes 11 000 lidí.\n\nOstrov je také stále častěji využíván jako místo konání soukromých událostí jak velkých, tak malých. V roce 2008 byla zde natočena část filmu X-Men Origins: Wolverine. Jako místo natáčení ostrov používají také realitní televizní pořady.\n\nPřed příchodem Evropanů byl ostrov Kakadu užíván domorodým australským obyvatelstvem pobřežní oblasti Sydney. V roce 1839 byl vybrán jako místo nového trestního zařízení guvernérem kolonie Nového Jižního Walesu sirem Georgem Gippsem. Mezi lety 1839 a 1869 byl ostrov používán jako věznice. Zpočátku byli vězni převezeni na ostrov Kakadu z ostrova Norfolk a byli vybráni k výstavbě kasáren a skalních sil, aby mohli zásobovat obilím kolonie. Do roku 1842 ho bylo na ostrově uloženo přibližně 140 tun.\n\nPozdější těžba na ostrově poskytla kámen pro stavební projekty kolem Sydney, včetně nábřeží pro kruhové nábřeží. Mezi lety 1847 a 1857 odsouzenci vykopali na ostrově Fitzroy Dock, první suchý doku v Austrálii. Odhadovalo se, že bylo vykopáno 1,5 milionu kubických stop (42 000 m3) horniny, z čehož samotný dok tvoří 480 000 kubických stop (14 000 m3).\n\nV roce 2009, archeologické vykopávky na ostrově odhalili pod vývařovnou kobky z doby konviktu. Tyto buňky poskytují cenný pohled do podmínek v jakých vězni žili podzemí ostrova.\n\nJedním vězněm na ostrově Kakadu byl australský buš rančer, kapitán Thunderbolt, který utekl v roce 1863, aby zahájil svou zločineckou dráhu, která ho proslavila. Tvrdí se, že se jeho žena dostala na ostrov s nástroji, které mu umožnily útěk, po kterém oba plavali zpět na pevninu. Pro podporu tohoto tvrzení neexistují žádné významné důkazy.\n\nDok navrhl Gother Kerr Mann, civilní inženýr ostrova, a stavěn byl mezi lety 1847 až 1857 za využití pracovní síly trestanců. Základní kámen jeho podezdívky byl položen dne 5. června 1854 guvernérem Charlesem Augustusem FitzRoyem, na jehož počest je přístav pojmenován. Po dokončení v roce 1857 měl suchý dok délku 96 metrů a šířku 23 metrů, šířka vpusti byla 18 metrů. První lodí, která do přístaviště vplula byla \"HMS Herald\" a stalo se tak v prosinci 1857. Přístav Fitzroy byl prodloužen mezi lety 1870 a 1880 na 196 metrů.\n\nDok byl postaven pod vedením inženýra Louise Samuela mezi lety 1882 a 1890. Dok byl pojmenován po Johnu Sutherlandovi, tajemníkovi pro veřejné práce a byl dost velký na to, aby vyhověl lodím s výtlakem 20 000 tun. Dok byl modifikován v roce 1913 a v roce 1927 přidělen pro lodě Královského australského námořnictva.\n\nV roce 1864 byl ostrov rozdělen mezi oddělení věznic NSW a oddělení veřejných prací, které rozšiřovalo loděnici kolem břehů. V roce 1869 byli odsouzenci přesídleni do věznice Darlinghurst a vězeňský komplex se stal průmyslovou školou pro dívky a také polepšovnou. V roce 1871, bylo jméno ostrova Kakadu opuštěno ve prospěch Biloela.\nStavba lodí začala na ostrově Kakadu roku 1870. V roce 1913 byl ostrov převeden na vládu Commonwealthu, aby se stala loděnicí pro lodi Královského australského námořnictva. Během několika let před první světovou válkou bylo modernizováno nebo postaveno pět skluzů, přičemž čísla 1 a 2 jsou stále uchovávány v Sydney Harbor Federation Trust. První zde vyrobena loď byl torpédoborec \"HMAS Warrego\", který byl postaven v Británii, rozmontován, poslán zde a opětovně smontován. Během první světové války loděnice postavila, přestavila a opravila mnoho lodí. Během války bylo na ostrově zaměstnáno asi 4000 mužů.\n\nV roce 1933 byl ostrov pronajat společnosti Cockatoo Docks and Engineering Company Limited na dobu 21 let. Pronájem byl obnoven v roce 1954 na dalších 20 let a opět v roce 1972 na 21 let.\n\nBěhem druhé světové války byla na ostrově Kakadu hlavní opravna lodí v jihozápadním Pacifiku. Na ostrově jich bylo přestavěno nebo opravováno asi 250. Cunardské loděnice RMS Queen Mary a RMS Queen Elizabeth byly přeměněny na personální zázemí vojáků ostrova Kakadu. Za osm měsíců od srpna 1942 do března 1943 opravila Cockatoo čtyři křižníky amerického námořnictva: USS Chicago, USS Chester, USS Portland a USS New Orleans. Bylo zde opraveno mnoho lodí Královského australského námořnictva. Křižník HMAS Hobart utrpěl škody po torpédování u Nových Hebrid a v srpnu 1943 byl přemístěn do Sydney za účelem velkých oprav a modernizace.\n\nPo válce pokračovala na ostrově stavba lodí. Byly podány objednávky na dva torpédoborce \"třídy Battle\" a čtyři torpédoborce \"třídy Daring\", stavbu si měly rozdělit loděnice Cockatoo a loděnice Williamstown. V padesátých letech schválila vláda stavbu šesti protiponorkových fregat \"třídy River\", které byly opět rozděleny mezi dvě loděnice. Cockatoo Island také modernizoval a opravil mnoho námořních plavidel. V roce 1962 zvítězil Cockatoo Island v tendru na vybudování \"MS Empress of Australia\", která byla dokončena v roce 1965 jako největší dopravní osobní loď pro přepravu aut a pasažérů na světě. V roce 1963 získal ostrov smlouvu na vybudování doprovodné údržbářské lodi \"HMAS Stalwart\". V roce 1979 zahájil Cockatoo stavbu \"HMAS Success\", největší námořní lodi postavené v Austrálii. Od roku 1971 do roku 1991 Cockatoo dokončilo 14 australských ponorek \"třídy Oberon\" a mnoho středních a dokovacích plavidel.\n\nVýznamné lodě, které byly postaveny nebo zpracovány po dobu životnosti loděnice, zahrnují:\n\nV červenci 2010 byl, na 34. zasedání Výboru pro světové dědictví UNESCO, ostrov Kakadu a dalších deset australských lokalit s významným zastoupením dovozu trestanců zapsán jako skupina na seznamu světového dědictví coby místa australských konviktů. Výčet vysvětluje, že jedenáct lokalit představuje \"nejhodnotnější přežívající příklady rozsáhlé přepravy odsouzených a koloniální rozšíření evropských sil prostřednictvím přítomnosti a práce odsouzených\". Z jedenácti míst, podobně jako ostrov Kakadu, jsou zde uvedeny také kasárna Hyde Park, stará Velká severní silnice a dům Old Government House v Parramattě.\n\n"}
{"id": "1291472", "url": "https://cs.wikipedia.org/wiki?curid=1291472", "title": "IPL", "text": "IPL\n\nIPL je zkratka s několika významy:\n\n"}
{"id": "1291473", "url": "https://cs.wikipedia.org/wiki?curid=1291473", "title": "Citizenfour", "text": "Citizenfour\n\nCitizenfour je americký dokumentární film režisérky Laury Poitras, který zobrazuje příběh odhalení masivního špehovaní elektronické komunikace, především americkou vládní agenturou NSA, whistleblowerem Edwardem Snowdenem. Název dokumentu je odvozený od pseudonymu, který Edward Snowden použil při kontaktovaní režisérky.\n\nFilm byl natočen ve stylu cinema verité. Premiéru měl na Newyorském filmovém festivalu na podzim roku 2014. Film získal Oscara za nejlepší celovečerní dokumentární film za rok 2014.\n\nV lednu 2013 dostala režisérka Laura Poitras zašifrovaný e-mail od neznámého odesílatele, který sám sebe označoval jménem „Citizen Four“ (Občan Čtyři). V tomto emailu jí nabídl utajované informace o nezákonných špehovacích praktikách americké Národní bezpečnostní agentury (NSA) a dalších agentur, např. britské GCHQ. Laura v té době už několik roků pracovala na filmu o sledovacích programech, které vznikly jako reakce na teroristické útoky 11. září 2001. V červnu 2013 se spolu s investigativními novináři Glennem Greenwaldem a Ewenem MacAskillem, reportérem z \"The Guardian\", vydala do Hongkongu na první setkání s neznámým informátorem, který se představil jako Edward Snowden. Nahrávky z hotelového pokoje, kde se setkání odehrálo, tvoří základ filmu.\n\n\nV roku 2012 začala Laura Poitras pracovat na svém třetím filmu ze své trilogie, věnované útokům 11. září 2001. Chtěla se v něm zameřit na sledovací aktivity v rámci Spojených států, proto podnikla rozhovory s Julianem Assangem, Glennom Greenwaldem, Williamem Binneym a Jacobem Appelbaumem. \n\nV lednu 2013 jí poprvé kontaktoval Edward Snowden, potom co se mu nepodařilo úspěšně navázat šifrovanou komunikaci s Greenwaldem. Na konci května 2013 odletěla do Hongkongu, kde po dobu osmi dní filmovala Snowdena a jeho rozhovory s Greenwaldem a MacAskillem v pokoji hotelu Mira. Poté odletěla do Moskvy, kde natočila interview Greenwalda se Snowdenem. Dokument doplňují záběry z redakce londýnského Guardianu, berlínského Der Spiegelu, cesty Glenna Greenwalda do Brazílie, přednášek aktivistů proti vládnímu sledovaní, kladení otázek šéfovi NSA v americkém senátu a další. \n\nV závěrečné části dokumentu jsou záběry Edwarda Snowdena s jeho přítelkyně Lindsay Mills v kuchyni jejich moskevského domu. Samotný závěr tvoří setkání Greenwalda se Snowdenem v Moskvě. V něm probírají informace od zdroje, který tvrdí, že proces řízení dronů, na jehož vrcholku je prezident USA, probíhá přes americkou základnu Ramstein v Německu a až 1,2 milionu lidí je na různé úrovni seznamu sledovaných prostřednictvím dronů. \n\nMezinárodní premiéra filmu proběhla 10. října 2014 v Spojených státech na Newyorském filmovém festivalu. V Evropě byl film uveden na Londýnském filmovém festivalu o týden později (17. října 2014). První promítaní v Německu bylo 27. října na filmovém festivalu v Lipsku. Oficiální německá premiéra se konala za účasti režisérky 4. listopadu v Hamburgu. \n\nFilm měl premiéru na HBO 23. února 2015, den po udělovaní Oscarů, a následně byl zveřejněn na HBO Go.\n\nLaury Poitras podnikla kvůli natáčení filmu vícero preventivních bezpečnostních opatření. Potom co byla vícekrát zadržená během kontrol při vstupu do USA se rozhodla přestěhovat do Berlína. Film také sestříhala v Německu, kam přiletěla přímo z Hongkongu, aby zamezila možnému prohledání jejího hard disku FBI na základe soudního příkazu. Všechny nahrávky jsou uschované na šifrovaných discích s víceúrovňovou vnořenou ochranou. Počítač, na kterém čte citlivé dokumenty je od internetu oddělený tzv. vzdušnou stěnou (\"air gap\"). Glenn Greenwald jí poskytl know-how jak pracovat na nebezpečném tématu při použití maximální ochrany, protože jak poznamenal Snowden: \"po letošním odhalení by mělo být jasné, že nezašifrovaná komunikace novináře se zdrojem je neodpustitelně lehkomyslná\".\n\nV závěrečných titulcích filmu jsou vzpomenuty jména několika programů svobodného softwaru, bez kterých by vznik tohoto filmu nebyl možný. Jsou to Tor, Tails, Debian GNU/Linux, Off-the-Record Messaging, GNU Privacy Guard, Truecrypt a SecureDrop.\n\nFilm získal 44 filmových cen a 35 nominací.\n\n"}
{"id": "1291476", "url": "https://cs.wikipedia.org/wiki?curid=1291476", "title": "Univerzita Fu-tan", "text": "Univerzita Fu-tan\n\nUniverzita Fu-tan, čínsky 复旦大学, je čínská vysoká škola, která se nachází v Šanghaji. V současnosti má 17 fakult, čtyři kampusy v centrální Šanghaji, knihovnu se 4,5 milionem položek a studuje na ní zhruba 45 000 studentů, z toho téměř 2000 zahraničních, což z ní činí druhou nejmezinárodnější univerzitu v zemi. V žebříčku kvality univerzit QS World University Rankings dosáhla v ročníku 2015/16 na 43. místo na světě a byla třetí nejkvalitnější univerzitou ve státech BRICS. V sezóně 2016/17 dosáhla celosvětově na 155. příčku. Založena byla roku 1905 jako veřejná vysoká škola. Název Fu-tan (v překladu zhruba \"zářit jako nebeské světlo den po dni\") vymyslel čínský učenec Ma Siang-po, inspirován starým konfuciánským spisem \"Šang-šu Ta-čuan\". V roce 1917 se univerzita stala soukromou. V roce 1937 se spolu s vládou Kuomintangu přestěhovala načas do nového hlavního města Pej-pej (před japonskou invazí). V roce 1941 byla znovu prohlášena za veřejnou a přejmenována na Národní univerzitu Fu-tan. Roku 1945 se vrátila do Šanghaje. Po nástupu komunistů bylo z názvu vypuštěno slovo národní, neboť státními se staly všechny školy. Nová vláda jako na první univerzitě v zemi na Fu-tan zavedla roku 1952 sovětský systém výuky. V roce 2000 byla sloučena se Šanghajskou lékařskou univerzitou. \n\n"}
{"id": "1291481", "url": "https://cs.wikipedia.org/wiki?curid=1291481", "title": "Anton Gymerský", "text": "Anton Gymerský\n\nAnton Gymerský (4. února 1918, Žilina – 10. května 1990, Košice) byl slovenský herec, původně kadeřník.\n\nZačínal v ochotnických souborech v Solivar při Prešově a v Žilině. V letech 1949–1965 byl členem Divadla SNP v Martine, od roku 1965 činohry Státního divadla v Košicích. V letech 1971–1979 i umělecký šéf činohry. Působil zejména jako divadelní herec, kde na jevišti ztvárnil více než 170 postav (Vocilka – v Strakonická dudákovi, Lucifer – v Čert a káča, Rubánus – Geľo Sebechlebský, Kubo – v zpěnění koni, purkmistr – v Revizorovi, Harpagon – v Lakomci, Tulák – v ze života hmyzu, Georg – v O myších a lidech, Dr. Cnock – v Dr. Cnockovi, Handrár – v Bláznivá ze Šaiot, Teterev – v měšťák, Opitz – v Můj generál …). Byl dobrým houslistou a tuto schopnost využívali režiséři nejen na jevišti, ale i v televizi a ve filmu. Vytíženost v divadle se odrazila na práci v rozhlase, televizi a filmu, kde vytvářel menší postavy V televizi (např. \"Místo v domě\" – 1975, \"Jedenácté přikázání\" – 1978) V 50.–60. letech často vystupoval s estrádní číslem \"voják Gymoš\". Toto číslo bylo zařazeno do prvního televizního vysílání. V roce 1972 dostal titul zasloužilý umělec. \n\nByl vášnivý rybář a myslivec, otec tří dětí. Manželka Libuša Kulhánková – Gymerská, herečka. Je pohřben v Košicích.\n\nŽivotopis – Libuša Kulhánková Gymerská\n\nNarodila se v Košicích 26.IX.1922 Čeňkovi Kulhánka a Oldřiška rozené Smajzlovej. Zemřela v Košicích 6.3. 1990, kde je také pohřbena.\n\nPod hereckým (dívčím) jménem Kulhánková vystupovala od roku 1940 nejprve ve více soukromých i kočovných společnostech napr.riaditeľky Trubíniovej, Klatovská, Pražském Divadélko Slup, hrála v komoře Divadélko na Jungmanova tr.Profesionálnou herečkou se stala složením zkoušek před odbornou komisí Svazu českého herectví 2. Října 1945 v Brne.Bola členkou Svépomocného sdružení Pražských herce. Po válce (od 1. Října 1945 do srpna 1946) divadla bratří Mrštíků v Brně (Středomoravských lidové divadlo) a pak spolu formovala Divadlo v Martině do roku 1965. Od nástupu do ŠD Košice (1965) vystupovala již pod jménem Libuša Gymerská až do odchodu do důchodu v r.1982.\n\nZa svou hereckou kariéru ztvárnila více než 170 postav velmi širokého spektra charakterů a typů. Byla známou recitátorka a vedla několik ochotnických souborů (např. V Barci u Košic v dětském domově, po odchodu do důchodu v Prievidzi) .Ve volném čase zejména v mládí ráda malovala motivy z přírody, ale i portréty. Byla poslankyní a předsedkyní kulturní komise v Martině a v Košicích se angažovala zejména v ženském hnutí.\n\nRežiséři, jako Greguš, M. Hollý, Haľama, Pietor, Petrovický, Bobula, Svoboda, Petruška, … ji obsazovali podle potřeb dramaturgie a skladby souboru do postav žen bez vyhraněného zařazení některého na ni preferovaného typu. Kritici vyzdvihovali její širokou škálu hereckého projevu, vystižení podstaty charakteru postavy, nejen vnějšími vyjadřovacími prostředky herecké tvorby, ale i schopnost ponoru do psychologie postavy. Odbornou kritikou byla oceňována i její komediálnost, ale také precizní nakládání s dikcí a hlasem. Měla výbornou paměť a to často využívali režiséři na náhle záskoky nemocné či jinak indisponovaných kolegyň. Za svou hereckou kariéru spolupracovala s mnoha hereckými partnery v rolích matky, dcery, milenky, nadřízené, služky, či jen jako partnerka do autorem předepsané dvojice. Mezi nejčastějších patřily v začátcích E. Romančík, C.Filčík, J. Kroner, I.Bindas, E.Horvát, Ľ. Grešo, I.Letko, B.Králik, A.Gymerský, který se stal i jejím celoživotním partnerem. Později po přechodu do Košic to byly zejména F. Hodorovský, I. Rajniak, P.Bzdúch a zejména Peter Macko … Ze ženských kolegyň to byly F.Bachledová, Terka Hurbanovo-Kronerová, M. Kráľovičove, E.Rysová, N. Hejná … av Košicích E.Volková, H.Grisová, E. Večeřová, Poldaufová …\n\nV jejím repertoáru najdeme postavy světové i domácí dramatické tvorby, jako např. Káča v Čert a Káča od Drdu, Emília ale i Karolína v gelových Sebechlebský od Hollého, Euridika v Antigone od Sofokla, Pompano v Balade o Unšpíglovi, Mercedes v Sedm výkřiků na moři, Daria v neznámém od Sobola, Lena ve vážných z Altona od Sartra , Ošetřovatelka v detektivce v Past od Tomase Viliemsa, Pelageja Vlasovová v Brechtova Matce je hodnocena jako její životní postava, na kterou měla v závěru profesionální herecké kariéry, životní zkušenosti a herecké předpoklady.\n\n"}
{"id": "1291486", "url": "https://cs.wikipedia.org/wiki?curid=1291486", "title": "Rıza Kaya'alp", "text": "Rıza Kaya'alp\n\nRıza Kaya'alp (* 10. října 1989 Yozgat, Turecko) je turecký zápasník klasik, stříbrný a bronzový medailista z olympijských her.\n\nZápasení se věnuje od útlého dětství. S klasickým stylem zápasu začínal okolo roku 2002. V turecké mládežnické reprezentaci se objevoval od roku 2005 jako svěřenec Mehmeta Âkifa Pirima. Připravuje se v Ankaře. V roce 2008 se v devatenácti letech objevil v turecké nominaci na olympijské hry v Pekingu na úkor zkušenějšího İsmaila Güzela a nepřešel přes úvodní kolo. V roce 2012 odjížděl na olympijské hry v Londýně jako mistr světa a Evropy, v semifinále nestačil na svého velkého rivala Kubánce Mijaína Lópeze a získal bronzovou olympijskou medaili. V roce 2016 se na olympijských hrách v Riu probojoval do finále, kde nestačil na Kubánce Lópeze a získal stříbrnou olympijskou medaili.\n\n\n"}
{"id": "1291489", "url": "https://cs.wikipedia.org/wiki?curid=1291489", "title": "Ruská státní knihovna", "text": "Ruská státní knihovna\n\nRuská státní knihovna, rusky Российская государственная библиотека, je knihovna v Moskvě, v Rusku.\n\nMá status národní knihovny, není však totožná s Ruskou národní knihovnou v Petrohradě. Se 17,5 milionem knih (ve 247 jazycích) a 44 miliony položek je čtvrtou největší knihovnou na světě. Od roku 1922 až dodnes platí, že každý nakladatel v Rusku je povinen knihovně odevzdat výtisk každé své knihy. \n\nV letech 1925-1992 nesla název Leninova státní knihovna Sovětského svazu (dodnes se jí lidově někdy říká \"leninka\"). \n\nZaložena byla roku 1862, jakožto první veřejná knihovna v Moskvě, kdy se základem stal dar, sbírka Nikolaje Petroviče Rumjanceva (souběžně na základě této sbírky vzniklo i první veřejné muzeum v Moskvě).\n\nNeoklasicistní areál knihovny navrhl architekt Vladimir Šuko, jeho první část byla dokončena roku 1930, dostavoval se však až do 60. let. V roce 1975 byl postaven nový depozitář v Chimki, 19 kilometrů od Moskvy.\n\n"}
{"id": "1291490", "url": "https://cs.wikipedia.org/wiki?curid=1291490", "title": "Stakčínska Roztoka", "text": "Stakčínska Roztoka\n\nStakčínska Roztoka je obec na Slovensku v okrese Snina v Prešovském kraji na úpatí Bukovských vrchů. Leží v ochranném pásmu Národního parku Poloniny.\n\nPrvní písemná zmínka o obci je z roku 1574.\n\n"}
{"id": "1291495", "url": "https://cs.wikipedia.org/wiki?curid=1291495", "title": "Evangelický hřbitov ve Františkách", "text": "Evangelický hřbitov ve Františkách\n\nEvangelický hřbitov ve Františkách se nachází v obci Krouna, v části Františky. Má rozlohu 650 m².\n\nHřbitov byl založen roku 1912 evangelickým reformovaným (kalvínským) sborem v Krouně. Náklady na výstavbu hřbitova a márnice činily 3 380,- korun rakousko-uherské měny. K nejvýznamnějším dárcům, kteří přispěli na výstavbu hřbitova patřili rodák František Mundil z USA a majitel Rychmburského panství kníže Thurn-Taxis. Hřbitov byl slavnostně otevřen 14. července 1912 farářem Miloslavem Novákem z Proseče.\n\nHřbitov je v církevním vlastnictví a je provozován obcí Krouna.\n\n\n"}
{"id": "1291496", "url": "https://cs.wikipedia.org/wiki?curid=1291496", "title": "Newark (Delaware)", "text": "Newark (Delaware)\n\nNewark je třetí největší město v americkém státě Delaware. Dle sčítání lidu v roce 2010 mělo město 31 454 obyvatel. Město se rozkládá na ploše 24 km². Ve městě sídlí University of Delaware. Přesto, že je město v hustě obydlené krajině, je v okolí města množství rezervací a velkých parků.\n\nNewark byl založen skotsko-irskými a velšskými osadníky v roce 1694. Město bylo oficiálně založeno obdržením listiny od Jiřího II. v roce 1758. Velkou roli v historii města mělo školství. V roce 1765 sem byla přemístěná škola z New Londonu v Pensylvánii, která se později stala Newark Akademii.\nV roce 1777 během americké války za nezávislost se u města odehrála bitva u Coochova mostu. V roce 1833 založil stát novou školu Newark College, která se následující rok sloučila s Newark Akademii a v roce 1921 byla škola přejmenovaná na University of Deleware.\nV roce 1798 zde byly založeny papírny (do uzavření v roce 1997 nejstarší v USA).\nHlavním zdrojem rozvoje Newarku byla montážní továrna Chrysleru postavená v roce 1951. V roce 2005 měla továrna ještě 2115 zaměstnanců, ale nakonec byla uzavřena během ekonomické krize v roce 2008.\n\n"}
{"id": "1291500", "url": "https://cs.wikipedia.org/wiki?curid=1291500", "title": "Kostel svatého Mikuláše (Žíželeves)", "text": "Kostel svatého Mikuláše (Žíželeves)\n\nKostel svatého Mikuláše je římskokatolický orientovaný filiální kostel v Žiželevsi, části obce Hořiněves. Patří do římskokatolické farnosti - děkanství Holohlavy. Je od 3. 5. 1958 chráněn jako kulturní památka České republiky. Stavba je významným článkem v dějinách architektury kraje, navázáním na principy dienzenhoferovských architektur. Je nejvýznamnější historickou a kulturní památkou obce, urbanistickou a krajinnou dominantou.\n\nKostel je se poprvé připomínán roku 1355, stával uprostřed vsi, jeho patrony byli Jiří z Hustířan a jeho bratr Jan z Hořic. Roku 1425 byl kostel zničen tábority, později opraven a po požáru v roku 1769 zbořen. Nový pozdně barokní kostel sv. Mikuláše byl postaven v letech 1769-1777 patrně stavitelem Františkem Kermerem pod patronací Karla Šporka.\n\nJednolodní stavba s pravoúhlým presbytářem se sakristií na severní straně a s hranolovou věží v západním průčelí. Presbytář je zaklenutý plackou, loď valenou klenbou s výsečemi. Kostel je charakteristickým příkladem pozdně barokní novostavby ve venkovském prostředí. Běžnou soudobou produkci převyšuje kvalitním a jistým architektonickým členěním, zejména monumentálním západním průčelím. V interiéru je velmi kvalitní tektonické členění podpůrného systému klenby baldachýnového typu.\n\nHlavní oltář je kvalitní iluzivní malba na stěně presbytáře z 2. poloviny 18. století, s novodobým obrazem.\n\nBohoslužby se konají v sobotu v 15.00, v době letního času v 18.00.\n\n"}
{"id": "1291503", "url": "https://cs.wikipedia.org/wiki?curid=1291503", "title": "Transparentnost certifikátu", "text": "Transparentnost certifikátu\n\nTransparentnost certifikátu je experimentální otevřený standard IETF a open source framework pro sledování a kontrolu digitálních certifikátů. Prostřednictvím systému certifikačních protokolů, sledování a kontroly umožňuje \"transparentnost certifikátu\" uživatelům webových stránek a vlastníkům domén identifikovat omylem, nebo ve zlém úmyslu vydaný certifikát a identifikovat podvodné certifikační autority (CA).\n\nNedostatky v současném systému správy digitálních certifikátů byly patrné v oblasti bezpečnosti a ochrany osobních údajů. V roce 2011 holandská certifikační autorita DigiNotar ohlásila bankrot poté, co útočníci vytvořili více než 500 podvodných digitálních certifikátů pomocí vlastní infrastruktury.\n\n\nTransparentnost certifikátu závisí na ověřitelných logách. Log připojí nový certifikát do stále rostoucího tzv. Merklova stromu (Merkel hash tree). Když se certifikát chová správně, musí log:\n\n\nLog může přijmout certifikát, který není ještě plně validní a certifikáty, kterým již vypršela platnost. \n\nMonitory se chovají jako klienti k log serverům. Monitory kontrolují logy, aby zajistily jejich korektní chod. Nestálost je důkazem toho, že se log nechová správně a podpis na datové struktuře logu (Merklově stromu) zamezí logu před odepřít toto nesprávné chování. \n\nAuditoři se také chovají jako klienti k log serverům. Auditoři využívají dílčí údaje o logu, aby ověřili log proti dalším dílčím informacím, které obsahuje.\n\nGoogle spustil svůj první log transparentnosti certifikátu v březnu 2013. V září 2013 se stal DigiCert první tzv. certifikační autoritou, která implementovala transparentnost certifikátu. \n\nGoogle Chrome začal vyžadovat transparentnost certifikátů kvůli nově vydané rozšířeným validačním certifikátům (Extended Validation Certificates) od roku 2015. Začal vyžadovat transparentnost certifikátů pro všechny certifikáty nově vydané společností Symantec od 1. června 2016 poté, co nalezli 187 vydaných certifikátů bez znalosti jejich vlastníků.\n"}
{"id": "1291522", "url": "https://cs.wikipedia.org/wiki?curid=1291522", "title": "Tudor Vladimirescu (župa Brăila)", "text": "Tudor Vladimirescu (župa Brăila)\n\nTudor Vladimirescu je rumunská obec v župě Brăila. V roce 2011 zde žilo 2 107 obyvatel. Obec se skládá ze tří částí. Obec nese název po rumunském národním hrdinovi, vůdci Valašského povstání z roku 1821 Tudoru Vladimirescuovi.\n\n\n"}
{"id": "1291532", "url": "https://cs.wikipedia.org/wiki?curid=1291532", "title": "Felix Baldauf", "text": "Felix Baldauf\n\nFelix Baldauf (* 22. října 1994 Köthen, Německo) je norský zápasník klasik německého původu. Vyrůstal v Kristiansundu, kde začínal se zápasením v klubu Idrettslaget Braatt. Vrcholově se připravuje v Oslu. V norské reprezentaci spolupracoval s Jimmy Lidberga a od roku 2017 s Ari Härkänenem.\n\n\n"}
{"id": "1291542", "url": "https://cs.wikipedia.org/wiki?curid=1291542", "title": "Spilogale", "text": "Spilogale\n\nSpilogale (\"skunk\") je jeden z rodů čeledi skunkovití (\"Mephitidae\"). Obsahuje čtyři druhy, které jsou rozšířeny v Severní Americe. Název rodu pochází z řečtiny: \"spilo\" znamená \"skvrnitý\", \"gale\" znamená \"lasička\".\n\nMammalogové rozlišují skunka západního a skvrnitého kvůli rozdílům v reprodukční morfologii a variacím chromozomů, jejich vzájemné křížení však nebylo nikdy vyvráceno.\n\nSkunkové z rodu \"Spilogale\" se obecně nacházejí převážně v houštinách, křovinách, v listnatých lesích a oblastech kolem menších vodních toků. Skunk skvrnitý se ale zdržuje spíše ve skalnatějších lokalitách s bujnou vegetací. Obvykle přebývají v norách, pařezech či dutých kmenech. Ač jsou jejich drápy vhodné i ke hrabání, nory si sami nehloubí, dávají spíše přednost norám, které vyhrabali pytlonošovití, pásovci nebo skunkové pruhovaní. Nory si vybírají takové, kterou jsou uvnitř zcela temné. Skunkové z rodu \"Spilogale\" jsou velmi sociální tvorové, často sdílejí své nory s až sedmi dalšími skunky. Výjimkou jsou mateřské nory, kam je cizím skunkům vstup zapovězen.\n\n"}
{"id": "1291547", "url": "https://cs.wikipedia.org/wiki?curid=1291547", "title": "Glyoxal", "text": "Glyoxal\n\nGlyoxal (systematický název ethandial) je organická sloučenina se vzorcem OCHCHO. Je to nejjednodušší dialdehyd (aldehyd s dvěma aldehydovými skupinami). Za standardních podmínek se jedná o žlutou kapalinu, která se odpařuje za vzniku zelených par. Jeho struktura je složitější, než jak je běžně zobrazována, protože tvoří hydráty a oligomery. Vyrábí se průmyslově jako prekurzor mnoha dalších látek.\n\nOxidací jedné aldehydové skupiny glyoxalu vzniká kyselina glyoxalová, oxidací obou kyselina šťavelová. Redukcí jedné skupiny vznikne glykolaldehyd, redukcí obou ethylenglykol a oxidací jedné a redukcí druhé -CHO skupiny kyselina glykolová.\n\nGlyoxal poprvé vyrobil německo-britský chemik Heinrich Debus reakcí ethanolu s kyselinou dusičnou.\n\nKomerčně se vyrábí oxidací plynného ethylenglykolu za přítomnosti stříbrného nebo měděného katalyzátoru nebo oxidací acetaldehydu kyselinou dusičnou. Nejvíce se jej vyrobí prvním uvedeným způsobem, který začal být používán ve francouzském Lamotte roku 1960. Největším výrobcem je německý BASF (kolem 60 000 tun za rok). Další výrobci jsou také ve Spojených státech amerických a v Číně.\n\nTuto látku lze rovněž připravit v laboratoři oxidací acetaldehydu kyselinou seleničitou.\n\nGlyoxal je cenná surovina v organické syntéze, používá se například na syntézu heterocyklů jako jsou imidazoly. V laboratoři se běžně používá ve formě 1,4-dioxan-2,3-diolu, bis(poloacetalu) s ethylenglykolem. Tato sloučenina je komerčně dostupná.\n\nRoztoky glyoxalu mohou být také použity k fixaci vzorku v histologii.\n\nGlyoxal je obvykle dodáván ve 40% vodném roztoku. Jako ostatní nižší aldehydy tvoří hydráty. Tyto hydráty ovšem kondenzují za vzniku oligomerů, jejichž přesná struktura není známa. Pro většinu použití není přesné složení důležité. Komerčně se prodávají dva hydráty glyoxalu:\n\n\nPředpokládá se, že v roztocích s koncentrací méně než 1 M převažuje monomerní forma a při vyšších koncentracích převažuje dimer. Dimer a trimer lze díky jejich nizké rozpustnosti vysrážet z roztoku o teplotě nižší než 4 °C.\n\nByla zjištěna přítomnost glyoxalu (ve stopovém množství) v atmosféře, kde může vzniknout jako produkt oxidace uhlovodíků.\n\n"}
{"id": "1291558", "url": "https://cs.wikipedia.org/wiki?curid=1291558", "title": "Jalová", "text": "Jalová\n\nJalová je obec na Slovensku v okrese Snina v Prešovském kraji na úpatí Bukovských vrchů. Leží v ochranném pásmu Národního parku Poloniny.\n\nPrvní písemná zmínka o obci je z roku 1568. V obci stojí dřevěný řeckokatolický chrám svatého Jiří.\n\n"}
{"id": "1291563", "url": "https://cs.wikipedia.org/wiki?curid=1291563", "title": "Neoexpresionismus", "text": "Neoexpresionismus\n\nNeoexpresionismus je umělecké hnutí, zejména výtvarné, které má počátky v 60. a 70. letech 20. století a vrcholilo v letech osmdesátých. Splývá se širším proudem postmoderního umění. Neoexpresionisté podle svých slov reagovali na křeč minimalismu, abstraktní malby a konceptualismu a vzdorovali jim částečným návratem k figurativní malbě a konkrétnu, ovšem s prvky hravosti a absurdity na straně jedné a morbidnosti a narušenosti očekávatelných křivek na straně druhé. Typické jsou barevné kontrasty či kolážové prvky. Neoexpresionisté se hlásili zejména k německému expresionismu ze začátku 20. století. Hnutí mělo v Německu také hlavní centrum, němečtí neoexpresionisté byli nazýváni \"Neue Wilde\" (Nové šelmy). Ve Francii se neoexpresionismus někdy nazývá Volná figurace (\"Figuration Libre\"), v Itálii transavantgarda. Ve Spojených státech silné pozice neměl a byl proto někdy chápán jako evropská vzpoura proti aktuálnímu módnímu americkému umění. Příklon k figurativní malbě a konkrétním tvarům vyvolal velmi pozitivní reakci publika, které bylo abstrakcí avantgardistů již unaveno, což zase vyvolalo útoky modernistů na neoexpresionisty a obviňování z komerční vypočítavosti. Představiteli neoexpresionismu byli Frank Auerbach, Miquel Barceló, Jean-Michel Basquiat, Francesco Clemente, Eric Fischl, David Hockney, Peter Howson, Jörg Immendorff, Anselm Kiefer, Leon Kossoff, Markus Lüpertz, Malcolm Morley, Elizabeth Murray, Philip Pearlstein či Julian Schnabel. U nás například Petr Raška, Vladimír Skrepl, Martin John, Jiří David či Stanislav Diviš.\n\n"}
{"id": "1291597", "url": "https://cs.wikipedia.org/wiki?curid=1291597", "title": "Magnisové", "text": "Magnisové\n\nMagnisové (původně \"Magni\", \"(von) Magnis\") je někdejší šlechtický rod původem z Lombardie, usazený a působící v Čechách a na Moravě, ve Slezsku a Rakouském císařství. Roku 1622 byli povýšeni do panského stavu a 2. června 1637 jim byl udělen říšský hraběcí titul. Skrze vlastnictví panství v Kladském hrabství byli od roku 1780 součástí také pruské šlechty.\n\nPočátky rodu sahají k osobě \"Séra Gaspare (Parolo) Magni\" činného v Luragu u Komského jezera. Jeho vnuk \"Sér Gaspare (Gabbaglio) Magni\" se roku 1445 usadil v Comu. Díky úspěšné obchodnické činnosti v Comu a Miláně se někteří členové rodu společensky vyšvihli a vstoupili do rakouských císařských služeb. U císařského dvora dosáhli vysokých úřadů a získali panství na Moravě a v Kladském hrabství.\n\n\n\n\n\n\n\n"}
{"id": "1291603", "url": "https://cs.wikipedia.org/wiki?curid=1291603", "title": "Skunk", "text": "Skunk\n\nSkunk je české pojmenování pro tři rody šelem. Všechny patří do čeledi skunkovití (\"Mephitidae\").\n"}
{"id": "1291607", "url": "https://cs.wikipedia.org/wiki?curid=1291607", "title": "Tamás Lőrincz", "text": "Tamás Lőrincz\n\nTamás Lőrincz (* 26. prosince 1986 Cegléd, Maďarsko) je maďarský zápasník klasik, stříbrný medailista z olympijských her a mistr světa ve velterové váze.\n\nZápasení se věnuje od útlého dětství. S klasickým stylem zápasu začal v 11 letech v rodném Ceglédu. Jeho osobním trenérem je Ferenc Takács. V maďarské seniorské reprezentaci začal objevovat od roku 2005 v lehké váze do 66 kg. V roce 2008 startoval na olympijských hrách v Pekingu a postoupil do druhého kola. V roce 2012 na olympijských hrách v Londýně nestačil ve finále na Korejce Kim Hjon-ua a získal stříbrnou olympijskou medaili. Na olympijských hrách v Riu v roce 2016 neprošel přes úvodní kolo. Na mistrovství světa v zápasu řecko-římském byl třetí v roce 2014, druhý v letech 2017 a 2018 a první v roce 2019.\n\n\n \n"}
{"id": "1291615", "url": "https://cs.wikipedia.org/wiki?curid=1291615", "title": "CEFRES", "text": "CEFRES\n\nCEFRES (francouzsky \"Centre français de recherche en sciences sociales\", česky \"Francouzský ústav pro výzkum ve společenských vědách\") je výzkumná instituce v oblasti humanitních věd sídlící v Praze. Byla založena roku 1991 za účelem znovuobnovení vědeckých vazeb mezi Francií a porevoluční střední Evropou, konkrétně s výzkumnými skupinami z České republiky, Maďarska, Polska a Slovenska. Spadá pod správu dvou francouzských institucí – Ministerstva zahraničních věcí a mezinárodního rozvoje (dnes se nazývá Ministerstvo zahraničních věcí Francie) a CNRS. Od prosince 2015 sídlí CEFRES v budově Ústavu pro českou literaturu AV ČR, na adrese Na Florenci 3/1420, 110 00 Praha 1.\n\nCEFRES je jedním z 27 členů výzkumné sítě francouzských výzkumných institutů v zahraničí (IFRE). Roku 2007 se ústav stal servisním a výzkumným pracovištěm francouzského národního centra pro vědecký výzkum (CNRS). Od roku 2014 CEFRES tvoří spolu s Univerzitou Karlovou v Praze a Akademií věd České republiky partnerskou instituci v rámci Platformy CEFRES.\n\nŘediteli CEFRES byli:\n\nPlatforma CEFRES má za cíl podporovat vědecké programy mezi Francií a zeměmi V4 a podporuje projekty mladých výzkumných pracovníků.\n\nHlavní tematickou náplní Platformy CEFRES jsou tři výzkumné osy:\nČinnost Platformy CEFRES zajišťuje Řídící výbor, který je tvořen členy tří partnerských institucí a zasedá třikrát ročně.\n\nKnihovna CEFRES je otevřená široké veřejnosti. Sídlí v budově Ústavu pro českou literaturu AV ČR. Disponuje 6000 vypůjčitelnými svazky a rozsáhlým archivem odborných periodik čítajícím v současnosti na 100 titulů. Umožňuje rovněž meziknihovní výpůjčky z Francie.\n\nV rámci přednášek a konferencí pořádaných CEFRES vystoupili významní světoví vědci a badatelé jako například Roger Chartier, Bernard Lahire anebo Michel Wieviorka.\n"}
{"id": "1291622", "url": "https://cs.wikipedia.org/wiki?curid=1291622", "title": "Medosavka masková", "text": "Medosavka masková\n\nMedosavka masková (\"Caligavis chrysops\") je středně velký druh kystráčkovitého ptáka obývající východní a jihovýchodní Austrálii. Vyhledává především lesy v okolí vodních toků a podhorské oblasti. Druhové jméno odkazuje na žluto-černou masku na obličeji dospělých jedinců, zatímco rodové jméno odkazuje na stravu těchto ptáků, kteří se živí i květovým nektarem. Krom toho ale žerou také mouchy, pavouky a brouky. Při jejich lovu užívají i paběrkování, kdy pták stojí či skáče a při tom lapá nehybný hmyz usazený na větvích. Zpívat začínají krátce před východem slunce, asi dvacet až třicet minut, a to velmi hlasitě.\n\nSkupiny mohou být jak stálé, tak migrující: ty během března až května migrují do jižního Queenslandu. Během července a srpna se pak přesouvají do Victorie nebo Nového Jižního Walesu. Žijí monogamně a samice do hnízd miskovitého tvaru snášejí dvě až tři vejce.\n\nMedosavky maskové ohrožuje především ztráta přirozeného životního prostředí a nahrazení jejich potravních rostlin plevelem, přesto se stále dle Mezinárodního svazu ochrany přírody (IUCN) jedná o málo dotčený druh. V některých oblastech, například sadech, jsou považovány za škůdce, protože se živí na ovoci.\n\nPrvní zástupce byl odchycen v květnu 1788 lodním chirurgem a botanikem Johnem Whitem († 1832), samotný druh medosavka masková byl ale poprvé popsán Johnem Lathamem až roku 1801 v jeho díle \"Supplementum Indicis Ornithologici, sive Systematis Ornithologiae\". Ten zařadil druh mezi pěnice (\"Sylvia\") a pojmenoval ho \"black-cheeked warbler\", volně přeloženo jako \"pěnice černolící\". Současný anglický název \"yellow-faced honeyeater\" dostal druh až díky Johnu Gouldovi roku 1848. Roku 1817 francouzský ornitolog Louis Jean Pierre Vieillot druh pojmenoval \"Melithreptus gilvicapillus\", zatímco v roce 1869 jej anglický ornitolog George Robert Gray popsal jako \"Ptilotis trivirgata\". Zařazení bylo sporné a medosavka masková se až do roku 2011 řadila do rodu \"Meliphaga\", později pak do rodu \"Lichenostomus.\" Až na základě nukleotidů bylo zjištěno, že zástupci rodu \"Lichenostomus\" nejsou medosavkám maskovým příbuzní, tedy nejsou monofyletičtí. Díky testům mitochondriální DNA bylo odhaleno, že medosavky maskové jsou příbuzné se dvěma zástupci rodu \"Caligavis\": s medosavkou černohrdlou (\"Caligavis subfrenata\") a medosavkou žlutavohrdlou (\"Caligavis obscura\"). Na základě této příbuznosti pak byla do tohoto rodu zařazena i medosavka masková. Původně měl tento rod zástupců pět, nicméně druhy medosavka uzdičková (\"Bolemoreus frenatus\") a medosavka eungellská (\"Bolemoreus hindwoodi\") se projevily jako značně odlišné a byly tak zařazeny do samostatného rodu \"Bolemoreus\". Roku 2017 pak byla provedena další studie mitochondriální DNA, která určila, že doba, kdy se předci medosavek maskových oddělili od předků medosavek uzdičkových a eungellských, je asi sedm milionů let.\n\nJsou popsány tři poddruhy: nominátní a další dva, \"Caligavis chrysops samueli\" a \"Caligavis chrysops barroni\", které Gregory Mathews popsal roku 1912. Mezi jednotlivými subspeciemi jsou jen malé rozdíly, jedná se hlavně o rozdílnost v obývaných oblastech: \"Caligavis chrysops samueli\" žije v jižní Austrálii, především v pohoří Mount Lofty Ranges, a \"Caligavis chrysops barroni\" v Queenslandu. Druhý jmenovaný poddruh je ale dle \"Handbook of the Birds of the World\" špatně definovatelný i rozpoznatelný a podle této obsáhlé encyklopedie ani není hoden uznání.\n\nSoučasný druhový název \"chrysops\" pochází ze starořečtiny a značí „zlatý obličej“, což odkazuje na výraznou obličejovou masku těchto ptáků.\n\nMedosavka masková žije v Austrálii v pásu táhnoucím se od severní části Queensladu až po jižní Austrálii. Jedná se především o oblast do pěti set kilometrů od pobřeží. V zimních měsících – červnu a červenci – jsou početnější populace v Queenslandu a ve Victorii naopak řidší. Tento stav je způsoben především migrací ptáků směrem na sever.\n\nV rámci celého jejich areálu rozšíření obývají medosavky maskové především řídké a suché lesy v podhorských oblastech nebo například lesy v blízkosti pobřeží a mokřadů. Vyhledávají lesy se stromy \"Corymbia maculata\" a některými druhy blahovičníků. Méně často pak obývají suché otevřené lesy. Medosavky maskové byly též zaznamenány na plochách zamořených ostružinami, v zahradách a parcích, kde se živí pěstovanou zeleninou a ovocem. Krom toho je ale lze vidět i ve vyhořelých lesích, které teprve dorůstají.\n\nPopulace medosavek maskových mohou být jak stálé, tak migrující, přičemž nestálé populace převažují. Během podzimu, který je v Austrálii od března do května, migrují severním směrem na jih Queenslandu. Na jih se pak vracejí během srpna až října. Většinou se jedná o hejna čítající mezi deseti až stovkou ptáků, ptáci ale mohou tvořit daleko větší hejna i s jinými druhy: kystráčky blahovičníkovitými (\"Melithreptus lunatus\"), medosavkami šedohnědými (\"Ptilotula fusca\"), medosavkami zlatohrdlými (\"Lichenostomus melanops\") nebo medosavkami linduškovitými (\"Gliciphila melanops\"). V květnu 1965 bylo v Hastings (předměstí Melbourne) za jeden den zaznamenáno více než 100 000 jedinců. Ti mířili směrem k Novému Jižnímu Walesu. Při orientaci v prostoru pomáhá medosavkám maskovým magnetické pole Země. Experimenty provedené Ursulou Mumro a Roswithou Wiltschko již v roce 1993 prokázaly, že vnitřní kompas medosavek maskových je založen na sklonu siločar, nikoliv na polaritě, což znamená, že při přesunu nejde o to, že se pohybují ze severu na jih, ale mezi rovníkem a pólem. Při samotné migraci hejno necestuje přímo, ale vyhýbá se hustě zalidněným oblastem a naopak zůstává v zalesněných místech.\n\nMigrace většího počtu ptáků v rámci Austrálie je obvykle způsobena střídáním dešťových a suchých období a s tím s spojenou změnou množství dostupné potravy, u medosavek maskových je však přesun způsoben více podněty. Jde například o migrační neklid a sezónní změny prostředí.\n\nMedosavka masková je středně velký, šedohnědý pták. Tělo dospělého jedince měří mezi 15 až 17,5 cm, zatímco rozpětí křídel se pohybuje od 21,5 do 26 cm. Hmotnost kolísá od 12,5 až do 20,5 g, přičemž průměr bývá 17 g. Jméno \"masková\" je odvozeno od typické žluté masky na obličeji. Jedná se o širší pruh táhnoucí se od zobáku až za oči, u nichž se rozšiřuje. Pod a především nad žlutou maskou se navíc táhne i černý a bílý proužek. Na hrdle a hrudníku mají medosavky maskové hnědé až šedé pruhy, jejichž barva směrem dolů světlá. Břicho je světle šedé, záda šedavě až olivově hnědá. Zobák je černý, mírně zahnutý dolů, koutky krémové. Nohy jsou šedé nebo hnědé, podobně jako chodidla. Duhovky dospělých ptáků mají tmavě modrou barvu, u mladých jsou hnědé. Mladí jsou obecně podobní dospělcům, na hrdle mají pruhy méně výrazné, špičku zobáku mají oranžovou a koutky žluté. Mezi samci a samicemi medosavek maskových nejsou prakticky žádné rozdíly, avšak samečci bývají těžší, než jejich protějšky. Jednotlivé poddruhy taktéž nelze rozeznat.\n\nMedosavky maskové obvykle žijí v párech, malých skupinkách nebo jednotlivě, výjimku tvoří pouze migrace, kdy se ptáci srocují. Potravu shánějí především samostatně, ale na krátkou dobu mohou vytvořit až desetičlennou skupinu nejen s jedinci stejného druhu i s jinými hmyzožravými ptáky. Jsou aktivní během dne.\n\nZobák medosavek maskových je oproti jiným druhům medosavek kratší: pravděpodobně proto, že se přizpůsobil specifickému jídelníčku, který se skládá z různých typů potravy. Jedná se o nektar, pyl, různé druhy ovoce, semena, medovici a hmyz. Jídelníček medosavek maskových se ale také musí přizpůsobit ročnímu období, protože během roku se například mění dostupnost nektaru: zatímco v zimních a jarních měsících je hojný, v létě a na podzim je ho méně. Záleží i na počasí: během suchých roků je nektaru méně. V dubnu a květnu se tělesná hmotnost ptáků zvyšuje přibližně o 13 %, jelikož se připravují na migraci. Svoji potravu hledají především v korunách stromů, méně často pak na větvích a jen zřídka na zemi. Během hledání potravy stráví asi 40 % času při shánění nektaru, zbylých 60 % na lovu hmyzu. Nektar získávají především z různých druhů banksií nebo z blahovičníků, jedná se například o druhy \"Eucalyptus fasciculosa\", \"Eucalyptus incrassata,\" \"Eucalyptus odorata, Eucalyptus leucoxylon\" nebo \"Eucalyptus cosmophylla\". Při lovu hmyzu často užívají paběrkování, kdy stojí či skáčou a při tom lapají kořist usazenou na větvích. Krom toho jsou schopné i chytat potravu za letu. Vybírají si především dvoukřídlé, brouky nebo pavouky.\n\nObdobí rozmnožování u medosavek maskových probíhá od července do března. Během tohoto období se tvoří monogamní páry, které ale nejsou striktní: bylo zjištěno, že celkem deset ptáčat z osmnácti je opravdu potomkem samečka a samičky z jednoho páru, zbylých osm naopak není. Migrující populace běžně hnízdí později, než stálé populace. Páry si hnízdo staví na vlastním území, které si chrání před jinými ptáky, jak těmi vlastního druhu, tak jinými. Hnízdo většinou chrání hlavně sameček, ale podílí se i samička. Jedno teritorium si pár může držet až po dobu pěti let. Po první snůšce, ať už byla úspěšná nebo ne, zasedne samička znovu a během roku tak může zasednout i dvakrát nebo třikrát.\n\nHnízda staví v keřích blízko u země. Byla dokumentována na rostlinách \"Coprosma quadrifida\", různých druzích kasinií, kajeputů, eukalyptů a akácií. Samotné hnízdo bývá křehké konstrukce a šálkovitého tvaru. Na horních okrajích je úzké, naopak po stranách široké. Právě úzké stěny způsobují, že hnízda se mohou rozpadnout nebo snůška propadne. Staví ho především samička, ale sameček také může pomáhat při shánění materiálu. Materiál, ze kterého je hnízdo postaveno, se mění v závislosti na umístění: v pobřežních oblastech je hlavní složkou tráva, ve výše položených místech je to mech. Avšak byl zaznamenán i jedinec, který do stavby hnízda použil delší chlupy koaly, které vytrhával za ušima.\n\nVejce měří přibližně 21 mm na délku, 14 mm na šířku, mají bílou až narůžovělou barvu a tmavé skvrny. Sedí na nich pouze samička. Velikost snůšky se pohybuje od jednoho do tří vajec, která se vylíhnou během dvou týdnů od nakladení. O krmení se starají oba rodiče. Po třinácti dnech od vylíhnutí se ptáčata opeří a za další dva týdny opustí hnízdo natrvalo. Úmrtnost v nízkém věku je vysoká: úspěšnost přežití může klesnout až k 16 %. Důvody bývají různé: silný déšť, velké horko, propadnutí nebo jiné poničení hnízda a predátoři, jako jsou kočky, pakobry nebo flétňáci: konkrétně flétňák bělořitý (\"Strepera versicolor\"), tasmánský (\"Strepera fuliginosa\") a stračí (\"Strepera graculina\"). Roli v přežití mladých hraje i hnízdní parazitismus, kterého se na hnízdech medosavek maskových dopouštějí například kukačky východoaustralské (\"Cacomantis flabelliformis\"), bronzové (\"Chrysococcyx basalis\"), pokřovní (\"Cacomantis variolosus\"), australské (\"Cacomantis pallidus\") a kukačky nádherné (\"Chrysococcyx lucidus\"). Podle studie provedené v roce 2003 bylo 74,5 % ze 106 zničených snůšek zdevastováno predací. Následně byla v rámci studie viděna pouze 4,4 % (pět samečků a jedna samička) z původního počtu ptáčat.\n\nMedosavky maskové zpívají brzy ráno, a to velmi hlasitě. Samci začínají zpívat asi třicet minut před východem Slunce a zpívají až hodinu. Jejich zpěv je souhra radostných tónů \"čik-ap, čik-ap\". Jedinci mezi sebou navíc zpěv napodobují. Samci zpívají i z teritoriálních účelů, tedy za účelem udržení si svého území – v tomto případě se jedná o stoupající a protahované tóny \"prít\". Při hrozícím nebezpečí pak spustí krátké trylkové hvízdání.\n\nPopulaci medosavek maskových ovlivňují některé druhy ektoparazitů, kteří mají vliv jak na reprodukci, tak na samotný život: jedná se o druhy nosočmelík medosavčí (\"Ptilonyssus meliphagae\"), \"Ptilonyssus thymanzae\" a zástupce rodu \"Ixodes\" (klíště).\n\nMedosavkám maskovým přísluší dle Mezinárodního svazu ochrany přírody (IUCN) status málo dotčený (LC).\n\nObecně platí, že pro svůj život potřebují rozsáhlé biokoridory se vzrostlými stromy a také kvetoucí rostliny, a to i při migračních cestách. Proto jejich populaci ohrožuje především ničení jejich přirozeného prostředí, od zaplevelení až po lidskou činnost, jako je zakládání pastvin a polí. Zároveň je ale obývaná oblast větší než 20 000 km², odhaduje se dokonce na 2 890 000 km², a pokles není dostatečně rychlý na to, aby to byl důvod ke chránění těchto ptáků.\n\nV některých oblastech jsou medosavky maskové považovány za škůdce, kteří ničí sady a městské parky.\n\n\n"}
{"id": "1291624", "url": "https://cs.wikipedia.org/wiki?curid=1291624", "title": "Horná Kráľová", "text": "Horná Kráľová\n\nHorní Kráľová je obec na Slovensku v okrese Šaľa.\n\nPrvní zmínka o obci pochází z roku 1113. Král Koloman měl rád hony v okolních lesích. Jednou po dlouhé cestě a lovu odpočíval u pramene, jehož občerstvující vodou si uhasil žízeň. Poseděl si tu a rozhodl se, že si na místě nynější obce založí usedlost.\n\nV listině z roku 1113 je tato usedlost zapsána jako \"De villa Crali ...\", což mělo význam – královský dvorec, letohrádek, králova zem, vesnice. Studnička nacházející se v katastru obce zapsaly do této listiny jako \"Furry\", což znamená pramen, zřídlo. V současnosti je tento pramen známý jako \"Studnička na GERICOM\".\n\nKatastrální území obce je rozloženo v Podunajské nížině, na Nitranské tabuli a pahorkatině, západní část se snižuje k břehům řeky Váha. Centrum Kráľovej je položené ve výšce 135 m n. m. Nejnižší část katastru je ve výši 119 m n. m. Intravilán vesnice je v údolí podél potoka Dlouhý kanál.\n\nStaré mapy katastru se uchovávají ve Státním oblastním archivu v Ivance pri Nitre, v archivním fondu Hospodářství Nitranského biskupství. Je tam plán obce z roku 1797, mapa mocenským rybníka od Horní Kráľovy z roku 1797, josefínského mapa vesnice z roku 1780-1790, jakož i společná mapa obcí Močenok, Kráľová, Čápor a Jarok. Jsou to vzácné památky.\n\nCelý dnešní pozemek patřící obci je rozložen na 1 917 hektarech, z čehož je 1 545 ha orné země, 33 ha jsou vinohrady, 42 ha zahrady, 105 ha pastviny a obec má i 47 ha lesů.\n\nObyvatelstvo obce je složeno z 82% české a 18% maďarské národnosti.\n\n"}
{"id": "1291628", "url": "https://cs.wikipedia.org/wiki?curid=1291628", "title": "Polyresin", "text": "Polyresin\n\nPolyresin je druh pryskyřice, která je za tepla snadno tvarovatelná, za studena je však velmi odolná vůči mechanickému poškození i vlivům počasí. Z tohoto důvodu se využívá tam, kde je požadována odolnost vůči počasí, nebo např. ve vlhkém prostředí. Výrobky z něj nalezneme často v koupelnách (koupelnové doplňky), na toaletách (záchodová prkénka...) nebo v zahradě (květináče, fontány, sochy...). Také se z něj vyrábějí např. suvenýry nebo sakrální předměty.\n\nPři odlévání je možné vytvářet i drobné detaily, proto je touto pryskyřicí často imitováno dřevo, pískovec a další strukturované povrchy. Sochařům také umožňuje, na rozdíl od sádry, vytvářet detaily i na malých výrobcích, a proto jeho obliba stále roste.\n\nV úpravě zvané alabastrit (polyresin s kamenným prachem) je možné jej také klasicky sochat. Jak název napovídá, tento materiál je bílý a imituje mramor. \n\nPolyresin je možné barvit za tepla, pak je výrobek probarvený a jeho povrch je lesklý. Barvením za studena je možné dosáhnout prakticky libovolného vzhledu včetně imitace kovů.\n\n"}
{"id": "1291629", "url": "https://cs.wikipedia.org/wiki?curid=1291629", "title": "Middletown (Delaware)", "text": "Middletown (Delaware)\n\nMiddletown je čtvrté největší město v americkém státě Delaware. Dle sčítání lidu v roce 2010 mělo město 18 710 obyvatel. Město se rozkládá na ploše 30,1 km². V současné době je nejrychleji se rozrůstajícím městem v Delaware. Mezi lety 2000 a 2010 se populace města rozrostla o 206,3%.\n\nV místní škole a divadle se natáčel film Společnost mrtvých básníků, ve kterém hrál Robin Williams.\n\n"}
{"id": "1291632", "url": "https://cs.wikipedia.org/wiki?curid=1291632", "title": "Czech Hockey Games 2017", "text": "Czech Hockey Games 2017\n\nČeské hokejové hry 2017 byl turnaj v rámci série Euro Hockey Tour 2016/2017, který se hrál od 27. do 30. dubna 2017 v Budvar aréně v Českých Budějovicích.\n\nVítězem turnaje se stalo Česko, které prohrálo pouze na nájezdy s Ruskem. Na druhém místě se umístilo Finsko a třetí skončilo Rusko.\n\n\"Z = Odehrané zápasy; V = Výhry; VP = Výhry v prodloužení/nájezdech; PP = Prohry v prodloužení/nájezdech; VG = vstřelené góly; OG = obdržené góly; B = Body\"\n\n"}
{"id": "1291637", "url": "https://cs.wikipedia.org/wiki?curid=1291637", "title": "Honda CM 400T", "text": "Honda CM 400T\n\nHonda CM 400T je motocykl kategorie chopper, vyvinutý firmou Honda, vyráběný v letech 1979-1983.\n\nŘadový dvouválec má dva sací a jeden výfukový ventil. Stejný motor je použit i u CM 400A s dvoustupňovou automatickou převodovkou, customu CM 400C (vyráběného od roku 1981) a modelu CM 400E. Mnoho části motoru je stejných s řadou CB 400T. V roce 1982 byl zvýšen objem motoru na 447 cm³ a řada byla přejmenována na CM 450.\n\n\n\n"}
{"id": "1291646", "url": "https://cs.wikipedia.org/wiki?curid=1291646", "title": "Viktor Lőrincz", "text": "Viktor Lőrincz\n\nViktor Lőrincz (* 28. dubna 1990 Cegléd, Maďarsko) je maďarský zápasník klasik.\n\nZápasení se věnuje od útlého dětství. S klasickým stylem zápasu začal v 7 letech v rodném Ceglédu společně se starším bratrem Tamásem Lőrinczem. V maďarské seniorské reprezentaci se pohybuje od roku 2011 ve střední váze do 85 (84) kg. V roce 2012 neprošel sítem olympijské kvalifikace na olympijské hry v Londýně. V roce 2016 se kvalifikoval na olympijské hry v Riu pátým místem na mistrovství světa v roce 2015. Na olympijských hrách v Riu postoupil do semifinále a obsadil konečné páté místo, když prohrál vyrovnaný zápas o bronzovou olympijskou medaili s Němce Denisem Kudlou.\n\n\n"}
{"id": "1291653", "url": "https://cs.wikipedia.org/wiki?curid=1291653", "title": "Düsseldorfská malířská škola", "text": "Düsseldorfská malířská škola\n\nDüsseldorfská škola byla malířská škola, která se rozvíjela v rámci širšího romantického hnutí v 1. polovině 19. století, povětšinou v souvislosti s Düsseldorfskou akademií (\"Staatliche Kunstakademie Düsseldorf\"), zejména ve 30. a 40. letech, kdy ji vedl Friedrich Wilhelm Schadow. Autoři této školy se soustředili na krajinomalbu a jejich styl je někdy nazýván nazarénsko-romantický. Přední členové školy obhajovali malování v plenéru a používali paletu s poměrně tlumenými barvami. Klíčovými příslušníky hnutí byli Karl Friedrich Lessing, Johann Wilhelm Schirmer, Andreas Achenbach, Hans Fredrik Gude a Oswald Achenbach. Ve 2. polovině 19. století se škola vyvinula trochu jiným směrem, začala využívat i nástěnných maleb, historických kompozic a realistické žánrové malby. Klíčovou osobností této fáze školy byl Alfred Rethel. Škola měla silný vliv na americkou Hudson River School.\n\n"}
{"id": "1291659", "url": "https://cs.wikipedia.org/wiki?curid=1291659", "title": "Balázs Kiss (zápasník)", "text": "Balázs Kiss (zápasník)\n\nBalázs Kiss (* 27. ledna 1983 Budapešť, Maďarsko) je maďarský zápasník klasik.\n\nZápasení se věnuje od útlého dětství. S klasickým stylem zápasu začal v 9 letech v rodné Budapešti v klubu Budapesti VSC. Jeho osobním trenérem je Ferenc Takács. V maďarské seniorské reprezentaci se pohybuje s přestávkami od roku 2003 v těžké váze do 96 (98) kg. V roce 2008 nebyl nominován na olympijské hry v Pekingu na úkor Lajose Virága. V roce 2012 neprošel sítem olympijské kvalifikace pro účast na olympijských hrách v Londýně. V roce 2016 uspěl v maďarské nominaci na olympijské hry v Riu před Ádámem Vargou, který kvalifikační kvótu pro Maďarsko v těžké váze vybojoval. Na olympijských hrách v Riu postoupil do druhého kolo.\n\nV březnu 2010 měl dopingový nález a nemohl rok zápasit.\n\n\n"}
{"id": "1291665", "url": "https://cs.wikipedia.org/wiki?curid=1291665", "title": "Hihifo ('Uvea)", "text": "Hihifo ('Uvea)\n\nHihifo (v uvejštině to znamená západ) je jeden z pěti distriktů francouzského zámořského území Wallis a Futuny. Nachází se na ostrově Wallis v Tichém oceánu.\n\nNachází se na severu ostrova a sousedí s distriktem Hahake. Hlavní město je Vaitupu. V distriktu je 5 obcí.\n"}
{"id": "1291667", "url": "https://cs.wikipedia.org/wiki?curid=1291667", "title": "Bálint Korpási", "text": "Bálint Korpási\n\nBálint Korpási (* 30. března 1987 Ostřihom, Maďarsko) je maďarský zápasník klasik.\n\nZápasení se věnuje od útlého dětství. S klasickým stylem zápasu začal v 10 letech. Jeho domovským klubem je Budapesti VSC. V maďarské seniorské reprezentaci se pohyboval s přestávkami od roku 2008 v lehké váze do 66 kg. Do roku 2012 jako dvojka za Tamáse Lőrincze. Od roku 2014 se prosazuje v nově vypsané, neolympijské lehké velterové váze do 71 kg. V roce 2016 získal titul mistra světa ve váhových kateogriích, které nebyly součástí olympijských her v Riu.\n\n\n \n"}
{"id": "1291668", "url": "https://cs.wikipedia.org/wiki?curid=1291668", "title": "Muhammed Emin Dizdar", "text": "Muhammed Emin Dizdar\n\nMuhammed Emin-efendija (event. jen Muhamed) Dizdar (8. ledna 1880 Mostar, Bosna a Hercegovina – 8. prosince 1939 Pale, Království Jugoslávie) byl bosenskohercegovský islámský duchovní a pedagog bosňáckého původu.\n\nNarodil se do rodiny s tradicí islámské vzdělanosti. Jeho otec Ahmed-efendija Dizdar byl členem Ulema-medžlisu Islámského společenství, pedagog v mostarské medrese a honorární učitel v Šarí'atské soudní škole (1895). Matka Mejra pocházela z rodu Hasanefendićů.\n\nMuhammed v Sarajevu navštěvoval mekteb a ruždii, islámské základní školy, Gazi Husrev-begovu medresu a nakonec roku 1902 absolvoval Šarí'atskou soudní školu. Poté byl působil coby justiční čekatel v Sarajevu a Mostaru, nicméně již roku 1907 se vydal na dráhu pedagoga, když začal vyučovat arabštinu na mostarském gymnáziu. Roku 1910 se vydal do Vídně, kde složil profesorskou zkoušku z arabského jazyka pro středoškolské učitele před profesorem Davidem Heinrichem Müllerem a Vatroslavem Jagićem.\n\nPoté se vrátil do Mostaru, kde pokračoval v dráze učitele. Nato byl 1. července 1914 jmenován ředitelem Šarí'atské soudní školy v Sarajevu. Na této pozici zůstal do 22. listopadu 1923, kdy byl kvůli svým politickým postojům odvolán a umístěn do Zemského muzea v Sarajevu. Po změně vlády v Bělehradě, kdy se k moci dostala Demokratická strana na čele s Ljubomirem Davidovićem (jejímž koaličním partnerem byla mj. Jugoslávská muslimská organizace), bylo jeho odvolání zvráceno, načež se 10. října 1924 vrátil do ředitelského křesla. Na tomto místě ovšem zůstal pouhých 35 dní do 15. listopadu 1924, než byl definitivně penzionován. Jeho místo roku 1923 i 1924 zaujal prosrbsky orientovaný Ibrahim-efendija Sarić, podporovatel Národní radikální strany. V letech 1918–1920 honorárně vyučoval v právě otevřeném Šarí'atském gymnáziu v Sarajevu, kde rovněž mezi lety 1918 a 1922 vykonával post ředitele.\n\nPo svém penzionování ve 42 letech se 1. listopadu 1924 stal pedagogem (\"drugi mudarris\") a současně ředitelem (\"upravitelj\") Gazi Husrev-begově medresy, kde již mezi lety 1920–1924 vykonával post prvního či hlavního muderrise (\"prvi muderris\"). V této škole působil až do března 1938. Za jeho mandátu došlo k významné reorganizaci a modernizaci výuky v medrese. Roku 1937, kdy byla v Sarajevu zřízena Vyšší islámská šarí‘atsko-teologická škola (\"Viša islamska šerijatsko-teološka škola\"), se stal jejím řádným profesorem a rok nato i rektorem. V této vysoké funkci pak o rok později zemřel na srdeční zástavu.\n\nMuhammed Emin vedl bohatý spolkový život. Působil ve správním výboru humanitární organizace \"Merhamet\" a podpůrného spolku \"Naroda uzdanica\". Od roku 1938 do své smrti působil jako předseda stavovského sdružení islámských duchovních El-Hidaje.\n\nSvé kratší práce uveřejňoval v časopisech \"Behar, Kalendar „Gajret“\" (na rok 1906) a \"Kalendar „Narodna uzdanica“\" (na rok 1933 a 1934) a ve sborníku \"Spomenica Gazi Husrevbegove četiristo-godišnjice\" (1932). Po svém otci zdědil vášeň pro islámskou kaligrafii.\n"}
{"id": "1291673", "url": "https://cs.wikipedia.org/wiki?curid=1291673", "title": "Katedrála v Santiago de Compostela", "text": "Katedrála v Santiago de Compostela\n\nKatedrála v Santiago de Compostela je chrám v historickém centru španělského města Santiago de Compostela. Celé centrum města včetně katedrály bylo zapsáno na seznam světového dědictví UNESCO. Katedrála je legendárním pohřebištěm sv. Jakuba Většího, jednoho z apoštolů Ježíše Krista. Je též významným poutním místem, cílem svatojakubské cesty, kterou chodí křesťanští poutníci již od raného středověku. Jde zřejmě o třetí nejvýznamnější křesťanské poutní centrum po Římu a Jeruzalému. Budova je původně románskou stavbou, avšak s výraznými pozdějšími gotickými a barokními doplňky. Nachází se na náměstí Praza do Obradoiro.\n\nPrapočátek svatostánku je spjat s rokem 814, kdy na jeho místě měl být poustevníkem Pelagiem objeven ztracený hrob sv. Jakuba, který dle legendy přinesl křesťanství do Španělska. Král Alfons II. nařídil na místě objevu stavbu kaple. Tato historie je z velké části ještě legendární, jistější je, že stavba dnešní katedrály začala v roce 1075 za panování Alfonse VI. (1040-1109) a za patronátu biskupa Diega Peláese. Katedrála byla stavěna podle vzoru klášterního kostela sv. Saturnina v Toulouse. K výstavbě se původně používala převážně žula. Stavba byla několikrát přerušena. Podle \"Liber Sancti Iacobi\" byla dokončena v roce 1122. Tehdy byla také postavena monumentální fontána před severním portálem. Stavitel je neznámý, podle \"Codex Calixtinus\" jím byl jistý Bernard starší. Vysvěcen byl chrám v roce 1211 za přítomnosti krále Alfonse IX. Nejvýznamnější přístavby proběhly v 16., 17. a 18. století.\n\n\n"}
{"id": "1291674", "url": "https://cs.wikipedia.org/wiki?curid=1291674", "title": "Cenzura v Česku", "text": "Cenzura v Česku\n\nCenzura v Česku probíhala prakticky od počátku tvorby obsahů pro veřejnost. Cenzura byla dříve uplatňována jak na ručně psané spisy a letáky, tak následně i na tiskoviny, které se objevily po příchodu knihtisku ve 40. letech 15. století. Cenzura byla jak světská, tak katolická, následně i protestantská. České země jako významná součást evropského historického dění měly obdobné přístupy k cenzuře jako v sousedních zemích. Vykonávání cenzurních povinností měly v průběhu dějin různé instituce, například, byrokratický aparát, policejní složky či soudy.\n\nZa druhé světové války zde byla cenzura řízená nacistickými orgány. a po nástupu komunistů k totalitní moci zde byla komunistická cenzura, která trvala až do sametové revoluce. Po pádu komunismu byla cenzura zrušena \"zákonem č. 86/1990 Sb., kterým se mění a doplňuje zákon č. 81/1966 Sb., o periodickém tisku a o ostatních hromadných informačních prostředcích\". V současné době je možná jen autocenzura samotného autora mediálního obsahu nebo šéfredaktora dané redakce.\n\nStátem řízená cenzura panovala v habsburské monarchii (a tedy i v českých zemích) od druhé poloviny 19. století, kdy vznikem cenzurní komise (1851) převzal stát kontrolu od duchovních. Poté byla uplatňována ve zmírněné podobě za první republiky.\n\nV Českých zemích cenzura existovala nejen před rokem 1918 (noviny někdy musely vyjít se zabílenými stránkami, potíže s cenzurou měl např. novinář a básník Karel Havlíček Borovský) a během nacistické a komunistické totality, ale i za tzv. první a druhé republiky, kdy byly ovšem zakázány především komunistické a nacionalistické spisy (a také písně).\n\nStát za první republiky cenzuroval obsah vydávaných deníků a zakazoval publikaci informací, článků podrobujících kritice některé policejní akce a zájmové oblasti politiky státu. Cenzurovány byly proto standardně za první republiky také divadelní hry a kulturní produkce, pokud byl jejich obsah zaměřen kriticky proti subjektům, které chtěl stát z politických, diplomatických důvodů před kritikou hájit. Viz například cenzura protifašistických divadelních představení Osvobozeného divadla Jiřího Voskovce a Jana Wericha z důvodu státního zájmu na udržení dobrých vztahů a vyhnutí se konfliktům s Německem po nástupu nacistů k moci.\n\nV období Protektorátu byl výrazně rozšířen rozsah zakázané literatury postupně až na čtyři tisíce literárních děl českých i zahraničních. Od roku 1941 rostl počet děl, jejichž vydání bylo zakázáno. Úplným zákazem vydávání byli postiženi nejen židovští spisovatelé a němečtí exulanti, levicoví a marxističtí autoři, ale i řada dalších jako Jaroslav Hašek, František Langer či dokonce některá díla Jindřicha Šimona Baara (\"Paní komisarka\" a \"Osmačtyřicátníci\"). V květnu 1945 obsahoval seznam zakázaných autorů 97 českých spisovatelů. Z veřejných knihoven bylo v období 1940– 1943 odstraněno přes 2 milióny svazků. Přibližně 3 milióny jich byly zabaveny vydavatelům a knihkupcům. Ve školách se cenzura projevovala začerňováním a přelepováním textů v čítankách. Okupační režim toleroval péči o český jazyk a vydávání klasických i současných děl, pokud nevyjadřovaly požadavky na státní samostatnost. (Např. Babička Boženy Němcové se dočkala v roce 1940 29 a v roce 1941 13 vydání, což překonalo počet vydání v letech předchozích i následujících.)\n\nBěhem druhé světové války byly např. v Příručním slovníku jazyka českého místo normálních šifer (= zkratek) „nevhodných“ autorů používány \"šifry krycí\" (\"Mas.\" pro T. G. Masaryka, zatímco \"Masar.\" pro Edv. Beneše; v elektronické verzi slovníku je už zkratka \"Masar.\" nahrazena správným údajem \"Beneš)\", nebo byly šifry autorů nahrazovány šiframi vydavatelství.\n\nV době komunistického režimu v Československu měla cenzuru na starosti Hlavní správa tiskového dohledu (1953–1966). HSTD měla pod správou cenzory, plnomocníky, kteří vykonávali předběžnou cenzuru v každé redakci oficiálního periodika. Jedna třetina všech cenzorů měla dokončené pouze základní vzdělání. Poté byla přejmenována na Ústřední publikační správa (1966–1968) a nakonec Úřad pro tisk a informace (1968–1989).\n\nKromě tištěných periodik byl cenzurován i rozhlas, televizní vysílání či poštovní zásilky. V roce 1950 byl vydán dílčí tiskový zákon č. 184/1950 Sb., který říkal, že tisk má vychovávat k socialismu. Některé knihy byly vydávány v pozměněném znění (např. překlad Karafiátových \"Broučků\" určený jako učebnice ruštiny nebo Defoeův \"Robinson Crusoe\" převyprávěný J. V. Plevou – z obou knih byl odstraněn jejich původní náboženský smysl). Podobně Mayův originální Vinnetou umírá se slovy \"„Jsem křesťan.“\", což poválečná cenzura změnila v propagaci myšlenky všeobecného porozumění mezi národy (ve slavném filmu má Vinnetou pocit, že ho k sobě volají zvony). Hrabalova kniha \"Poupata\" (1970) šla do stoupy, kniha \"Příliš hlučná samota\" byla šířena postupně ve třech různých verzích.\n\nCenzura byla oficiálně zrušena novelou tiskového zákona v roce 1968 (během pražského jara), po sovětské invazi do Československa ovšem neoficiálně pokračovala až do roku 1989. Cenzuru tehdy vykonávala státní organizace nazývaná Úřad pro tiskový dozor.\n\nPo roce 1989 dochází k cenzuře z důvodu snahy po tzv. politické korektnosti. Např. v knize Bohumila Říhy Honzíkova cesta byly odstraněny zmínky o výprasku nebo obezitě. Mediální rozruch vyvolala také snaha vyřadit Ladovu knihu Kocour Mikeš ze školní výuky kvůli zobrazování Romů jako zločinců z roku 2010. Romské sdružení Romea se od této snahy distancovalo s tím, že šlo o soukromou iniciativu předsedy hnutí Roma Realia Václava Miky.\n\nVedle legitimní legální cenzury zakotvené v legislativě v souladu s ústavou se projevují v médiích prvky moderní cenzury státem přímo nestanovené a nevynucované, prováděné mimo a nad rámec platné legislativy (k prvkům moderní cenzury uplatňované v médiích soudobá věda řadí: manipulativní selekci informací a informačních zdrojů, stranickou a zájmovou interpretaci, agenda setting (nastolování agendy) v soukromých i veřejnoprávních médiích, vliv vlastníků a vydavatelů, korupci novinářů a médií, placenou inzerci vydávanou za standardní novinářskou, publicistickou aktivitu (PR články).\n\nV roce 2018 byla Česká republika hodnocena v žebříčku svobody tisku organizace Reportérů bez hranic jako 34. z celkového počtu 180. zemí. Oproti předchozímu roku kdy se země umístila na 23. místě, se situace zhoršila, zejména protože se stal premiérem Andrej Babiš, který zároveň vlastní nejčtenější média v zemi. Dalším důvodem byl prezident Miloš Zeman, který na tiskové konferenci v říjnu 2017 převzal dárek v podobě zbraně AK-47 s nápisem „na novináře\", zároveň novináře označil za hyeny a hnůj.\n\n"}
{"id": "1291676", "url": "https://cs.wikipedia.org/wiki?curid=1291676", "title": "Vulgarismy v češtině", "text": "Vulgarismy v češtině\n\nV českém jazyce se sprostá slova téměř výhradně týkají tabuizovaných témat, kterými jsou sexuální chování a vylučování moči nebo stolice. Vulgární slova Češi často využívají při nadávání.\n\nMezi nejznámější česká sprostá slova patří:\nKurva( vulg.žena)\nV češtině nejsou známy ekvivalenty některých nadávek používaných v jiných jazycích, například výraz „\"jebem ti mať!\"“ nebo urážky Boha a svatých.\n\nMohlo by se zdát, že používání vulgarismů nepřísluší vyšším sociálním vrstvám. Podle Tvarůžkové vulgarismy dokonce patřily \"do společnosti „sprostého lidu“, zločinců a do hospody\". Ale z veřejného života společnosti zjišťujeme, že jde spíše o skutečnost, že lidé s vyšším společenským postavením více dbají na budování svého jména. Nicméně ne vždy se jim to daří. I v české politice se lze setkat s nadávkami, třebaže jde spíše o ojedinělý jev. Sám prezident Miloš Zeman v roce 2014 opakovaně používal vulgární slova (\"zkurvit\", \"kunda\").\n\nNadávka se stává také předmětem soudního sporu v případě, že se některá osoba cítí poškozena, došlo k veřejnému pohoršení nebo je ohrožena mravní výchova mládeže. Zvláště sledovaným druhem nadávek jsou nadávky s rasovým podtextem. Nicméně tresty, pokuty, následují až po případné žalobě.\n\nJe popsán případ, že Česká televize (státní televize) musela zaplatit poškozenému řediteli Národní galerie Milanu Knížákovi náklady řízení a sto tisíc korun za vulgární urážku („\"Protože je to čů... Nafoukanej, kriploidní čů... To je úplně jednoduchý, ne? To přece víme všichni.\"“) odvysílanou v dokumentu ČT. Tutéž částku musel uhradit výtvarník David Černý, jenž ředitele Národní galerie urazil. ČT i výtvarník se poškozenému omluvili, a odvolací senát tak řešil nárok poškozeného na odškodnění.\n\nZajímavou institucí pro kontrolu a cenzuru vulgarismů v rozhlasovém a televizním vysílání je Rada pro rozhlasové a televizní vysílání (dále jen RRTV). Tento institut však nedisponuje efektivními nástroji, které by vedly ke skutečnému postihu viníka. RRTV může provozovatele vysílání varovat, ale sankci mu udělit nesmí. Logickým řešením by při ohrožení mravní výchovy mládeže mohlo být podání žaloby v této věci.\n\n"}
{"id": "1291677", "url": "https://cs.wikipedia.org/wiki?curid=1291677", "title": "Sancti Spíritus (Kuba)", "text": "Sancti Spíritus (Kuba)\n\nSancti Spíritus je kubánské vnitrozemské město, podle nějž se také jmenuje stejnojmenná provincie.\n\nJde o jedno z osmi nejstarších kubánských měst, zřízených conquistadorem a prvním španělským guvernérem Diegem Velázquezem. Jako jediné z těchto osmi měst bylo založeno ve vnitrozemí, a to v červnu 1514.\nV roce 2002 mělo přes 132 tisíc obyvatel. Obyvatelům Sancti Spíritus se na Kubě říká «espirituanos», eventuálně též «yayaberos» podle řeky Yayabo, která městem protéká.\n\nFarní kostel Ducha svatého (Iglesia Parroquial Mayor del Espíritu Santo) byl v současné podobě postaven v r. 1680 a údajně jde o nejstarší kostel na původních základech na celé Kubě.\n\nPoblíž centra se nachází nejstarší dochovaný kubánský most, vedoucí přes řeku Yayabo. Pochází z r. 1815.\n"}
{"id": "1291678", "url": "https://cs.wikipedia.org/wiki?curid=1291678", "title": "Theodor Boveri", "text": "Theodor Boveri\n\nTheodor Heinrich Boveri (12. října 1862 – 15. října 1915) byl německý biolog zabývající se stavbou lidských buněk. Jako první vyslovil hypotézu o buněčných procesech, které způsobují rakovinu. Mezi jeho největší průlomy v oblasti histologie patří objev centrozomu.\n\nBoveri byl ženatý s americkou bioložkou Marcella O'Grady (1863-1950). Jejich dcera Margret Boveri (1900-1975) se stala jedním z nejznámějších poválečných německých novinářů.\n\nBoveri díky práci s mořskými ježky ukázal, že je naprosto nezbytné, aby byli přítomny všechny chromozomy pro správný embryonální vývoj. Tento objev byl důležitou součástí Boveriho–Sutton chromozomové teorie. Jeho další významný vědecký úspěch byl objev centrozomu (1888), který popsal jako \"zvláštní orgán buněčného dělení\". Boveri také objevil fenomén úbytku chromatinu během embryonálního vývoje hlístice \"Parascaris\".\n\n\n"}
{"id": "1291679", "url": "https://cs.wikipedia.org/wiki?curid=1291679", "title": "Portia", "text": "Portia\n\nPortia může být\n\n\n\n\n"}
{"id": "1291681", "url": "https://cs.wikipedia.org/wiki?curid=1291681", "title": "Rationale (oděv)", "text": "Rationale (oděv)\n\nRationale nebo také superhumerál, je insignií užívanou v katolické církvi. Jedná se o součást liturgického oděvu některých biskupů. Obléká se jako pallium, jehož je obdobou a hiearchickým ekvivalentem.\n\n\"Rationale\" je pojem odvozený z latinského překladu řeckého λόγιον (logion), které je překladem hebrejského חֹשֶׁן (chošen), což je označení pro Árónův náprsník. Ten nosili při chrámové bohoslužbě izraelští velekněží.\n\nTermín \"superhumerál\" je latinskou složeninou slov \"super\" (přes) a \"humerus\" (rameno). V doslovném překladu znamená \"přesrameník\".\n\nNejstarší dochovaná vyobrazení rationale jsou na miniaturách vyrytých ve slonové kosti, zobrazující mindenského biskupa Sigeberta (1022-1036).\n\nPrávo užívat rationale měli někteří biskupové zejména v diecézích ve Svaté říší římské (např. pražský biskup, řezenský, métský či olomoucký). Praxe nosit rationale během liturgie však postupně vymizela během 13. století. Podle dochovaných záznamů nosil remešský arcibiskup rationale ještě na počátku 16. století.\n\nPodoba rationale nebyla jednotně určena, proto se nachází množství různých typů s různými vyobrazeními. Největší sbírky historických rationale jsou vystaveny v Bamberku, Řezně, Eichstättu, Paderbornu a Mnichově.\n\nV současné době rationale užívají jen čtyři římskokatoličtí biskupové;\n\n"}
{"id": "1291682", "url": "https://cs.wikipedia.org/wiki?curid=1291682", "title": "Samech", "text": "Samech\n\nSamech (symbol ס)(hebrejsky סָמֶךְ, סמך) je patnácté písmeno hebrejské abecedy. Vychází z fénického .\n\nV symbolice se jedná o motiv hada požírajícího svůj vlastní ocas, případně stereotypní cesty (viz tvar kruhu).\n\nHebrejské „סמך“ znamená znamená „opřít se“, to odkazuje na tvar písmene připomínající hůl.\n\nV hebrejštině se vyslovuje jako neznělá alveolární frikativa [s] ().\n\nV systému hebrejských číslic představuje hodnotu 60. \n"}
{"id": "1291689", "url": "https://cs.wikipedia.org/wiki?curid=1291689", "title": "The Huntress", "text": "The Huntress\n\nThe Huntress je sedmé studiové album anglické skupiny Mediæval Bæbes. Vydáno bylo 19. listopadu roku 2012 společností Queen of Sheba. Producentkou desky byla hlavní zpěvačka kapely Katharine Blake. Jde o dvojalbum. Na nahrávce se nachází například zhudebněná báseň básnířky jménem Nazhun al-Garnatiya.\n"}
{"id": "1291695", "url": "https://cs.wikipedia.org/wiki?curid=1291695", "title": "Mír (rozcestník)", "text": "Mír (rozcestník)\n\nMír může mít více významů:\n\n\n\n"}
{"id": "1291697", "url": "https://cs.wikipedia.org/wiki?curid=1291697", "title": "Vulgarismy v angličtině", "text": "Vulgarismy v angličtině\n\nAnglické vulgarismy, potažmo klení v angličtině má z hlediska etymologie blíže ke germánskému než k latinskému původu. Anglické \"shit\" a \"fuck\" je toho příkladem. Oproti tomu slova jako \"defecate\", \"excrete\" nebo \"copulate\" mají svůj původ v latině (defecatio - vyprazdňování, excretum - výkal, copulatio - kopulovat / souložit).\n\nOblíbená sprostá slova\nOblíbené sprosté fráze\n\nV anglicky mluvících zemích jsou odlišné přístupy k postihům za veřejné užívání sprostých slov. Dalo by se hovořit o Kanadě, Austrálii a Novém Zélandu. Ale pro představu postačí, když nahlédneme na postoje Britů a Američanů.\n\nNadávání samo o sobě není obvykle trestným činem ačkoli v určitém kontextu může jít o součást zločinu. Nicméně v některých oblastech Spojeného království se může jednat o kriminální delikt. Např v Salford Quays (část Manchasteru) je používání \"hrubých slov a nadávek\" postaveno mimo zákon. Jedná se o nařízení pro Ochranu veřejného prostoru - Public Space Protection Order. V Anglii a Walesu se používání vulgarismů na veřejnosti považuje za trestný čin podle \"Zákona o veřejném pořádku z roku 1986\" (§5 odst. 1 a odst. 6 ). Aby se však o trestný čin jednalo, musí se jím nějaká osoba cítit obtěžována, pohoršena nebo dokonce ohrožena.\n\nVe Spojeném království je téma sprosté mluvy a nadávání na pracovišti součástí firemní politiky a kultury na pracovišti. Záleží na tom, jak dobře to má daná firma vymezeno. Určitá míra užívání vulgarismů je přípustná avšak nesmí se jednat o ponižování a šikanu mezi zaměstnanci. S jistotou lze považovat nadávání za hrubé pochybení (někdy i důvod k okamžitému propuštění) v případě konfliktu mezi nadřízeným a podřízeným. Ať už se jedná o neuposlechnutí oprávněného nároku zaměstnancem vůči zaměstnavateli nebo o ponižování zaměstnance jeho nadřízeným.\n\nV USA se soudy obecně nestaví proti používání sprostých slov, jelikož by se mohlo jednat o porušení práva jedince na svobodu projevu, která je zakotvena v americké Ústavě. Jakýkoliv zákon, který by se snažil občany omezit v \"nadávání\" je tedy protiústavní. Příkladem může být zákon z roku 2011 (Severní Karolína), který se snažil omezit nadávání na silnicích a dálnicích. Na druhou stranu Američané zdůrazňují, že lidé, kteří užívají vulgárních slov k podněcování nepokojů, obtěžování veřejnosti nebo rušení klidu, by měli za své jednání nést důsledky.\n\n"}
{"id": "1291702", "url": "https://cs.wikipedia.org/wiki?curid=1291702", "title": "Evropská agentura pro bezpečnost letectví", "text": "Evropská agentura pro bezpečnost letectví\n\nEvropská agentura pro bezpečnost letectví (anglicky European Aviation Safety Agency, zkratka EASA) je agentura Evropské unie a letecký úřad s regulačními a výkonnými úkoly v oblasti civilního letectví. Byla založena v německém městě Kolínu nad Rýnem 23. září 2003, přičemž dosáhla plné funkčnosti v roce 2008, kdy převzala kontrolu nad leteckým úřadem Joint Aviation Authorities (JAA). Angažuje se v ní také Evropské sdružení volného obchodu, které zastupuje země nepatřící do EU.\n\nMezi odpovědnosti agentury EASA patří analýza a výzkum bezpečnosti, povolování zahraničních hospodářských subjektů, poskytování poradenství při navrhování právních předpisů EU, provádění a monitorování bezpečnostních pravidel (včetně inspekcí ve členských státech), kontrola ochrany životního prostředí, stanovování leteckých standardů, vydávání typových osvědčení pro letadla a jejich komponenty, jakož i schválení organizací zapojených do navrhování, výroby a údržby leteckých výrobků.\n\nJejímy partnery jsou úřady pro civilní letectví každé země, např český Úřad pro civilní letectví (ÚCL).\n\nČleny EASA je všech 28 států Evropské unie a k tomu Island, Lichtenštejnsko, Norsko a Švýcarsko.\n\n\n"}
{"id": "1291708", "url": "https://cs.wikipedia.org/wiki?curid=1291708", "title": "A. Fuchs v Kuklenách, obchod se surovými kožemi", "text": "A. Fuchs v Kuklenách, obchod se surovými kožemi\n\nA. Fuchs v Kuklenách, obchod se surovými kožemi byla firma, jež zpracovávala surové kůže a zároveň s nimi obchodovala. Vznikla v roce 1906 a zanikla roku 1923 po uměle zorganizovaném úpadku a následném vyšetřování a soudním jednání.\n\nPočátky rodinného podnikání Fuchsů jsou mnohem starší než výše uvedená firma. 19. června 1886 bylo zakázáno sušení kůží v obchodě Morice Fuchse, jelikož tento obchod byl v konkursu a sušení kůží zdraví nebezpečné. 20. července 1893 Amálie Fuchsová opověděla u okresního hejtmanství obchod se syrovými kůžemi v čp. 142. V září 1906 byla u krajského soudu v Hradci Králové zapsána do obchodního rejstříku firma A. Fuchs (A. ve firmě = Amalie, tedy správně Fuchsová) v Kuklenách, obchod se surovými kožemi. V čp. 142 byl tak zřízen závod, do něhož řezníci z celých severovýchodních Čech dodávali surové kůže. Ty se v závodě nasolovaly a čtvrtletně v Hradci Králové v Grandhotelu dražily továrníkům. V každé dražbě byl obrat až 1 milion K. 16. prosince 1906 se měl Otto Fuchs, spolušéf firmy oženit s Irmou Samcovou, ale kvůli onemocnění jeho matky byl odložen. Týž nakonec 4. srpna 1909 zemřel ve věku 26 let. Téhož roku si stěžovalo množství lidí na znečišťování vody ve studních následkem nasolování kůží u Fuchsů. Obecní zdravotní výbor věc vyšetřil a podal výsledek na hejtmanství. Když rozhodnutí nedošlo, podal obecní úřad 15. července novou stížnost. Později následovaly další stížnosti. 2. října 1909 udělilo okresní hejtmanství firmě A. Fuchs pokutu 50 K pro přestupek § 25 živnost. řádu. Pro totéž byla odsouzena i A. Fuchsová k pokutě 50 K. To však stěžovatele neuklidnilo, protože v prosinci téhož roku pan Rýdl žádal, aby A. Fuchsová nevyvážela solný roztok do Fuchsova písníku. 16. října 1910 bylo na dotaz okresního hejtmanství obcí odpovězeno, že firmě A. Fuchs v Kuklenách náležejí čp. 142, 14, 15 a 16. V čísle 142 se provedla roku 1907 přístavba skladiště surových koží, v roce 1908 přístavba konírny a pisárny a roku 1909 přístavba skladiště surových koží. Čísla 142 se užívalo jako kanceláří, skladiště surových koží, konírny a bytu pro domovníka. Číslo 14 bylo zbořeniště. V čísle 15 byly byty pro 2 kočí, vzadu pak stáje a skladiště surových koží. Čísla 16 se užívalo jako obydlí a ve stodole se nacházela sušárna na kůže.\n\nVedle těchto problémů se dostavil i jeden závažnější, a to když 23. prosince 1912 vznikl požár ve skladišti koží „Prodejního družstva řezníků a uzenářů sv. Čech“ v čp. 142. Shořela budova a v ní uložená zásoba koží a loje. Škoda 200 000 K byla naštěstí kryta pojištěním a již 20. dubna následujícího roku firma žádala o povolení ke stavbě vyhořelého skladiště. V roce 1914 cena majetku Amálie Fuchsové čp. 15, 16 a 142 obnášela asi 56 000 K.\n\nŠpatným obdobím pro rozvoj firmy byla též 1. světová válka, zejm. šlo o menší odbyt zboží a vyšší finanční náklady v podobě válečných půjček, např. v roce 1916 bylo společností A. Fuchs upsáno na IV. válečnou půjčku 5 000 K a o dva roky později na VIII. válečnou půjčku 10 000 K. V letech 1915-1916 se dokonce uvažovalo o přenesení závodu do Pardubic. V červnu 1916 se okresní hejtmanství v Pardubicích dotazovalo na zdravotní závady při solení kůží u Fuchsů. Sděleno bylo, že dříve byly stížnosti na slanou vodu ve studních, ale když se dlažba vycementovala, stížnosti zmizely. Přesto se firma dožila vzniku ČSR, po němž se zprvu dobře rozvíjela.\n\n5. října 1919 byla firmě povolena stavba kůlny a garáže pro automobil v čp. 16. V říjnu téhož roku upsala firma A. Fuchs na státní půjčku republiky 40 000 Kč a Viktor Fuchs dalších 20 000 Kč. Slibný rozvoj firmy neměl dlouhého trvání, neboť v roce 1923 se dostala do konkursu a při vyšetřování se zjistilo, že velkoobchodník kožemi Viktor Fuchs, ve spolupráci s předsedou kožního družstva řezníků a uzenářů a současně ředitelem firmy A. Fuchs Macákem zorganizoval umělý úpadek ve velkém stylu a jiné podvody, protože chtěl snadno a rychle zbohatnout, bohužel příliš nemotorně a amatérsky, že se na to přišlo. Aféra začala nabírat velkých rozměrů, neboť vyšlo též najevo, že za pomoci vyšších státních úředníků (senátního prezidenta nejvyššího soudu Otty Kopfsteina a rady zemského finančního ředitelství Dr. Pagana) sabotoval republiku neplacením daní ve výši 1 799 000 Kč a odstraněním majetku do ciziny. 1. února téhož roku byl dokonce zatčen a v následujícím období s ním probíhalo soudní řízení. Při celém líčení přišla na řadu i otázka daní. Fuchs sám byl dlužen na daních 284 000 Kč, které byly rekursem v poslední chvíli sníženy na 197 000 Kč. Kolik byla dlužna A. Fuchsová, jeho matka, která před 2 lety z Kuklen zmizela do ciziny, se lidé při přelíčení nedozvěděli. Tím skončila existence této společnosti.\n"}
{"id": "1291720", "url": "https://cs.wikipedia.org/wiki?curid=1291720", "title": "Travis Scott", "text": "Travis Scott\n\nJacques Berman Webster II (* 30. dubna 1991, Houston, Texas), spíše známý pod svým pseudonymem Travis Scott je americký rapper, zpěvák, textař a hudební producent. V roce 2012 získal svou první nahrávací smlouvu se společností Epic Records, o rok později se upsal také imprintu Grand Hustle Records. V červenci 2015 vydal svůj hit „Antidote“, který se umístil na 16. příčce žebříčku Billboard Hot 100 a obdržel 3x platinovou certifikaci. V září následovalo vydání jeho debutového alba \"Rodeo\". O rok později vyšlo jeho druhé album \"Birds in the Trap Sing McKnight\", ze kterého pochází další hit „Goosebumps“ (ft. Kendrick Lamar) (32. příčka, 4x platinový singl). V roce 2017 vydal společné album s rapperem Quavem s názvem \"Huncho Jack, Jack Huncho\". V srpnu 2018 vydal své třetí album \"Astroworld\".\n\nJacques Berman Webster II se narodil v roce 1991 ve městě Houston v americkém státě Texas. Vyrostl ovšem na předměstí Missouri City v rámci houstonské aglomerace. Nejdříve vyrůstal u své babičky, ale později se přestěhoval ke svému otci. V mládí byl přijat na University of Texas at San Antonio, ze které ovšem odešel, aby se naplno věnoval své hudební kariéře. Po odchodu z univerzity se přestěhoval do New Yorku.\n\nOd šestnácti let se věnoval hudební produkci se zaměřením na hip hopové beaty. Se svým kamarádem Chrisem Hollowayem tehdy tvořili duo The Graduates. V roce 2008 zveřejnili své první EP na sociální síť Myspace. O rok později přibrali rappera OG Chesse a založili skupinu The Classmates, která vydala dva projekty \"Buddy Rich\" (2009) a \"Cruis'n USA\" (2010). Travis Scott zde působil především jako producent. Skupina se rozpadla v roce 2012.\n\nPo odchodu z univerzity se přestěhoval do New Yorku, kde se v těžkých podmínkách snažil prosadit jako producent, po čtyřech nepříliš úspěšných měsících se ale rozhodl New York opustit a přestěhoval se do Los Angeles v Kalifornii. Nicméně v Los Angeles se dlouho nezdržel, jelikož mu nevyšlo předem domluvené spolubydlení. Kvůli tomu se vrátil domů do Houstonu, kde ho ovšem jeho rodiče, zklamaní z toho, že odešel z univerzity, vyhodili z domu. Scott se proto znovu vrátil do Los Angeles, kde přespával na gauči na koleji u svého kamaráda. V Los Angeles se nadále věnoval produkci, rapper T.I., majitel imprintu Grand Hustle Records při jedné z návštěv města uslyšel Scottovu produkci a nechal ho pozvat do svého studia. \n\nU labelu Grand Hustle vydal v roce 2013 svůj první mixtape \"Owl Pharaoh\", na projekt dohlížely hvězdy T.I. a Kanye West. Téhož roku se dostal do výročního článku o nadějných talentech \"Freshman Class of 2013\" časopisu XXL. Z mixtape pochází jeho první komerční singl „Upper Echelon“ (ft. T.I. a 2 Chainz). \n\nO rok později následoval druhý mixtape \"Days Before Rodeo\", na kterém se nachází například singl „Mamacita“ (ft. Rich Homie Quan a Young Thug). Na jaře 2015 se vydal na své první větší turné The Rodeo Tour.\n\nV červnu 2015 vydal svůj první komerčně úspěšný singl „3500“ (ft. Future a 2 Chainz). Píseň se umístila na 82. příčce žebříčku Billboard Hot 100 a získala zlatou certifikaci. V červenci následoval hit „Antidote“, který se umístil na 16. příčce žebříčku Billboard Hot 100 a obdržel 3x platinovou certifikaci. Debutové album \"Rodeo\" vydal v září 2015. Na albu hostovaly hvězdy jako The Weeknd, Kanye West, Justin Bieber, Young Thug, Juicy J a další. Album debutovalo na 3. příčce žebříčku Billboard 200 s 85 000 prodanými kusy v první týden prodeje (po započítání streamů). Později album obdrželo certifikaci platinová deska.\n\nJiž v lednu 2016 oznámil, že usilovně pracuje na dalším albu. Ačkoliv album \"Birds in the Trap Sing McKnight\" bylo vydáno až v září 2016, předcházelo mu vydání singlu „Pick Up the Phone“ (s Young Thug) (43. příčka, 2x platinový singl). Po vydání alba byla dalším singlem zvolena píseň „Goosebumps“ (ft. Kendrick Lamar) (32. příčka, 4x platinový singl). Album debutovalo na 1. příčce žebříčku Billboard 200 s 88 000 prodanými kusy v první týden prodeje (po započítání streamů). Později album obdrželo certifikaci platinová deska. V téže době spolupracoval na singlu „Champions“ (od Kanye West, Big Sean, Desiigner (ft. 2 Chainz, Travis Scott, Yo Gotti a Quavo)) z tehdy plánované kompilace labelu GOOD Music \"Cruel Winter\". Píseň se umístila na 71. příčce a obdržela platinovu certifikaci. \n\nNa jaře 2017 vystupoval na turné Birds Eye View. V létě navázal se světovou turné Birds Eye View Tour, kdy vystupoval zejména na festivalech a v menších klubech. V dubnu oznámil, že nahrává společný projekt s rapperem Quavem z tria Migos. Album \"Huncho Jack, Jack Huncho\" bylo vydáno v prosinci 2017. Debutovalo na 3. příčce žebříčku Billboard 200 s 90 000 prodanými kusy v první týden prodeje. Z alba se v žebříčku Billboard Hot 100 umístilo sedm písní, všechny ve druhé polovině žebříčku. Téhož roku hostoval na úspěšných singlech „Portland“ (od Drakea), „Love Galore“ (od SZA) nebo „Sky Walker“ (od Miguela).\n\nV květnu 2017 vydal singl „Butterfly Effect“ (50. příčka, 3x platinový singl). V pozdním létě 2017 vystupoval jako host na turné DAMN. Tour rappera Kendricka Lamara. Od té doby se věnoval nahrávání svého třetího alba. V květnu 2018 vydal singl „Watch“ (ft. Lil Uzi Vert a Kanye West) (16. příčka), ten se ovšem na konečný seznam písní alba nevešel. Album \"Astroworld\" bylo vydáno v srpnu 2018. Album debutovalo na první příčce žebříčku Billboard 200 s 537 000 prodanými kusy v první týden prodeje (269 000 prodaných kusů a 349 milionů streamů). Všech 17 písní z alba se díky streamům umístilo v žebříčku Billboard Hot 100. Nejúspěšnější byly „Sicko Mode“ (1. příčka, 7x platinová certifikace), „Stargazing“ (8. příčka, platinová certifikace), „Carousel“ (24. příčka), „R.I.P. Screw“ (26. příčka) a „Stop Trying to Be God“ (27. příčka). Později byly jako singly vydány píseně „Yosemite“ (ft. Gunna a NAV) (25. příčka, 2x platinový singl) a „Wake Up“ (ft. The Weeknd) (30. příčka). Do konce roku 2018 se alba prodalo celkem 1 405 000 ks. V lednu 2019 album obdrželo certifikaci 2x platinová deska.\n\nV roce 2018 také spolupracoval na soundtracku k filmu \"Black Panther\". Jeho společná píseň s Kendrickem Lamarem „Big Shot“ se umístila na 71. příčce. Dále hostoval na singlech „Zeze“ od Kodaka Blacka (ft. Offset) (2. příčka, 4x platinový singl) a \"Let It Fly\" od Lil Waynea (10. příčka).\n\nOd listopadu 2018 do března 2019 procestoval se svým turné \"Astroworld – Wish You Were Here Tour\" USA a Kanadu, kde vyprodával stadiony s průměrnou účastí kolem 15 000 fanoušků. V dubnu opět obsadil rádia jako host na singlu rappera Young Thuga „The London“, na kterém hostoval ještě J. Cole (12. příčka, 2x platinový singl). V létě byl přiván na singl Eda Sheerana „Antisocial“ (37. příčka) z projektu \"No.6 Collaborations Project\".\n\nV srpnu 2019 o něm na Netflixu vyšel dokumentární film s názvem \"\", který sám produkoval. V říjnu 2019 vydal nový singl „Highest in the Room“, který debutoval na 1. příčce žebříčku Billboard Hot 100 jako jeho teprve druhý. Na konci roku vyšlo kompilační EP jeho labelu Cactus Jack Records nazvané \"JackBoys\". Kompilační EP obsahovalo remix singlu „Highest in the Room“, na který přibyli zpěvačka Rosalía a rapper Lil Baby. Po vydání debutovalo na první příčce žebříčku Billboard 200 se 154 000 prodanými kusy (po započítání streamů) během prvního týdne prodeje v USA. Vedle Travise Scotta se na EP objevili členové labelu Cactus Jack Records Sheck Wes, Don Toliver, Luxury Tax a DJ Chase B.\n\nOd dubna 2017 byl ve vztahu s televizní celebritou Kylie Jenner. V únoru 2018 se páru narodila dcera Stormi. V říjnu 2019 se rozešli a Stormi měli ve střídavé péči.\n\n\n\n\n"}
{"id": "1291727", "url": "https://cs.wikipedia.org/wiki?curid=1291727", "title": "Velká severní silnice", "text": "Velká severní silnice\n\nVelká severní silnice () je historická cesta, která byla postavena tak, aby spojovala rané Sydney, v kolonii Nového Jižního Walesu, nyní Austrálie, s úrodným údolím Hunter na severu. Postavena byla odsouzenými mezi lety 1825 a 1836. Probíjí se drsným terénem v délce 260 kilometrů.\n\nCesta má takový kulturní význam, že byla zařazena do seznamu australského národního dědictví dne 1. srpna 2007 jako \"národní významný příklad hlavní veřejné infrastruktury vyvinuté pomocí práce odsouzenců\" a na seznamu světového kulturního dědictví UNESCO jako:\"... nejlepší přežívající příklady rozsáhlé přepravy odsouzených a koloniální expanze evropských mocností prostřednictvím přítomnosti a práce odsouzených\".Cesta byla inženýrským triumfem, přičemž některé části byly postaveny v pozoruhodně vysokém standardu. Bohužel v praxi se nesetkala s takovým úspěchem. Vedle strmých schodů bylo na trase nedostatek vody a krmení pro koně. Z těchto důvodů se brzy přestala využívat a to s rozvojem alternativních způsobů, jak se dostat do údolí Hunter, jako jsou parníky a novější silnice. Velká část severní silnice se přestala používat, zatímco jiné části byly zahrnuty do městské a venkovské silniční sítě.\n\nVelké severní silnice začíná na silnici Parramatta Road, která dnes prochází Sydneyským předměstím Five Dock. Poté, co překročí řeku Parramatta v Abbotsfordu, v té době ještě loďkou, protkne Ryde a Dural předtím, než dosáhne řeky Hawkesbury u Wisemanova přívozu, 100 km na sever. Poté se proplétá izolovanými a často drsnými bušemi podél okraje národního parku Dharug a pokračuje přes Bucketty, dokud se nerozdvojí u Wollombi. Odtud pokračuje jedna větev do Warkworthu přes Broke a druhá vede do Cessnocku, Maitlandu a do Newcastlu.\n\nVelká severní cesta přežívá dodnes, ale různé části se zachovávají různými způsoby. Většina z nich je postavena z živice a betonu, a to buď jako příměstské ulice nebo venkovské silnice, zatímco zbývající části jsou zachovány v národních parcích a chráněny před motorovou dopravou.\n\nDrobné důkazy o své minulosti, jako jsou mostní lávky nebo dokonce skalní řezby trestanců, dochované v metropolitní oblasti Sydney; Na rozdíl od velkých úseků zůstávají v původním stavu severně od řeky Hawkesbury.\n\nPrvních několik kilometrů, od Five Dock až k řece Parramatta (v Abbotsfordu), prochází místní nákupní zónou a předměstskou oblastí. Historické jméno je pro tento úsek zachováno, jediný důvod, proč by někdo mohl dvakrát přemýšlet o tomto nevýrazném předměstí příměstské silnice. Cesta dále začíná na křižovatce Baulkham Hills s Windsor Road. Známá jako Stará severní silnice a turistický úsek 15, prochází kolem předměstí Castle Hill, Glenhaven, Dural, a pokračuje dále na sever jako dvouproudová cesta. Stará severní cesta končí u Wisemanova přívozu. V Bucketty je znovu přejmenována na Velkou severní silnici.\n\nV roce 1990 místní komunity Bucketty a Wollombi založily projekt \"Convict Trail Project\", jehož cílem bylo obnovit, udržovat a představovat silnici jako muzeum trestaneckého inženýrství. Původní úseky silnice, které jsou viditelné, poskytly cenný pohled na techniky dřívější výstavby silnic v kolonii Nového Jižního Walesu a jak byla dovážena a přizpůsobena anglická silniční technologie. Její údržbou jsou pověřováni vězni ze zařízení, které spravuje Nápravná služba Nového Jižního Walesu.\n"}
{"id": "1291728", "url": "https://cs.wikipedia.org/wiki?curid=1291728", "title": "Buřil, Švagerka a spol. Kukleny, továrna na kovové zboží, elektrotechnické závody, slévárna kovů, zvonárna", "text": "Buřil, Švagerka a spol. Kukleny, továrna na kovové zboží, elektrotechnické závody, slévárna kovů, zvonárna\n\nBuřil, Švagerka a spol. Kukleny, továrna na kovové zboží, elektrotechnické závody, slévárna kovů, zvonárna byla firma, jež vznikla v roce 1919 a její náplň se po celou její existenci rozšiřovala. Známá byla zejm. díky výrobě velmi kvalitních zvonů, jež nalezneme po kostelech v celém bývalém Československu. Zanikla roku 1930 a do jejích prostor se nastěhovala opravna automobilů značky Tatra.\n\nTato firma, vzniklá v roce 1919 a jejíž hlavou byl Antonín Buřil, vyráběla zvony ze zvonoviny, harmonicky laděné a s originální výzdobou, a to vždy podle pokynů státního památkového úřadu. Zprvu jen pro blízké okolí, ale výborná jakost zvonoviny, překrásný zvuk, ladění a velmi dokonalé technické provedení zvonů zanedlouho firmu proslavila i ve vzdálenějších místech, a tak mohla směle konkurovat všem zvonařským podnikům od nás i ze zahraničí. Její práce byla mnohokrát oceněna, např. zlatou medailí na kraj. výstavě v Pelhřimově (1926) a na Zemské výstavě v Kroměříži (1925). Původně však šlo jen o továrnu na kovové zboží a zámečnickou dílnu.\n\n27. října 1920 firma požádala o povolení přístavby zámečnické dílny čp. 156. 4. března 1922 Buřil zažádal o povolení k přístavbě sušicí pece a o umístění parního kotle a postavení ležatého parního stroje o síle 6 HP. 16. března 1922 udělila okresní politická správa firmě Buřil a Švagerka koncesi na elektrotechnickou činnost. 30. března 1922 bylo zažádáno a 20. dubna téhož roku povoleno zřízení krámu v čp. 175. 22. dubna 1922 byla podána žádost o povolení stavby kotelny a komínu k přístavbě u čp. 156. Tehdy zvonárna zaměstnávala kolem 60 lidí. 28. června 1922 byly na firmu převedeny domy dědiců Plakvicových čp. 167, 177, 187, 156, 174, 176 a pozemky č. kat. 618/2, 618/3, 613/5, 613/6, 613/9 a 298 (Buřil byl manželem Švagerkové, nemanželské dcery Plakvicovy). 30. června 1922 nebylo firmě povoleno přistavět k čp. 156 přízemní budovu, jelikož dle usnesení obecního zastupitelstva měly být hlavní třídy v Kuklenách zastavěny budovami nejméně jednopatrovými. 19. července 1922 bylo firmě nařízeno, aby nájemníkům poskytla dostatek místa na dvoře a že nesmějí prádlo a peřiny věšet na ulici. 10. srpna 1922 získala povolení ke stavbě plotu do ulice proti strojírně. Následně 21. října 1922 zažádal Buřil o povolení k umístění malého parního kotle s postavením ležatého parního stroje o síle 6 HP k vytápění dílen a jako rezervy pro případ poruchy elektrického vedení. Též byla postavena udírna a krám v čp. 156 (zažádáno 26. srpna 1922).\n\n8. května 1923 se firma zúčastnila komunální výstavy při pražském vzorkovém veletrhu, ale již 7. června téhož roku se nachází v konkurzu. Správcem konkurzní podstaty se stal dr. Homoláč z Kuklen. Navíc byl Buřil 19. června 1923 zbaven členství v obecním zastupitelstvu. 25. února 1924 se uskutečnilo komisionelní šetření ohledně schválení dílen na č. kat. 613/15. 2. května téhož roku bylo firmě povoleno postavit kolnu, stáj, vážní domek s váhou a oplocení parcel č. kat. 613/2, 613/6, kde bylo následně zřízeno skladiště uhlí a dřeva. 14. května 1924 bylo kuklenskou městskou radou povoleno, aby při stavbě plotu do Masarykovy třídy mohla místo betonových pilířů postavit zděné se zacementováním spár. 27. června 1924 byl tovární objekt firmy Buřil, Švagerka a spol. označen čp. 156a. 2. prosince 1924 byla povolena stavba skladiště hliněných forem při domě čp. 156 (první povolení bylo uděleno již v červnu téhož roku) a prádelny. Téhož roku byla firma několikrát vyzývána, aby dala do pořádku přilehlý chodník, zbourala nevzhledné boudy a zřídila smetiště, aby nájemníci nesypali popel a odpadky na chodník za hotelem. Náprava se však nekonala, protože firmě byly adresovány opětovné výzvy i následujícího roku.\n\n4. dubna 1925 se v továrně konala komise ve věci parního kotle a sušicí pece, která skončila udělením povolení k užívání. V témže měsíci bylo vyhověno stížnosti firmy Buřil, Švagerka a spol. v Kuklenách na zákaz zamřížování oken u domu čp. 174 v Kuklenách. V červnu 1925 povolila okresní politická správa přeměnu bytů v čp. 175 na kanceláře a skladiště. Krátce poté se mění název firmy na Buřil a Riss. 19. října 1925 nebylo firmě povoleno bourání domu čp. 174. Ta ovšem získala alespoň povolení k užívání skladiště hliněných forem. Následně však podala stížnost k zemskému správnímu výboru. 2. listopadu 1925 okresní politická správa udělila firmě Buřil a Riss povolení k zřízení zvonárny a tavící pece při továrně čp. 156. Následujícího roku se píše, že z továrny vyšlo již na 400 zvonů, přičemž největší z nich vážil 30 q a byl umístěn v kostele sv. Michala v Olomouci. Zároveň došlo k povolení užívání přestavěného domu čp. 175. Roku 1927 byly opraveny fasády na domech čp. 167, 176 a 177. Městem též nevyhověno žádosti o povolení k svedení dešťové vody do rygolu na státní silnici. Následujícího roku firma obdržela povolení ke stavbě slévárny a brusírny. V roce 1930 bylo povoleno zřízení záchodů, pavlače a studny u domů čp. 167, 178, 177 a 187. Nastává strmý pád, dochází k zastavení výroby a v dubnu 1932 započaly závody Tatra s přestavbou bývalé slévárny a soustružny firmy Buřil a Riss na správkárnu automobilů, jak jim bylo v roce 1930 povoleno.\n"}
{"id": "1291733", "url": "https://cs.wikipedia.org/wiki?curid=1291733", "title": "Vasil Etropolski", "text": "Vasil Etropolski\n\nVasil Michajlov Etropolski (* 18. března 1959 Sofie, Bulharsko) je bývalý bulharský sportovní šermíř, který se specializoval na šerm šavlí. Bulharsko reprezentoval v osmdesátých letech společně s bratrem dvojčetem Christem Etropolskim. Na olympijských hrách startoval v roce 1980 a 1988 v soutěži jednotlivců a družstev. V roce 1984 přišel o olympijské hry kvůli bojkotu. V soutěži jednotlivců obsadil na olympijských hrách 1980 páté místo. V roce 1983 získal titul mistra světa v soutěži jednotlivců. S bulharským družstvem šavlistů vybojoval v roce 1985 a 1987 druhé místo na mistrovství světa.\n"}
{"id": "1291737", "url": "https://cs.wikipedia.org/wiki?curid=1291737", "title": "Christo Etropolski", "text": "Christo Etropolski\n\nVasil Michajlov Etropolski (* 18. března 1959 Sofie, Bulharsko) je bývalý bulharský sportovní šermíř, který se specializoval na šerm šavlí. Bulharsko reprezentoval v osmdesátých letech společně s bratrem dvojčetem Vasilem Etropolskim. Na olympijských hrách startoval v roce 1980 a 1988 v soutěži jednotlivců a družstev. V roce 1984 přišel o olympijské hry kvůli bojkotu. V soutěži jednotlivců obsadil na olympijských hrách 1980 čtvrté místo. V roce 1985 obsadil druhé místo na mistrovství světa v soutěži jednotlivců. S bulharským družstvem šavlistů vybojoval v roce 1985 a 1987 druhé místo na mistrovství světa.\n"}
{"id": "1291739", "url": "https://cs.wikipedia.org/wiki?curid=1291739", "title": "Čukudu", "text": "Čukudu\n\nČukudu (francouzská transkripce \"tshukudu\", anglická transkripce \"chukudu\") je dopravní prostředek, v podstatě typ koloběžky, používaný v Africe, především ve východní části Demokratické republiky Kongo. V chudé a válkou zdevastované zemi nahrazuje automobily pro dopravu těžkých nákladů a někdy i lidí. Má podobu dřevěné koloběžky, dlouhé dva až tři metry, která uveze až 700 kg. Název je onomatopoickým vyjádřením charakteristického zvuku, který vozítko vydává při jízdě.\n\nČukudu se začaly ručně vyrábět v Kongu v sedmdesátých letech. Hlavním materiálem je tvrdé pralesní dřevo, používají se nápravy a kuličková ložiska z vyřazených bicyklů a automobilů, kola jsou po obvodu potažena gumou. Na zadním kole je umístěna nášlapná brzda, rám bývá opatřen držáky na upevnění nákladu a je na něm nalepena podrážka ze starého sandálu, na kterou si může řidič při sjezdu položit koleno. Nové čukudu se prodává za padesát až sto amerických dolarů. Řízení koloběžek vyžaduje mladé a silné muže, pro které je v zemi s nedostatkem automobilů, pohonných hmot i kvalitních silnic nájemná doprava potravin, dřeva a dalšího zboží pomocí čukudu vítaným zdrojem příjmů. Význam vozidla pro místní ekonomiku vyjadřuje i socha čukudu, odhalená ve městě Goma, kde se také konaly závody na těchto strojích.\n"}
{"id": "1291741", "url": "https://cs.wikipedia.org/wiki?curid=1291741", "title": "Muhammed Pašić", "text": "Muhammed Pašić\n\nHadži Muhammed-efendija (event. Muhamed) Pašić (1891 Pašić Kula, okres Rogatica, Bosna a Hercegovina – 30. července 1980 Sarajevo, Socialistická federativní republika Jugoslávie) byl bosenskohercegovský islámský duchovní a pedagog bosňáckého původu.\n\nV Rogatici navštěvoval základní školu, v Sarajevu pak Gazi Husrev-begovu medresu a Šarí'atskou soudní školu (absolvoval 1917). Poté přednášel v Misrího medrese (\"Misrina medresa\") na sarajevském Koňském trhu (At Mejdan). Později pracoval jako soudní čekatel u šarí'atského soudu ve Fojnici a vedle toho vyučoval v místní medrese. Koncem roku 1918 se vrátil do Sarajeva, kde byl jmenován učitelem právě otevřeného Šarí'atského gymnázia (\"Šerijatska gimnazija\"). Na tomto postu vykonal i státní profesorskou zkoušku. V gymnáziu zůstal až do jeho uzavření roku 1945, jistý čas v něm dokonce zastával post ředitele (1924, 1932 a 1941–1945).\n\nRoku 1933 společně s Muhammedem Ševket-efendijou Kurtem a Ibrahim-efendijou Čokićem kandidoval do Ulema-medžlisu, nejvyšší rady duchovních Islámského společenství, ale neuspěl. Roku 1938 se stal místopředsedou stavovské organizace islámských duchovních El-Hidaje. Z této pozice mimo jiné kritizoval překlad Kurʼánu do srbochorvatštiny (resp. bosenštiny), který pořídil bývalý reisu-l-ulema Mehmed Džemaluddin-efendija Čaušević a islámský pedagog Muhammed-efendija Pandža.\n\nMezi lety 1947 a 1949 působil jako ředitel Gazi Husrev-begovy medresy. Dvě desítky let (1937–1961) působil jako muvekkit (astronom a hodinář) při Gazi Husrev-begově mešitě.\n\nPublikoval v islámských periodicích \"Glasnik vrhovnog islamskog starješinstva, El-Hidaje, Novi behar\" a \"Kalendar „Gajret\"“.\n\nPašić zemřel 30. července 1980. Zádušní mše proběhla 1. srpna v Gazi Husrev-begově mešitě, načež byl nebožtík pohřben na sarajevském hřbitově Bare.\n\n\n"}
{"id": "1291742", "url": "https://cs.wikipedia.org/wiki?curid=1291742", "title": "Min Bahádur Šerčan", "text": "Min Bahádur Šerčan\n\nMin Bahádur Šerčan (20. června 1931 – 6. května 2017) byl nepálský horolezec. Roku 1960 doprovázel švýcarskou výpravu na vrchol sedmé nejvyšší hory světa Dhaulágirí. V roce 2008, ve svých 76 letech, se stal nejstarším člověkem, který dosáhl vrcholu nejvyšší hory světa Mount Everest. Jeho rekord překonal o pět let později Japonec Júičiró Miura. Šerčan se o výstup pokoušel znovu v roce 2017, ve věku 85 by se opět stal nejstarším, avšak v základním táboře zemřel.\n"}
{"id": "1291744", "url": "https://cs.wikipedia.org/wiki?curid=1291744", "title": "Škoda Felicia Kit Car", "text": "Škoda Felicia Kit Car\n\nŠkoda Felicia Kit Car byla závodní verze automobilu Škoda Felicia. Její motor měl základ v sériovém čtyřválcovém motoru objemu, který byl doplněn upraveným sáním a novým výfukem a byl dostupný ve třech objemových variantách - 1,3, 1,5 l a 1,6 l s rozdílnými válci a větším zdvihem. Motor 1,3 l poskytoval výkon 108 kW/147 koní. V polovině roku 1995 byl nahrazen motorem 1,5 l s výkonem 115 kW/156 koní (1,5 l) při 7000 ot/min a do roku 1996 byl jeho výkon zvýšen na 122kW při 7500 ot/min. Na konci roku 1996 byl nahrazen agregátem 1,6 l z koncernu VW jenž měl výkon 128 kW/174 koní. Všechny varianty byly kombinovány se 6-rychlostní převodovkou typu hewland.\n\nŠkoda Felicia Kit Car měla premiéru na Rally Švédska 1995. Nejúspěšnější rok pro Škodu Felicia Kit Car byl rok 1996. Rok 1997 byl posledním pro Felicii Kit Car, kdy na Rallye Finska přišel její nástupce Octavia Kit Car. Celkem bylo vyrobeno v závodě škoda Motorsport 48 vozidel Felicia Kit Car, přičemž několik z nich je aktivních dodnes.\n"}
{"id": "1291750", "url": "https://cs.wikipedia.org/wiki?curid=1291750", "title": "Škoda 1100 OHC", "text": "Škoda 1100 OHC\n\nŠkoda 1100 OHC (typ 968) je sportovní automobil vyráběný společností AZNP v letech 1957–1960. Původně byly vyrobeny 4 kusy, z toho 2 jako Spider a 2 jako Coupé. Další Spider vznikl později smontováním z dílů. Karosérie pro Spider se vyráběla ze sklolaminátu a pro Coupé z hliníku. Motor byl odvozen z typu 938 (Škoda 1101), dostal dva karburátory Jikov, hliníkovou hlavu a ventilový rozvod se změnil na DOHC.\n\nMotor\n\nPočet převodových stupňů: 5\n\nMaximální rychlost: 190 km/h\n\nRozměry\n\nHmotnost\n"}
{"id": "1291753", "url": "https://cs.wikipedia.org/wiki?curid=1291753", "title": "Daniel Kirkwood", "text": "Daniel Kirkwood\n\nDaniel Kirkwood (27. září 1814 Harford County (Maryland) – 11. června 1895 Riverside) byl americký astronom. Vystudoval matematiku na okresní akademii v Yorku, poté vyučoval na středních školách, v letech 1851–1856 byl profesorem na University of Delaware a v letech 1856–1886 na Indiana University Bloomington. Ještě ve věku 77 let přednášel na Stanfordově univerzitě.\n\nJeho nejvýznamnějším objevem byly Kirkwoodovy mezery mezi oběžnými dráhami planetek, způsobené gravitací Jupiteru. Studoval také nepravidelnosti ve struktuře Saturnových prstenců, formuloval závislost mezi vzdálenostmi planet a délkou jejich rotace, nazývanou Kirkwoodův zákon. Ten byl ve své době považován za důkaz mlhovinové hypotézy a vynesl Kirkwoodovi srovnávání s Johanem Keplerem, pozdější měření však jeho univerzální platnost nepotvrdila. \n\nJe po něm pojmenována Kirkwoodova observatoř při Indianské univerzitě, planetka 1578 Kirkwood a kráter Kirkwood na Měsíci.\n\nJeho bratranec Samuel Jordan Kirkwood byl guvernérem státu Iowa a americkým ministrem vnitra.\n\n\n \n"}
{"id": "1291757", "url": "https://cs.wikipedia.org/wiki?curid=1291757", "title": "Marin Ivanov", "text": "Marin Ivanov\n\nIvan Marinov (* 10. září 1954) je bývalý bulharský sportovní šermíř, který se specializoval na šerm šavlí. Bulharsko reprezentoval v sedmdesátých a osmdesátých letech. Na olympijských hrách startoval v roce 1980 v soutěži družstev. V roce 1984 přišel o olympijské hry kvůli bojkotu. V roce 1983 obsadil druhé místo na mistrovství Evropy v soutěži jednotlivců. S bulharským družstvem šavlistů vybojoval v roce 1985 druhé místo na mistrovství světa.\n"}
{"id": "1291758", "url": "https://cs.wikipedia.org/wiki?curid=1291758", "title": "Basuki Tjahaja Purnama", "text": "Basuki Tjahaja Purnama\n\nBasuki Tjahaja Purnama (, * 29. června 1966) je indonéský politik, v letech 2014–2017 guvernér Jakarty. Patří k čínské menšině v Indonésii a ke křesťanské menšině v Indonésii. Z hlediska Jakarty byl historicky prvním guvernérem čínského původu a druhým guvernérem křesťanského vyznání po Henkovi Ngantungovi. Používá přezdívku \"Ahok\" mající svůj původ v hakkštině.\n\nDo úřadu guvernéra se dostal z pozice viceguvernéra. Ve volbách v roce 2012 kandidoval jako dvojka k Joko Widodovi a když vyhráli, stal se Joko Widodo guvernérem a Purnama viceguvernérem. Joko Widodo později úspěšně kandidoval v prezidentských volbách v roce 2014 a po svém vítězství opustil funkci jakartského guvernéra, čímž se stal guvernérem stal Purnama. V přímé volbě guvernéra v roce 2017 ale funkci neobhájil, byť vyhrál v první kole, protože v druhém kole jej porazil Anies Baswedan.\n\nJeště předtím, než mu skončilo funkční období, navíc přišel o funkci, když jej soud 9. května 2017 odsoudil na dva roky k trestu odnětí svobody za rouhání v souvislosti s tím, jak citoval Korán 27. září 2016.\n"}
{"id": "1291759", "url": "https://cs.wikipedia.org/wiki?curid=1291759", "title": "Georgi Čomakov", "text": "Georgi Čomakov\n\nGeorgi Čomakov (* 6. dubna 1959 Plovdiv, Bulharsko) je bývalý bulharský sportovní šermíř, který se specializoval na šerm šavlí. Dcera Margarita Čomakovová startovala na olympijských hrách 2012 v šermu šavlí. Bulharsko reprezentoval v osmdesátých letech. Na olympijských hrách startoval v roce 1980 a 1988 v soutěži jednotlivců a družstev. V roce 1984 přišel o olympijské hry kvůli bojkotu. V roce 1983 obsadil třetí místo na mistrovství Evropy v soutěži jednotlivců. S bulharským družstvem šavlistů vybojoval v roce 1985 a 1987 druhé místo na mistrovství světa.\n"}
{"id": "1291761", "url": "https://cs.wikipedia.org/wiki?curid=1291761", "title": "Kevin Little", "text": "Kevin Little\n\nKevin Little (* 3. dubna 1968) je bývalý americký atlet, sprinter, halový mistr světa v běhu na 200 metrů z roku 1997.\n\nJeho nejúspěšnější disciplínou byl běh na 200 metrů v hale. V této disciplíně získal na světovém šampionátu tři bronzové medaile (v letech 1989, 1993 a 1999) a jednu zlatou (v roce 1997). Jeho osobní rekord na této trati – 20,10 s pochází z roku 1999.\n\n"}
{"id": "1291764", "url": "https://cs.wikipedia.org/wiki?curid=1291764", "title": "Georges de Bourguignon", "text": "Georges de Bourguignon\n\nGeorges Camille Marcel de Bourguignon (* 15. února 1910 Woluwe-Saint-Lambert – 31. prosince 1989, Kraainem, Belgie) byl belgický sportovní šermíř, který kombinoval šerm fleretem a šavlí. Belgii reprezentoval ve třicátých, čtyřicátých a padesátých letech. Na olympijských hrách startoval v roce 1932, 1936, 1948 a 1952 v soutěži jednotlivců a družstev v šermu fleretem a šavlí. V soutěži jednotlivců se nejlépe umístil na osmém místě na olympijských hrách 1936 v šermu fleretem. V roce 1947 obsadil druhé místo na mistrovství světa v soutěži jednotlivců v šermu šavlí. S belgickým družstvem fleretistů vybojoval na olympijských hrách 1948 bronzovou olympijskou medaili a s družstvem šavlistů skončil na druhém místě na mistrovství světa v roce 1947.\n"}
{"id": "1291766", "url": "https://cs.wikipedia.org/wiki?curid=1291766", "title": "Mun Če-in", "text": "Mun Če-in\n\nMun Če-in ( (hangul) nebo (hanča), anglický přepis: Moon Jae-in; * 24. ledna 1953 Kodže) je jihokorejský politik a od 10. května 2017 prezident Jižní Koreje. Zvolen byl ve volbách v roce 2017, které se konaly po sesazení prezidentky Pak Kun-hje.\n\nNarodil se v Kodže v Jižní Koreji, ale jeho otec byl uprchlíkem z Hamhungu v Severní Koreji. Rodina se později usadila v Pusanu, kde Mun Če-in také absolvoval střední školu. Pak vystudoval právo na univerzitě v Soulu a stal se právníkem. Zajímal se zejména o problematiku lidských práv a spřátelil se s pozdějším prezidentem Ro Mu-hjonem, kterému také vedl jeho úspěšnou prezidentskou kampaň.\n\nV letech 2012–2016 byl poslancem jihokorejského parlamentu za Demokratickou stranu.\n\nDne 10. května 2017 vyhrál se 41,4 % odevzdaných hlasů prezidentské volby. Mezi uchazeči o prezidentský úřad, které porazil, byli Hong Čun-pchjo a An Čchol-su.\n"}
{"id": "1291768", "url": "https://cs.wikipedia.org/wiki?curid=1291768", "title": "Starý židovský hřbitov v Náchodě", "text": "Starý židovský hřbitov v Náchodě\n\nStarý židovský hřbitov se nacházel do roku 1943 v ulici Českých bratří ve městě Náchod v Královéhradeckém kraji.\n\nVe městě jsou známy dva židovské hřbitovy, starý a nový. Založení starého hřbitova se datuje do druhé poloviny 16. století, v 17. století pak došlo k jeho rozšíření. Využíval se až do roku 1925, kdy byl zřízen hřbitov nový. V místech, kde se hřbitov nacházel, tedy na křižovatce ulic Českých bratří a Na Hamrech, je dnes udržovaný park. Některé stély byly zachovány přemístěním na nový hřbitov.\n\nPo druhé světové válce existenci hřbitova připomínala pouze prostá pamětní deska, v roce 2014 tam město umístilo pamětní desku na památku židovským spoluobčanům, jejichž náhrobky byly v době 2. světové války zdevastovány nacisty. Nově instalovaná informační tabule obsahuje fakta o historii místa a projektu, díky němuž bylo pietní místo obnoveno. Park je volně přístupný.\n\nU parku stojí i bývalá obřadní síň, čp. 748, z roku 1661 připomínající kdysi početnou náchodskou židovskou komunitu. Majitelem objektu je pražská židovská obec.\n\nVe městě stávala také synagoga, jež byla v 18. a 19. století přestavována a roku 1964 došlo ke jejímu zboření.\n\n"}
{"id": "1291769", "url": "https://cs.wikipedia.org/wiki?curid=1291769", "title": "Nový židovský hřbitov v Náchodě", "text": "Nový židovský hřbitov v Náchodě\n\nNový židovský hřbitov se nachází na jihozápadním okraji města Náchod v Královéhradeckém kraji.\n\nVe městě jsou známy dva židovské hřbitovy, starý a nový. Starý židovský hřbitov se nacházel na křižovatce ulic Českých bratří a Na Hamrech a v současnosti je na jeho místě park s pamětními deskami.\n\nV roce 1925 byl v nedaleké ulici U Zastávky zřízen nový židovský hřbitov, jež byl i přes praktickou likvidaci místní židovské komunity využíván i po druhé světové válce.\n\nBývalá obřadní síň, kterou projektoval architekt A. Kurz, je v současnosti využívána k obytným účelům. Vybudována byla rovněž vozovna a hrobnický dům.\n\nV 16. století byla ve městě údajně postavena také synagoga, jež byla v 18. a 19. století přestavována, a roku 1964 pak zbořena.\n\n"}
{"id": "1291770", "url": "https://cs.wikipedia.org/wiki?curid=1291770", "title": "Nicolas Limbach", "text": "Nicolas Limbach\n\nNicolas Limbach (* 29. prosince 1985 Lutych, Belgie) je bývalý německý sportovní šermíř, který se specializoval na šerm šavlí. Německo reprezentoval od roku 2006 deset let. Na olympijských hrách startoval v roce 2008 a 2012 v soutěži jednotlivců a družstev. V soutěži jednotlivců postoupil nejdále do čtvrtfinále na olympijských hrách 2012. V roce 2009 získal titul mistra světa v soutěži jednotlivců a v roce 2010 obsadil druhé místo na mistrovství Evropy. S německým družstvem vybojoval v roce 2014 titul mistra světa a v roce 2011 skončil s družstvem druhý na mistrovství Evropy.\n"}
{"id": "1291773", "url": "https://cs.wikipedia.org/wiki?curid=1291773", "title": "Šmigovec", "text": "Šmigovec\n\nŠmigovec je obec na Slovensku v okrese Snina v Prešovském kraji na úpatí Vihorlatských vrchů.\n\nPrvní písemná zmínka o obci je z roku 1569. V obci stojí dřevěný řeckokatolický chrám Nanebevstoupení Páně z roku 1755. Ten je však v dezolátním stavu, proto se na bohoslužby využívá nový chrám z roku 1995.\n\n"}
{"id": "1291774", "url": "https://cs.wikipedia.org/wiki?curid=1291774", "title": "Max Hartung", "text": "Max Hartung\n\nMax Hartung (* 8. října 1989 Cáchy, Německo) je německý sportovní šermíř, který se specializuje na šerm šavlí. Německo reprezentuje od roku 2008. Na olympijských hrách startoval v roce 2012 a 2016 v soutěži jednotlivců a družstev. V soutěži jednotlivců postoupil nejdále do čtvrtfinále na olympijských hrách 2012. V roce 2015 obsadil třetí místo na mistrovství světa v soutěži jednotlivců a ve stejném roce obsadil druhé místo na mistrovství Evropy. S německým družstvem šavlistů vybojoval v roce 2014 titul mistra světa a v roce 2015 titul mistra Evropy.\n"}
{"id": "1291776", "url": "https://cs.wikipedia.org/wiki?curid=1291776", "title": "Antonín Fejfar", "text": "Antonín Fejfar\n\nAntonín Fejfar (* 22. června 1962, Počátky) je český fyzik, který se specializuje na fyziku tenkých vrstev nanostrukturovaných polovodičů pro aplikaci ve slunečních panelech a ve fotonice. Je autorem nebo spoluautorem více než 100 publikací v mezinárodních časopisech s asi 1295 citacemi.\n\nVystudoval fyzikální mikroelektroniku na Matematicko-fyzikální fakultě Univerzity Karlovy (1986 obhájil titul RNDr., roku 1991 titul Ph.D.) V letech 1991-1993 pracoval jako postdoktorský stážista na Kjótské univerzitě a od roku 1994 pracuje ve Fyzikálním ústavu AV ČR. V roce 2007-8 působil jako hostující profesor na Institutu chemického výzkumu na Kjótské univerzitě.\n\nAntonín Fejfar je vedoucím Oddělení tenkých vrstev a nanostruktur Fyzikálního ústavu AVČR a zástupcem ředitele tohoto ústavu. Je předsedou Vědecké rady AV ČR, členem vědecké rady Fakulty strojní Vysokého učení technického v Brně a tajemníkem Českého nanoteamu. Vede organizační výbor řady mezinárodních letních škol o „Fyzice v nanoměřítku“ a vede pregraduální i postgraduální studenty v projektu Otevřená věda. Pracuje na popularizaci vědy zejména v oboru sluneční energie a nanověd.\n\n"}
{"id": "1291777", "url": "https://cs.wikipedia.org/wiki?curid=1291777", "title": "Dolní Hradiště (hradiště)", "text": "Dolní Hradiště (hradiště)\n\nDolní Hradiště (též \"Příkopy\") je pravěké a raně středověké hradiště asi jeden kilometr východně od stejnojmenné obce v okrese Plzeň-sever. Plocha hradiště je zemědělsky využívána, a proto se z původních tří valů zachoval pouze jeden. Pozůstatky hradiště jsou chráněny jako kulturní památka ČR.\n\nLokalita byla osídlena v pozdní době halštatské, časně laténské a později od devátého do počátku desátého století v době hradištní. Období výstavby opevnění je nejasné, ale mohlo vzniknout alespoň částečně již v době halštatské a ve středověku bylo pouze přestavěno. Archeologický výzkum z roku 1926 prozkoumal čtyři kulturní jámy, které obsahovaly kosti skotu, koz a ovcí a zlomky keramiky, ze kterých byly zrekonstruovány dvě pražnice, dvě zásobnicovité nádoby a mísovitý hrnec.\n\nHradiště se nachází na ostrožně nad soutokem řeky Střely a Kralovického potoka. Přístupnou západní stranu původně chránily tři valy, ale dva západnější byly zcela rozorány. Částečně se dochoval pouze východní val, který by mohl pocházet z doby halštatské. Po opuštění byly hradby využívány jako zdroj stavebního kamene.\n\n"}
{"id": "1291779", "url": "https://cs.wikipedia.org/wiki?curid=1291779", "title": "Komonice zubatá", "text": "Komonice zubatá\n\nKomonice zubatá (\"Melilotus dentatus\") je středně vysoká, žlutě kvetoucí, dvouletá, planě rostoucí rostlina vlhkých míst. V České republice je počítána mezi původní druhy rodu komonice a zároveň řazena mezi rostliny silně ohrožené (C2t) vyhynutím.\n\nBylina je euroasijského původu, vyskytuje se od západních hranic Německa pře Střední Evropu, Balkán, Skandinávii a evropské Rusko až na Kavkaz, její značně nespojitý areál dále sahá na západní Sibiř, do Střední Asie, severní Číny a Mongolska. V České republice nebývala ani v minulosti hojná, nyní roste poměrně vzácně ve dvou nesouvisejících oblastech, jedna se nachází v severozápadních Čechách a druhá pokrývá jižní Moravu.\n\nČasto vyrůstá na vlhkých nebo střídavě vlhkých stanovištích, která jsou různě zasolená. Vyskytuje se na pastvinách i sečených loukách, v rákosinách, příkopech podél cest i v přímé blízkosti lidských obydlí. Roste na živinami bohatých jílovitých půdách s neutrální až zásaditou reakcí, které sice bývají podmáčené až přeplavované, ale v suchém létě obvykle vysychají. Kvete od června do září, plody dozrávají od července do října. Ploidie druhu je 2n = 16.\n\nNa počátku druhého roku vyrůstá z přízemní růžice listů přímá, pevná, rýhovaná, odspodu větvená lodyha 20 až 60 cm dlouhá. Rostlina má kůlovitý, dlouhý a poměrně hrubý kořen s mnoha vlásečnicovými kořínky porostlými výrůstky s hlízkami se symbiotickými bakteriemi jímající vzdušný dusík a obohacující jím půdu. Lodyha je porostla trojčetnými, řapíkatými listy. Jejich lístky jsou krátce řapíkaté, střední má řapík delší, čepele jsou podlouhle kopinaté, 25 až 50 mm dlouhé a 4 až 8 mm široké, světle zelené a lysé, mají 7 až 14 párů postranních žilek a po obvodě jsou ostře pilovitě zubaté (až 55 párů zubů). Zelené palisty jsou kopinaté, ostře zakončené, asi 10 mm dlouhé a zoubkované.\n\nKvětenství je hustý, 2 až 5 cm dlouhý hrozen vyrůstající z paždí listů, po odkvětu se prodlužuje. Je tvořen 15 až 50 světle žlutými květy 3 až 5 mm velkými, které slabě voní, mají krátké stopky a jsou převislé. Kalich je široce zvonkovitý, zelený, 1,5 mm dlouhý a má špičaté cípy delší než trubku. Světle žlutá koruna je velká 4 mm a má obvejčitou pavézu mírně vykrojenou a člunek stejně dlouhý jako křídla. Elipsovitý semeník obsahuje dvě vajíčka. Rostliny jsou cizosprašné, opylovány jsou hmyzem lákaným na nektar.\n\nPlod je tmavohnědý, lysý, elipsovitý lusk 4 mm dlouhý a 3 mm široký. Obsahuje jedno až dvě hladká semena srdčitého tvaru, asi 2 mm velká, která jsou zbarvená žlutozeleně až hnědě.\n\nKomonice zubatá se v oblastech se zasolenými půdami někdy vysévá jako krmivo pro dobytek, který ji rád spásá. Je dobrou medonosnou rostlinou.\n\nRostlina byla ve stejném roce (1807) nezávisle na sobě vědecky popsána pod různými jmény. Jednak ji botanik Christiaan Hendrik Persoon pojmenoval \"Melilotus macrorrhizus\" a současně český botanik Franz de Paula Adam hrabě Waldstein společně s maďarským botanikem Pálem Kitabelem ji dali jméno \"Melilotus dentatus\". V literatuře se objevují obě jména.\n\n"}
{"id": "1291780", "url": "https://cs.wikipedia.org/wiki?curid=1291780", "title": "Benedikt Wagner", "text": "Benedikt Wagner\n\nBenedikt Wagner (* 14. června 1990 Bonn, Německo) je německý sportovní šermíř, který se specializuje na šerm šavlí. Německo reprezentuje od roku 2011. Na olympijských hrách startoval v roce 2012 v soutěži jednotlivců a družstev. V soutěži jednotlivců postoupil do osmifinále. V roce 2016 získal titul mistra Evropy v soutěži jednotlivců. S německým družstvem šavlistů vybojoval v roce 2014 titul mistra světa a v roce 2015 titul mistra Evropy.\n"}
{"id": "1291783", "url": "https://cs.wikipedia.org/wiki?curid=1291783", "title": "Björn Hübner-Fehrer", "text": "Björn Hübner-Fehrer\n\nBjörn Hübner (* 22. ledna 1986 Tauberbischofsheim, Německo) je bývalý německý sportovní šermíř, který se specializoval na šerm šavlí. Německo reprezentoval od roku 2005 deset let. Na olympijských hrách v Londýně startoval v roce 2012 jako náhradník v soutěži družstev a s družstvem neprošel přes úvodní kolo. V roce 2009 obsadil třetí místo na mistrovství Evropy. S německým družstvem šavlistů vybojoval na mistrovství Evropy v roce 2011 druhé místo.\n"}
{"id": "1291785", "url": "https://cs.wikipedia.org/wiki?curid=1291785", "title": "Dominic Demeritte", "text": "Dominic Demeritte\n\nKevin Little (* 22. února 1978) je bývalý bahamský atlet, sprinter, halový mistr světa v běhu na 200 metrů z roku 2004.\n\nV roce 2003 získal bronzovou medaili v běhu na 200 metrů na halovém mistrovství světa. O rok později na halovém světovém šampionátu v Budapešti této disciplíně zvítězil. Byl tak posledním halovým mistrem světa na 200 metrů, od následujícího šampionátu byla tato trať vyřazena z programu mistrovství. Jeho osobní rekord na 200 metrů 20,21 pochází z roku 2002.\n"}
{"id": "1291787", "url": "https://cs.wikipedia.org/wiki?curid=1291787", "title": "Steven Bauer", "text": "Steven Bauer\n\nSteven Bauer (* 23. prosince 1981) je bývalý německý sportovní šermíř, který se specializoval na šerm šavlí. Německo reprezentoval v prvních letech 21. století. V roce 2005 obsadil třetí místo na mistrovství Evropy.\n"}
{"id": "1291790", "url": "https://cs.wikipedia.org/wiki?curid=1291790", "title": "Wiradech Kothny", "text": "Wiradech Kothny\n\nWiradech Kothny (* 10. května 1979 Kančanaburi, Thajsko) je bývalý německý a thajský sportovní šermíř, který se specializoval na šerm šavlí. Vyrůstal v Německu jako syn thajské matky a německého otce. Německo reprezentoval krátce na přelomu tisíciletí. Od roku 2002 reprezentoval deset let rodné Thajsko. Na olympijských hrách startoval v roce 2000 jako německý reprezentant v soutěži jednotlivců a družstev a v roce 2004, 2008 jako reprezentant Thajska v soutěži jednotlivců. V soutěži jednotlivců získal na olympijských hrách 2000 bronzovou olympijskou medaili. V roce 1999 získal titul mistra Evropy v soutěži jednotlivců. S německým družstvem šavlistů vybojoval na olympijských hrách 2000 bronzovou olympijskou medaili.\n"}
{"id": "1291792", "url": "https://cs.wikipedia.org/wiki?curid=1291792", "title": "Simtanský potok", "text": "Simtanský potok\n\nSimtanský potok je pravostranný přítok řeky Sázavy v okrese Havlíčkův Brod v Kraji Vysočina. Délka toku činí 6,1 km. Plocha povodí měří 9,8 km².\n\nPotok pramení v polích mezi Jilemníkem a Českou Bělou v nadmořské výšce okolo 535 m. Na horním toku teče jižním až jihovýchodním směrem. V pramenné oblasti je vodoteč zatrubněná až k okraji lesa, který se rozprostírá mezi Jilemníkem a Krátkou Vsí. Zde, v blízkosti několika stavení, napájí soustavu malých rybníků a poté přijímá z levé strany bezejmenný přítok. Simtanský potok je v tomto úseku regulován. Mezi čtvrtým a pátým říčním kilometrem, západně od Krátké Vsi, zadržuje vody potoka bezejmenný rybník. Po několika dalších stech metrech od hráze rybníka podtéká silnici I/34 a přibírá zleva potok přitékající z Krátké Vsi a směřuje dále na jihovýchod. Zhruba na třetím říčním kilometru, pod ústím dalšího levostranného přítoku, se postupně obrací na jih až jihozápad. V této části povodí jsou svahy podél toku více zalesněné. Na dolním toku směřuje potok převážně na západ až jihozápad, protéká vesnicí Simtany, kde přibírá pravostranný přítok a podtéká silnici I/19. Nedaleko odtud se vlévá do řeky Sázavy na 172,4 říčním kilometru v nadmořské výšce okolo 425 m. \n"}
{"id": "1291796", "url": "https://cs.wikipedia.org/wiki?curid=1291796", "title": "Bohušice (rozcestník)", "text": "Bohušice (rozcestník)\n\nNázev Bohušice může označovat:\n\n"}
{"id": "1291797", "url": "https://cs.wikipedia.org/wiki?curid=1291797", "title": "Steffen Wiesinger", "text": "Steffen Wiesinger\n\nSteffen Wiesinger (* 27. listopadu 1969 Lauda-Königshofen, Německo) je bývalý německý sportovní šermíř, který se specializoval na šerm šavlí. Německo reprezentoval v devadesátých letech. Na olympijských hrách startoval v roce 1992 a 1996 v soutěži jednotlivců a družstev. V soutěži jednotlivců postoupil do čtvrtfinále na olympijských hrách 1996. V roce 1993 obsadil třetí místo na mistrovství světa a Evropy. S německým družstvem vybojoval v roce 1993 třetí místo na mistrovství Evropy.\n"}
{"id": "1291798", "url": "https://cs.wikipedia.org/wiki?curid=1291798", "title": "Felix Becker", "text": "Felix Becker\n\nFelix Becker (* 9. srpna 1964 Darmstadt, Německo) je bývalý západoněmecký a německý sportovní šermíř, který se specializoval na šerm šavlí. Západní Německo a později sjednocené Německo reprezentoval v osmdesátých a devadesátých letech. Na olympijských hrách startoval v roce 1988, 1992 a 1996 v soutěži jednotlivců a družstev. V soutěži jednotlivců postoupil do čtvrtfinále na olympijských hrách 1996. V roce 1994 získal titul mistra světa v soutěži jednotlivců a v roce 1993 titul mistra Evropy. Se západoněmeckým družstvem šavlistů vybojoval v roce 1989 druhé místo na mistrovství světa a s německým družstvem tři třetí místa v letech 1990, 1991 a 1993.\n"}
{"id": "1291800", "url": "https://cs.wikipedia.org/wiki?curid=1291800", "title": "Čulym (město)", "text": "Čulym (město)\n\nČulym () je město v Novosibirské oblasti v Ruské federaci. Při sčítání lidu v roce 2010 měl přes jedenáct tisíc obyvatel.\n\nČulym leží na jihovýchodě Západosibiřské nížiny na řece Čulymu, přítoku bezodtokého jezera Čany. Od Novosibirsku, správního střediska oblasti, je vzdálen přibližně 130 kilometrů západně.\n\nČulym byl založen pod jménem \"Čulymskoje\" () v roce 1762 v rámci budování Sibiřského traktu. V roce 1937 došlo k povýšení na sídlo městského typu a v roce 1947 k povýšení na město pod novým jménem \"Čulym\".\n"}
{"id": "1291801", "url": "https://cs.wikipedia.org/wiki?curid=1291801", "title": "Jerzy Pawłowski", "text": "Jerzy Pawłowski\n\nJerzy Władysław Pawłowski (* 25. října 1932 – 11. ledna 2005 Varšava, Polsko) byl polský sportovní šermíř, který se specializoval na šerm šavlí. Polsko reprezentoval v padesátých, šedesátých a na počátku sedmdesátých let. Startoval na šesti olympijských hrách v roce 1952, 1956, 1960, 1964, 1968 a 1972 v soutěži jednotlivců a družstev. Na olympijských hrách 1968 získal zlatou olympijskou medaili a na olympijských hrách 1956 stříbrnou olympijskou medaili v soutěži jednotlivců. Je trojnásobným mistrem světa v soutěži jednotlivců z let 1957, 1965, 1966. S polským družstvem šavlistů vybojoval dvě stříbrné (1956, 1960) a jednu bronzovou (1964) olympijskou medaili a k olympijským medailím přidal s družstvem čtyři tituly mistra světa z let 1959, 1961, 1962 a 1963.\n\n"}
{"id": "1291803", "url": "https://cs.wikipedia.org/wiki?curid=1291803", "title": "Antonio McKay", "text": "Antonio McKay\n\nAntonio McKay (* 9. února 1964 Atlanta) je bývalý americký atlet, sprinter, dvojnásobný halový mistr světa v běhu na 400 metrů.\n\nV roce 1984 a 1988 byl členem vítězné americké štafety na 4x400 metrů na olympiádách v Los Angeles a v Soulu. V Los Angeles současně vybojoval bronzovou medaili v běhu na 400 metrů. Na světovém šampionátu v Římě v roce 1987 vybojoval spolu se svými kolegy zlatou medaili ve štafetě na 4x400 metrů.\n\nV roce 1984 vytvořil halový světový rekord na 400 metrů časem 45,79 s. V letech 1987 a 1989 zvítězil v této disciplíně na halovém mistrovství světa – v Budapešti při obhajobě titulu uběhl svůj nejrychlejší halový čas 45,59 s (pod širým nebem je jeho osobní rekord na 400 metrů 44,69 s. Jeho posledním medailovým úspěchem na mezinárodních soutěžích byla stříbrná medaile v štafetě na 4x400 metrů na halovém mistrovství světa v roce 1991.\n"}
{"id": "1291804", "url": "https://cs.wikipedia.org/wiki?curid=1291804", "title": "Vulgarismy v polštině", "text": "Vulgarismy v polštině\n\nPolské vulgarismy snad po celém světě prezentuje hojné užívání slova \"kurwa\" (význam Kurva). Polské sprosté výrazy a fráze však u jednoho slova rozhodně nekončí. Zajímavé je také právní postihování používání těchto slov.\n\n\n\nPodobně jako v jiných státech i v Polsku upravují používání vulgarismů právní normy. V čl. 141, Trestního zákoníku, ukládá, že \" ten, kdo se na veřejném místě projevuje vulgárně, nápisy, kresbou nebo vulgarismy, hrozí mu:\nTento předpis se týká rovněž projevů na internetu. Obvykle se tento předpis netýká uměleckých vystoupení.\n"}
{"id": "1291807", "url": "https://cs.wikipedia.org/wiki?curid=1291807", "title": "Richard Pollak-Karlín", "text": "Richard Pollak-Karlín\n\nRichard Pollak-Karlín (5. července 1867 Karlín – 1945 Birkenau) byl český malíř, ezoterik a antroposofil židovského původu.\n\nRichard Pollak se narodil v Karlíně, kde vyrůstal se svým bratrem v zámožné židovské obchodnické rodině. Po ukončení základní a odborné školy působil čtyři roky v obchodě svého otce. Poté začal studovat na Umělecho-průmyslové škole v Praze u prof. Františka Ženíška. Následně pokračoval ve studiu na pražské malířské akademii u profesora Maxmiliána Pirnera. Po dvou letech odešel na Akademii do Mnichova, kde studoval u prof. Seitze. Během mnichovského pobytu Pollak podstoupil křesťanské mystické vzdělání. Po dvou letech studia v mnichově se vrátil zpět do Prahy a pokračoval ve studiu na malířské akademii u prof.Václava Brožíka. V roce 1895 akademické studium ukončil. Richard Pollak byl jedním z prvních členů S.V.U. Mánes. Během působení v Praze se ponořil do čtení křesťanské mystiky a starověké sanskrtské literatury. Pollak byl uznávaným portrétním malířem, který byl považován za citlivého interpreta duše.\n\nRoku 1901 přesídlil Richard Pollak do Vídně kde v roce 1902 a 1908 vystavoval v \"\"salonu Miethkeho\"\". Ve Vídni se seznámil se svojí manželkou, Hildou Kotányi, která pocházela z početné židovské rodiny žijící v Budapešti. V roce 1906 vystavoval na výstavě \"vídeňské secese\" a podnikal mnoho studijních cest po Evropě. Získal ocenění v Paříži a Mnichově a v roce 1908 portrétoval v Římě básníka B.Bjørnsona. Richard Pollak a jeho žena vstoupili v roce 1906 do \"\"Theosophical Society\"\" a v únoru 1907 poprvé slyšel přednášku Rudolf Steinera. První světovou válku strávil s manželkou, též výtvarnicí, v Dornachu u R. Steinera, kde vyzdobili část kopule Goetheanea. V roce 1915 namaloval program pro první provedení Steinerovy eurytmicko-dramatické hry \"\"Faustovo nanebevzetí (Faust Himmelfahrt)\"\" na motivy goethova Fausta.\n\nDo Prahy se vrátil se svojí ženou v roce 1920. Zabýval se antroposofií a vystavoval v Krasoumné jednotě. V roce 1924 vystavoval v Topičově salonu. Mimo to přednášel v česko-německé pobočce, maloval portréty a světelné meditační obrazy. Jeho žena rovněž přednášela a vytvářela hedvábné výšivky, jejímiž motivy byly nadpřirozené světy. V létě roku 1921 pobýval několik měsíců v polském městě Kobierzyce, kde namaloval několik portrétů, mimo jiných i \"\"Carla hraběte Keyserlingka\"\" a \"\"Moritze Bartsche\"\". Po návratu do Prahy byl v roce 1923 členem české delegace na vánoční konferenci \"\"Anthroposofické společnosti\"\" v Dornachu a později byl lektorem prvního ročníku \"Školy pro duchovní vědu\" v Praze. V roce 1927 odcestoval Pollak při příležitosti výstavy své práce do Dornachu. V březnu roku 1931 se účastl v Praze úvodní přednášky o Eurytmii. V roce 1942 v den svých narozenin byl Richard Pollak i se svou ženou zatčeni a deportováni do Terezína. Následně byl Richard Pollak převezen do vyhlazovacího tábora Birkenau, kde patrně v roce 1945 zahynul. Jeho žena Hilda Pollaková odmítla pracovat v terezínské továrně na munici a pravděpodobně zemřela v Dachau.\n\nPortrét Rudolf Steinera, který namaloval Richard Pollak je uložen ve švýcarském Goetheanu, stejně jako některé z výšivek jeho ženy. Jeho práce byly vystavovány v Goetheanu v roce 1947 a 1967/68.\n\n"}
{"id": "1291808", "url": "https://cs.wikipedia.org/wiki?curid=1291808", "title": "Carl Friedrich Goerdeler", "text": "Carl Friedrich Goerdeler\n\nCarl Friedrich Goerdeler (31. července 1884 – 2. února 1945) byl monarchistický konzervativní německý politik, manažer, ekonom, státní úředník a později aktivní oponent Hitlerovy politiky s účastí v tzv. Kreisavském kroužku a na atentátu na Hitlera z 20. července 1944.\n\nByl důvěrníkem Roberta Bosche, vlastníka jednoho z největších elektrotechnických koncernů Robert Bosch GmbH a bratra předsedy dozorčí rady IG Farben (I.G. Farbenindustrie AG), Carla Bosche. Byl také přítelem rodiny Kruppů, která ho dokonce chtěla jmenovat členem dozorčí rady jejich firmy.\n\nPokud by atentát na Hitlera z 20. července 1944 byl úspěšný, měl se Goerdeler stát po Hitlerovi novým říšským kancléřem. Dle G. L. Rozanova mělo odstraněním Hitlera dojít k uvolnění nových možností pro německé bankovní a průmyslové koncerny, které byly nespokojeny s frontovou situací a také výsledkem jejich jednání s Hitlerem a Albertem Speerem dne 6. července 1944 v Obersalzbergu. Hitler je zde žádal o důvěru a čas na „vyrovnání celé situace“ s výhružkou, že jeho případný konec bude i jejich koncem. O atentátu na Hitlera tak prý bylo rozhodnuto ještě tentýž den večer.\n\nZe zveřejněných dokumentů vyplývá, že spiklenci z 20. července 1944 měli dva plány. Dle prvního plánovali po odstranění Hitlera v co nejkratší době, tedy v řádu desítek hodin, provést úplný státní převrat, vyhlásit v Německu vytvoření nové vlády, jež by zahájila separátní mírová jednání se Spojenými státy a Velkou Británií a která by pokračovala v útočné válce na východní frontě.\n\nVe druhém, \"mírovém plánu\", se předpokládalo, že ihned po převratu budou německá vojska na západě přesunuta na východ, aby byla za každou cenu udržena stávající linie německo-sovětské fronty. Úvahy např. samotného Goerdelera však šly ještě dál a dle nich mělo dojít ke společným akcím nacistických a britských vojsk proti Sovětskému svazu tak, aby byl vytlačen daleko na východ.\n\nPo neúspěchu atentátu z 20. července byl Goerdeler, jako jeden z hlavních exponentů plánovaného převratu, dopaden 12. srpna 1944 a 2. února 1945 ve věznici Plötzensee popraven oběšením.\n"}
{"id": "1291809", "url": "https://cs.wikipedia.org/wiki?curid=1291809", "title": "Oscar Hertwig", "text": "Oscar Hertwig\n\nOscar Hertwig (21. dubna 1849, Friedberg – 25. října 1922, Berlín) byl německý zoolog a profesor, který se zabýval teorií evoluce, a v tomto směru napsal také řadu publikací, z nich nejvýznamnější publikoval asi v letech 1916, více než 55 let poté, co známý evoluční biolog Charles Darwin publikoval svou knihu \"o Původu Druhů\".\n\nOscar Hertwig byl starší z bratrů, jeho sourozenec (taktéž zoolog), byl profesor Richard Hertwig (1850-1937). Bratři Hertwigové byli jedni z nejvýznamnějších žáků Ernsta Haeckela (a Carla Gegenbaura) z University v Jeně. \n\nOd počátku byli zcela nezávislí na Haeckelových filozofických spekulacích, ale převzali jeho myšlenky v pozitivním smyslu a rozšířili jejich koncept v zoologii. \n\nZpočátku, mezi lety 1879-1883, prováděli embryologické studie, zejména o teorii coelomu (1881), tekutinou naplněné tělo dutiny. Tyto úvahy byly založeny na základě Heackelovy fylogenetické věty, tj. biogenní teorie (německy = \"biogenetisches Grundgesetz\"), a \"teorie gastraea\".\n\nV následujících 10 letech se oba bratři rozdělili na sever a jih Německa.\nOscar Hertwig se později stal profesorem anatomie  v Berlíně v roce 1888; jeho bratr Richard Hertwig se od roku 1885 stal profesorem zoologie v Mnichově (1885-1925), na Ludwig Maximilians Universität, kde působil posledních 40 let jeho 50leté kariéry jako profesor na čtyřech univerzitách.\n\nRichardův výzkum je zaměřen na prvoky (vztah mezi jádrem a plazmou tzv \"Kern-Plasma-Relation\"), jakožto i na vývojové a fyziologické studie o mořských ježcích čí žábách. Napsal také světově uznávané učebnice zoologie.\n\nOscar Hertwig studiem mořských ježků prokázal, že k oplodnění dochází v důsledku fúze spermie a vaječné buňky. Poznal úlohu buněčného jádra během dědičnosti a redukci chromozomů během meiózy: v roce 1876 publikoval své zjištění, že proces oplodnění zahrnuje pronikání spermie do vaječné buňky. Toto zjištění patří dodnes k velkým objevům v historii biologie. Oscar Hertwig taktéž experimenty s žabími vejci odhalil „pravidlo dlouhé osy“, někdy nazývané Hertwigovo pravidlo. \n\nJeho nejdůležitější teoretická kniha byla: \"\"Das Werden der Organismen, eine Widerlegung der Darwinschen Zufallslehre\"\" (Jena, 1916) (překlad: \"Původ Organismů – Vyvrácení Darwinovy Teorie Šance\").\n\nHertwig byl zvolen členem Královské švédské Akademie Věd v roce 1903.\n\nOscar Hertwig je známý jako Oscar Hedwig v knize \"Kdo objevil, co, kdy\" od Davida Ellyarda. Historie objevu oplození u savců, včetně vědců jež za těmito objevy stáli, jako byl Hertwig a další pracovníci, je zmíněna v knize \"Savčí Vajíčko\" od spisovatele jménem Austin.\n\n\n\n\n"}
{"id": "1291810", "url": "https://cs.wikipedia.org/wiki?curid=1291810", "title": "Jamie Baulch", "text": "Jamie Baulch\n\nJames Steven „Jamie” Baulch (* 3. května 1973 Atlanta) je bývalý britský atlet, sprinter, dvojnásobný halový mistr světa v běhu na 400 metrů.\n\nNejvětších úspěchů dosáhl v běhu na 400 metrů. Na halovém mistrovství světa v roce 1997 doběhl druhý, v letech 1999 v této disciplíně zvítězil, v roce 2003 doběhl třetí. Ještě více medailí nasbíral jako člen britské štafety na 4x400 metrů. Na olympiádě v Atlantě v roce 1996 získal stříbrnou medaili (britská štafeta přitom vytvořila evropský rekord 2:56.60). Další stříbro získal na mistrovství světa v Athénách o rok později. Byl rovněž členem vítězné britské štafety na 4x400 metrů na evropských šampionátech v letech 1998 a 2002.\n"}
{"id": "1291811", "url": "https://cs.wikipedia.org/wiki?curid=1291811", "title": "Sunday Bada", "text": "Sunday Bada\n\nSunday Bada (* 22. června 1969 – 12. prosince 2011) byl nigerijský atlet, sprinter, halový mistr světa v běhu na 400 metrů.\n\nV roce 1993 vybojoval stříbrnou medaili v běhu na 400 metrů na světovém halovém šampionátu v Torontu, v létě na mistrovství světa pod širým nebem obsadil v této disciplíně páté místo. Další stříbrnou medaili za druhé místo v běhu na 400 metrů vybojoval v roce 1995 na mistrovství světa v hale. Halovým mistrem světa v této disciplíně se stal v Paříži v roce 1997. Největšího úspěchu dosáhl na olympiádě v Sydney v roce 2000 – byl členem vítězné štafety na 4x400 metrů.\n"}
{"id": "1291812", "url": "https://cs.wikipedia.org/wiki?curid=1291812", "title": "Darnell Hall", "text": "Darnell Hall\n\nDarnell Hall (* 26. září 1971 Detroit) je bývalý americký atlet, sprinter, halový mistr světa v běhu na 400 metrů.\n\nV 21 letech startoval na olympiádě v Barceloně jako člen čtvrtkařské štafety USA, která zvítězila. O čtyři roky později se v katalánské metropoli stal halovým mistrem světa v běhu na 400 metrů (v této sezóně vytvořil svůj osobní rekord na 400 metrů časem 44,34 s. Třetí zlatou medaili získal na světovém halovém šampionátu ze štafety na 4x400 metrů v roce 1993.\n"}
{"id": "1291813", "url": "https://cs.wikipedia.org/wiki?curid=1291813", "title": "Devon Morris", "text": "Devon Morris\n\nDevon Morris (* 22. ledna 1961) je bývalý jamajský atlet, sprinter, halový mistr světa v běhu na 400 metrů.\n\nNa olympiádě v roce 1988 vybojoval stříbrnou medaili jako člen jamajské štafety na 4x400 metrů. V roce 1991 na mistrovství světa v Tokiu byl členem bronzové štafety na 4x400 metrů. Ve stejné sezóně zvítězil v běhu na 400 metrů na světovém halovém šampionátu.\n"}
{"id": "1291814", "url": "https://cs.wikipedia.org/wiki?curid=1291814", "title": "Tibenský", "text": "Tibenský\n\nPříjmení Tibenský [tybenský], přechýleně Tibenská, nosí více osobností:\n\n"}
{"id": "1291815", "url": "https://cs.wikipedia.org/wiki?curid=1291815", "title": "Šulák", "text": "Šulák\n\nPříjmení Šulák, přechýleně Šuláková, nosí více osobností:\n\n"}
{"id": "1291816", "url": "https://cs.wikipedia.org/wiki?curid=1291816", "title": "Unleashed (rozcestník)", "text": "Unleashed (rozcestník)\n\nUnleashed (v překladu z angličtiny \"urvaný z řetězu\", \"odpoutaný\") může znamenat:\n"}
{"id": "1291817", "url": "https://cs.wikipedia.org/wiki?curid=1291817", "title": "Zbyněk Mikulík", "text": "Zbyněk Mikulík\n\nZbyněk Mikulík (13. května 1947 Praha – 13. září 2012 Mala Stiniva, Chorvatsko) byl český filmový zvukař a pilot.\n\nNarodil se roku 1947 v Praze do rodiny Jarmily Jeřábkové a Ing. Ladislava Mikulíka.\n\nVystudoval střední průmyslovou školu spojové techniky, po níž pokračoval na Českém vysokém učení technickém v Praze, které ovšem nedokončil. Zvukařské práci se věnuje od roku 1968. Pracoval pro Krátký film Praha, v němž spolupracoval předně s kameramanem Janem Malířem na dokumentárních filmech. Pro svůj snímek \"Praha – neklidné srdce Evropy\" (1978) si ho vybrala režisérka Věra Chytilová a podílel se také na časosběrném dokumentu \"Hledání cest\" (1988), který připravovala režisérka Helena Třeštíková. Pod režisérským vedením Paula Kleeho se spolu s kameramanem Ervinem Sandersem spolupodílel na natáčení série dokumentů pro Organizaci spojených národů (OSN), jež se věnovaly poštovním známkám, vodě či zaměstnaným ženám. Připravoval i multimediální programy pro světové výstavy ve Vancouveru, Brisbane nebo v Ósace.\n\nOd roku 1990 působil na volné noze. Je majitelem koncese na privátní leteckou školu a pořídil si soukromé letadlo, které využíval i k pořizování filmových záběrů. Letoun použili například Jan Svěrák při natáčení snímků \"Jízda\" nebo \"Kolja\", či Filip Renč u filmu \"Válka barev\".\n\nMikulík se podílel například na:\n"}
{"id": "1291825", "url": "https://cs.wikipedia.org/wiki?curid=1291825", "title": "Jiří Hanzl (házenkář)", "text": "Jiří Hanzl (házenkář)\n\nJiří Hanzl (* 4. srpna 1951, Benešov, Československo) je bývalý československý házenkář. \n\nS týmem Československa hrál na letních olympijských hrách v Montrealu v roce 1976, kde tým skončil na 7. místě. Nastoupil v 5 utkáních a dal 18 golů. Na klubové úrovni hrál za Slavii Praha. \n\n"}
{"id": "1291830", "url": "https://cs.wikipedia.org/wiki?curid=1291830", "title": "Maximilien de Béthune, vévoda ze Sully", "text": "Maximilien de Béthune, vévoda ze Sully\n\nMaximilien de Béthune, vévoda ze Sully, baron a později markýz z Rosny (; 13. prosince 1560 Rosny u Mantes-la-Jolie – 22. prosince 1641 Villebon u Chartres) byl francouzský politik a vojevůdce, důvěrník krále Jindřicha IV. Pocházel z kalvinistické šlechtické rodiny, po Jindřichově boku bojoval v četných bitvách (dosáhl hodnosti maršála) a později zastával vysoké civilní úřady. V letech 1589–1611 byl prvním ministrem Francie, v letech 1600–1611 navíc superintendentem (tj. ministrem) financí. Zaváděl moderní administrativní metody a významně přispěl k centralizaci francouzského státu. Prvním vévodou ze Sully se stal roku 1606, jméno získal po zámku Sully-sur-Loire, který předtím zakoupil.\n\n"}
{"id": "1291833", "url": "https://cs.wikipedia.org/wiki?curid=1291833", "title": "Devět klasických knih", "text": "Devět klasických knih\n\nDevět klasických knih, Konfuciánský kánon nebo také Čtyři knihy a pět klasiků () je soubor čínských textů z období před rokem 300 př. n. l., který sestavily autority konfuciánství jako svého druhu konfuciánský kánon (někdy se užívá i pojmu „konfuciánská bible“). V mingské a čchingské Číně byl soubor jádrem výuky konfucianismu, jeho dokonalá znalost byla podmínkou úspěchu u úřednických zkoušek. Čtyři knihy vybral Ču Si, pět klasických textů určil sám Konfucius.\n\n\n\n\n\n\n\n\n\n"}
{"id": "1291836", "url": "https://cs.wikipedia.org/wiki?curid=1291836", "title": "Seznam představitelů obce Chotýšany", "text": "Seznam představitelů obce Chotýšany\n\nToto je seznam představitelů obce Chotýšany.\n\nPrvním rychtářem uváděným v dochovaných záznamech za panské vlády byl Martin Vytlačil, který byl v tomto úřadě asi 40 let. Po něm se stal rychtářem jeho syn Matěj Jiří Vytlačil.\n\n\n\n\n\n"}
{"id": "1291849", "url": "https://cs.wikipedia.org/wiki?curid=1291849", "title": "Movila Miresii", "text": "Movila Miresii\n\nMovila Miresii je rumunská obec v župě Brăila. V roce 2011 zde žilo 4 051 obyvatel. Obec se skládá ze tří částí.\n\n\n"}
{"id": "1291853", "url": "https://cs.wikipedia.org/wiki?curid=1291853", "title": "Alim Selimov", "text": "Alim Selimov\n\nAlim Selimov (* 26. ledna 1983 Kasumkent, Sovětský svaz) je bývalý ruský–dagestánský zápasník klasik lezginské národnosti, který celou svojí sportovní kariéru reprezentoval Bělorusko.\n\nZápasení se věnuje od útlého dětství. V osmi letech začínal se zápasením ve volném stylu. V 17 letech využil nabídky dagestánského trenéra Malika Eskendarova působícího v běloruském Mazyru a přesunul se do Běloruska. Z volnostylaře se postupně přeorientoval na klasika. V běloruské seniorské reprezentaci klasiků se poprvé objevil v roce 2004 ve střední váze do 84 kg. V roce 2005 vybojoval titul mistra světa. V roce 2008 ho zdravotní problémy s kolenem a zároveň kázeňské vyřadily na dva roky z běloruské reprezentace. V roce 2011 se druhým titulem mistra světa kvalifikoval na olympijské hry v Londýně, kde nepřešel přes úvodní kolo.\n\n\n"}
{"id": "1291857", "url": "https://cs.wikipedia.org/wiki?curid=1291857", "title": "Návrhový workshop", "text": "Návrhový workshop\n\nNávrhový workshop (\"design workshop\") slouží k pracovnímu setkání malých skupin profesionálů a laiků. Jeho účelem je společná tvůrčí práce při navrhování a plánování, např. při územním plánováním obce, před rekonstrukcí náměstí, parku apod. Základním využitím návrhového workshopu je zapojení veřejnosti do řešení problémů města, obce či vlastní ulice. Využívají jej však také úzké skupiny profesionálů, např. architekti při návrzích na využití veřejných prostranství.\n\nÚčastníci jsou rozděleni do malých skupin vedených facilitátorem a diskutují nad připravenými podklady (fyzický model, výkres, mapa apod.). Každý účastník je povzbuzován, aby rozvíjel své vlastní nápady úpravou modelu, namalováním návrhu nebo slovními připomínkami. Workshop se dá uskutečnit v rámci tzv. plánovacího dne a je součástí skupiny metod a technik akčního plánování, které lze chápat jako podmnožinu technik zapojování veřejnosti do řídících a rozhodovacích procesů veřejné správy. \n\nNávrhový workshop není navázán na stejnojmennou architektonickou firmu (Design Workshop). \n\nUspořádání: Lidé si vyberou skupinku, v níž chtějí působit (někteří mohou být „předvybráni“, aby se zkvalitnily výsledky). Vedoucí každé sku­pinky čili facilitátor je předem vybrán a zaškolen pořadatelem. Ve skupině dále může být přítomen zapiso­vatel.\n\n\n\n\n<nowiki>http://www.nickwates.com/books/</nowiki> - metodiky N. Watese pro akční plánování \n"}
{"id": "1291862", "url": "https://cs.wikipedia.org/wiki?curid=1291862", "title": "Džavid Gamzatov", "text": "Džavid Gamzatov\n\nDžavid Gamzatov (* 27. prosince 1989 Kuruš, Sovětský svaz) je ruský–dagestánský zápasník klasik lezginské národnosti, který celou svojí sportovní kariéru reprezentoval Bělorusko.\n\nV 12 letech začínal se zápasením ve volném stylu v Kiziljurtu v Dagestánu pod vedením Chajbuly Chajbulajeva. V 16 letech využil nabídky dagestánského trenéra Malika Eskendarova působícího v běloruském Mazyru a přesunul se do Běloruska. Z volnostylaře se postupně přeorientoval na klasika. V běloruské seniorské reprezentaci klasiků se poprvé objevil v roce 2011 ve střední váze do 84 kg jako sparingpartner Alima Selimova. V dubnu 2016 se z první světové olympijské kvalifikace kvalifikoval na olympijské hry v Riu a vybojoval bronzovou olympijskou medaili.\n\n\n"}
{"id": "1291877", "url": "https://cs.wikipedia.org/wiki?curid=1291877", "title": "Boloňská škola", "text": "Boloňská škola\n\nBoloňská škola - významné středisko barokního malířství. V roce 1585 založili v Bologni bratři Carracciové malířské studio nazvané Accademia degli Incamminati či Accademia dei desiderosi. Vliv akademie se projevil u mnoha barokních malířů evropské školy. Představitelé této školy byly například Guido Reni, Francesco Albani, Domenico Zampieri, známý také jako Domenichino, Guercino známý také jako Giovanni Francesco Barbieri a další.\n\nBoloňská škola vzkvétala mezi 16. a 17. stoletím v italské Bologni, hlavním městě regionu Emilia Romagna. Mezi jeho nejvýznamnější představitele patří rodina Carracciů, Lodovico Carracci a jeho dva bratranci, bratři Agostino Carracci a Annibale Carracci. Později zahrnovala i další významné barokní malíře: Domenichino a Lanfranco, působící převážně v Římě, případně Guercino a Guido Reni na Accademia degli Incamminati v Bologni, kterou provozoval Lodovico Carracci. Některé umělecké konvence, které se v průběhu času staly tradičními, se rozvinuly v Římě během prvních desetiletí 16. století. Časem se někteří umělci snažili o nový přístup k práci, který už neodráží římský způsob. Studio Carracci hledalo inovace, nové způsoby tvorby, s cílem odtrhnout se od tradičních stylů malířství a hledat inspiraci u literárních současníků; studio vytvořilo vlastní styl, odlišný od uznávaných způsobů umění své doby. Tento styl byl vnímán jako systematický i imitativní, navazující na konkrétní motivy předchozích římských uměleckých škol a přinášející inovaci moderního přístupu.\n\n\n\n\n"}
{"id": "1291884", "url": "https://cs.wikipedia.org/wiki?curid=1291884", "title": "XAMPP", "text": "XAMPP\n\nXAMPP (/ˈksamp/) je v informatice označení pro multiplatformí softwarový balíček vyvinutý firmou Apache Friends. Obsahuje volně dostupný otevřený software (webový server Apache, databáze MariaDB a interpret programovacích jazyků PHP a Perl). Označení XAMPP se skládá z pěti písmen, kde každé reprezentuje jednu zmíněnou funkci: multiplatformní v – překladu Cross-Platform (X), Apache (A), MariaDB (M), PHP (P) a Perl (P).\n\nXAMPP je jednoduchá odlehčená distribuce Apache, která pro vývojáře velmi jednoduše vytvoří lokální webový server pro vývoj a testování. Instalační balíček obsahuje vše potřebné – serverovou aplikaci (Apache), databázi (MariaDB) a skriptovací jazyk (PHP). XAMPP je multiplatformní, což znamená, že funguje na Linuxu, na Mac OS i Windows. Vzhledem k tomu, že většina implementací webových serverů využívá stejné komponenty jako XAMPP, je přechod z lokálního testovacího serveru na živý server velmi snadný.\n\nTermín XAMPP je zřejmou zkratkou. Na webových stránkách Apache Friends však není uvedena žádná oficiální vysvětlení akronymu.\n\nTermín může být neoficiálně rozdělen takto:\nDne 19.10.2015 byl databázový server MySQL nahrazený databází MariaDB, což byl XAMPP verze 5.5.30 a 5.6.14, ale zkratka se tím nezměnila.\n\nZatímco obě písmena P jsou de facto zaměnitelná, konvence použité na webových stránkách Apache Friends naznačuje, že první písmeno P je krátké pro PHP a druhé písmeno P je zkratkou pro Perl.\n\nXAMPP vyžaduje stažení a následné spuštění jednoho ze souborů zip, tar, 7z nebo exe. Při instalaci je vyžadována malá nebo žádná konfigurace obsažených komponent.\n\nXAMPP je pravidelně aktualizován na nejnovější verze aplikací Apache, MariaDB, PHP a Perl. Dodává se také s řadou dalších modulů včetně OpenSSL, phpMyAdmin, MediaWiki, Joomla, WordPress a další. Samostatné vícenásobné instance protokolu XAMPP mohou existovat v jednom počítači a jakoukoliv instanci lze zkopírovat z jednoho počítače do jiného. XAMPP je nabízen v plné a standardní verzi (menší verze).\n\nXAMPP aktuálně k instalaci nabízí tyto přídavné moduly či aplikace:\n\nOficiálně designéři XAMPP zamýšleli jej používat pouze jako vývojový nástroj, který umožnil návrhářům a programátorům webu otestovat práci na svých počítačích bez přístupu k internetu. Aby to bylo co nejjednodušší, je ve výchozím nastavení zakázáno mnoho důležitých funkcí zabezpečení. XAMPP má schopnost poskytovat webové stránky na veřejném Internetu. Pro ochranu nejdůležitějších částí balení je k dispozici speciální nástroj. XAMPP také poskytuje podporu pro vytváření a manipulaci s databázemi v databázích MariaDB a SQLite. Jakmile je nainstalován XAMPP, lze se ke vzdálenému serveru připojit pomocí FTP klienta, například FileZilla, což má mnoho výhod při využívání systémů správy obsahu (CMS), jako je Joomla nebo WordPress. Je také možné se připojit k místnímu počítači přes FTP pomocí editoru HTML.\n"}
{"id": "1291885", "url": "https://cs.wikipedia.org/wiki?curid=1291885", "title": "Open Database License", "text": "Open Database License\n\nOpen Database License (ODbL) je copyleftová (\"Share Alike\") licence která umožňuje uživatelům svobodně sdílet, upravovat a používat databázi za podmínky poskytnutí stejné svobody ostatním uživatelům.\n\nODbL zveřejňuje Open Data Commons, která je součástí Open Knowledge Foundation.\n\nProjekt OpenStreetMap (OSM) dokončil přechod od Creative Commons na ODbL v září 2012 ve snaze získat větší právní jistotu a licenci určenou specificky pro databáze nejen obecně pro tvůrčí díla.\n\nMezi další projekt používající ODbL patří OpenCorporates, Open Food Facts, a Paris OpenData.\n\n\n"}
{"id": "1291890", "url": "https://cs.wikipedia.org/wiki?curid=1291890", "title": "Șuțești", "text": "Șuțești\n\nȘuțești je rumunská obec v župě Brăila. V roce 2011 zde žilo 4 428 obyvatel. Obec se skládá ze dvou částí.\n\n\n"}
{"id": "1291891", "url": "https://cs.wikipedia.org/wiki?curid=1291891", "title": "Joel González", "text": "Joel González\n\nJoel González Bonilla (* 30. září 1989 Figueres) je španělský taekwondista, soutěžící ve váze do 68 kilogramů. Ze 111 soutěžních zápasů zaznamenal devadesát vítězství. Je absolventem Technické univerzity v Cartageně.\n\nVyhrál olympiádu 2012 v Londýně, kde ve finále váhy do 58 kg porazil I Te-una z Jižní Korey, na LOH 2016 v Rio de Janeiro soutěžil ve váze do 68 kg, kde podlehl v semifinále Jordánci Ahmadu Abughaušovi a v následném utkání o bronzovou medaili porazil postupujícího z oprav, venezuelského reprezentanta Edgara Contrerase.\n\nJe mistrem světa z let 2009 a 2011, mistrem Evropy 2010 a 2012 a juniorským mistrem Evropy 2009, na Evropských hrách 2015 i na Univerziádě 2015 skončil třetí. V roce 2012 byl vyhlášen španělským sportovcem roku, je držitelem zlaté medaile Královského řádu za sportovní úspěchy.\n\n"}
{"id": "1291898", "url": "https://cs.wikipedia.org/wiki?curid=1291898", "title": "Tomáš Hyka", "text": "Tomáš Hyka\n\nTomáš Hyka (* 23. březen 1993, Mladá Boleslav) je český profesionální hokejista.\n\n"}
{"id": "1291901", "url": "https://cs.wikipedia.org/wiki?curid=1291901", "title": "Operace Dny pokání", "text": "Operace Dny pokání\n\nOperace Dny pokání (hebrejsky:מבצע ימי תשובה) (též operace Dny kajícnosti) je výraz používaný pro izraelskou vojenskou invazi do severní části Pásma Gazy uskutečněné od 29. září do 16. října 2004. Operace byla zaměřena na města Bajt Hanún, Bajt Lahíja a Džabalíja. Podle Izraele se v těchto městech nacházela místa, odkud byly odpalovány proti izraelským městu Sderot a izraelským osadám v Pásmu Gazy rakety Kassám, které si vyžádaly smrt dvou dětí v Sderotu. Cílem útoku bylo zabránit dalšímu raketovému ostřelování Izraele.\n\nNázev operace se vztahuje k tzv. Vysokým svátkům, v jejichž období operace probíhala.\n\nOperace byla zahájena 29. září nálety na uprchlický tábor v Džabalíji v Pásmu Gazy a na Nábulus na Západním břehu Jordánu. Podle Izraele se tak stalo v reakci na raketový útok Hamásu na izraelské město Sderot, při kterém zahynuly dvě děti ve věku 3 a 5 let. Při izraelském útoku v uprchlickém táboře v Džabalíji zahynuli dva palestinští mladiství. Zabit byl i jeden příslušník Hamásu.\n\nNásledující den pokračovaly izraelské nálety, při kterých zahynulo nejméně 23 Palestinců včetně civilistů. Izrael zároveň zahájil přesun tanků a budozerů do uprchlického tábora v Džabalíji. Izraelský voják byl zabit na pozorovatelně na severu Pásma Gazy. V odvetné palbě zahynuli dva Palestinci. Další dva Izraelci byli zabiti ze zálohy poblíž Gazy palestinským ozbrojencem. Ten byl následně také zabit.\n\nV dalších dnech pokračovaly IOS v leteckých a pozemních útocích na cíle v Džabalíji, Bejt Hanúnu a Bejt Lahíji. Při těchto útocích zahynulo několik Palestinců a to jak ozbrojenců, tak civilistů. Zabiti byli i příslušníci Hamásu a Brigád mučedníků Al-Aksá, kteří se pokusili proniknout do kibucu Nachal Oz. V Pásmu Gazy byl Jásirem Arafatem vyhlášen stav nouze. Izraelská armáda začala s vytvářením tzv. nárazníkové zóny o šíři 9 km na severu Pásma Gazy, která má chránit Izrael před ostřelováním raketami ze strany palestinských ozbrojených skupin.\n\nOd 4. října pokračovalo izraelský vojenský tlak na Pásmo Gazy. Nefungovala eletřina, netekla voda a lidé neměli přístup k lékařské pomoci. Při izraelských leteckých úderech byli zraněni dva aktivisté Hamásu.\n\n5. října zastřelili izraelští vojáci poblíž Rafáhu třináctiletou dívku, neboť se domnívali, že má v tašce bombu. Tři ozbrojení příslušníci Hamásu byli zabiti při pokusu proniknout do kibucu Guš Katif. Podle tvrzení Palestinců byli dva civilisté zabiti v Džabaliji raketou vystřelenou z izraelského bezpilotního letounu.\n\n6. října zahynuli 3 Palestinci poté, co jejich dům zasáhla střela z tanku. Podle tvrzení IOS bylo z domu vypáleno z protitankové zbraně. 7. a 8. října byli v Džabalii, u Wadí as-Salka a Abu Hasira zabiti další palestinští civilisté, vesměs při leteckých úderech izraelské armády. 9. října byl v Džabalíji zabit místní vůdce Hamásu Abed Rauf Nabhan při přípravě k odpálení protitankové střely. Podle tvrzení IOS byl Nabhan zodpovědný za vypálení rakety, která zabila 29. září v Izraeli dvě děti. Při zásahu střelou z izraelského tanku zahynuli v Bajt Lahija ve svém domě 2 Palestinci.\n\n10. října byl při cestě do školy zabit izraelskou raketou učitel Mahir Muhammad, zraněno bylo devět lidí včetně čtyř dětí. Na následky střelby izraelského dronu zemřela v uprchlickém táboře Džabalija jednadvacetiletá žena. K další palbě z izraelského dronu došlo v Bejt Lahíji brzo ráno 11. října. Zraněni byli tři lidé, z toho jeden těžce. Ke smrtelnému zranění v důsledku střelby došlo v Deir Al balah, kde zemřel devětadvacetiletý Palestinec. Na následky zranění po izraelských raketových útocích zemřeli dva lidé; jeden v Bejt Hanoun a jeden v Džabalíji. Palestinci podnikli ten den proti Izraeli několik raketových útoků. Nikdo nebyl zraněn.\n\n12. října ráno dopadlo několik minometných granátů poblíž obce Ganej Tal. Podle palestinských zdrojů zaútočili izraelští vojáci palbou na základní školu v uprchlickém táboře Chan Junis, kde zranili desetiletého chlapce. Podle izraelských zdrojů palba nebyla vedena na školu, ale na zbraňové odpalovací systémy, které Palestinci umístili na pozemku školy. Další izraelská palba byla vedena na palestinské bojovníky, kteří se snažili odpálit raketu přímo z mešity v Chan Junis. 13. října zahynul v Bajt Lahíja po izraelském vrtulníkovém útoku Mohammed Marous, dvaadvacetiletý příslušník Hamásu. Při dalším izraelském útoku zahynuli dva příslušníci Brigád mučedníků Al-Aksá. Dva mladiství byli zabiti při palbě izraelského tanku v Rafáhu. V Hebronu byl izraelskými vojáky zadržen Imad Qawasameh, zodpovědný za sebevražedné útoky, při kterých v Beerševě zahynulo v roce 2004 16 lidí. Ve večerních hodinách provedli palestinští bojovíci několik raketových útoků proti Izraeli.\n\n14. října zaútočila izraelská armáda na uprchlický tábor v Rafáhu, kde zabila tři muže. Podle izraelského tisku dva z nich patřili k radikálním bojovníkům. 15. října varovnými výstřely zabránili vojáci izraelské armády odpálení rakety v Džabalii. Vrtulníkový útok byl zrušen po zjištění, že palestinské bojovníky doprovázejí děti, které pomájí s přenášením výzbroje a jsou zároveň palestinskými bojovníky využívány jako živé štíty. Při izraelských útocích v Džabilíji zahynulo několik Palestinců včetně čtyř radikálů z Brigád mučedníků Al-Aksá a Hamásu. Izraelský vojenský prokurátor suspendoval velitele čety z brigády Givati, který podle tvrzení svých podřízený vystřílel 5. října v Rafáhu do ležící zraněné školačky celý zásobník. V závěru dne se izraelská armáda začala stahovat od Džabalílie, Bejt Lahíje a Bejt Hanounu, zároveň ale vstoupila do Rafáhu, kde pokračovala ve vojenských akcích.\n\n16. října ukončila izraelská armáda bojové akce a 17. října se z prostoru Gazy se začala stahovat s tím, že pokud Palestinci budou pokračovat v raketových útocích, budou izraelské vojenské akce obnoveny.\n\nKrátce po zahájení operací vyzvala americká vláda Izrael k nepoužívání nepřiměřené síly v probíhající ofenzivě. Rusko izraelskou operaci odsoudilo, zároveň ale vyzvalo palestinskou politickou reprezentaci, aby se snažila militantům zabránit v raketových útocích.\n\n3. října připustil generální komisař UNRWA, že někteří palestinští členové této organizace jsou zároveň i příslušníky Hamásu. Později řekl, nedá se čekat, že v populaci s 30% podporou Hamásu nebudou zároveň lidé, kteří nebudou pracovat pro UNRWA.. Generální tajemník OSN Kofi Anan vyzval vyzval Izrael, aby ukončil své bojové operace v Pásmu Gazy s tím, že by vedly ke smrti desítek Palestinců včetně dětí. Zároveň vyzval palestinskou samosprávu, aby přesvědčila Hamás o nutnosti ukončit raketové ostřelování Izraele. Izraelský premiér Ariel Šaron prohlásil, že izraelské vojenská akce bude pokračovat, dokud neustanou raketové útoky proti Izraeli.\nV navrhované rezoluci Rady bezpečnosti OSN byl izraelský útok odsouzen a Izrael byl vyzván ke stažení svých jednotek a respektování lidských práv Palestinců. Rezoluce nebyla přijata, neboť ji 5. října vetovaly Spojené státy za to, že pomíjí teroristické útoky Palestinců proti Izraeli.\n\nIzraelská armáda uvolnila video, na jehož základu obvinila UNRWA ze spoluúčasti na palestinských útocích. Na videu bylo dle Izraelců vidět, že do sanitky UNRWA Palestinci nakládají rakety. UNRWA obvinění odmítla s tím, že na zachycených záběrech jsou do sanitky nakládána nosítka. Izrael následně své obvinění stáhl. UNRWA uvedla, že bude požadovat omluvu po Izraeli za tvrzení, že poskytuje podporu bojovým akcím Palestinců.\n\n16. října uvítaly Spojené státy izraelské stažení se z oblasti.\n\nObě strany, jak palestinská, tak izraelská se prohlásily vítězi této války. Podle palestinského prohlášení \"Hamás dosáhl vítězství nad sionistickým nepřítelem... odpor a vytvalost lidí donutily okupační sílu k ústupu, aniž dosáhla svých cílů.\" Podle mluvčího izraelské armády \"byla narušena schopnost Hamásu odpalovat rakety z Džabaláje\" a zároveň \"byla zasazena tvrdá rána celé infrastruktuře Hamásu v Džalbalíji.\"\n\n\nZtráty a jejich struktura se podle různých zdrojů liší:\n\nIzraelská armáda během operace zbourala v Pásmu Gazy nejméně 85 domů a poškodila stovky dalších. Poškozena byla veřejná zařízení včetně škol, mateřských škol a mešit. Podle tvrzení izraelské armády řada těchto budov byla Palestinci využívána jako odpaliště pro rakety Kassám či protitankové střely.\n\nV roce 2007 požádala organizace pro lidská práva minorit v Izraeli Adalah vojenskou prokuraturu o zahájení vyšetřování událostí, k nimž došlo v průběhu operace Dny pokání. Žádost byla zamítnuta. 15. dubna 2007 požádala Adalah a další lidskoprávní organizace izraelský Nejvyšší soud o zahájení vyšetřování trestných činů s odkazem na místní a mezinárodní organizace obviňující Izrael ze spáchání válečných zločinů. 6. května 2009 rozhodl soud o slyšení a 8. prosince 2011 žádost zamítl s odůvodněním, že žádost byla podána pozdě, je příliš nekonkrétní, cíle operace byly oprávněné a trestní řízení není nejlepším nástrojem pro posouzení návrhu.\n\n"}
{"id": "1291904", "url": "https://cs.wikipedia.org/wiki?curid=1291904", "title": "Hyka", "text": "Hyka\n\nHyka je příjmení více osob:\n\n"}
{"id": "1291907", "url": "https://cs.wikipedia.org/wiki?curid=1291907", "title": "Davor Štefanek", "text": "Davor Štefanek\n\nDavor Štefanek (* 12. září 1985 Subotica, Jugoslávie) je srbský zápasník klasik, olympijský vítěz z roku 2016.\n\nNarodil se v Subotici v oblasti s vysokým zastoupením maďarského obyvatelstva. Otec je původem Chorvat z Bjelovaru a matka je Srbka maďarské národnosti. Zápasení v klasickém stylu se věnuje od 15 let pod vedením Sretena Damjanoviće. V roce 2003 se poprvé objevil v seniorské reprezentaci Srbska a Černé Hory v pérové váhové kategorii do 60 kg. V roce 2004 uspěl v olympijské kvalifikace pro účast na olympijských hrách v Athénách, kde nepostoupil ze základní skupiny. V roce 2008 uspěl jako reprezentant samostatného Srbska v květnové olympijské kvalifikaci pro účast na olympijských hrách v Pekingu, kde neprošel přes úvodní kolo. V roce 2012 se na olympijské hry nekvalifikoval. Od roku 2013 přešel do vyšší lehké váhové kategorie do 66 kg, ve které získal v roce 2014 titul mistra světa. Na nárůstu výkonnosti měl velký vliv bulharský trenér Stojan Dobrev. V roce 2016 startoval na olympijských hrách v Riu, kde ve finále porazil Arména Mihrana Arutjunjana a získal zlatou olympijskou medaili.\n\n\n"}
{"id": "1291910", "url": "https://cs.wikipedia.org/wiki?curid=1291910", "title": "Volby do zastupitelstva města Vlašimi 1919", "text": "Volby do zastupitelstva města Vlašimi 1919\n\nVolby do zastupitelstva města Vlašimi 1919 proběhly 15. června a šlo o vůbec první místní volby po vzniku Československé republiky. \n\nKandidátky odevzdaly čtyři strany. Volby proběhly ve školní budově a odevzdáno bylo celkem 1669 platných hlasů. \n\nČeská strana sociálně demokratická\n\nČeskoslovenská strana socialistická\n\nČeskoslovenská národní demokracie\n\nČeskoslovenská strana lidová\n\nVolba proběhla 25. června a starostou města byl zvolen obuvník Václav Daněk. Prvním náměstkem byl zvolen Ladislav Bureš a druhým Dr. Milán Procházka. Dále byla zvolena sedmičlenná městská rada.\n\n\n"}
{"id": "1291912", "url": "https://cs.wikipedia.org/wiki?curid=1291912", "title": "Volby do zastupitelstva města Vlašimi 1923", "text": "Volby do zastupitelstva města Vlašimi 1923\n\nVolby do zastupitelstva města Vlašimi 1923 proběhly 16. září a šlo o druhé místní volby po vzniku Československé republiky. \n\nČeskoslovenská národní demokracie\n\nKomunistická strana Československa\n\nČeskoslovenská strana socialistická\n\nČeskoslovenská strana lidová\n\nČeskoslovenská živnostensko-obchodnická strana středostavovská\n\nVolba proběhla 3. října a starostou města byl zvolen učitel Ladislav Bureš. Prvním náměstkem byl zvolen obuvník František Kamarýt a druhým řezník Leopold Zeman. Dále byla zvolena sedmičlenná městská rada, ve které poprvé zasedla žena.\n\n\n"}
{"id": "1291913", "url": "https://cs.wikipedia.org/wiki?curid=1291913", "title": "Robin Hanzl", "text": "Robin Hanzl\n\nRobin Hanzl (* 10. leden 1989 Ústí nad Labem) je český hokejový útočník hrající za tým Spartak Moskva v ruské KHL.\n\n\n\n"}
{"id": "1291914", "url": "https://cs.wikipedia.org/wiki?curid=1291914", "title": "Volby do zastupitelstva města Vlašimi 1925", "text": "Volby do zastupitelstva města Vlašimi 1925\n\nVolby do zastupitelstva města Vlašimi 1925 proběhly 13. září ve zdejší školní budově.\n\nČeskoslovenská národní demokracie\nČeskoslovenská strana lidová\nKomunistická strana Československa\nČeskoslovenská strana socialistická\nČeskoslovenská živnostensko-obchodnická strana středostavovská\nRepublikánská strana zemědělského a malorolnického lidu a domoviny\nČeskoslovenská sociálně demokratická strana dělnická\n\nVolba proběhla 25. září a starostou města byl zvolen Dr. Milán Procházka. Prvním náměstkem byl zvolen Ladislav Bureš a druhým Antonín Zahradníček. Dále byla zvolena sedmičlenná městská rada.\n\n\n"}
{"id": "1291917", "url": "https://cs.wikipedia.org/wiki?curid=1291917", "title": "Tudor Vladimirescu (rozcestník)", "text": "Tudor Vladimirescu (rozcestník)\n\nTudor Vladimirescu může být:\n\n\nobce v Rumunsku po něm pojmenované\n"}
{"id": "1291919", "url": "https://cs.wikipedia.org/wiki?curid=1291919", "title": "Ron Mael", "text": "Ron Mael\n\nRonald David „Ron“ Mael (* 12. srpna 1945) je americký hudebník, textař, skladatel a hudební producent.\n\nJeho hudební kariéra trvá více než 50 let. Se svým mladším bratrem Russellem založil v roce 1971 popovou skupinu Sparks, když přejmenovali svou původní skupinu Halfnelson.\n\nRonald David Mael se narodil 12. srpna 1945 v Culver City, Kalifornie. Spolu s bratrem vyrůstal v Pacific Palisades, poměrně bohatém předměstí Los Angeles. Jejich otec, Meyere Mael, měl židovské předky původem z Ruska a Rakousko-Uherska, byl grafickým návrhářem a karikaturistou v \"Hollywood Citizen-News\", a matka Miriam (za svobodna Moskowitz) byla knihovnicí. Po skončení studia na střední škole v Palisades pokračovali oba bratři na Kalifornské univerzitě v Los Angeles; Ron začal v roce 1963 studovat filmové a grafické umění, zatímco Russell studoval v letech 1966–1968 divadelní umění a filmovou tvorbu.\n\nRon Mael hraje na klávesové nástroje a syntetizáry a napsal většinu skladeb pro skupinu Sparks. Když skupina v 70. letech dosáhla vrcholu své popularity, byl známý pro svůj divný vzhled a strnulý postoj za svým nástrojem, což bylo v ostrém kontrastu s animovanými a hyperaktivními šaškárnami frontmana Russella. Ronovo konzervativní oblečení vyšlé z módy a knírek ve stylu Charlie Chaplina přitahovalo mnohem více pozornosti publika, než jeho současný tenký knírek.\n\nBratři Maelové si zahráli sami sebe v katastrofickém filmu z roku 1977 \"Rollercoaster\". Objevili se také v epizodě dvacet dva šesté řady seriálu \"Gilmorova děvčata\".\n\nV roce 2015 spolupracovali Sparks se skotskou rockovou skupinou Franz Ferdinand pod identitou FFS. Jedna z prvních skladeb dostala název \"Collaborations Don't Work\" (Spolupráce nefungují).\n\nSparks\nFFS\n\n"}
{"id": "1291920", "url": "https://cs.wikipedia.org/wiki?curid=1291920", "title": "People (časopis)", "text": "People (časopis)\n\nPeople je americký časopis, který vychází s týdenní periodicitou. Zaměřuje se na život celebrit a společenská témata. Časopis byl založen roku 1974, tvůrcem konceptu byl novinář a manažer Andrew Heiskell. Vydavatelem i zakladatelem je společnost Time Inc. Jde o nejčtenější časopis v USA. Ústředí časopisu je v New Yorku, udržuje kanceláře i v Los Angeles a v Londýně. Z ekonomických důvodů uzavřel kanceláře v Austinu, Miami a Chicagu v roce 2006. Populární a jinými médii citované jsou každoroční ankety Nejzajímavější lidé roku, 100 nejkrásnějších lidí, Nejvíc sexy žena atd. Na titulní straně prvního čísla v roce 1974 byla americká herečka Mia Farrowová. V Austrálii časopis vychází pod názvem \"Who,\" neboť název \"People\" byl již zabrán jiným médiem. V roce 1996 začala vycházet španělskojazyčná mutace \"People en Español.\" Roku 2010 začala vycházet mezinárodní anglickojazyčná verze, jejíž obsah se částečně liší od americké. Roku 1998 vznikl časopis využívající značku \"People\" zaměřený na mladé a dostal název \"Teen People.\"\n\n"}
{"id": "1291921", "url": "https://cs.wikipedia.org/wiki?curid=1291921", "title": "Miran Arutjunjan", "text": "Miran Arutjunjan\n\nMiran Arutjunjan (* 25. března 1989 Ečmiadzin) je ruský a arménský zápasník – klasik, stříbrný olympijský medailista z roku 2016, který reprezentuje rodnou Arménii od roku 2013.\n\nNarodil se v arménském Vagharšapatu (dříve Ečmiadzin). Ve čtyřech letech odešel s rodiči za lepšími životními podmínkami do Moskvy. Zápasení v klasickém stylu se věnuje od svých 13 let pod vedením Arama Sarkisjana. V širší ruské seniorské reprezentaci se pohyboval od roku 2009 jako svěřenec Rubena Tatuljana. V roce 2013 přijal nabídku Samvela Gevorgjana reprezentovat v zápasení rodnou Arménii. V roce 2015 se pátým místem na mistrovství světa kvalifikoval na olympijské hry v Riu. Ve čtvrtfinále vyřadil favorizovaného jižního Korejce Rju Han-sua 2:1 na technciké body a v semifinále v prestižním souboji porazil Rasula Čunajeva z Ázerbájdžánu 4:1 na technické body. Ve finále nastoupil proti Davoru Štefanekovi ze Srbska. Koncem druhé minuty finále dostal záručí Štefaneka ven za hrací pole a ujal se vedení 1:0 na technické body. Závěr zápasu však takticky nezvládl, byl potřetí napomínán za pasivitu a dostal soupeře do vedení 1:1 jako posledního bodujícího. V posledních sekundách němel sílu dostat se přes Štefanekovu obranu a jako poražený finalista získal stříbrnou olympijskou medaili.\n\n\n"}
{"id": "1291925", "url": "https://cs.wikipedia.org/wiki?curid=1291925", "title": "Ammersee", "text": "Ammersee\n\nAmmersee je ledovcové jezero v německém regionu Alpenvorland, asi 40 km jihozápadně od Mnichova. S rozlohou 46,6 km² je třetím největším jezerem Bavorska a šestým největším v celém Německu. Jezero je protáhlé severojižním směrem v délce přes 16 kilometrů, největším ostrovem je Schwedeninsel (dříve \"Erlaich\") o rozloze 1,7 hektaru v jeho jižní části. Průměrná hloubka činí 37 metrů a maximální hloubka 81 metrů. Jezero leží v nadmořské výšce 553 m, odvodňuje je řeka Amper (také \"Ammer\"), přítok Isaru.\n\nJezero vzniklo v době würmského zalednění, původně bylo spojeno se sousedním Pilsensee, od té doby se jeho rozloha stále zmenšuje v důsledku naplavování půdy. Ve starověku vedla podél jezera obchodní stezka, po níž se přepravoval jantar. Název jezera je odvozen z keltského výrazu pro vodu.\n\nAmmersee je díky čisté vodě a horskému vzduchu vyhledávanou rekreační oblastí pro obyvatele Mnichova, Landsbergu a Augsburgu, v období letních prázdnin jsou břehy jezera obleženy návštěvníky. Provozují se vodní sporty (jachting, windsurfing, potápění), po břehu jezera vede promenáda, okolní kopce nabízejí hustou síť stezek pro pěší i cyklistické výlety. Od roku 1878 funguje na jezeře lodní doprava, kterou provozuje společnost Bayerische Seenschifffahrt. Významnou památkou na břehu jezera je klášter Andechs a za zmínku stojí i rekreační městečko Dießen am Ammersee, nejen pro svůj kostel Nanebevzetí Panny Marie (něm. \"Marienmünster Mariä Himmelfahrt\"). V Herrschingu se nachází lázeňský park s novorenesančním zámkem. Po západním břehu vede lokální železniční trať Ammerseebahn.\n\nJezero je státním majetkem, který spravuje \"Bayerische Verwaltung der staatlichen Schlösser, Gärten und Seen\". Mokřady okolo jižního výběžku Ammersee jsou významným ptačím hnízdištěm, pobřeží je chráněno v rámci Ramsarské úmluvy, vstup na Schwedeninsel je povolen pouze vědeckým výpravám. Žijí zde vzácné druhy ryb, jako je síh bavorský nebo siven německý, v roce 2010 byl popsán endemický druh ježdíka \"Gymnocephalus ambriaelacus\".\n\n"}
{"id": "1291926", "url": "https://cs.wikipedia.org/wiki?curid=1291926", "title": "M47 Patton", "text": "M47 Patton\n\nM47 Patton je střední tank, který vznikl po skončení druhé světové války ve Spojených státech. Byl pojmenován po slavném generálu Pattonovi a byl vývojovým nástupcem amerického tanku M46 Patton. V amerických ozbrojených silách sloužil od roku 1952 až počátku 60. let.\n\n\n\n"}
{"id": "1291941", "url": "https://cs.wikipedia.org/wiki?curid=1291941", "title": "Tarek Abdulsalam", "text": "Tarek Abdulsalam\n\nTarek Abdulsalam (Tarek Mohamed Abdelslam Sheble Mohamed) (* 29. října 1993) je egyptský zápasník klasik, který od roku 2017 reprezentuje Bulharsko. Zápasení se věnuje od 10 let. V roce 2016 s ním přestali v egyptské reprezentaci počítat proto následně přijal nabídku startu za Bulharsko od trenéra zápasnické reprezentace klasiků Armena Nazarjana.\n\n\n"}
{"id": "1291942", "url": "https://cs.wikipedia.org/wiki?curid=1291942", "title": "Ydris", "text": "Ydris\n\nYdris\" může být:\n"}
{"id": "1291944", "url": "https://cs.wikipedia.org/wiki?curid=1291944", "title": "Jernej Kruder", "text": "Jernej Kruder\n\nJernej Kruder (* 12. prosince 1990 Celje) je slovinský reprezentant ve sportovním lezení, vítěz Rock Masteru, světového poháru a vicemistr světa v boulderingu. Juniorský vicemistr světa a vítěz Evropského poháru juniorů v lezení na rychlost, závodil také v lezení na obtížnost.\n\nSvětových závodů ve sportovním lezení se účastní také jeho mladší sestra Julija (Julijana Kruder).\n\n\n"}
{"id": "1291948", "url": "https://cs.wikipedia.org/wiki?curid=1291948", "title": "Ydris: kniha první", "text": "Ydris: kniha první\n\nYdris: kniha první je první část první knihy \"Ydris\" ze série \"Odkaz tastedarů\" od českých spisovatelů Květoslava Höniga a Ondřeje L. Hrabala. Vydalo ji nakladatelství Nugis Finem v květnu 2017. \n\nKniha sleduje několik dějových linek hlavních hrdinů:\nV prvním prologu se můžeme setkat s barbarem Rornem, který vídá ve svých snech bělovlasou ženu a obrazce. Z toho důvodu putuje přes Waleyrskou divočinu na místo, které vidí ve svých snech. Tím je kněžský hrad Iamaldir, kde se od vědmy Wylmari dozví, co jeho sny znamenají. Jeho úkolem je doprovodit Searlinu s mečem Úsvit do hrobky zakladatele Bratrstva, Erindera. Ale než tak učiní, musí jí pomoct v hlavním městě Nae≈Ydris.\n\nV druhém prologu se ocitáme ve městě Nae≈Ydris, kde jsou na hradě Kruunu přepadeni a zabiti členové rodu Zanfree. Jediná, kdo přežije je Acrel, dcera svrženého krále, která s bratrem a strážcem Galdorem stihne utéct. Na cestě jsou však její bratr a Galdor zabiti a je nucena se vydat sama za svým dědem. Po nějakém čase v nedaleké vesnici narazí na šlechtice Nareliena, který jí pomáhá. Narelien zjistí, že na jejího děda táhne armáda, a proto s ní odjede do svého rodného města.\n\nOrseon se svým bratrem přepadli hrad Kruun a zabili členy rodu Zanfree. Poté zabili svého otce a to z Orseona dělá nového krále. Musí ale naplánovat mnoho válek, které ohrozí stabilitu země.\n\nVelekněžka a sestra Laeny, která odešla z hradu Iamaldir. Při její cestě odpadlice se k ní nakonec přidává Rorn a Wrael, kteří ji pomůžou ukradený meč Úsvit \"ukrást\" zpátky, aby s nimi mohla putovat do Erindelovy hrobky.\n\nŠpeh a manipulátor, který je jedním z nejlepších v Nae≈Ydris. Pracuje nejen pro správce města ale i vůdce nočních cechů. Jeho úkolem je pronásledovat kněžku, která pobývá ve městě. Zanedlouho začíná válka cechů a tak Wrael ukradne kněžce meč a osobní věci a daruje je Aknarovi, vůdci Masek. Kněžka by je měla následně zabít a zbavit tak ostatní cechy konkurence. Plán se ovšem pokazí, Aknar přežije, a Wrael je nucen přidat se k Saerlině a Rornovi a pomoct jim meč získat zpět.\n\nPo odchodu barbara Rorna vyučuje Laena dceru mrtvého kupce. Povídá jí o mnoha věcech z historie. Například o spiritech, známých hrdinech a magických věcech. Nakonec se Laena vydává s dívkou, rytíři a kněžkami do hor, aby našli lupiče a zloděje. K nim se také připojí vědma Wylmara.\n\n\n"}
{"id": "1291951", "url": "https://cs.wikipedia.org/wiki?curid=1291951", "title": "Ajin", "text": "Ajin\n\nAjin (symbol ע) (hebrejsky: עַיִן, עײן) je šestnácté písmeno hebrejské abecedy. Vychází z fénického písmena .\n\nSlovo עין znamená v hebrejštině doslova „oko“. Svým tvarem má pak připomínat namalované oční linky princezny Nefertity.\n\nMá stejnou funkci jako písmeno Alef. Označuje ráz (IPA 113), dnes již nevyslovovaný. Slouží už pouze jako označení začátku samohlásky ve slabice, neboť samohláska v hebrejštině musí vždy začínat souhláskou.\n\nV jazyce jidiš označuje samohlásku [e]. Krom toho se používá ve slovech přejatých z hebrejštiny ve svém původním významu.\n\nV systému hebrejských číslic má číselný význam 70.\n"}
{"id": "1291953", "url": "https://cs.wikipedia.org/wiki?curid=1291953", "title": "Zurab Datunašvili", "text": "Zurab Datunašvili\n\nZurab Datunašvili (), * 18. června 1991 Tbilisi, Gruzie) je gruzínský zápasník klasik.\n\nZápasení se věnuje od 6 let pod vedením Vilijama Charazoviho. Specializuje se na zápasení v klasickém stylu. V roce 2012 jako reprezentační nováček ve velterové váze do 74 (75) kg vyhrál dubnovou olympijskou kvalifikaci pro účast na olympijských hrách v Londýně, kde postoupil do čtvrtfinále. V roce 2016 si zajistil účast na olympijských hrách v Riu druhým místem na dubnové olympijské kvalifikaci, ale na samotný olympijský turnaj nevyladil formu a neprošel přes úvodní kolo.\n\n\n"}
{"id": "1291956", "url": "https://cs.wikipedia.org/wiki?curid=1291956", "title": "Seznam pomníků obětem první světové války v okrese Beroun", "text": "Seznam pomníků obětem první světové války v okrese Beroun\n\nSeznam pomníků obětem první světové války v okrese Beroun shromažďuje fotografie a další informace o pomnících obětem první světové války nacházejících se v okrese Beroun. V prvním sloupci je název obce (města nebo vesnice), ve které se pomník nachází. Následuje ilustrační fotografie, odkaz na galerii fotografií pomníku, geografické souřadnice pomníku, autor (pokud je znám) a typ pomníku. Typy pomníků mohou být následující: pomník, socha, deska, kaple. Některé pomníky jsou spojeny s pomníky obětem II. světové války, jiné připomínají pouze oběti I. světové války. V poznámce jsou další odkazy např. na místní naučné stezky, číslo v evidenci válečných hrobů apod.. Informace jsou mj. čerpány z webu Spolku pro vojenská pietní místa. K seznamu pomníků jsou postupně vytvářeny články o jednotlivých pomnících a nápisy se jmény padlých budou postupně publikovány odkazy na tyto články.\n\n"}
{"id": "1291958", "url": "https://cs.wikipedia.org/wiki?curid=1291958", "title": "Kjell Westö", "text": "Kjell Westö\n\nKjell Westö (* 6. srpna 1961 Helsinky) je finskošvédský spisovatel, tj. spisovatelem švédskojazyčné menšiny ve Finsku. Začínal jako básník, později se orientoval na psaní povídek a posléze na romány.\n\nVyrůstal v městské části Munkkivuori v severozápadních Helsinkách; v jeho deseti letech se rodina odstěhovala do čtvrti Munkkiniemi. Rodina byla zcela švédskojazyčná, ale finsky se autor naučil velmi brzo; podle jeho vlastního vyjádření je dvojjazyčný od svých třinácti let.\n\nStudoval žurnalistiku a literaturu na Švédské sociální a komunální vysoké škole v Helsinkách. Před svou spisovatelskou kariérou pracoval jako novinář ve švédskojazyčných novinách \"Hufvudstadsbladet\", \"Ny Tid\" a různých literárních periodikách pro mladé čtenáře. Následně pracoval jako televizní redaktor pro švédskojazyčný kanál finské veřejnoprávní televize.\n\nJe bratrem Mårtena Westöa, který je rovněž spisovatel. Sám Kjell Westö má syny jmen Benjamin a Carolus. První z nich je znám jako fotbalový hráč a model.\n\nKW debutoval v roce 1986 básnickou sbírkou \"Tango orange\", jeho dalšími dvěma sbírkami byly \"Epitaf över Mr. Nacht\" (\"Epitaf na Mr. Nachta\") z roku 1988 a \"Avig-Bön\" (vydaná pod pseudonymem Anders Hed) z roku 1989. Posléze začal Westö psát povídky (např. sbírka z roku 1989 s názvem \"Utslag och andra noveller\") z finskošvédského prostředí na předměstí v Helsinkách 60. a 70. letech 20. století. Zaměřuje se na zobrazení urbánního města, dvojjazyčnosti, sportovních arén a hudby.\n\nDebutovým románem autora je dílo \"Drakarna över Helsingfors\" (\"Draci nad Helsinkami\") z roku 1996. Jedná se o dílo o společenských změnách v poválečném Finsku až do počátku 90. let 20. století, doby autorovy současnosti, a zároveň o dílo o rodině, Helsinkách a moderních dějinách. Kniha byla zfilmována roku 2001. Dalším románem je \"Vådan av att vara Skrake\" (\"Nevýhoda býti Skrakem\") z roku 2000, nominovaný na cenu Finlandia a oceňovaný pro epický rozměr, zobrazení moderní historie, sportu, rybaření, politiky, populární kultury, lákadel světa. Westö spojuje marginální osudy svých mužských hrdinů s fiktivním prostředím helsinského předměstí. Román \"Lang\" z roku 2002 se zaměřuje na ironické a satirické zobrazení současného mediálního světa. Román \"Där vi en gång gått\" (\"Kudy jsme jednou šli\") z roku 2006 byl oceněn Finlandií a uváděn ve Švédské televizi. Kniha \"Gå inte ensam ut i natten\" (\"Nevycházej sama do noci\") z roku 2009 popisuje svět populární hudby 70. let a různé osudy postav z dělnické třídy s fokalizací na život muže. Za román \"Hägring 38\" (\"Přelud 38\") z roku 2013 byla Westöovi udělena cena Švédského rozhlasu Sveriges Radios Romanpris a Cena Severské rady.\n\nRomány z let 1996, 2000, 2006 a 2009 tvoří jakousi volnou sérii románů o Helsinkách.\n\nRoku 2007 obdržel od knihkupectví Akademiska bokhandeln také tzv. Stínovou Finlandii za nejprodávanější knihu. Kniha byla zfilmována roku 2011 a jako televizní seriál uváděna ve finské švédskojazyčné televizi (kanál 5) v letech 2011-2012.\n\nDo češtiny nebylo doposud žádné jeho dílo přeloženo.\n"}
{"id": "1291960", "url": "https://cs.wikipedia.org/wiki?curid=1291960", "title": "Agrokor", "text": "Agrokor\n\nAgrokor je chorvatská maloobchodní akciová společnost a nadnárodní holding se dílem v Záhřebu. Byla založena v roce 1976. Skupuje různé podniky na Balkánu, patří ji například řetězec s potravinami Konzum, který v Chorvatsku čítá přes 700 poboček, značky balené vody Jamnica, Jana, značka zmrzlin Ledo nebo například síť trafik Tisak. Jejím CEO a budovatelem byl do začátku roku 2017 nejbohatší chorvatský podnikatel Ivica Todorić.\n\nV posledních letech se firma dostala díky velké expanzi a následnému zadlužení do problémů. Na začátku roku 2017 byl sesazen z vedení Todorić a byl dosazen krizový management. Problémem se zabývá i chorvatská vláda. \n\nFirma Agrokor je často přirovnávána k českému potravinářsko-chemicko-zemědělskému holdingu Agrofert. Bývalý majitel Agrofertu Andrej Babiš se přátelí s Ivicou Todorićem.\n\n\"Aféra Agrokor\" (chorvatsky \"Afera Agrokor\") vedla v roce 2017 k destabilizaci politické situace v Chorvatsku a pádu koaliční vlády HDZ a Most.\n\nAféru odstartovaly pochybnosti v účetnictví tehdy největší chorvatské společnosti Agrokor, která v druhé dekádě 21. století získala na významu především po fúzi některých dalších regionálně významných společností (např. Mercator). Pomocí dostupných úvěrů se jí podařilo rychle expandovat a získat dominantní podíl na trzích několika zemí bývalé Jugoslávie. Společnost zaměstnávala v roce 2017 cca 60 tisíc lidí a její obrat představoval 15 % chorvatského HDP.\n\nV první polovině roku 2017 byla společnost Agrokor v dluhu ve výši 6 milionů USD.\n\nEkonomické potíže podniku přiměly chorvatskou vládu, aby schválila zákon, který umožní velkým podnikům vyhnout se riziku bankrotu a zajistí jim automaticky státní ochranu. Zákon byl přezdíván v médiích \"Lex Agrokor\". Poté, co chorvatští sociální demokraté vyzvali ministra financí Zdravko Mariće a bývalého manažera společnosti Agrokor k rezignaci, se k jejich požadavku přidala strana Most, čímž došlo fakticky k ohrožení chorvatské vládnoucí koalice, kterou tvořilo Chorvatské demokratické spojenectví (HDZ) a strana Most. \n\n\n"}
{"id": "1291961", "url": "https://cs.wikipedia.org/wiki?curid=1291961", "title": "Alena V. Ledeneva", "text": "Alena V. Ledeneva\n\nAlena V. Ledeneva, (* 1964 Novosibirsk) je rusko-britská profesorka politologie a sociálních věd na Vysoké škole slovanských a východoevropských studií „University College“ v Londýně (UCL). Zabýva se především analýzou společnosti v Rusku. \n\nAlena Ledeneva studovala ekonomii na Novosibirské státní univerzitě a politologii na univerzitě v Cambridgi, kde v roce 1996 získala doktorát (PhDr.). Po postgraduálním stipendium v roce 2005 působila jako vedoucí pracovník v „Davis Centru“ pro ruské a euroasijské studie v Harvardu. Mezinárodně známou se stala svými knihami, např.\n\n"}
{"id": "1291966", "url": "https://cs.wikipedia.org/wiki?curid=1291966", "title": "I, Jonathan", "text": "I, Jonathan\n\nI, Jonathan je čtvrté sólové studiové album amerického hudebníka Jonathana Richmana. Vydáno bylo 16. září roku 1992 společností Rounder Records. Jeho producentem byl Brennan Totten, který s Richmanem spolupracoval již v posledním období kapely The Modern Lovers a roku 1989 produkoval jeho vůbec první čistě sólovou desku \"Jonathan Richman\". Na albu \"I, Jonathan\" se nachází například píseň „Velvet Underground“, což je odkaz na Richmanovu oblíbenou skupinu téhož názvu. Richman v písní například cituje část textu písně „Sister Ray“ od této kapely. Píseň „That Summer Feeling“, která je rovněž součástí alba, byla napsána již v roce 1984.\n\nAutorem všech skladeb je Jonathan Richman.\n"}
{"id": "1291972", "url": "https://cs.wikipedia.org/wiki?curid=1291972", "title": "Jonathan Richman &amp; the Modern Lovers (album)", "text": "Jonathan Richman &amp; the Modern Lovers (album)\n\nJonathan Richman & the Modern Lovers je studiové album americké skupiny Jonathan Richman & the Modern Lovers. Vydáno bylo v červenci roku 1976 společností Beserkley Records a jeho producenty byli Matthew King Kaufman a Glen Kolotkin. Jde o první album této skupiny – původní kapela, která vystupovala pouze pod názvem „The Modern Lovers“ – se rozpadla roku 1974. Její lídr Jonathan Richman následně založil novou kapelu, která vystupovala pod názvem „Jonathan Richman & the Modern Lovers“. Z původní kapely zůstal kromě Richmana ještě bubeník David Robinson, který však po vydání této první desky odešel.\n\n"}
{"id": "1291973", "url": "https://cs.wikipedia.org/wiki?curid=1291973", "title": "NDB", "text": "NDB\n\nNDB je zkratka, která může mít následující významy:\n\n"}
{"id": "1291974", "url": "https://cs.wikipedia.org/wiki?curid=1291974", "title": "Russell Mael", "text": "Russell Mael\n\nRussell Craig Mael (5. října 1948) je americký zpěvák, textař a hudební producent.\nJeho hudební kariéra překlenuje více než 50 let. Se svým mladším bratrem Ronem založil v roce 1971 popovou skupinu Sparks, když přejmenovali svou původní skupinu Halfnelson. Je též spoluzakladetelem Lil' Beethoven Records.\n\nRussell Craig Mael se narodil 5. října 1948 v Los Angeles, Kalifornie. Spolu s bratrem vyrůstal v Pacific Palisades, poměrně bohatém předměstí Los Angeles. Jejich otec, Meyere Mael, měl židovské předky původem z Ruska a Rakousko-Uherska, byl grafickým návrhářem a karikaturistou v \"Hollywood Citizen-News\", a matka Miriam (za svobodna Moskowitz) byla knihovnicí. Po skončení studia na střední škole v Palisades pokračovali oba bratři na Kalifornské univerzitě v Los Angeles;\nRon začal v roce 1963 studovat filmové a grafické umění, zatímco Russell studoval v letech 1966–1968 divadelní umění a filmovou tvorbu.\n\nJe známý pro široký hlasový rozsah, Russellovým nejpozoruhodnějším hlasovým rysem je dalekosáhlé falsetto, obzvláště zřetelné ve skladbě \"Equator\" z alba \"Kimono My House\". Je také známý pro okázalé a hyperaktivní vystupování na scéně, které ostře kontrastuje s Ronovým strnulým výrazem.\n\nSe skupinou Sparks nahrál 22 alb. Sparks jsou po celém světě považováni za kultovní skupinu a to hlavně díky skladbě \"This Town Ain't Big Enough for Both of Us\", která dosáhla pozice číslo 2 v UK Singles Chart.\nBratři Maelové si zahráli sami sebe v katastrofickém filmu z roku 1977 \"Rollercoaster\". Objevili se také v epizodě dvacet dva šesté řady seriálu \"Gilmorova děvčata\".\n\nV roce 2015 spolupracovali Sparks se skotskou rockovou skupinou Franz Ferdinand pod identitou FFS. Jedna z prvních skladeb dostala název \"Collaborations Don't Work\" (Spolupráce nefungují).\n\nSparks\nFFS\n\n"}
{"id": "1291976", "url": "https://cs.wikipedia.org/wiki?curid=1291976", "title": "Hostinec Beseda v Kuklenách", "text": "Hostinec Beseda v Kuklenách\n\nHostinec Beseda v Kuklenách – významný kuklenský hostinec, který od roku 1789 prakticky nepřetržitě funguje dodnes.\n\nPůvodní dům býval nazýván Emauzy nebo V Emauzích, protože ve sklepě domu se starým č. p. 123 se scházeli příslušníci pronásledované sekty Českých bratří, vypovězené roku 1504 i z Hradce Králové. Sklep je 5 m hluboký a vede do něj 23 schodů, lomených ve 3 křídla. Skládá se z větší prostory (3,7 x 2,8 m) podobné chrámové lodi a z menší (1,85 x 1,50 m) podobné kněžišti. V omítce je vyryt nápis „1789-IDIV 4A9R“, což znamená, že sklep byl při stavbě roku 1789 omítnut, přičemž byl obnoven starý nápis, že sklep byl vystavěn 4. dubna 1504 (rok vyhlášky, že jinověrci nebudou v Hradci trpěni). Svého času bychom zde mohli naleznout i pískovcovou kropenku jako v kostele, tzv. křtitelnici, a pískovcové futro se 3 zrezavělými kruhy. Za třicetileté války musely být Emauzy spáleny, že z nich zůstalo právě jen sklepení.\n\nRoku 1779 koupil tento pozemek od Jana Kužela Václav Vorel a postoupil jej své dceři Anně, která se provdala za Josefa Pospíšila. Oba zde postavili roku 1789 dům č. p. 123. Roku 1789 Josef Pospíšil odporučil svůj veškerý majetek své druhé ženě, roz. Königové a 4 dětem rovným dílem. Šenkovní domek poté koupil František Uhlíř, který ho se svým synem Františkem prodal roku 1824 Václavu Ezachovi. Ten ho roku 1829 se svou ženou Marií prodal Františkovi a Kateřině Hudlivaňkovým a ti dům roku 1835 postoupili Josefu Hudlivaňkovi. Roku 1846 prodali Josef a Kateřina Hudlivaňkovi č. p. 130 Josefu a Anně Chmelařovým. Roku 1860 je jako majitel domu zmíněn Josef Hutla s manželkou Barborou. Ten udělal ze sálu, kde se konala řada tanečních zábav, bednářskou dílnu na pivní sudy. V letech 1863–1865 navštěvovali hostinec polští zajatci, kteří byli internováni v Hradci Králové.\n\nRoku 1881 byl majitelem domu Jan Všetečka, kterému byl 15. ledna 1882 povolen hostinec s přenocováním, a roku 1908 na tomto místě vystavěl nový hostinec Josef Volejník, který zažádal o povolení ke stavbě 15. dubna téhož roku. 23. dubna byla povolena stavba, starý dřevěný dům byl tak zbořen a 1. července téhož roku byla stavba dokončena, přičemž obývání této budovy bylo povoleno od 1. srpna. Objekt zůstával dlouhou dobu v rodinných rukou. Po roce 1948 přišli k moci komunisté a dále nemusíme hovořit, jaký osud měl hostinec.\n\nPrvní větší úpravy v objektu proběhly počátkem 60. let. Iniciátorem tehdy byli místní občané a zdejší občanský výbor. Hostinec se tenkrát stal jednou z nejlepších restaurací v okrajových částech krajské metropole. Novodobá rekonstrukce objektu v akci Z byla dokončena v roce 1983. Další změny nastaly po listopadu 1989, kdy se hostinec díky restitucím opět dostal do rodinných rukou.\n"}
{"id": "1291977", "url": "https://cs.wikipedia.org/wiki?curid=1291977", "title": "Giovanni Battista Viola", "text": "Giovanni Battista Viola\n\nGiovanni Battista Viola (16. června 1576 – 10. srpna 1622) byl italským malířem raně barokního období v Římě.\n\nGiovanni Battista Viola se narodil v Bologni. Jeho umění si jako první povšiml Annibale Carracci. Spolupracoval Domenicem Zampierim, známým jako Domenichino v místnosti Appollo ve Villa Aldobrandini ve Frascati (1616-18). Viola maloval krajiny a Domenichino postavy. Je možné, že pracoval pro rodinu Giustiniani v Bassano di Sutri. Giustiniani byla významná italská rodina, pocházející z Benátek. Později se rodina usadila v Janově a v různých obdobích měla své zástupce v Neapoli, na Korsice a na dalších ostrovech Egejského moře. Řecký ostrov Chios jim patřil od druhého století až do roku 1566. V roce 1612 sdílel dům s Francescem Albani. V roce 1612 se Viola oženil se Silvií Gemelli, která v té době byla již matkou Anny Gemelliové. Giulio Mancini napsal ve svých spisech, že Viola byl respektován jako krajinář. Jeho obrazy byly ve sbírkách kardinála Pietra Aldobrandiniho, Giustiniana, kardinála Mazarina a Pamphilja. Jeden z jeho obrazů měl ve svých sbírkách i francouzský král Ludvík XIV., nyní je obraz v Louvru. Byl učitelem Bartolommea Lotto a Pietra Paola Bonzi (il Gobbo dalle Frutta) a měl by vliv i na Clauda Lorraine. V jeho životopise od Amoriniho je uvedeno, že Viola zemřel ponižovaný poté, co urazil kardinála Ludovisiho.\n"}
{"id": "1291979", "url": "https://cs.wikipedia.org/wiki?curid=1291979", "title": "Pe (písmeno)", "text": "Pe (písmeno)\n\nPe nebo také fe (symbol ף,פ) (hebrejsky , někdy též ) je sedmnácté písmeno hebrejské abecedy. Pochází z fénického písmene .\n\nKoncový tvar písmene pe v psané podobě je pak skloubením písmene lamed a původního pe.\nTvar písmene představuje hlavu z profilu. Slovo pak v hebrejštině znamená „ústa“.\n\nV moderní hebrejštině se čte dvěma způsoby:\nVyskytne-li se pe na konci slova, dostává grafickou podobu ף a vyslovuje se vždy jako [f]. Pokud je třeba zapsat na konci slova vyslovované [p] (v transkripcích cizích jmen nebo v přejatých slovech), píše se běžné פ.\n\nBez ohledu na výslovnost je pe/fe včetně jeho koncové podoby považováno za jedno písmeno a takto řazeno ve slovnících.\n\nStejně jako v hebrejštině může označovat hlásku [p] nebo [f], je však v každém z těchto významů považována za samostatné písmeno a při abecedním řazení má toto rozlišení primární řadicí platnost ([p] se řadí před [f]). Grafické rozlišení se provádí pomocí značky dageš pro [p] a značky rafe pro [f]. Toto rozlišování ovšem není dodržováno u starších textů používajících odlišný pravopis.\n\nŽidovské varianty aramejštiny používají pro zápis hebrejské písmo včetně písmene pe a jeho koncové podoby. Jiné grafické systémy používají odpovídající znaky 𐡐 (, imperiální aramejština) ܦ (, syrština v zápise serto) a další.\nV židovských dialektech arabštiny zapisovaných hebrejským písmem se používá písmeno pe včetně jeho koncové podoby pro hlásku [f] (hlásku [p] arabština nemá). V arabském písmu mu odpovídá písmeno fá (ف )\n\nV jazyce ladino („židovská španělština“) označuje písmeno pe hlásku [p] nebo [f]. Grafické rozlišení se provádí u „měkké“ výslovnosti [f] pomocí značky \"gereš\" (), \"rafe\" () nebo (zejména ve starších textech) \"varika\" (). U slov přejatých z hebrejštiny se měkkost neoznačuje.\n\nV systému hebrejských číslic má význam 80. Koncovému fe (ף) je přiřazena hodnota 800, často se však v praxi nahrazuje spojením ת״ת.\n\n"}
{"id": "1291983", "url": "https://cs.wikipedia.org/wiki?curid=1291983", "title": "I'm So Confused", "text": "I'm So Confused\n\nI'm So Confused je sólové studiové album amerického hudebníka Jonathana Richmana. Vydáno bylo 20. října roku 1998 společností Vapor Records hudebníka Neila Younga. Jeho producentem byl Ric Ocasek. Deska byla nahrána ve studiu Electric Lady Studios. Píseň „Nineteen in Naples“ pojednává o cestě po Evropě, kterou tehdy devatenáctiletý (\"nineteen\") Richman absolvoval roku 1970.\n\nAutorem všech skladeb je Jonathan Richman.\n"}
{"id": "1291984", "url": "https://cs.wikipedia.org/wiki?curid=1291984", "title": "Miláček (kniha)", "text": "Miláček (kniha)\n\nMiláček (ve francouzském originále \"Bel-Ami\") je druhý román francouzského spisovatele Guy de Maupassanta, jenž byl vydán v roce 1885. Žánrově se jedná o společensko-kritický román s realistickými a naturalistickými prvky. Autor se zaměřuje spíše na syžet než na popisy prostředí.\n\nPříběh románu se točí okolo bezcharakterního muže Georgese Duroye, který různými intrikami a zneužíváním žen stoupá po společenském žebříčku. Z mladého vojáka se tak stává jeden z nejmocnějších a nejbohatších lidí v Paříži. Sám tvůrce se ztotožňoval s Georgesem, přezdívaným Miláček, prohlášeními typu: „Já jsem Miláček!“ Autorovu sebereflexi též nalezneme ve starém básníkovi Norbertu de Varrenovi, který v dlouhém rozhovoru Miláčkovi vykládá o svém strachu ze smrti a znechucení nad životem.\n\nPříběh začíná v Paříži roku 1885. Hlavním protagonistou příběhu je Georges Duroy, bývalý voják, který po tři roky sloužil v Alžírsku. Již šestým měsícem se živí jako úředník. Pocit chudoby, znuděnost a veškerá absence jakéhokoliv uznání a moci v něm vyvolávají silné touhy po obrodě. Potkává svého přítele z armády, Charlese Forestiera, kterému se svěřuje se svým problémem. Ten mu umožňuje, aby se stal redaktorem listu \"La Vie Française\" a zahájil tak kariérní život člověka na úrovni. Duroy se seznamuje s manželkou Forestiera Madelaine Forestierovou, která mu je představena, když žádá svého kolegu Charlese, zda by mu nepomohl s prvním článkem. První článek od Madelaine, jímž se hlavní hrdina s hrudí vzpřímenou chlubí, kde může, je na světě. Jeho kariérní život na první pohled připomíná bublinku ve vodě. Z řádového bezvýznamného zaměstnance \"La Vie Française\" se stává vlivný a důležitý šéfredaktor s velkým politickým vlivem. Jeho soukromý život nezahálí daleko za jeho profesním životem. Forestiovi s vlivnými politickými konexemi ho představují svým přátelům. Seznamuje se s Clotildou de Marelle, jejíž manžel pravidelně odjíždí na dlouhé pracovní cesty, a její dcerou Laurine de Marelle, která se do něj platonicky zamiluje a dává mu přezdívku Miláček. Georges Clotildu svádí a stává se jejím milencem. Mezitím Forestier, který je stále jeho nadřízeným, uráží Duroye a ten s pochroumaným egem nepřichází na nic lepšího než, že svede Madelaine. Výsledkem jeho snahy je několik jízlivých a cynických komentářů paní Forestiové a nabídka, aby se stali pravými přáteli bez vedlejších motivů.\n\nO několik měsíců později se zhoršuje dlouhodobě zanedbávaný zdravotní stav Forestiera. Odjíždí s Madelaine na jih Francie s vírou brzkého uzdravení. Brzy poté od ní Georges obdrží dopis, zda by jí pomohl při těžkých, posledních chvílích svého manžele Charlese. Zdánlivě smutná a pochmurná situace se ukazuje být velmi výhodnou. Záhy po posledním výdechu ukončující dlouhá těžká muka umírajícího muže žádá Duroy Madelaine v přítomnosti nebožtíka o ruku. Madelaine si nechává pár týdnů na rozmyšlenou, nakonec souhlasí. Duroy přijímá šlechtickou podobu jména Du Roy a jede s paní Du Royovou na venkov za svými rodiči. Romantické představy Madelaine jsou ovšem na míle daleko od řádně zrezivělého podnosu událostí, jež se udály v kouzelné mimoměstské přírodě. Z pana a paní těžkopádných se nejlépe předvedla matka, která značně žárlila a představovala si namísto hezké aristokratky selku při těle. Vracejí se a podobně jako za starých časů Madelaine psala články za Charlese, nyní pomáhá tvořit i Georgeovi. V práci na to více než málo upozorňují tím, že ho označují za Forestiera. Začíná z toho být na nebožtíka až chorobně žárlivý. Proto nutí Madelaine, aby přiznala nevěru svému bývalému manželovi. Svého dosáhne pouze částečně. Madelaine pouze naznačuje, že Charlesovi nasadila parohy, ale celá situace se tím jenom zhoršila. Georges ztrácí zájem o Madelaine a vrací se k zájmu o peníze a moc.\n\nAby se dokonale zbavil své žárlivosti na nebožtíka, začíná aféru s Virginii Walterovou, pobožnou a věrnou manželkou vlastníka listu \"La Vie Française\", která nikdy před tím neměla milence. Po velice obtížném a zdlouhavém svádění se do Georgese velmi zamiluje. Tolik, že mu to začíná být až protivné. Nic na tom nemění ani s její pomocí dosažené zisky. Du Roye několik následujících měsíců obtěžuje a snaží se mu opět zalíbit. Mezi tím, ačkoliv je již velmi mocný a bohatý, začíná žárlit na zámožného Waltera. Chce stále více a více. Oblouzňuje hezčí z dcer Walterových Suzanne, která se do něj zamilovává. Jeho manželka se mu stává přítěží, a proto se jí zbavuje tím, že jí prokáže nevěru. Přiměje Suzanne, aby se nechala dobrovolně unést. Ačkoliv se Virginie zmítá v záchvatech žárlivosti a cítí ke své vlastní dceři namísto mateřské lásky nenávist, Walterovým nezbývá, než Du Roy svolit ke sňatku s jeho dcerou. Celý příběh končí svatbou. Miláček začíná přemýšlet o tom, že se stane poslancem. Na závěr matka nevěsty odpouští Du Royovi, že si bere její dceru, a tím se v něm opět probouzí zájem o ni.\n\nKniha je psána chronologicky v er-formě. Příběh je vyprávěn neosobním vypravěčem. Je použit převážně spisovný jazyk. Hovorová a nespisovná slovní zásoba se v románu vyskytuje velmi zřídka.\n\n\nČeská jevištní verzi příběhu měla premiéru 11. dubna 2008 v Městském divadle Mladá Boleslav. Režie: Pavel Khek; Petr Mikeska v roli hlavního protagonisty příběhu Georges Duroy.\n\nV červenci 2011 byl v londýnském White Bear Theatre uveden \"Bel Ami: The Musical\". Premiéra se konala 12. července. Hru napsala a režírovala Linnie Reedmanová s hudbou a texty od Joea Evanse.\n\nAnglický spisovatel John Braine uvádí, že jeho oblíbeným autorem je Guy de Maupassant a že jeho první román \"Pokoj v patře\" (1957) byl napsán na motivy Miláčka.\n\nSlovenský režisér, scenárista a producent gay erotických filmů Lanny Jánošov pojmenoval svou produkční společnost po tomto románu Bel Ami a sám přijal (jen mírně upravené) umělecké jméno podle hlavní postavy George Duroy.\n"}
{"id": "1291985", "url": "https://cs.wikipedia.org/wiki?curid=1291985", "title": "Mezinárodní letiště Šanghaj Chung-čchiao", "text": "Mezinárodní letiště Šanghaj Chung-čchiao\n\nMezinárodní letiště Šanghaj Chung-čchiao (, IATA: SHA, ICAO: ZSSS) je mezinárodní letiště v Šanghaji v Čínské lidové republice. Od otevření mezinárodního letiště Šanghaj Pchu-tung v roce 1999 jeho význam klesá a od roku 2003 je z hlediska provozu až druhým největším šanghajským letištěm, nicméně k roku 2016 bylo stále ještě sedmé v rámci všech čínských letišť. Leží blíž k centru než letiště Pchu-tung, na vnějším okraji městského obvodu Čchang-ning, tedy jen zhruba třináct kilometrů západně od centra.\n\nUzlovým letištěm je pro China Eastern Airlines, Shanghai Airlines, Juneyao Airlines a Spring Airlines.\n\nV těsném sousedství Terminálu 2 leží železniční stanice Šanghaj Chung-čchiao, jedno ze tří hlavních šanghajských nádraží, kde končí mj. vysokorychlostní trať Peking – Šanghaj, vysokorychlostní trať Šanghaj – Chang-čou a vysokorychlostní trať Šanghaj – Nanking. Zároveň je zde stanice linky 2 a linky 10 šanghajského metra.\n"}
{"id": "1291987", "url": "https://cs.wikipedia.org/wiki?curid=1291987", "title": "Jerzy Twardokens", "text": "Jerzy Twardokens\n\nJerzy Twardokens (* 1. prosince 1931 Poznań, Polsko) je bývalý polský a americký sportovní šermíř, který kombinoval šerm fleretem a šavlí. Dcera Eva Twardokensová reprezentovala Spojené státy na olympijských hrách 1992 v šermu fleretem. Polsko reprezentoval v padesátých letech do své emigrace v roce 1958. Na olympijských hrách startoval v roce 1952 v soutěži jednotlivců v šermu fleretem a v soutěži družstev v šermu šavlí. V roce 1958 obsadil třetí místo na mistrovství světa v soutěži jednotlivců konaném ve Spojených státech. S polským družstvem šavlistů vybojoval v roce 1954 druhé a v roce 1958 třetí místo na mistrovství světa.\n"}
{"id": "1291990", "url": "https://cs.wikipedia.org/wiki?curid=1291990", "title": "Ural Airlines", "text": "Ural Airlines\n\nUral Airlines (rusky Ура́льские авиали́нии, česky \"Uralské aerolinie\") je ruská letecká společnost se sídlem v Jekatěrinburgu. Operuje pravidelné, sezónní, vnitrostátní i mezinárodní lety z hlavní základny na letišti Jekatěrinburg–Kolcovo, má další základny na letiších Moskva–Domodědovo, dále u Petrohradu. Vznikla v roce 1934 jako součást Aeroflotu, po jeho rozpadu v roce 1993 na další společnosti se ale stala samostatnou akciovou firmou. V roce 2016 tato společnost přepravila 6,47 milionů cestujících. V květnu 2017 létala do 101 destinací a měla 42 úzkotrupých letadel ve flotile.\n\nZ pražského letiště Václava Havla létá tato společnost k létu 2019 pravidelně do následujících destinací. Na linkách létají Airbusy A320 či A321.\n\n\nLety do Prahy tato společnost zahájila v roce 2000, do roku 2015 odsud přepravila přes pasažérů. Od roku 2012 Ural Airlines provozovaly z Prahy také linku do města Nižnij Novgorod, ta ale byla později zrušena, v roce 2014 byla také zrušena linka do Čeljabinsku. \n\nV minulosti byla v provozu také linka spojující české letiště Karlovy Vary s Jekatěrinburgem. Ta byla zahájena v březnu 2011 s jednou frekvencí týdně, v roce 2014 byla utlumena a na konci téhož roku zrušena. Mezi roky 2012 až 2013 Ural Airlines odsud létaly do sibiřského města Ťumeň. \n\n\"Seznam leteckých nehod není kompletní.\"\n\n\n"}
{"id": "1291991", "url": "https://cs.wikipedia.org/wiki?curid=1291991", "title": "Kosárna (Karlovice)", "text": "Kosárna (Karlovice)\n\nKosárna v Karlovicích (okres Bruntál) byl původní hamr z roku 1600, který je využívám jako muzeum a je národní kulturní památkou České republiky.\n\nObjekt byl postaven v roce 1600, jak dokládá nápis na střešním kabřinci. V období 1645–1725 patřil do majetku knížecí Horní komory hamerní hutě. Protože výroba železa v hamrech zaostávala hamry byly zrušeny a objekt koupil Jan Michal Hartel. Tento kosař objekt zvětšil a vyráběl kosy, srpy, zemědělské nářadí a drát. V roce 1812 byla prodána Janu Heinrichovi a v roce 1845 převedena do vlastnictví mlynářce sousedního mlýna Josefě Langrové. Od roku 1898 vlastnil kosárnu mlynář Anton Frank, který objekt pronajímal. V roce 1945 byla kosárna přidělena Josefu a Jarmile Pelánovým. V roce 1974 byla kosárna pro rekreační účely zakoupena bruntálským Okresním vlastivědným muzeem. Od roku 1992 slouží jako muzeum. K areálu muzea patří zděný chlév, špýchar s přistavěnou stodolou a zahrada.\n\nNa zděném přízemí je dřevěné patro s ochozem s vyřezávanými sloupky a nad ním vysoká dřevěná střecha. Do dnešní podoby byl objekt kosárny přestavěn v roce 1759. Další úpravy byly v 19. a 20. století. Dřevěná budova je typickou stavbou slezské venkovské architektury. Budova sloužila také jako mlýn.\n"}
{"id": "1291993", "url": "https://cs.wikipedia.org/wiki?curid=1291993", "title": "Emil Ochyra", "text": "Emil Ochyra\n\nEmil Antoni Ochyra (* 12. července 1936 Rozbórz – 26. května 1980 Varšava, Polsko) byl polský sportovní šermíř, který se specializoval na šerm šavlí. Polsko reprezentoval v padesátých a šedesátých letech. Na olympijských hrách startoval v roce 1960, 1964 a 1968 v soutěži jednotlivců a družstev. V soutěži jednotlivců skončil na olympijských hrách nejlépe v roce 1964 na pátém místě. V roce 1961 obsadil druhé místo na mistrovství světa v soutěži jednotlivců. S polským družstvem šavlistů vybojoval stříbrnou (1960) a bronzovou (1964) olympijskou medaili a k olympijským medailím přidal s družstvem čtyři tituly mistra světa z let 1959, 1961, 1962 a 1963.\n"}
{"id": "1291994", "url": "https://cs.wikipedia.org/wiki?curid=1291994", "title": "Pietro Aldobrandini", "text": "Pietro Aldobrandini\n\nPietro Aldobrandini (31. března 1571 – 10. února 1621) byl italský kardinál z florentského šlechtického rodu Aldobrandiniů, milovník umění a patron umělců.\n\nPietra Aldobrandiniho v roce 1593 uvedl do úřadu kardinála jeho strýc, papež Klement VIII., zastánce politky nepotismu.\n\nV roce 1598, kdy se Ferrara stala součástí papežských států, převzal toto vévodství. V roce 1604 se stal arcibiskupem v Ravenně.\n\nUtrácel značné částky za paláce, např. Palazzo Doria Pamphilj v Římě s galerií Doria Pamphilj i s rozsáhlou uměleckou sbírkou umístěnou v paláci, či villu Aldobrandiniových.\n\nByl mecenášem Torquata Tassa a Girolama Frescobaldiho.\n\n"}
{"id": "1291995", "url": "https://cs.wikipedia.org/wiki?curid=1291995", "title": "Radikálně pokroková strana", "text": "Radikálně pokroková strana\n\nRadikálně pokroková strana nebo Česká strana radikálně pokroková byla českou pokrokově-nacionální politickou stranou v době Rakouska-Uherska. Vznikla 4. dubna 1897 odštěpením radikálních poslanců od Mladočeské strany. Hlavními představili byli osobnosti jako Antonín Kalina, Josef Karel Šlejhar, Alois Hajn nebo předseda strany Antonín Hajn. Strana zanikla 20. dubna 1908 splynutím do Státoprávní pokrokové strany.\n\nČlenstvo strany se rekrutovalo především z české odbojové skupiny okolo procesu s tzv. Českoslovanskou omladinou a mladých představitelů Pokrokového hnutí. Spolu s Českou stranou národně sociální byla jednou z prvních radikálně-politických sil, prosazující absolutní nezávislost českého národa a státu.\n\nV době ustavení byla strana spíše okrajovou silou politického spektra. S mnoha představiteli se znal i Tomáš Garrigue Masaryk, pro něj však byla strana příliš radikální a podle jeho slov si s představiteli radikálních pokrokářů příliš nerozuměl.\n\nOvšem přibližně o 30 let později v Hovorech s T. G. Masarykem uvedl:\n\n„\"Tenkrát jsem si nebyl vědom, že jsem mladíkům poněkud křivdil a že za dvacet let nastoupím sám cestu revoluce.\"“\n"}
{"id": "1291997", "url": "https://cs.wikipedia.org/wiki?curid=1291997", "title": "Jan Rutta", "text": "Jan Rutta\n\nJan Rutta (* 29. červenec 1990, Písek) je český profesionální hokejista.\n\n\nJe také členem týmu Real TOP Praha, v jehož dresu se zúčastňuje charitativních zápasů a akcí.\n"}
{"id": "1291998", "url": "https://cs.wikipedia.org/wiki?curid=1291998", "title": "Wojciech Zabłocki", "text": "Wojciech Zabłocki\n\nWojciech Mikołaj Zabłocki (* 6. prosince 1930 Varšava, Polsko) je bývalý polský sportovní šermíř, který se specializoval na šerm šavlí. Polsko reprezentoval v padesátých a šedesátých letech. Na olympijských hrách startoval v roce 1952, 1956, 1960 a 1964 v soutěži jednotlivců a družstev. V soutěži jednotlivců se na olympijských hrách nejlépe umístil na pátém místě v roce 1960. V roce 1961 obsadil třetí místo na mistrovství světa v soutěži jednotlivců. S polským družstvem šavlistů vybojoval dvě stříbrné (1956, 1960) a jednu bronzovou (1964) olympijskou medaili a k olympijským medailím přidal s družstvem čtyři tituly mistra světa z let 1959, 1961, 1962 a 1963.\n\n"}
{"id": "1292001", "url": "https://cs.wikipedia.org/wiki?curid=1292001", "title": "Jacek Bierkowski", "text": "Jacek Bierkowski\n\nJacek Marek Bierkowski (* 17. dubna 1948 Ruda Śląska, Polsko) je bývalý polský sportovní šermíř, který se specializoval na šerm šavlí. Polsko reprezentoval v sedmdesátých a osmdesátých letech. Na olympijských hrách startoval v roce 1976 a 1980 v soutěži jednotlivců a družstev. V roce 1975 obsadil druhé místo na mistrovství světa a v roce 1981 druhé místo na mistrovství Evropy v soutěži jednotlivců. S polským družstvem šavlistů vybojoval v roce 1979 a 1981 třetí místo na mistrovství světa.\n"}
{"id": "1292002", "url": "https://cs.wikipedia.org/wiki?curid=1292002", "title": "Dariusz Wódke", "text": "Dariusz Wódke\n\nDariusz Wódke (* 26. února 1957 Varšava, Polsko) je bývalý polský sportovní šermíř, který se specializoval na šerm šavlí. Polsko reprezentoval v osmdesátých letech. Na olympijských hrách nestartoval. V roce 1984 přisel o účast na olympijských hrách kvůli bojkotu. V roce 1981 získal titul mistra světa v soutěži jednotlivců a s polským družstvem šavlistů vybojoval třetí místo.\n"}
{"id": "1292003", "url": "https://cs.wikipedia.org/wiki?curid=1292003", "title": "Robert Kościelniakowski", "text": "Robert Kościelniakowski\n\nRobert Kościelniakowski (* 3. května 1964 Varšava, Polsko) je bývalý polský sportovní šermíř, který se specializoval na šerm šavlí. Polsko reprezentoval v osmdesátých a devadesátých letech. Na olympijských hrách startoval v roce 1988 a 1992 v soutěži jednotlivců a družstev. V roce 1987 obsadil třetí místo na mistrovství světa v soutěži jednotlivců. S polským družstvem šavlistů vybojoval v roce 1986 druhé místo na mistrovství světa.\n"}
{"id": "1292005", "url": "https://cs.wikipedia.org/wiki?curid=1292005", "title": "Janusz Olech", "text": "Janusz Olech\n\nJanusz Roman Olech (* 4. dubna 1965 Varšava, Polsko) je bývalý polský sportovní šermíř, který se specializoval na šerm šavlí. Polsko reprezentoval v osmdesátých a devadesátých letech. Na olympijských hrách startoval v roce 1988, 1992 a 1996 v soutěži jednotlivců a družstev. V soutěži jednotlivců získal na olympijských hrách 1988 stříbrnou olympijskou medaili. S polským družstvem šavlistů vybojoval v roce 1986 druhé místo na mistrovství světa.\n\n"}
{"id": "1292006", "url": "https://cs.wikipedia.org/wiki?curid=1292006", "title": "Jarosław Koniusz", "text": "Jarosław Koniusz\n\nJarosław Koniusz (* 9. května 1961 Varšava, Polsko) je bývalý polský sportovní šermíř, který se specializoval na šerm šavlí. Bratr dvojče Krzysztof Koniusz a synovec Marcin Koniusz reprezentovali polsko v šermu šavlí. Polsko reprezentoval v osmdesátých a devadesátých letech. Na olympijských hrách nestartoval. V roce 1984 přisel o účast na olympijských hrách kvůli bojkotu a v roce 1988, 1992 se do polské olympijské nominace nevešel. V roce 1989 obsadil druhé místo na mistrovství světa v soutěži jednotlivců. S polským družstvem šavlistů vybojoval v roce 1986 druhé místo na mistrovství světa.\n"}
{"id": "1292007", "url": "https://cs.wikipedia.org/wiki?curid=1292007", "title": "Městská plynárna v Hradci Králové", "text": "Městská plynárna v Hradci Králové\n\nMěstská plynárna v Hradci Králové byla zařízením na výrobu plynu, založeným městem Hradcem Králové v roce 1869. Jednalo se o jednu z nejstarších obecních plynáren u nás. Tento provoz však byl ukončen v roce 1917. Nová plynárna byla postavena a otevřena až v nedalekých Kuklenách v roce 1928. Ta fungovala až do roku 1964, kdy kvůli napojení na větev vysokotlakých plynovodů plynárny v Záluží a zahájené postupné plynofikaci města byla výroba v ní definitivně ukončena.\n\nPrvní úvahy o zřízení plynárny v Hradci Králové, která by měla sloužit pro osvětlení města, se objevují v zachovalých písemných dokladech v roce 1863, kdy byl 22. srpna ustaven výbor, který měl posoudit a předložit návrh na zavedení městského osvětlení. Po úspěšném dovršení všech jednání následoval 23. května 1869 slavnostní okamžik - poklepání na základní kámen plynárny s nápisem „Budiž světlo“ a její stavba na dnešní Komenského třídě probíhala opravdu rychle, neboť již v říjnu 1869 byla v provozu.\n\nO odbyt plynu se staralo obecní zastupitelstvo. Plyn byl zaveden do obecních domů, do divadla a do nemocnice a jeho obliba rostla, proto byl v roce 1891 postaven druhý plynojem. V roce 1904 prošla plynárna celkovou rekonstrukcí a dočkala se i výkonnějších pecí. Ročně tak vyráběla asi 150 000 m3 ročně, v roce 1912 186 000 m3. Díky konkurenci nově postavených hydroelektráren odběratelů začalo ubývat, rozvodné zařízení s denní kapacitou 1 500 m3 dvojplynu chátralo, a tak byl roku 1917 provoz plynárny ukončen, což znamenalo, že město bylo několik let bez plynu.\n\nJiž roku 1922 bylo městskou radou uvažováno o vybudování nové plynárny. Tehdy bylo vyžádáno dobrozdání od ředitele Vaigla z Plzně a ing. Dolenského, dlouholetých pracovníků v plynárenství. Po podrobném prozkoumání zprávy vrchním technickým radou ing. Ervínem Nápravníkem bylo rozhodnuto, že se má v Hradci Králové postavit plynárna na tzv. dvojplyn (směs vodního a karbonizačního plynu vyráběná cyklicky zplyňováním uhlí), neboť jeho výroba byla lacinější. Toto stanovisko bylo také schváleno městskými zastupiteli 30. listopadu 1925. Stavba byla zadána Škodovým závodům, které se také zavázaly k odběru většiny vyrobeného plynu.\n\nDruhá městská plynárna v řadě vznikla tentokrát až na území Kuklen na pozemku Škodových závodů, které též plynárnu vybavily generátory dvojplynu vlastní konstrukce. Stavba byla schválena 12. května 1927 a počítalo se s nákladem kolem 10 milionů Kč. Na stavební práce městské plynárny v Hradci Králové došly 4 právoplatné nabídky. Novým doplněním a částečným rozšířením stavebního plánu náklad vzrostl celkem na 12 711 000 Kč. Po městě bylo postupně kladeno plynové potrubí. 27. června 1928 plynárna zahájila zkušební provoz v systému dvojplynu, tehdy jako jediná plynárna v Evropě, a vedle toho se postupně instalovaly domovní přípojky. 1. srpna 1928 plynárna byla uvedena do nepřetržitého provozu. 21. března téhož roku bylo navíc vyhlášeno veřejné ofertní řízení pro místní stavitele na stavbu obytného domu pro zaměstnance plynárny, na kterou si město vypůjčilo 334 000 Kč.\n\nDle usnesení správní rady městských Elektrických podniků, vodárny a plynárny z 23. července 1928 byl plyn dodáván do konce září bezplatně, ovšem při náhradě nájemného z plynoměru, případně za vypůjčené vařiče. V dubnu a květnu 1929 městská plynárna ve snaze rozšířit používání plynu v domácnostech uspořádala řadu přednášek a ukázek vaření, pečení a smažení plynem v předváděcí síni Elektrických podniků u muzea, a to každé pondělí, úterý a středu v 17.30 hod. Přednášela slečna Kovářová a ing. Kühnel z Prahy, přičemž do konce května návštěvnost přesáhla 300 osob. 6. prosince 1929 na schůzi správní rady plynárny za předsednictví prof. Loudy podal ředitel E. Nápravník zprávu o vývoji plynárny a nástin výroby plynu. Bylo zjištěno 632 zákazníků s odběrem asi 500 000 m3 a vedle toho Škodovy závody, které odebíraly podobné množství. 18. prosince téhož roku bylo zkoumáno technické zařízení plynárny, výhřevnost plynu a spotřeba paliva za účasti inženýrů ze Škodových závodů, zástupců správní rady plynárny a ředitele ing. Nápravníka. Výsledek zkoušek byl relativně příznivý. Kvůli úbytku odběratelů a nadbytku i nižší výhřevnosti vyrobeného plynu bylo nutno přejít na jinou technologii výroby plynu.\n\nRoku 1936 byla schválena rekonstrukce plynárny. 13. dubna 1937 začala pracovat karbonizační pec, která byla postavena podle projektů Škodových závodů. Odběratelů plynu přibývalo, a tím se zvyšovala i produkce svítiplynu. V letech 1938-1947 byly dokonce zřízeny dvě kompresorové stanice pro automobily s plynným pohonem (u plynárny a ve Škroupově ulici) a jejich provoz byl zastaven po havárii jedné z nich. V roce 1941 byla ukončena stavba nového peciště, jež byla povolena usnesením obecního zastupitelstva předchozího roku, které k tomuto účelu sjednalo u Všeobecného pensijního ústavu zápůjčku 760 000 korun. Jednalo se již o třetí peciště této plynárny.\n\nV roce 1946 se plynárna stala závodem národního podniku Východočeské plynárny v Pardubicích. Počínaje 15. listopadem 1949 bylo započato s omezováním dodávky plynu kvůli jeho nedostatku. Plyn byl tehdy zavírán mezi 8.30 hod. a 10.30 hod. a od 14.30 hod. do 17.30 hod. Věc nikterak nová, neboť se tyto kroky objevovaly již od osvobození v roce 1945, pokud nepočítáme problémy protektorátního období.\n\nRoku 1950 byl Hradec Králové napojen na větev vysokotlakých plynovodů plynárny v Záluží, později byla zahájena postupná plynofikace města a 27. dubna 1964 byla definitivně ukončena výroba v hradecké plynárně.\n"}
{"id": "1292008", "url": "https://cs.wikipedia.org/wiki?curid=1292008", "title": "King's College Chapel", "text": "King's College Chapel\n\nKing's College Chapel je kolejní kaple King's College Univerzity v Cambridgi, jeden ze symbolů Cambridge a pozdní gotické fáze nazývané v Anglii perpendicular. Budova vznikala v letech 1446–1515 (kolej byla založena Jindřichem VI. roku 1441), velká vitráž pochází až z doby okolo roku 1531, v letech 1532–1536 byl v kapli vztyčen chór vykazující již prvky rané renesance.\n\nPro stavbu, která má rozměry 12,7 m na šířku a 88 m na délku, jsou typická rozměrná vitrážová okna (původně dokončeno 25, dvanáct z obou boků a vélké okno ve východním závěru, na západě je z 19. století) a vějířové zaklenutí.\n\nJe známo více architektů a stavitelů, vesměs však není možné přiřadit těmto jednotlivá řešení stavby.\n"}
{"id": "1292011", "url": "https://cs.wikipedia.org/wiki?curid=1292011", "title": "Rafał Sznajder", "text": "Rafał Sznajder\n\nRafał Jerzy Sznajder (* 13. října 1972 Będzin, Polsko – 13. dubna 2014 Plovdiv, Bulharsko) byl polský sportovní šermíř, který se specializoval na šerm šavlí. Polsko reprezentoval v devadesátých letech a v prvních letech jednadvacátého století. Na olympijských hrách startoval v roce 1996, 2000 a 2004 v soutěži jednotlivců a družstev. V soutěži jednotlivců se na olympijských hrách 1996 probojoval do čtvrtfinále. V roce 1997 a 2001 obsadil třetí místo na mistrovství světa v soutěži jednotlivců. S polským družstvem šavlistů vybojoval v roce 1999 druhé místo na mistrovství světa a v roce 1998 první místo na mistrovství Evropy.\n"}
{"id": "1292012", "url": "https://cs.wikipedia.org/wiki?curid=1292012", "title": "Natrolit", "text": "Natrolit\n\nNatrolit je typickým zástupcem vodnatých alumosilikátů, které spadají do skupiny zeolitů, mezi něž patří i minerály mezolit a skolecit, se kterými se natrolit hojně vyskytuje a je od nich téměř k nerozeznání.\n\nMariánská skála v Ústí nad Labem, Dolní Zálezly - Břidličný vrch, Velké Březno - vrch Kočičí hlava, Těchlovice u Děčína, Soutěsky u Děčína, Dobrná u Děčína, Provodín u České Lípy - vrch Puchavec, Bechlejovice.\n\nKunětická hora u Pardubic, Praha - Malá Chuchle, Markovice, Staré Ransko, České Hamry u Vejprt, Libodřice.\n\nSRN (Hohentwiel, Hammerunterwiesenthal), Itálie, Faerské ostrovy, Island, Kanada (Thetford Mine), USA (New Jersey, Kalifornie) aj.\n\nZeolity - skolecit, mezolit, thomsonit\n\nOstatní minerály - aragonit\n\nZeolity - mezolit, thomsonit, chabazit, phillipsit, analcim, skolecit\n\nOstatní minerály - kalcit, apofylit\n"}
{"id": "1292013", "url": "https://cs.wikipedia.org/wiki?curid=1292013", "title": "Tadeusz Piguła", "text": "Tadeusz Piguła\n\nTadeusz Andrzej Piguła (* 10. srpna 1952 Konin, Polsko) je bývalý polský sportovní šermíř, který se specializoval na šerm šavlí. Polsko reprezentoval v sedmdesátých a osmdesátých letech. Na olympijských hrách startoval v roce 1980 a 1988 v soutěži jednotlivců a družstev. V roce 1984 přišel o start na olympijských hrách kvůli bojkotu. V roce 1982 získal titul mistra Evropy v soutěži jednotlivců. S polským družstvem šavlistů vybojoval v roce 1986 druhé a v roce 1979, 1981 třetí místo na mistrovství světa.\n"}
{"id": "1292014", "url": "https://cs.wikipedia.org/wiki?curid=1292014", "title": "Seznam dílů seriálu Stranger Things", "text": "Seznam dílů seriálu Stranger Things\n\nToto je seznam dílů seriálu \"Stranger Things\". Americký hororový webový televizní seriál \"Stranger Things\" byl zveřejněn na Netflixu.\n\n<onlyinclude></onlyinclude>\n\nDne 30. září seriál získal čtvrtou řadu.\n\nDle tvůrců by se měl seriál dočkat paté řady, která by mohla být finální řadou seriálu.\n\n"}
{"id": "1292015", "url": "https://cs.wikipedia.org/wiki?curid=1292015", "title": "Guru Granth Sahib", "text": "Guru Granth Sahib\n\nGuru Granth Sahib je nejposvátnější kniha sikhismu. Jde o sbírku učení 35 autorů, včetně devíti prvních guruů, ale i sama kniha je sikhi pokládána za posledního, věčného gurua, který odpovídá na všechny otázky života (toto dogma neuznávají jen některé sikhské sekty). Jednotlivé texty se nazývají \"gurbání\" (\"slovo guruů\") a jsou ve verších. Kniha je psána v písmu \"gurmukhí\", avšak v rozličných severoindických dialektech (severní Indie je hlavní centrum sikhismu): západní panžábštině (\"lahnda\"), bradžštině, lidové hindustánštině (\"chariboli\"), sidhštině, sanskrtu a dokonce i v perštině. Hlavními autory je šest sikhských guruú: Guru Nanak, Guru Angad, Guru Amar Das, Guru Ram Das, Guru Arjan a Guru Teg Bahadur.\nPrvní verzi knihy, zvanou \"Adi Granth\", sestavil pátý guru, Guru Arjan (1563-1606), aby kanonizací zamezil \"lidové tvořivosti\" místních náboženských vůdců, kteří si k textům hlavních guruú přidávali vlastní. Navázal tak na starší tradici, kdy každý guru sebral texty svého předchůdce. Navíc Arjan založil zvláštní tradici otevřenosti, kdy nabídl mudrcům jiných směrů a náboženství, aby do sbírky vložili některé své texty. Proto kniha obsahuje i učení jednoho sufistického (tedy muslimského) autora – Fariduddina Ganjshakara – a několika hinduistických filozofů (Ramananda, Kabir, Namdev). Desátý guru, Guru Gobind Singh, přidal nějaké další texty (jak velela tradice nikoli svoje, ale svého předchůdce) a prohlásil takto ukončenou knihu, nyní zvanou \"Guru Granth Sahib\", za svého nástupce, po němž již nepřijde žádný žijící guru (tedy reinkarnace prvního gurua Nánaka). Aby myšlenky velkého filozofa sikhismu Guru Gobind Singha, který finální knihu sestavil, ale nepřispěl do ní, nezapadly, nechal jeho nástupce Banda Singh Bahadur (1670–1716) Gobindovy texty sebrat a vydal je v knize, která je v sikhismu také velmi ctěna a nese název \"Dasam Granth Sahib\". Konečná verze \"Guru Granth Sahib\" vznikla roku 1704. Od této chvíle nesmí nikdo texty změnit, ani je přiblížit soudobé řeči (jako se to běžně děje například v nových vydáních Bible). Zpočátku sikhové dosti negativně reagovali i na překlady. To se změnilo zhruba ve druhé polovině 20. století. Do konce 19. století směly existovat jen ručně psané kopie knihy. Nakonec byla ale roku 1864 připravena první tištěná verze.\n\n\"Guru Granth Sahib\" se nachází v každém sikhském chrámu, gurudváře, na čestném, vyvýšeném místě chráněném baldachýnem, které se nazývá \"takht\" (trůn). V přítomnosti knihy musí mít sikhové pokrytou hlavu a být bosí. Kniha by se také nikdy neměla dotknout země. Opatrovníci knihy v chrámu se nazývají \"granthi\" a dotýkají se knihy za pomoci utěrek zvaných \"rumala\".\n\nKniha je psána ve verších podléhajících specifickému rytmu. Jednotlivé hymny jsou v chrámu předčítány nahlas, aby věřící mohl nejen vnímat obsah, ale aby se zároveň naladil na posvátnou zvukovou frekvenci a vystoupil z iluze materiálního světa. Předčítač knihy ovšem nemá pozici kněze, který by byl oproti ostatním věřícím ve výsadním postavení a nesmí ke slovům knihy přidávat žádná svá doplňující kázání či interpretace.\n\nRevolučnost knihy spočívala v tom, že na rozdíl od drtivé většiny jiných náboženských knih v Indii nebyla napsána v posvátném jazyku sanskrtu, kterému rozumí jen vzdělanci, ale v lidových dialektech. Guru Amar Das (1479-1574) to vysvětlil takto: \"Sanskrt je jako studna. Hluboký, nepřístupný a jen pro elitu. Ale jazyk lidu je jako dešťová voda - vždy čerstvá, bohatá a dostupná všem.\"\n\nPasáž, která představuje sikhský koncept božství, patří k nejstarším, je z pera Guru Nánaka a nazývá se \"Jup\". Nának přišel se specifickou verzí monoteismu, vyzývá k uctívání jediného Boha, který \"vyplňuje celý vesmír\", zapovídá přitom uctívání model a jakýchkoli vnějších věcí poukazujících k Bohu (jež je typické v hinduismu), důraz je kladen na vnitřní prožívání věřícího, na vytvoření silného vnitřního láskyplného vztahu k Bohu. Klíčovou praktikou má být modlitba (například opakování věty \"Nemůžu na něj nikdy zapomenout\") a meditace. \"Jup\" se poměrně podrobně věnuje vypočítávání vlastností Boha, pro něž má být milován: tvůrčí síla, jeho dary lidstvu, jeho ctnosti, jeho velikost, krása, zájem o lidstvo atp. Bůh je nazýván různě: Pravý, Nekonečný pán, Nejvyšší z vrcholů, Poklad vznešenosti apod. V mnoha hymnech je bůh také nazýván prostě On.\n\nMnohokráte bylo religionisty upozorněno, že pozice severní Indie mezi hinduistickou jižní Indií a muslimskou Indií (dnešní Pakistán) jako kdyby v podobě sikhismu dala vzejít synkretickému mostu mezi islámem a hinduismem (z hinduismu převzal sikhismus koncepty jako samsára, reinkarnace, karma, z islámu monoteismus, posvátnost jedné knihy a obrazoborectví).\n\n\"Guru Granth Sahib\" má i svou sociálně utopickou část, která popisuje společnost ve které vládne božská spravedlnost a neexistuje žádný útlak. V knize je také často odmítán kastovní systém typický v hinduismu.\n\n"}
{"id": "1292017", "url": "https://cs.wikipedia.org/wiki?curid=1292017", "title": "Andrzej Kostrzewa", "text": "Andrzej Kostrzewa\n\nAndrzej Piotr Kostrzewa (* 31. července 1958 Wolina, Polsko) je bývalý polský sportovní šermíř, který se specializoval na šerm šavlí. Polsko reprezentoval v sedmdesátých a osmdesátých letech. Na olympijských hrách startoval v roce 1980 a 1988 v soutěži jednotlivců a družstev. V roce 1984 přišel o start na olympijských hrách v Los Angeles kvůli jejich bojkotu. V roce 1982 obsadil druhé místo na mistrovství Evropy v soutěži jednotlivců. S polským družstvem šavlistů vybojoval v roce 1986 druhé a v roce 1979, 1981 třetí místo na mistrovství světa.\n"}
{"id": "1292019", "url": "https://cs.wikipedia.org/wiki?curid=1292019", "title": "Daniela Humlová", "text": "Daniela Humlová\n\nDaniela Humlová (* 31. ledna 1970 Praha) je česká filmová producentka a skriptka. Spolupracovala například s režiséry Otakáro Maria Schmidtem na snímku \"Eliška má ráda divočinu\", Janem Svěrákem na oscarovém snímku \"Kolja\" nebo Petrem Kolihou na filmu \"Výchova dívek v Čechách\".\n\nHumlová se podílela na:\n\n"}
{"id": "1292020", "url": "https://cs.wikipedia.org/wiki?curid=1292020", "title": "Marcin Sobala", "text": "Marcin Sobala\n\nMarcin Janusz Sobala (* 10. srpna 1972 Varšava, Polsko) je bývalý polský sportovní šermíř, který se specializoval na šerm šavlí. Polsko reprezentoval v devadesátých letech a na přelomu tisíciletí. Na olympijských hrách startoval v roce 2000 v soutěži jednotlivců a družstev. V roce 1998 získal titul mistra Evropy v soutěži jednotlivců. S polským družstvem šavlistů vybojoval v roce 1999 druhé místo na mistrovství světa a v roce 1998 první místo na mistrovství Evropy.\n"}
{"id": "1292024", "url": "https://cs.wikipedia.org/wiki?curid=1292024", "title": "Cade", "text": "Cade\n\nCade (někdy též cadi) (znak: צ ,ץ) je osmnácté písmeno hebrejské abecedy.\n\nCade znamená hebrejsky „háček na ryby“, čemuž odpovídá i tvar psací kurzívy (viz obrázek). Písmeno též může symbolizovat člověka klečícího před bohem.\n\nVýslovnost v hebrejštině kolísá mezi neznělou alveolární arikátou [IPA 103 (132)], která převažuje u aškenázských židů, a neznělou pharyngealizovanou alveolární frikativou , která se vyskytuje v tradiční výslovnosti Židů přicházejících z arabských zemí. O původnosti té či oné výslovnosti se vedou spory; v běžném styku v Izraeli převažuje výslovnost aškenázská.\n\nPokud má cade u sebe gereš (צ׳), čte se jako neznělá postalveolární afrikáta . V této funkci se vyskytuje pouze u transkripce cizích slov a u přejatých slov.\n\nNachází-li se cade na konci slova, má grafickou podobu ץ, popřípadě ץ׳.\n\nVe svitcích Tóry je písmeno cade v běžné i koncové podobě opatřeno třemi „korunami“.\nV Unicodu je kromě běžné a koncové podoby definováno také písmeno cade s dagešem ().\n\nV Morseově abecedě se pro cade používá kód --. (čárka čárka tečka).\n\nV Braillově písmu má podobu ⠮ \n\nV systému hebrejských číslic má číselný význam 90. Koncovému cade (ץ) je přiřazena hodnota 900, často se však v praxi nahrazuje spojením תת״ק.\n\nVyslovuje se jako neznělá alveolární afrikáta [IPA 103 (132)]. Na konci slova se používá koncová podoba ץ. Varianta s gereš se nepoužívá; pro označení neznělé postalveolární afrikáty se v jidiš používá spřežka טש.\n"}
{"id": "1292025", "url": "https://cs.wikipedia.org/wiki?curid=1292025", "title": "Marcin Koniusz", "text": "Marcin Koniusz\n\nMarcin Krzysztof Koniusz (* 12. září 1983 Sosnovec, Polsko) je bývalý polský sportovní šermíř, který se specializoval na šerm šavlí. Otec Krzysztof Koniusz a strýc Jarosław Koniusz reprezentovali Polsko v šermu šavlí na přelomu osmdesátých a devadesátých let. Polsko reprezentoval v prvních letech jednadvacátého století. Na olympijských hrách startoval v roce 2008 v soutěži jednotlivců a neprošel přes úvodní kolo. V roce 2004 obsadil druhé místo na mistrovství Evropy v soutěži jednotlivců. S polským družstvem šavlistů vybojoval v roce 2004 a 2005 druhé místo na mistrovství Evropy.\n\n"}
{"id": "1292026", "url": "https://cs.wikipedia.org/wiki?curid=1292026", "title": "Ráno v borovicovém lese", "text": "Ráno v borovicovém lese\n\nRáno v borovicovém lese (rusky \"Утро в сосновом лесу\") je obraz ruských malířů Ivana Ivanoviče Šiškina a Konstantina Apollonoviče Savického. Savickij namaloval medvědy, ale sběratel Pavel Treťjakov jeho podpis setřel tak, aby byl autorem obrazu jen jeden z nich, a to Šiškin. Dílo vzniklo v roce 1889. Lesní krajiny byly oblíbeným tématem maleb Ivana Šiškina, který byl od mládí fascinován ruskou přírodou. „Ráno v borovicovém lese“ je další realizací tématu borovicového lesu v slunečním světle, kterému malíř věnoval několik studií.\n\nObraz ukazuje borovicový les osvětlený vycházejícím sluncem. V centru této kompozice je zlomený strom i s kořeny, u kterého se shromáždili čtyři medvědi. Zvířata jsou vyobrazena v různých pózách: dvě jsou na zlomeném stromě, jeden stojí na zadních nohách a pozoruje slunce, poslední sedí vedle spadlého stromu s pootevřenou tlamou a dívá se na 2 medvědy na kmeni. V pozadí je les, který se skládá ze stromů z různých výšek, osvětlených slunečními paprsky procházejí stromy. Šiškin věnoval stromům velkou pozornost, aby zachytil jejich stavbu. Vzhled lesa byl zpoetizován tím, že skrývá fascinaci nedotčenou přírodou.\n\nSpoluautor snímku byl malíř a přítel Ivana Ivanoviče Šiškina, Konstantin Apollonovič Savickij, který namaloval medvědy. Proto byl jeho podpis původně umístěn na plátně vedle tvůrce většinové kompozice. Jednak po nákupu obrazu Pavel Treťjakov setřel podpis Savického a od této chvíle ve většině maleb je autorství přičítáno pouze Šiškinovi. Sběratel svůj čin odůvodnil tím, že idea obrazu, jeho kompozice a tematika byla specifická pro styl Šiškina, což byl důvodem, proč ho Pavel Treťjakov uznal jako hlavního autora malby. Ráno v borovicovém lese je jedním z nejznámějších ruských obrazů ze strany místních umělců.\n"}
{"id": "1292027", "url": "https://cs.wikipedia.org/wiki?curid=1292027", "title": "Serhij Berko", "text": "Serhij Berko\n\nSerhij Berko je bývalý ukrajinský sportovní šermíř, který se specializoval na šerm šavlí. Ukrajinu reprezentoval v devadesátých letech. V roce 1995 vybojoval třetí místo na mistrovství Evropy v soutěži jednotlivců. \n\nME 1995 na eurofencing.org\n"}
{"id": "1292028", "url": "https://cs.wikipedia.org/wiki?curid=1292028", "title": "Bělohradský buk", "text": "Bělohradský buk\n\nBělohradský buk je památný strom - buk lesní ve městě Lázně Bělohrad. Nachází se na okraji zámecké zahrady.\n\n\n"}
{"id": "1292030", "url": "https://cs.wikipedia.org/wiki?curid=1292030", "title": "Jean Levavasseur", "text": "Jean Levavasseur\n\nJean Georges Levavasseur (* 8. června 1924 Chatou – 10. února 1999 Poissy, Francie) byl francouzský sportovní šermíř, který se specializoval na šerm šavlí. Francii reprezentoval ve čtyřicátých a padesátých letech. Na olympijských hrách startoval v roce 1948 a 1952 v soutěži jednotlivců a družstev. V roce 1950 získal titul mistra světa v soutěži jednotlivců. V francouzským družstvem šavlistů vybojoval v roce 1952 bronzovou olympijskou medaili a v letech 1949, 1950 se na mistrovství světa umístil na druhém místě.\n"}
{"id": "1292035", "url": "https://cs.wikipedia.org/wiki?curid=1292035", "title": "Židovský hřbitov v Jaroměři", "text": "Židovský hřbitov v Jaroměři\n\nŽidovský hřbitov se nachází v severní části města Jaroměř, okres Náchod, v Náchodské ulici. Je volně přístupný v rámci otvírací doby městského hřbitova.\n\nHřbitov se datuje od roku 1893 a je součástí městského hřbitova. Dochovalo se na něm 29 náhrobků ve dvou řadách pocházejících od doby založení hřbitova až do druhé světové války. Další náhrobek, patřící MVDr. J. Nettelovi zesnulému v roce 1903, se nalézá mimo židovské oddělení.\n\nO hřbitov se stará pražská židovská obec.\n\n"}
{"id": "1292037", "url": "https://cs.wikipedia.org/wiki?curid=1292037", "title": "Claude Arabo", "text": "Claude Arabo\n\nClaude Arabo (3. října 1937 Nice – 3. července 2013 Villefranche-sur-Mer, Francie) byl francouzský sportovní šermíř, který se specializoval na šerm šavlí. Francii reprezentoval v šedesátých letech. Na olympijských hrách startoval v roce 1960, 1964 a 1968 v soutěži jednotlivců a družstev. V soutěži jednotlivců vybojoval na olympijských hrách 1964 stříbrnou olympijskou medaili. V roce 1962 obsadil třetí místo na mistrovství světa v soutěži jednotlivců. S francouzským družstvem kordistů vybojoval na mistrovství světa v roce 1965, 1966 a 1967 třetí místo.\n"}
{"id": "1292041", "url": "https://cs.wikipedia.org/wiki?curid=1292041", "title": "Jean-François Lamour", "text": "Jean-François Lamour\n\nJean-François Lamour (* 2. února 1956 Paříž, Francie) je bývalý francouzský sportovní šermíř, který se specializoval na šerm šavlí. Francii reprezentoval v sedmdesátých, osmdesátých a devadesátých letech. Na olympijských hrách startoval v roce 1980, 1984, 1988 a 1992 v soutěži jednotlivců a družstev. V soutěži jednotlivců získal na olympijských hrách v roce 1984 a 1988 zlatou olympijskou medaili a v roce 1992 přidal bronzovou olympijskou medaili. V roce 1987 získal titul mistra světa v soutěži jednotlivců. S francouzským družstvem šavlistů vybojoval stříbrnou (1984) a bronzovou (1992) olympijskou medaili a v roce 1987, 1989 obsadil s družstvem třetí místo na mistrovství světa.\n"}
{"id": "1292046", "url": "https://cs.wikipedia.org/wiki?curid=1292046", "title": "Činčila vlnatá", "text": "Činčila vlnatá\n\nČinčila vlnatá (\"Chinchilla lanigera\") je endemický jihoamerický, téměř vyhubený hlodavec žijící na severu Chile podél Andského pohoří. V minulosti byl v rodu činčila rozeznáván pouze jediný druh, který byl po výsledcích z molekulárního výzkumu rozdělen na dva, činčilu vlnatou a činčilu krátkoocasou. Areály obou druhů se v přírodě částečně překrývají, zvířata se příležitostně kříží, ale samčí potomci jsou neplodní.\n\nČinčila vlnatá je podobného vzhledu jako malý králík, bývá od hlavy na konec těla dlouhá 22,5 až 28  cm a průměrně váží 0,5 až 0,8 kg. Dlouhý huňatý ocas mívá asi třetinovou délku těla. Má širokou hlavu, dlouhé uši a velké černé oči. Její silné zadní nohy umožňují rychle běhat a skákat. Na hřbetě je namodralá, šedavě bílá nebo hnědavě šedá, břicho má žlutavě bílé. Charakteristická je její \"plyšová\", velmi hustá a měkká srst. Zatímco lidem z vlasového folikulu vyrůstá jeden vlas, u činčily to bývá více než padesát chlupů. Viditelný pohlavní dimorfismus spočívá ve velikosti, samci jsou větší a delší než samice.\n\nVyskytují se pouze na několika lokalitách v opuštěných, špatně přístupných, vyprahlých oblastech severních chilských And, obvykle v nadmořské výšce 400 až 1650 m. Půda je tam kamenitá nebo písčitá s řídkým výskytem trnitých keřů, sukulentů, kaktusů a s porostem nízkých suchomilných travin. Činčily si tam zřizují úkryty pod kameny nebo ve skalních štěrbinách.\n\nPlachá zvířata žijí v koloniích, které se v minulosti skládaly i ze stovky jedinců, v současnosti bývají až desetkrát menší. Nory si vyhrabávají mezi kořeny rostlin a pod kameny, nebo využívají skalních trhlin. Jsou to noční zvířata, jejich aktivita vrcholí za soumraku a svítání, kdy opouštějí nory a shánějí potravu. Ojediněle lze za slunných dnů spatřit i přes den, jak hbitě lezou a skáčou po skalnatém terénu v okolí nor. Samice jsou dominantním pohlavím a bývají vůči sobě poměrně agresivní, vrčí, cvakají zuby a močí, fyzicky však na sebe neútočí, v době říje se podobně chovaní i k samcům. Jedince chovaného v domácnosti lze navyknout na majitele, s kterým si pak hraje.\n\nJsou to všežravci, živí hlavně tvrdou trávou, mladými výhonky keřů, semeny a ostatní dostupnou vegetací, nepohrdnou ani příležitostně lapeným hmyzem nebo ptačími vejci. Jejich běžná strava je málo výživná a chudá na tekutiny. Při krmení sedí vzpřímeně na zadních nohou a žrádlo si přidržují předními tlapkami.\n\nSamice jsou monogamní a mívají dva vrhy za rok, obvykle v květnu a listopadu. Po 111 dnech březosti se rodí dvě až tři poměrně velká mláďata, která váží 35 gramů, vidí a jsou plně osrstěná. Samice je kojí až dva měsíce a ve věku osmi měsíců se stávají pohlavně dospělá. V přírodě se předpokládá jejich průměrný věk okolo 10 let, v zajetí někteří jedinci žijí i 20 roků. Z přirozených nepřátel je nejvíce ohrožují lišky a sovy.\n\nVe volné přírodě byla ještě počátkem 19. století početným druhem, s nástupem osídlování tamní krajiny začala být lovena pro maso a příležitostně i kožešiny. S příchodem 20. století se kožešina stála módní záležitosti a činčily začaly být ve velkých počtech lovené a také lapané a odvážené na kožešinové farmy. Uvádí se, že v létech 1895 až 1921 bylo z Chile vyvezeno více než tři milióny kožešin a živých zvířat.\n\nNelegálním lovem a ničením přirozeného prostředí, vypalováním a mýcením tamních keřů za účelem rozšíření pastvin pro skot a kozy, se jejich stavy v polovině 20. století natolik snížily, že byly činčily považované za téměř vymizelé. V Chile je jejich lov i vývoz živých zvířat již od roku 1929 zakázán, ale na odlehlých územích je zákaz pramálo vynucován.\n\nRoku 1977 byla činčila vlnatá zařazena do CITES I a v roce 1983 byla zřízená speciální rezervace na jejich ochranu Reserva nacional Las Chinchillas, ve které žije asi polovina z celkové současné populace. V roce 2016 odhadoval IUCN jejich celkový počet na 5350 zvířat a předpovídá dále jejich pokles. Je proto na stránkách IUCN vyhodnocená jako ohrožený druh (EN).\n\n"}
{"id": "1292049", "url": "https://cs.wikipedia.org/wiki?curid=1292049", "title": "Jean-Philippe Daurelle", "text": "Jean-Philippe Daurelle\n\nJean-Philippe Daurelle (* 28. prosince 1963 Antony, Francie) je bývalý francouzský sportovní šermíř, který se specializoval na šerm šavlí. Francii reprezentoval v osmdesátých a devadesátých letech. Na olympijských hrách startoval v roce 1992 a 1996 v soutěži jednotlivců a družstev. V roce 1999 obsadil třetí místo na mistrovství světa v soutěži jednotlivců a v roce 1992, 1995 obsadil druhé místo na mistrovství Evropy. S francouzským družstvem šavlistů vybojoval v roce 1992 bronzovou olympijskou medaili a v roce 1997, 1999 získal s družstvem titul mistra světa.\n"}
{"id": "1292050", "url": "https://cs.wikipedia.org/wiki?curid=1292050", "title": "Hilda Pollak-Karlín", "text": "Hilda Pollak-Karlín\n\nHildegarda Pollak se narodila 2. listopadu 1874 ve Vídni v rodině Maxmiliána Kotányiho a jeho ženy Henrietty rozené Deutsch. Umělecké vzdělání patrně získala u profesorů Imre Révésze a Christiana Landenbergera. Po studiích byla činná převážně ve Vídni, kde se účastnila výstav \"\"Genossenschaft der bildenden Künstler Wiens\"\" ve vídeňském \"\"Künstlerhausu\"\" a obesílala výstavy \"\"Hagenbundu\"\". V této etapě její malířské tvorby převažovaly impresionisticky laděné žánry, ale rovněž vytvářela i realistické portréty. Své dílo bylo prodchnuté theosofií a Steinerovskou antroposofií. Své kompozice často zpracovávala i v textilních kreacích. Navrhovala především koberce a další interiérové textilie využívající hojně výšivky. Kromě vlastní práce zároveň vyučovala na škole kresby a malby pro ženy na \"\"Kunstschule für Frauen und Mädchen\"\", kterou také sama založila. V prosinci roku 1912 uzavřela ve Vídni sňatek s pražským malířem Richardem Pollakem, který si podle místa narození připojil ke svému příjmení přízvisko Karlín. Od této doby se zdržovala častěji v Praze.\n\nV roce 1914 přesídlila do švýcarského Dornachu, kde se podílela na kreativním životě Steinerovy antroposofické kolonie. Založila zde například tradici malovaných programů a podílela se na výmalbě kupolí první dřevěné stavby Goetheana navržené Steinerem. Do Prahy se Hilda i s manželem vrátila počátkem roku 1920. Ze Steinerovou kolonií i nadále udržovali kontakt a ve 30. letech ještě v Dornachu společně s manželem vystavovali. V červenci roku 1942 odjeli manželé Pollakovi s transportem do Terezína a 19. října téhož roku byli Hilde a Richard deportováni do vyhlazovacího tábora v Treblince a tam byli zavražděni.\n\n"}
{"id": "1292051", "url": "https://cs.wikipedia.org/wiki?curid=1292051", "title": "Damien Touya", "text": "Damien Touya\n\nDamien Michel Touya (* 23. dubna 1975 La Rochelle, Francie) je bývalý francouzský sportovní šermíř, který se specializoval na šerm šavlí. Bratr Gaël Touya a sestra Anne-Lise Touyaová reprezentoval Francii v šermu šavlí. Francii reprezentoval v devadesátých letech a v prvních letech jednadvacátého století. Na olympijských hrách startoval v roce 1996, 2000 a 2004 v soutěži jednotlivců a družstev. V soutěži jednotlivců vybojoval na olympijských hrách 1996 bronzovou olympijskou medaili. V roce 1999 získal v soutěži jednotlivců titul mistra světa a v roce 1996 titul mistra Evropy. S francouzským družstvem šavlistů vybojoval zlatou (2004) a stříbrnou (2000) olympijskou medaili. V roce 1997 a 1999 vybojoval s družstvem první místo na mistrovství světa a v roce 1999 první místo na mistrovství Evropy.\n"}
{"id": "1292053", "url": "https://cs.wikipedia.org/wiki?curid=1292053", "title": "Mathieu Gourdain", "text": "Mathieu Gourdain\n\nMathieu Gourdain (* 4. května 1974 Vernon, Francie) je bývalý francouzský sportovní šermíř, který se specializoval na šerm šavlí. Francii reprezentoval v devadesátých letech a v prvních letech jednadvacátého století. Na olympijských hrách startoval v roce 2000 v soutěži jednotlivců a družstev. V soutěži jednotlivců vybojoval stříbrnou olympijskou medaili. V roce 2001 obsadil třetí místo na mistrovství světa v soutěži jednotlivců a v roce 1996 druhé místo na mistrovství Evropy. S francouzským družstvem šavlistů vybojoval v roce 2000 stříbrnou olympijskou medaili. V roce 1997 a 1999 vybojoval s družstvem první místo na mistrovství světa a v roce 1999 první místo na mistrovství Evropy.\n"}
{"id": "1292054", "url": "https://cs.wikipedia.org/wiki?curid=1292054", "title": "Julien Pillet", "text": "Julien Pillet\n\nJulien Pillet (* 28. září 1977 Dijon, Francie) je bývalý francouzský sportovní šermíř, který se specializoval na šerm šavlí. Francii reprezentoval v devadesátých letech a v prvních letech jednadvacátého století. Na olympijských hrách startoval v roce 2000, 2004 a 2008 v soutěži jednotlivců a družstev. V soutěži jednotlivců obsadil na olympijských hrách 2008 čtvrté místo. V roce 2001 a 2002 obsadil druhé místo na mistrovství světa v soutěži jednotlivců a v roce 2001 a 2009 obsadil druhé místo na mistrovství Evropy. S francouzským družstvem šavlistů vybojoval dvě zlaté (2004, 2008) a jednu stříbrnou (2000) olympijskou medaili. V roce 1999 a 2006 vybojoval s družstvem první místo na mistrovství světa a v roce 1999 první místo na mistrovství Evropy.\n"}
{"id": "1292055", "url": "https://cs.wikipedia.org/wiki?curid=1292055", "title": "Nicolas Lopez", "text": "Nicolas Lopez\n\nNicolas Lopez (* 4. listopadu 1980 Tarbes, Francie) je bývalý francouzský sportovní šermíř, který se specializoval na šerm šavlí. Francii reprezentoval v prvních letech jednadvacátého století. Na olympijských hrách startoval v roce 2008 v soutěži jednotlivců a družstev. V soutěži jednotlivců získal stříbrnou olympijskou medaili. V roce 2005 obsadil třetí místo na mistrovství Evropy v soutěži jednotlivců. S francouzským družstvem šavlistů vybojoval v roce 2008 zlatou olympijskou medaili a v roce 2006 vybojoval s družstvem titul mistra světa.\n"}
{"id": "1292056", "url": "https://cs.wikipedia.org/wiki?curid=1292056", "title": "Boris Sanson", "text": "Boris Sanson\n\nBoris Sanson (* 7. prosince 1980 Bordeaux, Francie) je bývalý francouzský sportovní šermíř, který se specializoval na šerm šavlí. Francii reprezentoval v prvních letech jednadvacátého století. Na olympijských hrách startoval v roce (2004) a v roce 2008 v soutěži jednotlivců a družstev. V soutěži jednotlivců postoupil na olympijských hrách do osmifinále. V roce 2003 obsadil třetí místo na mistrovství Evropy v soutěži jednotlivců. S francouzským družstvem šavlistů vybojoval v roce 2008 zlatou olympijskou medaili. Členem francouzského olympijského družstva šavlistů byl již v roce 2004, ale jako náhradník do soutěží nezasáhl a zlatou olympijskou medaili fyzicky nezískal. V roce 2006 vybojoval s družstvem titul mistra světa.\n"}
{"id": "1292057", "url": "https://cs.wikipedia.org/wiki?curid=1292057", "title": "Vincent Anstett", "text": "Vincent Anstett\n\nVincent Anstett (* 26. července 1982 Strasbourg, Francie) je francouzský sportovní šermíř, který se specializuje na šerm šavlí. Francii reprezentuje od roku 2005. Na olympijských hrách startoval v roce (2008) a v roce 2016 v soutěži jednotlivců. V soutěži jednotlivců postoupil na olympijských hrách 2016 do čtvrtfinále. V roce 2016 obsadil druhé místo na mistrovství Evropy v soutěži jednotlivců. S francouzským družstvem šavlistů vybojoval v roce 2006 titul mistra světa. Na olympijských hrách 2008 byl členem zlatého francouzského družstva šavlistů, ale jako náhradník do soutěží nezasáhl a zlatou olympijskou medaili fyzicky nezískal.\n"}
{"id": "1292058", "url": "https://cs.wikipedia.org/wiki?curid=1292058", "title": "Boladé Apithy", "text": "Boladé Apithy\n\nBoladé Apithy (* 21. srpna 1985 Dijon, Francie) je francouzský sportovní šermíř, který se specializuje na šerm šavlí. Francii reprezentuje od roku 2008. Na olympijských hrách startoval v roce 2012 v soutěži jednotlivců a neprošel přes úvodní kolo. V roce 2011 a 2012 obsadil druhé místo na mistrovství Evropy v soutěži jednotlivců. S francouzským družstvem šavlistů vybojoval v roce 2008 druhé místo na mistrovství Evropy. \n"}
{"id": "1292059", "url": "https://cs.wikipedia.org/wiki?curid=1292059", "title": "Kebra Nagast", "text": "Kebra Nagast\n\nKebra Nagast, také \"Kebra Negast\" nebo \"Kebre Nagast\" (vjazyce ge'ez ክብረ ነገሥት, doslova \"Sláva králů\") je základní památka staré etiopské literatury. Je kronikou dynastie Šalomounovců od Adama až po Aksumské království. V monarchistické Etiopii se \"Kebra Nagast\" vyučovala ve školách jako zdroj historických faktů, Etiopská pravoslavná církev i hnutí rastafariánů ji považují za svatou knihu.\n\nKniha má 117 kapitol, psaných ve formě učené disputace biskupů o tom, v čem spočívá sláva králů. Podle legendy byla napsána ve 4. století v koptštině a přes arabštinu přeložena do jazyka ge'ez, za hlavního autora je pokládán církevní otec Řehoř Divotvůrce. V knize se spojuje genealogie etiopských panovníků s pasážemi převzatými z Bible, apokryfních spisů, Talmudu i Koránu. Klíčovou roli v ní hraje africká panovnice Makeda (v evropských pramenech známá jako královna ze Sáby), která v Jeruzalémě navštívila moudrého krále Šalomouna. Ten ji lstí svedl a zplodil s ní syna Menelika, který pak přinesl Archu úmluvy do Etiopie a založil zde Šalomounovskou dynastii. Dále se v kronice popisuje ukřižování Ježíše Krista, přijetí křesťanského náboženství obyvateli Etiopie a první nikajský koncil, spis končí proroctvím, že Etiopie se stane nástupcem Říma v roli nejvýznamnějšího státu na světě.\n\nPodle skeptického výkladu vznikla \"Kebra Nagast\" ve 14. století poté, co král Jekuno Amlak roku 1270 svrhl kúšitskou dynastii Zagwe a prohlásil se nástupcem Šalomouna. Jako ideologický manifest nové vlády byla sepsána tato kronika, dokazující její historickou předurčenost.\n\nDo Evropy přinesl zprávy o tomto rukopisu portugalský misionář Francisco Alvarez, ve své době byl vnímán jako důkaz existence říše Kněze Jana. Překlad knihy do angličtiny byl pořízen roku 1813 na základě exempláře, který přinesl James Bruce.\n\n"}
{"id": "1292062", "url": "https://cs.wikipedia.org/wiki?curid=1292062", "title": "Bohuslav Trojan", "text": "Bohuslav Trojan\n\nBohuslav Trojan (* 13. září 1946 Čáslavice) je český spisovatel a prozaik. Mimo svou literární tvorbu se profiloval v knižním trhu i jako soukromý podnikatel, nakladatel, knihkupec a ředitel společnosti \"Morava distri\" specializované na distribuci knih.\n\nIng. Bohuslav Trojan se narodil v Čáslavicích u Třebíče. Po maturitě na třebíčském gymnáziu vystudoval provozně ekonomickou fakultu Vysoké školy zemědělské v Brně, kterou absolvoval ziskem akademického titul inženýr ekonom. \n\nNásledně pracoval řadu let jako ekonom družstva a vedoucí výpočetního střediska. Od roku 1985 byl zaměstnán jako vedoucí oblastního střediska Dílo, podniku Českého fondu výtvarného umění. \n\nPo sametové revoluci se stal soukromým nakladatelem, knižním distributorem a knihkupcem. V roce 1990 založil nakladatelství \"Ing. Bohuslav Trojan\" a firmu \"Morava distri\" zaměřenou na distribuci knih. Tato společnost zajišťovala dodávky knih pro velký okruh prodejen na jihovýchodní Moravě. Současně podnikal jako knihkupec a majitel knižního velkoobchodu. V devadesátých letech 20.. století vlastnil řetězec knihkupectví v Novém Městě na Moravě, Třebíči, Telči, Žďáru nad Sázavou a Pelhřimově. V Brně navíc provozoval knihkupectví v ulicích Šumavské a na Plachtách. \n\nOd roku 2005 se věnuje psaní na volné noze jako spisovatel, prozaik, povídkář a novelista.\n\nSvou literární dráhu začínal Bohuslav Trojan v šedesátých letech 20. století psaním krátkých povídek lyrického ladění. V počátcích své tvorby projevoval imaginativní invenci a v dílech je patrný melancholický, senzitivní a snivý naturel. Netíhl nikdy k dramatickým příběhům, překotným dějovým zápletkám či rozmáchnutému epickém vypravěčství, jeho hlavní síla spočívala spíše v hluboké meditativní sebereflexi a hájemství snové fantazie. V mládí ho silně ovlivnila četba Franze Kafky, jeho próz \"Zámek\" a \"Proměna\" a dramatiků absurdního divadla. Zároveň jej silně poznamenal krajový svéráz a spiritualita třebíčského regionu. Navštěvoval Starou Říši, kde působil Josef Florian a v období mezi dvěma světovými válkami též katoličtí autoři Bedřich Fučík, Jakub Deml, Jan Zahradníček a Jaroslav Durych. Stal se členem Společnosti Franze Kafky a angažoval se v Obci spisovatelů.\nJeho první sbírka povídek \"Proč ulovit chřástala\" (1983) prozrazovala inspiraci v četbě Franze Kafky, absurdní prózy Petera Weisse a soudobé literatury absurdna. Jeho ústředním hrdinou byl senzitivní introvert, který se podvědomě vzpíral stereotypní banalitě okolního nesmyslně institucionalizovaného prostředí. Motivy povídek vycházely ze subjektivních zážitků nitra zraňovaného nechápavým okolím. Životní pocit duchovní krize se ještě více prohloubil v druhé knížce \"Život na spadnutí.\" Snové touhy mladistvého rozpuku tu už narážely na drsnou realitu a stavěly ho před soud bilancování plného pochyb a nejistot. \n\nTřetí próza \"Přeměna světa\" (1990) byla v nakladatelství Československý spisovatel připravena do tisku, ale šla do stoupy, aby uvolnila prostor disidentům. Vyšla jako jeden z prvních edičních počinů jeho nakladatelství Ing. Bohuslav Trojan. V bouřlivých 90. letech Trojana pohltilo podnikání v knižní distribuci, velkoobchodě i maloobchodě. Nepříznivé podmínky mladé nakladatele odrazovaly, a proto další tří knížky vyšly v režii tišnovského nakladatelství \"Sursum\". \n\nJejich středobodem byl Komenského a Durychův leitmotiv duchovního bloudění, reflexe muže středního věku balancujícího mezi podnikatelským úspěchem a citovými vztahy k mladší ženě. Autorova nostalgická meditace se neustále pohybovala na hraně očekávání a depresivní beznaděje. Prodírala se tupou všednodenní banalitou a rámcovala její střípky metafyzikou biblického mýtu. Klíčovým motivem tu byl věčný koloběh bytí a biblická průpověď \"vanitas vanitatum et omnia vanitas\": „Žijeme, chodíme, spíme, umřeme. Zůstávají věci, které nás připomínají, zůstávají fotografie, které blednou, zůstávají příhody, které se k nám vážou (…) Jsme vrženi do života a na vodní hladině se dělají kola. Je to jen okamžik v nekonečném bezbřehém moři času, v nekonečných prostorách vesmíru. Miliony milionů takových okamžiků. Světlo letí rychlostí tři sta tisíc kilometrů za vteřinu. Jaká vzdálenost je to za minutu, za hodinu, za den, za rok, za sto roků? To konce nemá. Je svět podvodní a vzduch, který dýcháme, svět náš vezdejší. A neuveď nás v pokušení. Je něco, co je nepoznatelné. Marnost nad marnost. Všechny řeky tečou do moře a moře se nepřeplní, všechny věci jsou tak únavné, že se to ani vypovědět nedá. Jsme jen malé částice věčného koloběhu.“\n\nLiterární ozvěny kráčí opožděně za životními kroky a u Trojana dospěly k vrcholu v popřevratových románech z podnikatelského prostředí. Román \"Jsme každý jinde\" (2017) podával autobiografickou zpověď událostí, jež vedly k pádu zahnívajících poměrů koncem 80. let a spustily hektickou „zlatokopskou horečku“ podnikání v dalším desetiletí. Osou dramatického konfliktu byl vztah  vypravěče Viktora k čilejšímu kamarádovi Jardovi ze studentských let. Před privatizacemi se profiloval jako stranicky prodejný ředitel pobočky státní banky, zatímco Viktor tiše a nespokojeně reptal v opozici. Za úsvitu podnikatelského jara 90. let oba začali snovat „nový podnikatelský příběh“. Jarda zprivatizoval pivovar a motel, topil se v přepychu a ztělesňoval Klausovu filosofii „dravé privatizace“. Viktor zatím založil skromnější grafické studio a živil se poctivým podnikáním. Po nadějném jaru je stihl na přelomu tisíciletí střízlivý podzim, oba se nechali vyplatit z větších firem svými společníky a podnikali v menším měřítku. Zjistili, že „zaměstnanec je tvůj dobře placený nepřítel.“ Jarda  se topil v dluzích jako mafiánský majitel motorestu a bordelu, zatímco Viktor se spokojil s menším knihkupectvím. Svou existenční situaci kvitoval mottem „Jsme každý jinde“ a shrnul povahové protiklady slovy: „Jarda se vydal za kariérou, já se protloukal na obyčejných postech stále jednou nohou v nějakém provozu, já byl blíž skutečné práci, on ve štábu, kde se kuly pikle.“\n\nNad celým dějem románu se snáší temný soumrak dobového astrálního blouznění, jehož nálady nejlépe tlumočila postava Lojzy,  majitele mlýna a penzionu. Vypadal jako zpustošený „zarostlý hipiesák“, smolil děsivé horory a působil jako zanícený sensibil, esoterik, proutkař a psychotronik. Zapadal dobře do Trojanovy kroniky soumračného „podnikatelského baroka“. Rámcově se shodoval i s Jardovým hodnocením epochy: „Z našeho národního hospodářství zbyl akorát ten zkurvenej rozkradenej stát.“ „To se teď tak dělá, všechno zbořit, srovnat se zemí, zatlouci do země, odstranit z povrchu země a postavit panelák. I když paneláky už se nestaví,  ale to myslím obrazně, vše totalitní musí pryč a místo toho za miliardu něco nového, ošizeného, předraženého, zkorumpovaného.“ Na bezvýchodném vyznění doby se podílelo i tragické onemocnění Viktorovy manželky na akutní leukémii. S koncem harmonického láskyplného soužití se mu zhroutil všechen svět. V tomto punktu Viktor uťal svou trýznivou výpověď a začal psát řádky nového románu své tvůrčí dilogie pod názvem \"Venku prší\" (2017). Bloumal marně ulicemi a hledal v davu prchající chiméru, ladné křivky své zesnulé choti. Pokoušel se ji dohonit, sevřít její dlaň, políbit na čelo a prohodit pár slov, a brzy seznal omyl. Snažil se ho napravit omluvou, pozváním na drink a výměnou čísla telefonu s novou známostí. Rozehrával jako zkušený šachista seznamovací partie s Olgou, Hankou a Šárkou, a až ta poslední se stala jeho další životní stálicí. \n\nZměna dobových nálad na přelomu tisíciletí se odrazila v názorových proměnách psychotronika Lojzy, který teď založil hnutí \"Ligy proti zlu\" a začal hlásat ideje sociální spravedlnosti. Podobným politickým směrem se začala ubírat i „agilní rusovláska“ Sanchezová se svým přítelem Knedlou, kteří se domáhali vydání „románu o Juanu Majstrovi alias Fidelu Castrovi“. Ukazovalo to, že se s objevením Blairovy „třetí cesty“ sektářské blouznění temné apokalyptické hermetiky začalo ubírat cestou utopií jasnějšího chiliasmu a milénialismu. Trojan byl zván na slety jejich „stranického kongresu“, ale větší sympatie ho poutaly k profesorovi, který v regálech jeho krámku hledal duchovní spřízněnce Josefa Váchala. Oba hledali temnou energii kdesi v zásvětí: „Jak je to se smrtí?  … Možná o tom může vyprávět světlo pronikající tam odtud.“ Trojan svou dilogií navazoval na pocity alienace z mládí, trpěl odcizením v záplavě absurdnosti všedního světa a hluché banality hmotné skutečnosti. Hledal z ní zoufale únik v meditativní samotě a spirituální reflexi. Cítil se v ní cizincem, mimozemšťanem uvízlým ve vězení pozemského bezdomoví. Svým srdcem ji odmítal jako upsanec říše duchovna. \n\nTrojanovo  místo v literárním kontextu je momentálně někde v opomíjeném popředí tvůrců mimo hlavní módní proudy. Ale až bude literární historie jednou provádět audit skutečných hodnot, které umělecky ztvárnily naši dobu věrnými tahy štětce, může se díky své literární poctivosti a bravurně zvládnutým dialogům bezpochyby posunout někam více do čela.  \n\n\n"}
{"id": "1292065", "url": "https://cs.wikipedia.org/wiki?curid=1292065", "title": "Togučin", "text": "Togučin\n\nTogučin () je město v Novosibirské oblasti v Ruské federaci. Při sčítání lidu v roce 2010 tu žilo 21 900 obyvatel.\n\nTogučin leží v jihovýchodní části Západosibiřské roviny na řece Ině, pravém přítoku Obu. Od Novosibirsku, správního střediska oblasti, je Togučin vzdálen přibližně 125 kilometrů východně.\n\nTogučin vznikl v roce 1867, ale prudce se začal rozvíjet až v roce 1929 s výstavbou železnice z Novosibirsku do Novokuzněcku. Městem je od roku 1945.\n"}
{"id": "1292067", "url": "https://cs.wikipedia.org/wiki?curid=1292067", "title": "Univerzita Cergy-Pontoise", "text": "Univerzita Cergy-Pontoise\n\nUniverzita Cergy-Pontoise, francouzsky plným názvem \"Université de Cergy-Pontoise\" je francouzská vysoká škola, která se specializuje na přírodní vědy. Hlavní sídlo školy se nachází v Cergy-Pontoise. Ve školním roce 2016/2017 měla škola celkem 16000 studentů.\n\nUniverzita spolupracuje usměrňuje „Sciences Po Saint-Germain-en-Laye“ (ve spolupráci s Univerzita Versailles Saint Quentin en Yvelines).\n"}
{"id": "1292068", "url": "https://cs.wikipedia.org/wiki?curid=1292068", "title": "Ondřej Houda", "text": "Ondřej Houda\n\nOndřej Houda (* 29. září 1974) je bývalý český fotbalista, záložník.\n\nV české lize hrál za FK Chmel Blšany. Nastoupil ve 5 ligových utkáních. V nižších soutěžích hrál i za FC BS Vlašim, FK Švarc Benešov, 1. FC Brümmer Česká Lípa, SK Spolana Neratovice, v Rakousku za ASV Schrems a za SK Posázavan Poříčí nad Sázavou.\n\n\n"}
{"id": "1292069", "url": "https://cs.wikipedia.org/wiki?curid=1292069", "title": "Seznam pomníků obětem první světové války v okrese Pardubice", "text": "Seznam pomníků obětem první světové války v okrese Pardubice\n\nSeznam pomníků obětem první světové války v okrese Pardubice shromažďuje fotografie a další informace o pomnících obětem první světové války nacházejících se v okrese Pardubice. V prvním sloupci je název obce (města nebo vesnice), ve které se pomník nachází. Následuje ilustrační fotografie, odkaz na galerii fotografií pomníku v commons, geografické souřadnice pomníku, autor (pokud je znám) a typ pomníku. Typy pomníků mohou být následující: pomník, socha, deska, kaple. Některé pomníky jsou spojeny s pomníky obětem II. světové války, jiné připomínají pouze oběti I. světové války.\n"}
{"id": "1292071", "url": "https://cs.wikipedia.org/wiki?curid=1292071", "title": "Kazbek Kilov", "text": "Kazbek Kilov\n\nKazbek Kilov (* 23. ledna 1992) je ruský zápasník klasik balkarské národnosti, který od roku 2010 reprezentuje Bělorusko. Olympijskému zápasu se věnuje od svých 12 let. V 15 letech si ho z Nalčiku do Moskvy stáhl trenér Erik Zadichanov. V roce 2010 přijal nabídku startovat za Bělorusko.\n\n\n"}
{"id": "1292073", "url": "https://cs.wikipedia.org/wiki?curid=1292073", "title": "Radik Kulijev", "text": "Radik Kulijev\n\nRadik Kulijev (* 10. července 1992) je ruský-dagestánský zápasník klasik lezginské národnosti, který od roku 2014 startuje za Bělorusko. Pochází z Dagestánské obce Kuruš obývané převážně Lezgy. V roce 2014 využil kontaktů na zápasníky rodáky žijící v Bělorusku – trenér Malik Eskendarov, Alim Selimov, Džavid Gamzatov a od roku 2014 startuje za Bělorusko v klasickém stylu zápasu.\n\n\n"}
{"id": "1292075", "url": "https://cs.wikipedia.org/wiki?curid=1292075", "title": "Arťom Surkov", "text": "Arťom Surkov\n\nArťom Olegovič Surkov (* 15. října 1993 Saransk, Rusko) je ruský zápasník klasik. Zápasení se věnuje od svých 7 let v Saransku. V ruské reprezentaci se pohybuje od roku 2012 v lehké váze do 66 kg. V roce 2015 se třetím místem na mistrovství světa kvalifikoval na olympijské hry v Riu, ale při ruském mistrovství v roce 2016 prohrál ve finále s Islambekem Albijevem a přišel o olympijskou nominaci.\n\n\n"}
{"id": "1292077", "url": "https://cs.wikipedia.org/wiki?curid=1292077", "title": "Alena Schillerová", "text": "Alena Schillerová\n\nAlena Schillerová (* 18. března 1964 Brno) je česká právnička, od prosince 2017 ministryně financí ČR v první i druhé Babišově vládě (tento post zastává jakožto první žena v historii České republiky) a od dubna 2019 místopředsedkyně druhé vlády A. Babiše. Předtím byla od ledna 2016 do prosince 2017 náměstkyně ministra financí ČR, nestranička za hnutí ANO 2011.\n\nVystudovala obor právo na Právnické fakultě Masarykovy univerzity (promovala v roce 1986). Na téže fakultě pak o dva roky později uspěla v rigorózním řízení a získala titul JUDr. Dálkově pak ještě na PrF MU vystudovala doktorský obor správní a zemědělsko-družstevní právo, v roce 2000 získala titul Ph.D.\n\nPracovní kariéru ve finanční správě začala v roce 1991 jako právnička na Finančním úřadu Brno-venkov, kde se pak v roce 1994 stala vedoucí právního a exekučního oddělení. V letech 1995 až 2006 byla zástupkyní ředitele Finančního úřadu Brno-venkov, mezi roky 2006 a 2012 pak přímo ředitelkou. Krátce pak pracovala jako zástupkyně ředitele a vedoucí Odboru metodiky a výkonu daní Finančního úřadu pro Jihomoravský kraj (2013 až 2014) a ředitelka Odboru právního a daňového procesu Generálního finančního ředitelství (2014 až 2015).\n\nExterně spolupracuje s Právnickou fakultou Masarykovy univerzity, od roku 2009 je členkou vědecké rady Fakulty podnikatelské VUT v Brně. Věnuje se také přednáškové činnosti pro odbornou veřejnost a Komoru daňových poradců ČR.\n\nJejí dcera Petra Rusňáková je brněnskou radní za hnutí ANO. Zeť David Rusňák, bývalý člen, sponzor hnutí ANO a zakladatel společnosti DRFG, byl vyšetřován v případu zneužívání informací z policejních databází. Jeho stíhání však bylo podmíněně zastaveno.\n\nDne 1. ledna 2016 byla jmenována odbornou náměstkyní ministra financí ČR pro daně a cla (na tomto postu nahradila Simonu Hornochovou). Do povědomí veřejnosti se dostala zejména v souvislosti se zaváděním EET, jehož legislativní a technickou přípravu měla na starosti. Prioritou Aleny Schillerové v pozici náměstkyně byla také příprava zcela nového zákona o dani z příjmu, který společně s projektem samovyměření a daňového portálu hodlalo Ministerstvo financí představit do konce roku 2017.\n\nV souvislosti s vládní krizí v květnu 2017 ohledně korunových dluhopisů ministra financí ČR a jeho ovlivňování médií se o ní spekulovalo jako o možné nástupkyni po Andreji Babišovi v čele Ministerstva financí ČR. Ten ji dokonce premiérovi Bohuslavu Sobotkovi oficiálně navrhnul. Premiér její nominaci však odmítnul s tím, že nevěří v její nestrannost v souvislosti s vyšetřováním korunových dluhopisů.\n\nNa přelomu listopadu a prosince 2017 se stala kandidátkou na post ministryně financí ČR ve vznikající první vládě Andreje Babiše. Dne 13. prosince 2017 ji prezident Miloš Zeman do této funkce jmenoval. Krátce po svém nástupu na ministerstvo odvolala z funkce svého náměstka Ondřeje Závodského. Ten oznámil, že zváží případné právní kroky. Server Neovlivní.cz poukázala na skutečnost, že jeho podřízení pracovali na stanovisku, zda bylo v pořádku, že Schillerová užívala služební byt finanční správy a platila za něj v centru Prahy pět tisíc měsíčně.\n\nNa konci června 2018 ji Andrej Babiš opět navrhl na post ministryně financí ČR ve své druhé vládě a dne 27. června 2018 ji prezident Miloš Zeman do této vlády jmenoval. Dne 30. dubna 2019 se navíc stala místopředsedkyní druhé vlády Andreje Babiše pro ekonomiku a finance.\n\n"}
{"id": "1292078", "url": "https://cs.wikipedia.org/wiki?curid=1292078", "title": "Václav Jan Frierenberger", "text": "Václav Jan Frierenberger\n\nJan Václav Josef Frierenberger, německy Johann Wenzel Joseph Ritter von Frierenberger (2. září 1759, Český Krumlov – 11. února 1823, Kroměříž) byl generál armády rakouského císařství z období napoleonských válek.\n\nJako syn důstojníka se již v mládí rozhodl pro službu v armádě, prošel rakousko-tureckými válkami a v roce 1790 je uváděn již v hodnosti kapitána.\nJeho otec major Josef Frierenberger byl 21.10.1762 vyznamenán Vojenským řádem Marie Terezie.\nPo bitvě u Slavkova byl stejně jako jeho otec 28.05.1806 dekorován nejvyšším rakouským vojenským vyznamenáním - rytířským křížem Vojenského řádu Marie Terezie\n(představovalo to i nárok na doživotní šlechtický titul rytíř (Ritter) a případně se mohl nositel domáhat i dědičného titulu svobodného pána) a v následujícím roce byl povýšen na podplukovníka a v roce 1809 na plukovníka.\nNásledně byl 27.04.1813 povýšen na generálmajora. V bitvě u Drážďan byl dne 26. srpna 1813 těžce zraněn a velení dělostřelectva po něm převzal generál Friedrich Karl von Langenau (1782-1840). Následně byl \nruským carem Alexandrem vyznamenán ruským řádem sv. Anny. V lednu roku 1820 byl penzionován a poslední roky života prožil v Kroměříži. Byl pohřben na starém kroměřížském hřbitově.\n\nDne 2. prosince 1995 byl odhalen kamenný pomník s trčící dělovou hlavní při olomoucké silnici za Starou poštou dále na Rousínov (), který vybudovala Československá napoleonská společnost spolu s Baterii Austerlitz. \nPomník je věnován dvěma rakouským dělostřeleckým bateriím, které pod velením majora Václava Jana Frierenbergera kryly ústup ruského sboru generála Bagrationa v závěru bitvy. \n\nV roce 1936 byl ze starého hřbitova v místech dnešního Bezručova sadu přenesen na vsypovou loučku při vstupu na městský hřbitov pomník (), \nkterý nechala v roce 1823 zbudovat na hrobě svého manžela jeho žena. Empírový památník (nemovitá Kulturní památka České republiky s číslem 101308) má podobu truchlící ženy opírající se o podstavec nesoucí zlomený kanelovaný dórský sloup a je na všech čtyřech stranách dříku podstavce opatřen německými nápisy. \n\nNápis na čelní straně pod reliéfním erbem\nZde odpočívá Václav, rytíř z Frierenbergru, generálmajor c.k. dělostřelectva, nositel vojenského řádu Rytířského kříže Marie Terezie a ruského carského řádu Svaté Anny 1.třídy, který ukončil svou pozemskou kariéru dne 11.02.1823 ve věku šedesát čtyři let.\nPohledová pravá strana\nŘád Marie Terezie zdobil hruď tohoto šlechetného válečníka od r. 1805, kdy jím byl jako major vyznamenán za bitvu u Slavkova. Ruský řád Sv. Anny 1. stupně pak získal r. 1813 za zásluhy v bitvě u Drážďan v hodnosti generálmajora.\nPohledová levá strana\nTohoto ctnostmi oplývajícího smrtelníka zdobila zbožnost a nelíčená dobrota srdce. Byl z nejbdělejších válečníků věrně oddaný domu Nejjasnějšího arcivévody, kterému horlivě sloužil 47 let. Dobrý syn, upřímný přítel a milující manžel.\nZadní strana\nNa věčnou vzpomínku věnuje tento prostý památník jeho hluboce zarmoucená manželka. Ó, křesťanský poutníku, zastav se, neboť vstupuješ na místo posledního odpočinku statečného bojovníka a pamatuj na něj v modlitbě.\n\n"}
{"id": "1292084", "url": "https://cs.wikipedia.org/wiki?curid=1292084", "title": "Kristijan Fris", "text": "Kristijan Fris\n\nKristijan Fris (* 21. dubna 1984 Senta, Jugoslávie) je srbský zápasník klasik maďarské národnosti.\n\nZápasení v klasickém stylu se věnuje od 12 let. Jeho domovským klubem je Proletor v Zrenjaninu. V roce 2003 se poprvé objevil v seniorské reprezentaci Srbska a Černé Hory v bantamové váhové kategorii do 55 kg. V roce 2007 se jako reprezentant samostatného Srbska třetím místem na mistrovství světa kvalifikoval na olympijské hry v Pekingu, kde postoupil do druhého kola. V roce 2012 nestihl olympijskou kvalifikaci kvůli dopingovému nálezu z roku 2010. V roce 2016 se na dubnové olympijské kvalifikaci před domácím publikem kvalifikoval na olympijské hry v Riu, kde neprošel přes úvodní kolo.\n\nV červnu 2010 měl s kolegou z reprezentace Radomirem Petkovićem pozitivní dopingový nález na diuretikum a dostal dvouletý zákaz startu.\n\n\n"}
{"id": "1292085", "url": "https://cs.wikipedia.org/wiki?curid=1292085", "title": "Bretaňské vévodství", "text": "Bretaňské vévodství\n\nBretaňské vévodství (bretonsky \"Dugelezh Breizh\", francouzsky \"Duché de Bretagne\") byl středověký samostatný státní útvar existující mezi lety 939 a 1547 na poloostrově Bretaň v severozápadním cípu evropského kontinentu. Na západě jej omezoval Atlantský oceán, z východu sousedil s Normandií a dalšími francouzskými regiony.\n\nOd 10. století se Bretaň stala vévodstvím. Státní útvar řízený dědičným vévodou nebyl však příliš politicky stabilní a sám vládce mimo svá soukromá území disponoval jenom omezenou mocí. V letech 1064–1066 došlo k neúspěšnému konfliktu s Normany z Anglie a Normandie. V polovině 12. století vpadl do země s vojsky anglický král Jindřich II. Plantagenet a Bretaň získal pro Anglii, přestože byl později nucen udělit zemi a titul vévody synu Geoffroyovi, čehož bylo dosaženo i skrze sňatek s právoplatnou dědičkou Konstancií.\n\nRoku 1213 Bretaň změnila vlastníka skrze sňatek znovu, tentokrát připadla kapetovským hrabatům z Dreux.\nV roce 1379 získali vládu Montfortové, dědička Bretaně Anna z Montfortu musela po vpádu francouzských vojsk zrušit sňatek z roku 1490 s Maxmiliánem I. Habsburským; její sňatky s Karlem VIII. (1491), s Ludvíkem XII. (1499) a sňatek dcery Claudie s francouzským králem Františkem I. roku 1514 fakticky připojily Bretaň k Francii. V roce 1532 byla vyhlášena trvalá unie Bretaně a francouzské koruny.\n\nPo Velké francouzské revoluci byla Bretaň rozdělena do čtyř departementů.\n\n"}
{"id": "1292087", "url": "https://cs.wikipedia.org/wiki?curid=1292087", "title": "Sedmero krkavců (EP)", "text": "Sedmero krkavců (EP)\n\nSedmero krkavců je EP kapely Dymytry, které obsahuje tři nové skladby. Album bylo vydáno v únoru 2017 při příležitosti startu druhého samostatného turné Krby Kamna Turyna Tour 2017. Ke každé skladbě byl nejprve zveřejněn videoklip na YouTube kanálu skupiny v pořadí \"„Barikády“\", \"„Pod vodou“\", \"„Sedmero krkavců“\". \n\nPoslední z klipů byl natočen v divadle Ponec a na kostýmech k tomuto klipu se podílel kostýmní výtvarník Roman Šolc. Textař kapely, Protheus, se pro titulní skladbu nechal inspirovat filmy Sedmero krkavců a Sedm . \n\nVe skladbě \"„Barikády“\" zpívá část refrénu dětský sbor ZUŠ Miluše Lidinské v Berouně.\n\nAlbum bylo pokřtěno na turné ve Stříbře (7.4.2017) a v Domažlicích (8.4.2017).\n\nVšechny skladby z alba vyšly později v roce 2017 jako součást alba Reser.\n\n\n"}
{"id": "1292088", "url": "https://cs.wikipedia.org/wiki?curid=1292088", "title": "Grădiștea (župa Brăila)", "text": "Grădiștea (župa Brăila)\n\nGrădiștea je rumunská obec v župě Brăila. V roce 2011 zde žilo 2 308 obyvatel. Obec se skládá ze tří částí.\n\n\n"}
{"id": "1292089", "url": "https://cs.wikipedia.org/wiki?curid=1292089", "title": "Z pekla (EP)", "text": "Z pekla (EP)\n\nZ pekla je EP kapely Dymytry, které obsahuje 2 nové skladby a 3 živé nahrávky starších skladeb. Album bylo vydáno v únoru 2015 při příležitosti startu prvního samostatného turné. K oběma novým skladbám byly nahrány videoklipy dostupné na YouTube kanálu skupiny. Skladba \"Z pekla\" je inspirována stejnojmenným filmem a popisuje činy Jacka Rozparovače.\n\nObě původní skladby z alba (\"„Z pekla“\", \"„Ne nikdy!“\") vyšly v roce 2017 jako součást alba Reser.\n\n"}
{"id": "1292103", "url": "https://cs.wikipedia.org/wiki?curid=1292103", "title": "Akvitánské vévodství", "text": "Akvitánské vévodství\n\nAkvitánské vévodství (okcitánsky \"Ducat d'Aquitània\", francouzsky \"Duché d'Aquitaine\", anglicky \"Duchy of Aquitaine\") byl středověký státní útvar existující mezi lety 602 a 1453. Tradičně se takto označuje území formálně spadající pod francouzskou korunu mezi 10. a 13.stoletím rozkládajícím se přibližně mezi Atlantským oceánem, tokem řeky Loire, Francouzským středohořím a řekou Dordogne.\n\nPůvodně se název Akvitánie užíval pro římskou provincii ležící jižně od řeky Garonna. Dnešní stejnojmenný francouzský departament na jihozápadě země odpovídá rozsahem pozůstatku anglického panství ve Francii u Atlantského oceánu z počátku 13.století po porážce u Bouvines, pro které se později začal užívat název Guyenne, převzatý z lidové zkomoleniny \"Aguyenne\". Poprvé byl oficiálně užit v Pařížské smlouvě z roku 1259. Anglické království se v průběhu Stoleté války pokusilo o znovunabytí dřívějšího území Anjouovské říše, ale roku 1453 ztratilo i poslední významné državy na půdě Francouzského království.\n\nOblast historického území Akvitánie nebo jeho příhraničí se řadí k těm, které nám poskytují zajímavé informace o osídlení Evropy už od nejstarších dob. Na nálezy z období středního a mladšího paleolitu je pak obzvlášť štědrý departement Dordogne, kde byla učiněna řada objevů v různých jeskynních lokalitách.. V departementu Charente v jeskyni Fontéchevade byly nalezeny fragmenty lebky patřící protoneandrtálci, ovšem ne zcela průkazně. Nejstarší pravěká kultura spojena s nálezy neandrtálce nese svůj název podle jeskyně Le Moustier v Dordogne (kultura \"Moustérien\"), podobně pak kultura \"Micoquien\" nese svůj název po lokalitě La Micoque. Kostry osmi neandrtálců byly nalezeny v jeskyni La Ferrassie západně od řeky Vézère, přítoku Dordogne. Ta této řece u obce Tursac se nalézá lokalita Abri de la Madeleine, která dala jméno nejmladší kultuře mladšího paleolitu - kultuře \"Magdalénien\". Z této oblasti také pochází tzv. \"Žena s rohem\" správněji \"Venuše z Laussel\", patřící ke kultuře \"Gravettien\". Nejedná se však o klasickou \"Venuši\". Mnohem severněji po řece Vézère se nachází jeskynní komplex Lascaux, zapsaný do dědictví UNESCO pro svoje ojedinělé jeskyní malby, naopak jižně od Tursacu je místo objevení nejstaršího typu člověka \"Homo sapiens sapiens\", známého také jako člověk kromaňonský.\nNejstarší známí obyvatelé starověké Akvitánie (pozdější oblasti Gaskoňsko) na sever od Pyrenejí až k řece Garonna byli Akvitánci, hovořící akvitánským jazykem náležejícím k předindoevropským izolovaným jazykům, příbuzný s iberštinou a blízký dnešní baskičtině. Zbývající území historické Akvitánie bylo součástí keltské Galie, osídlené Galy nejpozději v 7. století př.n.l. a jak uvádí starověký řecký spisovatel Strabón, Akvitánci a Galové se lišili jak vzhledem, tak i jazykem.. Akvitánských kmenů bylo přibližně 20 a 12 galských.\n\nDo područí Římské říše byla Akvitánie uvalena během galských válek vedené v letech 58 až 50 př. n. l. Gaiem Juliem Caesarem, kdy roku 56 př .n. l. byli Akvitánci a pomocné sbory z Baskicka v čele s místním vládcem Adiatuanem poraženi římským velitelem Publiem Liciniem Crassem († 53 př. n. l.), synem triumvira Marcuse Licinia Crassa.\n\nV roce 27 př. n. l. provedl císař Augustus správní reformu na území Galie. Nově vytvořená provincie \"Gallia Aquitania\" zahrnovala nejen dřívější oblast pod Pyrenejemi, ale nově i území sahající až k Loiře, takže její rozloha se rozrostla na zhruba třetinu dřívější Galie.\n\nRoku 297 došlo za císaře Diokleciána k další reorganizaci Římské říše, kdy byla \"Gallia Aquitania\" rozdělena na \"Aquitania Prima\", \"Aquitania Secunda\" a \"Novempopulania\", ta se rozprostírala na území dřívější caesarské Akvitánie a stále si udržovala svoji jazykovou odlišnost. V 7. století se přeměnila v Gaskoňské vévodství. \"Aquitania I a II\" téměř odpovídaly velikosti středověkého Akvitánského vévodství.\n\nPoslední den roku 406 překročilo zamrzlý Rýn nebývalé množství germánských kmenů, které se postupně, ale nezávisle přesouvaly celou západní částí Římské říše, což bylo provázeno pustošením, kterému se nevyhnula ani oblast Akvitánie.\n\nGermánský kmen Vizigótů získal roku 376 od císaře Valense azyl na území Římské říše, ale již roku 378 se římské a vizigótské vojsko střetlo v bitvě u Adrianopole, kde byli Římané jasně poraženi. Později (roku 410) vizigótské vojsko vyplenilo Řím, ale císař Honorius ve snaze najít kompromis, nabídl novému vládci vizigótského lidu Athaulfovi v pozici foederátů (spojenců) území v západní Galii - Akvitánii. Od roku 412 se Vizitóti usadili v pásu země od města Tolosa (Toulouse) až k ústí řeky Garonna a roku 418 získal vůdce Vizigótů Wallia celé území dřívější \"Aquitania Secunda\" (západní část Akvitánie) a \"Novempopulanii\". Do roku 475 vizigótští králové ovládli celé zbývající území Akvitánie, západní část provincie \"Gallie Narbonensis\" ovládli mezi léty 466 - 477. Roku 476 se západní část Římské říše zcela rozpadla a zanikla.\n\nAvšak na severní hranici vizigótského království se začal rychle formovat nový germánský stát Franků. Jejich král Chlodvík na jaře roku 507 v bitvě u Vouillé Vizigóty porazil a ti ztratili celé území Akvitánie. Zbytek jejich království za Pyrenejemi (budoucí Gaskoňsko) ovládli Frankové mezi léty 531 - 553. Vizigóti si udrželi pouze území Septimánie při pobřeží Středozemního moře.\n\nAkvitánie se řadila k hospodářky silným částem Římské říše v čele s galo-románskou velkostatkářskou aristokracií i klérem. Nic na tom nezměnila ani nadvláda ariánských Vizigótů, i když tlak na domácí katolickou církev existoval. To se změnilo vítězstvím Franků, kteří byli stejného vyznání jako domácí obyvatelstvo.\n\nMerovejovská dynastie se řídila salický právem, což v praxi znamenalo, že po smrti panovníka se území rozdělilo mezi jeho mužské potomky. Tak po smrti Chlodvíka roku 511 se Franská říše rozdělila mezi jeho syny. Jestliže mělo tradiční území Franků předem jistou dělbu na územní jednotky (Neustrie a Austrasie), zbytek říše bylo děleno bez většího ohledu na historická území. Akvitánie (včetně dřívější Novempopulanie) se roztříštila na tři části stýkající se přibližně na dnešní hranici departamentů Vienne, Haute-Vienne a Charente. Akvitánie jako celek ztratila svoji identitu i důležitost, a to téměř na dvě století, i když právě pro svoji odlehlost (a to platilo především pro vzdálenější území za řekou Garonnou) se stala lákavým místem pro nejrůznější uzurpátory.\nRoku 555 zemřel franský král Theobald sídlící v Remeši, ke kterému patřilo i území západní části Akvitánie. Celé dědictví po mladém bezdětném králi zabral jeho prastrýc Chlotar a do Akvitánie vyslal syna Chrama († 560) jako správce. Ten však překročil svoji pravomoc a za podpory strýce Childeberta, franského krále v Paříži, se pokusil zmocnit centrální části Akvitánie. Lstí sice přiměl svoje nevlastní bratry Chariberta a Guntrama k odchodu, ale po smrti strýce Childeberta roku 558 utekl do Bretaně, odkud spolu s králem Conomorem škodil svému otci. Frankové je porazili, Chram byl chycen a zabit, jeho ženu a děti uvěznili v jednom přístřeší a to zapálili ...\n\nPo smrti Chlotara roku 561 byla říše rozdělena podobným klíčem jako dříve, ale spory mezi bratry, které měly na svědomí manželky dvou z nich - Brunhilda a Fredegunda, království značně oslabily. Již v roce 582 se objevil jistý Gundovald na pozvání velmože Guntrama Bosa. Gundovald (nebo Gondovald) dlouhou dobu pobýval v Byzantské říši, kam utekl ze své vlasti. Když byl dítě, jeho matka přišla za králem Childebertem, aby se ho ujal, že chlapec je synem krále Chlotara, který ho však odvrhl. Ale Chlotar požádal svého bratra o vydání chlapce a opět ho zapřel. Kněžskému údělu unikl nelegitimní syn útěkem ze země. Jeho návrat nezačal právě dobře, jelikož právě velmož Guntram Boso ho oloupil o část pokladu, který si přivezl. I tak si našel mezi aristokracií v Akvitánii četné příznivce a jeho moc začala narůstat. Roku 584 byl provolán králem a začal zabírat města. Nakonec byl nucen se i s vojskem stáhnout za řeku Garonnu, stále pronásledovaný vojsky krále Guntrama. Ve městě Comminges ho zradili jeho spojenci a vydali poslům Guntrama. Mezi těmi byl i Guntram Boso, který mu v krátké potyčce roztříštil hlavu kamenem. Obránci pevnosti byli zmasakrováni a po nějakém čase neunikl královské pomstě ani velmož Guntram Boso za svoji dřívější zradu..\n\nV posledních dvou desetiletích 6. století začaly přes Pyreneje pronikat Baskové. Merovejští králové tak roku 602 zřídili vévodství \"Wasconia\", které sahalo až přes Pyreneje do Hispánie. Že byl tento krok nedostačující vypovídá skutečnost, že roku 629 po smrti Chlotara II. nový vládce Franků Dagobert ustanovil nevlastního bratra Chariberta králem Akvitánie. Byl to první legitimní vládce s tímto titulem, ale jeho území tvořila dřívější Novempopulanie, území budoucího hrabství toulouského a jihozápadní část Akvitánie. Roku 632 se ale stal pro Dagoberta nepohodlným a dal ho zavraždit, stejně tak krátce na to jeho syna. Dagobert zemřel roku 639 a moc vládnoucí dynastie začala pozvolna upadat a přecházet do rukou majordomů.\n\nRoku 660 byl vévodou Akvitánie ustanoven jistý Felix, velmož z Toulouse galorománského původu. Jeho svrchovanost nad územím, které bylo přibližně o stejné velikosti jako království Chariberta, trvala zhruba 10 let. Jeho nástupcem i oponentem byl Lupus, údajný syn dcery Chariberta a zároveň pocházel z místní baskické šlechty. O jeho existenci se dochovaly jen střípky, například, že roku 673 zaútočil na město Béziers v Septimánii či roku 676 na město Limoges při severních hranicích svého vévodství. Vévodství se vymanilo z vlivu Francké říše, ale o dalším osudu vévody toho není mnoho známo., podle jiných pramenů panoval ještě počátkem 8. století.\n\nVévoda Odo († 735) se těšil naprosté nezávislosti na Franské říši, která se dlouhodobě zmítala v občanské válce. Doba počátku jeho vlády není přesně známa, zřejmě byl přímým nástupcem po Lupusovi. Významné pocty se mu dostalo od franského (neustrijského) krále Chilpericha II., který po porážce u Vinchy roku 717 austrasijským majordomem Karlem Martellem Oda obdaroval prostřednictvím svého majordoma Raganfreda roku 718 královským titulem a tím fakticky potvrdil jeho nezávislost., protože potřeboval silného spojence. Odo zpočátku dorazil se svoji baskicko-akvitánskou armádou, ale porážka Chilpericha II. v bitvě u Soissons roku 719 a pro nebezpečí muslimského vpádu z jihu Odu přiměla, aby ze spojenectví vycouval a následujícího roku s Karlem Martellem uzavřel dohodu.\n\nMuslimský vpád během deseti let zcela změnil jihozápadní část Evropy. Umajjovci ovládli téměř celý Pyrenejský poloostrov s výjimkou nejodlehlejších horských oblastí (Asturie). Roku 718 správce Al-Andalusu (arabský název pro muslimskou Hispánii) Al-Hurr dobyl Narbonne a ovládl část Septimánie. Jeho nástupce Al-Samh však roku 721 neúspěšně obléhal Toulouse, hlavní sídlo Akvitánie, byl poražen a smrtelně zraněn v bitvě u Toulouse právě (králem ?) Odou, který byl tak první z evropských panovníků, který dokázal Maury porazit.\n\n(Král) Odo se snažil narušit jednotu muslimů a zároveň zajistit svoji jižní hranici. Oženil roku 731 svoji dceru Lampagii s berberským guvernérem muslimské Katalánie Munuzou (vlastním jménem Uthman ibn Naissa). Karel Martell to vnímal jako porušení dohody a stejného roku vytáhl vojensky proti Akvitánii. Mezitím se Munuza vzbouřil proti generálnímu guvernérovi Al-Andalusu, byl však poražen a popraven. Muslimové podnikli trestnou výpravu proti Odovi a postoupili až k Bordeaux. Po porážce svých vojsk se Odo musel obrátit na pomoc ke Karlu Martellovi, který roku 732 muslimskou expedici z Al-Andalusu v bitvě u Tours (někdy uváděno jako bitva u Poitiers) porazil, čímž pravděpodobně odradil muslimské vládce od dalšího pronikání do Evropy.\n\nOdo si titul vévody podržel až do svoji smrti roku 735. Jeho syn Hunoald se odmítl Karlu Martellovi podrobit, ale následná vojenská výprava ho přiměla k formální přísaze věrnosti. Ovšem po smrti tohoto majordoma (r.741) museli jeho synové a nástupci Pipin Mladší (známý také jako Pipin III. Krátký) a Karloman opět zakročit. Jelikož to nebyla jediná část Franské říše, která se vzbouřila, dosáhli oba majordomové vítězství až roku 744. Hunoald byl nucen odejít do kláštera a titul vévody získal jeho syn Waiofar, který s přestávkami vojensky hájil nezávislost Akvitánie od roku 752 až do roku 768. Franské pustošivé nájezdy a drancování, které byly od roku 760 každoročně pravidelné, ztráta území i spojenců jeho boj postupně oslabovalo. Hunoald II., zřejmě syn předcházejícího, který padl v bitvě, se jen krátce pokusil o obhájení nezávislosti, než byl gaskoňským vévodou Lupem II. zrazen a roku 769 vydán franskému králi Karlovi (Velikému). Tím byla Akvitánie zcela v područí Franské říše. Jako celek dočasně zanikla, rozdělena na soustavu hrabství..\n\nObnovení celistvé svrchovanosti Akvitánie, tentokrát s titulem království, zavedl Karel Veliký roku 781 pro svého nejmladšího syna Ludvíka (později císař Ludvík Pobožný), tehdy tříletého. Tento formální titul po skonu svého císařského otce Ludvík Pobožný převedl na svého syna Pipina I., jehož podíl se značně rozšířil o území na sever od Loire a východně do Burgundska. I jeho bratři získali svoje území a nejstarší z nich Lothar se stal i spoluvládcem. Vše stvrzovalo císařské nástupnické právo Ordinatio imperii z roku 817.\n\nCísař Ludvík Pobožný se po smrti manželky Ermengardy († 818) následujícího roku znovu oženil s Juditou, pocházející z mocného rodu Welfů, resp. z jejich starší větve. Narozením společného syna Karla roku 823 a fakt, že roku 829 vyčleněním údělu v říši pro tohoto potomka samotný císař Ordinatio imperii porušil, vyústilo roku 830 vzpourou všech tří synů z prvního manželství proti otci.\n\nByl to právě Pipin, který nejvíce projevoval nesouhlas s otcovým krokem. Po krátkodobém sesazení císaře Ludvíka Pobožného následovalo jeho opětné nastolení na trůn, co bylo vzdorné gesto mladších bratrů proti nejstaršímu Lotharovi. Ovšem císař od nového dělení říše neustoupil a Pipin se odmítl účastnit jednání s císařem. Odplata na sebe nedala dlouho čekat, císař jej nechal v Cáchách koncem roku 831 zajmout a v září 832 ho zbavil údělu, který převedl na nejmladšího syna Karla. Po zdařilém útěku sesazeného krále Akvitánie se bratři opět vzbouřili a roku 834 získal Pipin Akvitánii zpět. I tak nezabránil tomu, aby otec z jeho panství nevyjmul území za řekou Loire (roku 836) a další území roku 838, kdy akvitánský král Pipin I. zemřel.\n\nAkvitánská šlechta provolala novým králem jeho syna Pipina II., tehdy patnáctiletého hocha. Jeho císařský děd se však postavil proti vůli šlechty a oficiálně předal Akvitánii nejmladšímu synu Karlu II. Holému. Mladý Pipin však za podpory místní šlechty území obhájil a když roku 840 císař Ludvík Pobožný zemřel, postavil se na stranu strýce Lothara, který sváděl boj nad říší se svými bratry Ludvíkem II. Němcem a Karlem II. Holým. V bitvě u Fontenoy roku 841 si sice vedl dobře, ale při dělení říše o dva roky později ho strýcové zcela opominuli. Spolu s Bernardem Septimanským se Karlovi II. Holému, jemuž Akvitánie opět připadla, postavili na odpor, ale záhy přišel o jeho podporu, když ho Karel II. Holý nechal následujícího roku popravit.\n\nJeště před polovinou 9. století začaly Franskou říši ohrožovat výpravy severských nájezdníků - Vikingů. Drancování nebyla ušetřena ani Akvitánie, kdy se seveřané roku 844 dostali po řece Garonně k Toulouse a to vyplenili. Roku 848 obsadili Vikingové město Bordeaux, tamního hraběte a zároveň vévodu gaskoňského Séguina II. popravili. Pipin II. už dříve navázal s vikinským náčelníkem Asgeirem spolupráci, protože měli společného nepřítele Karla II. Holého, ale vydrancovaní města, poprava vysoce postavené osoby a spojence, spolu s obsazením saintonžské krajiny, to všechno urychlilo jeho pád a akvitánská šlechta hledala smíření s Karlem II. Holým, který akvitánskou korunu přijal v polovině téhož roku. Pipin II. setrval v odboji až do roku 852, kdy byl lapen svým protivníkem hrabětem gaskoňským Sanchem II. Sanchezem a předán Karlovi II., který nechal Pipina zavřít do kláštera a hraběte Sanchu povýšil na vévodu. Po dvou letech vězení Pipin utekl a opět se vrátil do Akvitánie, kde pravděpodobně po boku vikinských válečníků škodil novému pánu země, kterým byl formálně Karel, mladší syn Karla II. Holého, fakticky však rozhodoval jeho otec a vykonavatelem jeho vůle byl chlapcův opatrovník Ramnulf, hrabě z Poitiers a od roku 852 i vévoda akvitánský, který roku 864 Pipina porazil a zajal. Soud nad vzdorným Pipinem II. rozhodl o trestu smrti, ten byl však změněn na pobyt v klášteře, kde pravděpodobně záhy zemřel. Formální titul království si podrželi Karolingové až do vymření této dynastie ve Francii roku 987, faktická moc však přešla na vévody.\n\nTitul vévody akvitánského nebyl zcela opominut ani v době, kdy bylo v Akvitánii nastoleno formální království. Již roku 790 Karel Veliký tento titul udělil Vilémovi z Gellone (později svatořečenému), zakladateli rodu Wilhelmindů, který obdržel i tituly hraběte z Toulouse a markýze ze Septimánie. Avšak roku 806 se vzdal světského života a zemřel r. 812 jako poustevník.. Jeho příbuzní se později stali významnými oponenty Ramnulfidů o držení nejen titulu akvitánských vévodů, ale i hrabat z Poitou.\n\nJeho synovec Bernard obdržel titul hraběte z Poitou zřejmě krátce po smrti císaře Karla Velikého až do roku 828, kdy buď skonal nebo byl odvolán z titulu hraběte pro nedostatečnou pomoc svému bratranci Bernardu ze Septimánie v boji proti Maurům. Poitou však získal jeho syn Emenon, který choval věrnost Pipinovi I. Akvitánskému a po jeho smrti se podílel se na proklamaci Pipina II. novým akvitánským králem. Avšak koncem roku 839 bylo Poitou obsazeno Geraldem, hrabětem z Auvergne ( padl u Fontenoy r. 841), který naopak zachoval věrnost císaři Ludvíku Pobožnému. Poitou obdržel syn Gerarda Ramnulf, jehož matka Rotrude byla dcerou či sestrou(?) Pipina I. Akvitánského (podle jiných zrojů to byla dcera Ludvíka Pobožného, což je vzhledem k postoji jeho otce i jeho samotného pravděpodobnější). Ramnulf je tak zakladatelem rodu Ramnulfidů, často také zvaného podle jejich domovské državy z Poitiers. Roku 852 získal titul vévody akvitánského. V říjnu 866 podlehl zraněním, které utrpěl v boji s Vikingy.\n\nJeho syn Ramnulf měl v době smrti otce 16 let. Území Poitou obsadil Bernard z Gothie, syn Bernarda II., dřívějšího hraběte z Poitou a synovec Emenona. Ramnulf II. získal Poitou až roku 877, ale titul vévody z Akvitánie nebyl udělen jemu ani jinému šlechtici. Snad proto, že od září 866 po smrti svého bratra Karla získal titul krále akvitánského jeho bratr Ludvík, od roku 877 jako král Západofranské říše Ludvík III. zvaný Koktavý. Ten zemřel o dva roky později a v příštím desetiletí se na západofranském trůnu vystřídalo několik panovníků. Důležitým milníkem byl rok 888, kdy císař (a zároveň západofranský král) Karel III. Tlustý abdikoval a někteří mocní šlechtici, často spřízněni s vládnoucím rodem, toho využili a sami se provolali králi (např. Itálie, Bavorsko). V Západofranské říši dosadila šlechta za krále Odu Pařížského a Ramnulf II. se nechal provolat králem Akvitánie. Zemřel však již roku 890, pravděpodobně jedem. Jeho proklamaci neuznal ani Odo Pařížský a zasáhl vojensky. Ramnulfův nemanželský syn Ebalus, který po dva roky držel titul hraběte z Poitou, musel hledat ochranu u Viléma zvaného Zbožný, hraběte z Auvergne, protože jeho území obsadil Adémar, syn Emenona.\n\nEbalus se zmocnil Poitou až roku 902 a o dva roky později hrabství Limousin a jeho ochránce Vilém Zbožný z Auvergne se roku 909 dočkal potvrzení titulu vévody akvitánského, který získal formálně již r. 893 od západofranského krále Karla III. Prosťáčka. Stejného roku založil významné reformní opatství Cluny, zemřel roku 918.\n\nDědicem jeho panství a titulů (hrabě z Auvergne a Lyonu, vévoda akvitánský) se stal nejstarší syn jeho sestry Adelinde a Acfreda I. z Carcassone Vilém II. z rodu Bellonides. Brzy se dostal do střetu s Robertem, bratrem zesnulého západofranského krále Ody Pařížského, který obsadil jeho akvitánský kraj Berry. Když byl Robert roku 922 provolán západofranským králem, postavil se Vilém II. na stranu Karla III. Prosťáčka. Po bitvě u Soissons, kde Robert padl, ale Karel III. byl poražen, si část šlechty zvolila novým králem Robertova zetě Rudolfa Burgundského, s kterým sice roku 924 došel smíru, získal zpět Berry, ale později se proti Rudolfovi obrátil a vedl s ním válku až do své smrti v prosinci 926. O rok později zemřel i jeho nejmladší bratr a dědic titulu vévodů z Akvitánie Acfred, a to bez dědiců a za svého nástupce označil Ebaluse z Poitou.\n\nEbalus patřil k příznivcům karolínské strany, což vedlo ke sporům s králem Rudolfem Burgundským. To vedlo k záboru majetku nového vévody, kdy nejprve roku 929 bylo Berry převedeno pod francouzskou korunu a v roce 934 došlo k tomu, že území hrabství Marche bylo vyčleněno z akvitánského území, hrabství Auvergne panovník přidělil formálně Raimondu Ponsovi, hraběti z Toulouse, který získal i titul vévody z Akvitánie. Fakticky si však moc nad Akvitánií podržel Ebalus až do své smrti (934 nebo 935).\n\nSyn Ebaluse Vilém III. se roku 935 oženil s Adélou, dcerou normandského vévody Rolla. I on stál v opozici proti Robertovcům, byť roku 936 usedl na západofranský trůn Ludvík IV. Zámořský z tradičního rodu Karlovců, jehož moc však byla zpočátku velmi omezená a převážně v rukou Huga Velikého, syna padlého krále Roberta, který v létech 936 až 938 obsadil Poitou, ovšem Vilém III. území dobyl zpět. Roku 944 král Ludvík IV. Zámořský Raimondu Ponsovi potvrdil jeho državy v Akvitánii včetně titulu. Období relativního klidu narušilo úmrtí krále Ludvíka IV., kdy se Vilém III. zmocnil Auvergne a Limoges. Syn zesnulého panovníka a nový západofranský král Lothar mu o rok později zisky potvrdil, ale titul vévody akvitánského udělil svému ochránci Hugovi Velikému spolu s Poitou, což vedlo k oživení nepřátelství mezi oběma soky Vilémem akvitánským a Hugem, který však roku 956 zemřel a nejprve r. 959 Vilém získal titul \"hraběte z Akvitánie\" a roku 962 titul vévody, což se stalo krátce před jeho smrtí roku 963.\n\nVilém IV. zvaný \"Hrdá paže\" získal potvrzení titulu vévody. Od roku 968 byla jeho manželkou Emma z Blois, dcera Theobalda I. z Blois. Ve stejném roce nebo roku 970 se jeho sestra Adéla provdala za Hugo Kapeta a stala se tak budoucí francouzskou královnou a vzhledem ke změně geopolitické situace v Západofranské říši v podstatě i tou první francouzskou.\n\nRoku 987 zemřel nečekaně mladý západofranský král Ludvík V. a západofranská šlechta si zvolila za krále Hugo Kapeta, syna Huga Velikého. Jeho faktická moc byla omezena na oblast kolem Paříže a Orléans. Když Vilém IV. Akvitánský odmítl jeho volbu, král Hugo mu odebral vévodský titul a napadl Poitou, jenže byl poražen, takže faktický stav věcí zůstal nezměněn.\n\nVilém IV. vedl poměrně nevázaný život, což vedlo ke sporům s jeho ženou, která ho nejméně dvakrát opustila. Byl to však nakonec vévoda Vilém IV., který roku 993 odešel do kláštera a vládu nad zemí přenechal v poručnictví manželky Emmy. Zemřel o dva roky později.\n\nVilém V. zvaný \"Veliký\" se narodil roku 969 a zemřel 31. ledna 1030. Vlády se ujal po smrti svého otce roku 995, ale ve skutečnosti se dělil o moc se svoji matkou již o dva roky dříve. I když nepatřil k předním válečníkům své doby, události ho donutili sáhnout po zbrani a účastnit se několikati tažení, a to převážně v blízkosti svých hranic. Jeho vazal Adalbert z La March a Périgordu za pomoci Fulka III. z Anjou se pokusil napadnout Poitou. Jelikož si vévoda akvitánský udržoval dobré vztahy se svým královským bratrancem Robertem II., společnými silami zahnali hraběte z Anjou a Adalbert z La March padl u Gençay. Vévodovi Vilémovi V. pak při dobývání jednoho z hradů padla do zajetí vdova po Adalbertovi Adalmoda († 1009). Jejich sňatek znamenal uklidnění sporů k roku 997. Následně byl ještě dvakrát ženat.\nRoku 1006 utrpěl porážku od Normanů a roku 1020 od Fulka III. z Anjou, přesto jeho prestiž neutrpěla, protože po smrti císaře Svaté říše římské Jinřicha II. mu byla nabídnuta německá koruna, ale odmítl a ve volbě uspěl Konrád II. Sálský. Konrádův syn Jindřich III. si později vzal za manželku Vilémovu dceru z třetího manželství známou jako Anežka z Poitou.\n\nVilém V. podporoval umění i církev, jako hluboce věřící navštívil několikrát Svatou zemi, udržoval písemné i osobní vztahy s mnohými evropskými panovníky, podporoval ve své zemi vzestup kultury. Na konci života abdikoval ve prospěch svého nejstaršího syna a odešel do ústraní kláštera, kde 31. ledna 1030 zemřel. Byl otcem čtyř po sobě jdoucích akvitánských vévodů.\n\nNejstarší ze synů byl Vilém VI., zvaný \"Tlustý\", narodil se v prvním manželství svého otce s Adalmodou a v době převzetí vlády mu bylo 26 let. Krátce na to se oženil s ženou z ne příliš významné šlechtické rodiny. Jeho nevlastní matka Anežka Burgundská se znovu provdala roku 1032 za Geoffroye II. z Anjou a odešla k novému dvoru se svými dětmi. Záhy se mezi vévodou a hrabětem z Anjou rozpoutala válka, kdy Vilém VI. upadl do tříletého zajetí. Po propuštění se pokoušel pomoci svému mladšímu nevlastnímu bratrovi Odovi, ale zemřel 15. prosince 1038.\nOdo (*1012) pocházel z druhého manželství Viléma V. se Sanchou Priscou (Brisque) († 1018), pocházející z rodu gaskoňských vévodů. Roku 1032 se po úmrtí svého strýce z matčiny strany Sancha VI. Viléma Gaskoňského ujal vlády nad Gaskoňskem a po smrti nevlastního bratra Vilém VI. získal i vévodství akvitánské. Avšak po několika měsících 10. března 1039 padl ve válce proti revoltujícím vazalům vedených Geoffroyem II. z Anjou a jeho nevlastní matkou Anežkou Burgundskou. Ta po jeho smrti, jelikož ani jeden z předcházejících panovníků nezanechal mužského potomka, prosadila v Akvitánii svého syna.\n\nVilém VII. zvaný \"Orel\" se narodil roku 1023 jako Petr a byl nejstarším synem Anežky Burgundské a Viléma V. Získal roku 1039 Akvitánii po porážce svého bratra, avšak Gaskoňské vévodství udržel Bernard II. z Armagnacu, syn Adalais, která byla sestrou Ody a vnučka Viléma II. Sancheze Gaskoňského. Po regentství své matky se ujal samostatné vlády roku 1044.\n\nVztahy dřívějšího ochránce, spojence a otčíma Geoffroye II. z Anjou a Viléma VII. se narušily poté, co jeho matka Anežka Burgundská od hraběte odešla (k roku 1052) a ten odmítl navrátit držená území. Hrabě z Anjou následujícího roku napadl Poitou. Během vleklé války roku 1058 Vilém VII. zemřel na úplavici, kdy po sobě zanechal dvě dcery. Akvitánské vévodství tedy získal nejmladší ze synů Viléma V. Guy.\n\nGuy (* 1025) přijal jméno Vilém VIII.. Již roku 1052 jej jeho starší bratr a vévoda akvitánský Vilém VII. ustanovil vévodou gaskoňským oproti nárokům Bernarda II. z Armagnacu, kterého téhož roku porazil a gaskoňský vévoda byl nucen mu titul odprodat. Ovšem definitivní porážky Gaskoňců a uznání vévodských nároků dosáhl Vilém VIII. až roku 1063. Osudy obou vévodství byly od tohoto data spojeny v osobě společného vládce.\n\nVilém VIII. uspěl i v dalších vojenských střetech. Roku 1060 vznesl nárok na vévodství akvitánské Vilém IV., hrabě z Toulouse. Napadl Bordeaux, ale odvetou vévoda akvitánský vyplenil Toulouse.\nStejného roku zemřel hrabě z Anjou Geoffroye II., poslední z rodu Ingelgerů. Dědictví i titul odkázal synovci Geoffroyi III., hraběti z Gâtinais a prvnímu anjouskému hraběti z rodu Château-Landonů, z kterých vzešel mocný rod Plantagenetů. Vilém VIII. z akvitánského vévodství požadoval navrácení propůjčených lén jeho strýci, ale po porážce z roku 1061 roku následujícího uspěl a obsadil požadovaný kraj Saintonge.\n\nSvé válečné úspěchy završil výpravou proti městu Barbastro v Aragonii držené Maury, kdy se stal velitelem tohoto náboženského vojenského tažení vyhlášené papežem Alexandrem II., které bylo součástí reconquisty a předzvěstí křížových výprav.\nVilém VIII. zemřel 25. září 1086, byl třikrát ženat a z posledního manželství s Hildegardou Burgundskou, dcerou Roberta Burgundského z královského rodu Kapetovců, vzešel jeho jediný syn a následovník Vilém IX. zvaný \"Trubadúr\".\n\nTen převzal vládu nad vévodství akvitánským a gaskoňským ve svých 15 letech. Jeho první manželství s Ermengardou z Anjou trvalo přibližně rok, do druhého manželství s Filipou z Toulouse, jedinou dcerou Viléma IV. z Toulouse, vstoupil roku 1094. Ve stejném roce její otec zemřel na pouti do Svaté země a podle zanechané poslední vůle se stal novým vladařem v Toulouse jeho bratr Raimond IV., ale Vilém IX. Trubadúr využil roku 1098 jeho nepřítomnosti během první křížové výpravy a Toulouse obsadil a navrátil zpět až za tučné odstupné.\n\nVilém IX. Trubadúr se zúčastnil až další výpravy do Svaté země roku 1101, snad i proto, že za jeho čin proti Vilému IV. z Toulouse mu hrozila církevní exkomunikace. Výprava dopadla katastrofálně a po porážce v oblasti dnešní turecké provincii Konya se přes Antiochii vrátil domů.\n\nDalší roky bojoval s Fulkem IV. z Anjou o nadvládu v Saintonge a roku 1113 znovu obsadil Toulouse a až po deseti letech bojů ho právoplatný dědic Alfons Jordan získal zpět.\n\nVilém IX. Trubadúr je pokládán za jednoho z prvních a nejvýznamnějších Trubadúrů, zároveň však (či právě proto) za člověka smilného a nemravného, aspoň tedy z pohledu církve, která naň uvalila i exkomunikaci za prostopášný život. Rozvod z Filipou z Toulouse roku 1115 pro stálou nevěru a život s milenkou, která mu dala několik potomků, toho může být svědectvím. Zemřel 10. února 1126.\n\nVilém X. (* 1099) byl posledním mužským vladařem z rodu Ramnulfidů. Během zhruba desetileté vlády musel svádět boj proti rebelujícím vazalům (např. Lusignanům a Isembertovi ze Châtelaillonu) a pomáhal roku 1136 Geoffroyovi V. z Anjou v jeho snaze o nadvládu normanského vévodství na základě dědických práv jeho manželky Matyldy. Toto spojenectví mělo pro oba rody v budoucnu znamenat posílení moci na úkor francouzské koruny. Na základě intervence Bernarda z Clairvaux přestal podporovat vzdoropapeže Anakleta II. oproti papeži Inocenci II. Jeho jediný syn z manželství s Eleonorou ze Châtelleraultu Vilém zemřel před rokem 1137, tedy v ještě dětském věku a dědičkou rozsáhlého panství se stala starší dcera Eleonora, kterou svěřil do výchovy francouzského krále Ludvíka VI.. Zemřel 9. dubna 1137 na pouti do Santiaga de Compostela.\n\nV roce úmrtí svého otce byla v souladu s jeho posledním přáním Eleonora provdána za následníka francouzského trůnu Ludvíka VII. ve věku 15 let. Pro Kapetovce znamenalo toto spojení mnoho, neboť se jednalo o kontrolu bohatého jihozápadu Francie. Manželé však byli natolik rozličných povah, že jejich svazek spěl postupně k rozpadu. Krásná, sebevědomá a vzdělaná královna dala sice mladému králi Ludvíkovi VII. dvě dcery a doprovázela jej na druhé křížové výpravě, kde se plně projevila krize jejich vztahu. Po návratu do vlasti byli oba panovníci roku 1152 rozvedeni.\n\nAť byla Eleonořina motivace jakákoliv, již po dvou měsících se provdala za rivala svého rozvedeného manžela normandského vévodu a hraběte z Anjou Jindřicha II. Plantageneta, který se roku 1154 stal i králem Anglie. Formálně byli oba na evropské pevnině vazaly francouzského krále, ale rozsahem i společnou mocí tohoto panovníka předčili. Byl to teprve jeho syn a nástupce Filip II. August, který dokázal dostat tato panství pod skutečnou kontrolu.\n\nSpory mezi anglickým králem Jindřichem II. Plantagenetem a jeho syny vypukly po králově uzdravení a jeho unáhleném dělení říše v době nemoci, které odvolal. Královna Eleonora, která již nějakou dobu žila v Akvitánii, plně syny podpořila, a tak se roku 1173 synové postavili proti otci. Avšak ona samotná upadla do zajetí a musela na dalších 16 let přijmout úděl vznešené vězeňkyně, kdy její osobní práva, moc i apanáž byli značně omezeny. Po smrti krále Jindřicha II. Plantageneta roku 1189 byla propuštěna. Přežila tři ze svých čtyř synů, zemřela 1. dubna 1204.\n\nJejí nejmladší syn Jan Bezzemek záhy o většinu panství na evropské pevnině přišel. První spor se projevil kolem osoby Artura, vévody bretaňského a zároveň synovce krále Jana, kterého anglický král Richard Lví srdce (který byl mj. od roku 1170 oficiálně vévodou akvitánským) označil za svého nástupce. Arturovy ambice král Jan pochopitelně nesdílel a mladého vévodu zatkl a uvěznil. Tomu nepomohla ani podpora francouzského krále Filipa II. Augusta. Nevyjasněné zmizení a podezření z vraždy mladého vévody padlo na hlavu krále Jana, který se odmítl dostavit před krále Francie, jako svého lenního pána a podat vysvětlení. Filip II. Augustus roku 1203 vtrhl do normandského vévodství (kde se těšil podpoře šlechty) a králi Janovi pozemky v severní a západní Francii odebral. Angerské panství se tedy zmenšilo nejen o Normandii, ale i původní plantagenetské území - Anjou. Výjimkou byla jihozápadní území gaskoňského vévodství a Akvitánie, nyní již značně zmenšena o mocná vazalská území.. Následná bitva u Bouvines roku 1214, které se sice král Jan osobně nezúčastnil, ale stál na pozadí celého sporu mezi oběma válčícími stranami (Filip II. Augustus a Oto IV. Brunšvický), stvrdila územní výdobytky francouzského krále. Situace se v Anglii ještě více zkomplikovala povstáním baronů a invazí francouzského prince Ludvíka.\n\nNadcházející roky znamenaly pro nástupce a syna Jana Bezzemka Jindřicha III. obtížné období v uhájení svrchovanosti nad zbývajícím francouzským územím. Nový francouzský král Ludvík VIII. obsadil roku 1224 téměř celé území Akvitánie a Gaskoňska, které se však podařilo Angličanům znovu dobýt. Následnou mírovou smlouvou Jindřich III. definitivně ztratil Poitou. Anglická válečné tažení roku 1230 a 1242 skončila nezdarem, a tak jediným dočasným úspěchem bylo sepsání Pařížské smlouvy roku 1259, kdy za vzdání se titulů dřívějších panství na severu Francie získal Jindřich III. v léno stávající území na jihu s přídavkem Limousinu, Périgordu a dalších světských i církevních vazalů. Území Akvitánie bylo však nahrazeno francouzsky lidovějším názvem \"Guyenne\".\n\nObdobí mezi roky 1259 až 1337, tedy od uzavření Pařížské smlouvy až po vypuknutí Stoleté války bylo relativně klidné, i když ne zcela bez menších konfliktů. Výjimku tvořily roky 1293 až 1297.. I tak se postupně vyvíjel tlak na anglická léna ve Francii a před vypuknutím nastávajícího sto šestnáct let dlouhého sporu zůstalo v držení anglického krále jen pobřežní pásmo od Bordeaux po Bayonne..\n\nVymření hlavní větve Kapetovců a nástup vedlejší větve Valois počínaje Filipem VI. se stala záminkou pro vleklý konflikt, kdy mladý anglický král Eduard III. tyto nároky odmítl a sám se jako vnuk Filipa IV. Sličného prohlásil dědicem francouzského trůnu.\n\nPrvní fáze Stoleté války dopadla pro Francii katastrofálně, ať již to byla námořní bitva u Sluys či pozemní bitvy u Kresčaku nebo Poitiers, kde byl zajat francouzský král Jan II.Dobrý. Mírová smlouva z Brétigny roku 1360 znamenala pro Anglii územní zisky na jihozápadě Francie, které navrátily velikost Gaskoňska a Akvitánie téměř do jejich původních hranic ze 12. století. Ovšem o dvacet let později Angličané drželi zase pouze jenom pobřeží od Bordeaux k Bayonne.\n\nAnglický král Jindřich V. roku 1415 zaměřil svoji pozornost na Normadii, ovšem i tyto úspěchy byly jen dočasné. V roce 1429 nastal obrat a v roce 1453 drželi Angličané poslední baštu na francouzské půdě - Calais. Bordeaux a Bayonne sice v roce 1451 padla, ale loajální obyvatelstvo Bordeaux roku 1452 otevřelo Angličanům brány. Následná bitva u Castillonu znamenala pro Angličany drtivou porážku a konec kontroly nad jihozápadem Francie. Následné příměří přineslo klid zbraním, ale nenásledovala žádná mírová smlouva. Anglie už nikdy v budoucnu neměla sílu faktický stav věcí zvrátit. Akvitánské vévodství se stalo pouze historickým pojmem.\n\n\n\n"}
{"id": "1292106", "url": "https://cs.wikipedia.org/wiki?curid=1292106", "title": "Orebice horská", "text": "Orebice horská\n\nOrebice horská (\"Alectoris graeca\") je hrabavý pták, pocházející z jihovýchodní části Evropy.\n\nJe to zavalitý pták vzhledem připomínající koroptev, dosahující délky těla okolo 35 cm a rozpětí křídel okolo 50 cm, váží 500–800 gramů (kohouti jsou zpravidla o něco větší). Peří má zbarvené převážně břidlicově šedě, na křídlech jsou příčné černobílé pruhy, břicho a ocas jsou rezavě hnědé. Spodní část hlavy a krku má orebice horská čistě bílé, ohraničené silným černým pruhem. Zobák, nohy a lem oka jsou jasně červené.\n\nObývá prosluněné kamenité stráně, v Alpách bývá zastižena i v nadmořské výšce přes 3000 metrů, na zimu se stahuje do nižších poloh. Živí se travinami, zrním, bobulemi, hmyzem a kroužkovci. Žije v hejnech, na počátku jara se rozděluje do párů, které obsazují teritoria, jejichž hranice samci vymezují potyčkami i hlasitým voláním, vyluzovaným převážně v ranních hodinách. V dubnu až červnu klade slepice osm až patnáct vajec. Zvláštností je, že snůšku mnohdy rozděluje do dvou hnízd, na jednom sedí samička a na druhém sameček, každý pak samostatně vodí mláďata, která vyseděl. Inkubace vejce trvá tři až čtyři týdny, kuřata jsou schopna létat už týden po vylíhnutí.\n\nRozlišují se následující geografické poddruhy:\n\nPřesný rozsah rozšíření je těžké určit, protože orebice horská na hranicích areálu často vytváří mezidruhové hybridy s blízce příbuznou orebicí čukar a orebicí rudou.\n\nJako lovná zvěř bývá orebice horská introdukována mimo hranice přirozeného rozšíření. Již od poloviny 19. století se podnikaly pokusy s jejím uvedením na české území. Ve zdejších klimatických podmínkách se však nedokáže rozmnožovat, mláďata proto musejí být odchovávána ve voliérách.\n\n\n"}
{"id": "1292110", "url": "https://cs.wikipedia.org/wiki?curid=1292110", "title": "Šukrija Alagić", "text": "Šukrija Alagić\n\nMehmed Šukrija (event. jen Šukrija, Šukri nebo Šućrija) Alagić (20. května 1881 Tuzla, Bosna a Hercegovina – 31. ledna 1936 Derventa, Království Jugoslávie) byl bosenskohercegovský pedagog, spisovatel a překladatel bosňáckého původu. Sám se považoval za Chorvata islámské víry.\n\nRodina Alagićova pocházela z hercegovského města Konjic, nicméně Šukrija se narodil v Tuzle, kde jeho otec Mehmed Faik (1843–?) sloužil jako kajmekam, okresní hejtman. Mehmed Faik přivedl na svět sedm synů (Ahmed, Reuf, Halid, Šukrija, Salem, Mustafa i Ćazim) a tři dcery (Nazija, Hiba a Behija). O svém bohatém životě zanechal cenné vzpomínky (Povijest jedne porodice, \"Spomenik CX, Odjeljenje društvenih nauka\", SANU, Bělehrad 1961).\n\nRuždii (1893), islámskou základní školu, a šest tříd gymnázia Šukrija dokončil v Sarajevu, další dvě třídy v Mostaru. Odmaturoval roku 1901 jako první muslim na mostarském gymnáziu. Mezi lety 1901 a 1905 studoval orientalistiku (starou arabštinu) a slavistiku (srbský aneb chorvatský jazyk) na Vídeňské univerzitě.\n\nPo návratu do vlasti byl 23. srpna 1905 umístěn do sarajevského Vyššího gymnázia, kde vyučoval arabský jazyk. Roku 1909 se pak úředně stal učitelem a roku 1912 profesorem v témže vzdělávacím zařízení. V lednu 1916 byl na vlastní žádost umístěn do mostarského gymnázia a nakonec 30. října 1917 do Chlapecké učitelské školy v Derventě, kam byla za války přesunuta sarajevská učitelská přípravka. Z této školy byl roku 1920 propuštěn kvůli veřejné podpoře Jugoslávské muslimské organizace, vůdčího politického hnutí bosenskohercegovských muslimů mezi dvěma světovými válkami. Od 8. října 1920 pak vyučoval v nižším gymnáziu v Derventě a od 16. prosince 1927 v gymnáziu v Tuzle (kde byl i ředitelem). Dne 16. dubna 1931 byl penzionován, načež se vrátil do Derventy, v níž pak zemřel a byl pohřben.\n\nJiž od studií vedl aktivní spolkový život, podílel se na činnosti sdružení \"Gajret\" (hlavně za působení Safvet-bega Bašagiće). Roku 1926 byl vybrán do Vakufsko-meárifského pověřenectva v Tuzle, které mělo na starost správu islámských záležitostí v rámci Islámského společenství v Bosně a Hercegovině, o rok později zasedl v ústředním Vakufsko-meárifském sněmu Sarajevu.\n\nVedle pedagogické činnosti hojně překládal z arabštiny. Sepsal několik učebnic arabského jazyka pro gymnázia, přispíval do islámských periodik (\"Novi behar, Glasnik Vrhovnog islamskog starješinstva\" a \"„Narodna uzdanica“ kalendar\") a soustavně překládal Kur'án, byť svatou knihu islámu nestačil přeložit celou.\n\nZ jeho dětí ve veřejném prostoru zanechal nejvíce stop syn Nedžmudin (*1915), který vystudoval práva a jako amatérský historik popularizoval dějiny rodné Derventy.\n\n\n"}
{"id": "1292130", "url": "https://cs.wikipedia.org/wiki?curid=1292130", "title": "Promo (album)", "text": "Promo (album)\n\nPromo je demo nahrávkou kapely Dymytry, která obsahuje sedm skladeb včetně skladby Squadra razora, která se jako jediná dostala na řadovou desku kapely (Neser). Album bylo nahráno v roce 2004 ještě se zpěvákem Ondřejem Černým.\n\n"}
{"id": "1292136", "url": "https://cs.wikipedia.org/wiki?curid=1292136", "title": "Sonny Bono", "text": "Sonny Bono\n\nSonny Bono, vlastním jménem Salvatore Phillip Bono (16. února 1935 Detroit – 5. ledna 1998) byl americký zpěvák, producent a politik. Do povědomí veřejnosti se dostal hlavně díky spolupráci a manželství se zpěvačkou Cher. \n\nNarodil se v Detroitu. Byl nejmladší ze tří dětí. Měl dvě starší sestry. Jeho matka ho oslovovala přezdívkou \"Sonny\" a tato přezdívka mu zůstala celý život. Když mu bylo sedm let, rodina se přestěhovala do Inglewoodu v Kalifornii, kde navštěvoval školu Inglewood High School. Zde však neodmaturoval. Svou kariéru nejprve začal jako textař. V roce 1964 začal spolupracovat se zpěvačkou Cher, se kterou nazpíval známou píseň \"I Got You Babe\". Vystupoval také v televizi a filmech (zahrál si například v hororu z roku 1986 \"Troll\" nebo ve filmu \"Hairspray\").\n\nDo politiky vstoupil poté, co zažíval velkou frustraci z místní správy při pokusu otevřít restauraci v Palm Springs. Vyhlásil, že se chce stát starostou Palm Springs, což se mu nakonec podařilo. Jako starosta Palm Springs sloužil tři roky (od roku 1988 do roku 1992). Také pomáhal při pořádání mezinárodního filmového festivalu, který se každoročně v Palm Springs koná. V roce 1992 se ucházel o republikánskou nominaci, která však připadla konzervativnějšímu Bruci Herschensohnovi. Ale již v roce 1994 byl zvolen do sněmovny reprezentantů Spojených států amerických. Prosazoval obnovu Saltonského moře.\n\nZemřel na následky zranění, které si přivodil při lyžování v Nevadě. \n\nByl několikrát ženatý – poprvé se oženil s Donnou Rankinovou, se kterou měl dceru Christine. Jejich manželství však skončilo v roce 1962. V roce 1964 se oženil s Cher, s ní měl jednu dceru jménem Chastity (Chaz) – v dospělosti změnila pohlaví. Jeho dalšími manželkami byly Susie Coelhová a Mary Whitakerová, se kterou měl dvě děti.\n"}
{"id": "1292141", "url": "https://cs.wikipedia.org/wiki?curid=1292141", "title": "Urawa Red Diamonds", "text": "Urawa Red Diamonds\n\nUrawa Red Diamonds ( 浦和レッドダイヤモンズ, doslova \"Červené diamanty\"), zkráceně \"Urawa Reds\", je japonský fotbalový klub z Urawy v prefektuře Saitama, účastník nejvyšší soutěže J. League. Klubové barvy jsou červená a bílá.\n\nKlub byl založen v roce 1950 jako reprezentace automobilky Mitsubishi, název dostal podle tří červených diamantů v jejím logu. Získal čtyři tituly mistra Japonska v amatérské éře (1969, 1973, 1978 a 1982), v roce 1992 se zprofesionalizoval a o rok později byl jedním za zakládajících členů J. League. V roce 1999 z ní sestoupil, ale o rok později se vrátil a od té doby hraje mezi elitou nepřetržitě. Titul získal v roce 2006, pětkrát byl vicemistrem (2004, 2005, 2007, 2014 a 2016). Urawa také šestkrát vyhrála Císařský pohár (1971, 1973, 1978, 1980, 2005 a 2006), v letech 2003 a 2016 získala Japonský ligový pohár a v roce 2006 Japonský superpohár. V roce 2007 se stala vítězem Ligy mistrů AFC a startovala na Mistrovství světa ve fotbale klubů 2007, kde porazila Sepahan FC 3:1, prohrála s AC Milán 0:1 a po remíze 2:2 zdolala Étoile Sportive du Sahel na penalty, čímž si zajistila celkové třetí místo.\n\nKlub patří k nejpopulárnějším v Japonsku, v roce 2015 měl na domácích zápasech průměrnou návštěvnost 40 777 diváků, což bylo nejvíc v lize. Ultras jsou známí jako Urawa Boys Snake 98, hlavními rivaly jsou sousedé z tokijské aglomerace Omija Ardija a Kašiwa Reysol. Hymna klubu „We Are Diamonds“ je přetextovanou verzí písně Roda Stewarta „Sailing“.\n\n\n"}
{"id": "1292143", "url": "https://cs.wikipedia.org/wiki?curid=1292143", "title": "Ivo Angelov", "text": "Ivo Angelov\n\nIvo Serafimov Angelov (* 15. října 1984 Pernik, Bulharsko) je bulharský zápasník klasik.\n\nKlasickému stylu zápasení se věnuje od 13 let. V bulharské seniorské reprezentaci se pohybuje od roku 2005, ale až do roku 2008 sekundoval bulharským reprezentačním jedničkám v nejnižších váhových kategoriích. V roce 2009 nahradil v pérové váze do 60 kg Armena Nazarjana. V roce 2011 se třetím místem na mistrovství světa kvalifikoval na olympijské hry v Londýně, kde postoupil do druhého kola. Po úspěšném roce 2013, ve kterém získal titul mistra světa a Evropy mu od roku 2014 nesedlo sloučení bantamové a pérové váhy (nárůst konkurence) a v roce 2016 se nekvalifikoval na olympijské hry v Riu.\n\n\n"}
{"id": "1292145", "url": "https://cs.wikipedia.org/wiki?curid=1292145", "title": "Nguyễn Thị Kim Ngân", "text": "Nguyễn Thị Kim Ngân\n\nNguyễn Thị Kim Ngân (* 12. dubna 1954, Tỉnh Bến Tre) je vietnamská učitelka a politička, jež zastává k roku 2017 post předsedkyně vietnamského Národního shromáždění (tzn. parlamentu) a jež je zároveň také vůbec první ženou v této pozici. V minulosti zastávala např. pozici místopředsedkyně Národního shromáždění, či pozici ministryně práce. \n\nV dubnu roku 2017 navštívila Českou republiku, setkala se s českým prezidentem Milošem Zemanem a předsedou vlády Bohuslavem Sobotkou. \n"}
{"id": "1292146", "url": "https://cs.wikipedia.org/wiki?curid=1292146", "title": "8 × 50 mm R Lebel", "text": "8 × 50 mm R Lebel\n\n8 × 50 mm R Lebel je puškový náboj se středovým zápalem. Pochází z Francie a jde o první zavedený vojenský náboj používající bezdýmný střelný prach. Náboj nevznikl jako zcela nová konstrukce, ale zaškrcením a zkrácením staršího náboje 11×59mmR Gras. To zapříčinilo poměrně rychlé zastarání náboje, který se později ukázal jako nevhodný pro samočinné zbraně a to nejenom protože měl okraj, ale především pro velkou šířku nábojnice. Nábojnice má silně lahvovitý tvar, tělo je tvořeno dvojitým kuželem a dno je vypouklé. Když byla původní střela s oblou špičkou nahrazena modernější se špičatou střelou, byla nejpočetnější zbraní francouzské armády puška Lebel Mle 1886 M93, která používala trubicový zásobník pod hlavní. Mohlo se stát, že by tlak špičky střely na zápalku nábojnice před ní inicioval explozi nábojů v zásobníku. Tento problém byl vyřešen přidáním drážky po obvodu dna nábojnice, do které se zaklesla špička střely následujícího náboje a tak nemohla přijít do kontaktu se zápalkou. \n\nNáboj byl používán v různých armádách v letech 1886 – 1944. Armády které používaly zbraně s tímto nábojem: francouzská, řecká, americká, italská a španělská (republikánské síly v občanské válce).\n\n\nVarianty a označení používaná ve francouzské armádě. \n\nKde \"8mm\" je označení ráže, \"Lebel\" je označení zbraně pro kterou byl náboj určen, \"M\"- model – vojenský náboj, \"1886\" rok zavedení do výzbroje. \"D\", \"B 5\" druhy střel. \nPříklady použitých střel:\n\nNáboj byl použit jak ve vice puškách:\nNáboj byl použit I v několika konstrukcích lehkých kulometů, jako například :\n\n\n"}
{"id": "1292148", "url": "https://cs.wikipedia.org/wiki?curid=1292148", "title": "Cyril Daxner", "text": "Cyril Daxner\n\nCyril Daxner de Tótzabar (20. červenec 1904, Tisovec – 7. červen 1945, Bratislava) byl slovenský právník, důstojník, novinář, národní a křesťanský aktivista, účastník Malé války, organizátor Slovenského národního povstání na východním Slovensku.\n\nDědeček Štefan Marko Daxner de Tótzabar (1822–1891) byl spoluzakladatel Matice slovenské, jeden z představitelů Slovenského povstání 1848–1949 a tvůrce politického programu aktuálního až do roku 1918. Zapsal se do dějin jako obránce Evangelické církve augsburského vyznání Před maďarizací na Gemeru a Honte. \n\nOtec byl Ivan Daxner (1860–1935), který má přímou spoluúčast na vytvoření Československé republiky a byl tajemníkem Slovenské ligy. Podepisoval Clevelandskou a Pittsburskou dohodu, tedy dokumenty vedoucí k vzniku Československé republiky. \n\nPrastarý otec byl Karol Kuzmány, 1. historický místopředseda MS a superintendent Evangelické církve a. v. \n\nMezi blízké příbuzné např. patří Janko Jesenský (1874–1945) spisovatel, politik a první slovenský nositel titulu národní umělec a také Juraj Janoška (1882–1945) zast. župan, určitý čas předseda Slovenské národní strany, účastník SNP, který zemřel tragicky v roce 1945. \n\nCyril Svetozár Daxner se narodil 20. července 1904 vTisovci. Už v dětství projevoval zájem o národní věci. Maturoval na Gymnáziu v Martině a pokračoval ve studiu práva na Univerzitě Komenského v Bratislavě. Po získání doktorátu z práva pracoval také jako redaktor Národních novin v Martine. \n\nDějinný význam Cyrila Daxner je ve třech oblastech v aktivní účasti v bojích během Malé války (1939), v organizací SNP na východním Slovensku a v kulturní i církevní stopě, kterou zanechal v hornozemplínské oblasti. Vojenskou prezenční službu totiž vykonával jako důstojník dělostřelectva ve městě Vranov nad Topľou. Po složení advokátní zkoušky zde v roce 1934 otevřel kancelář.\n\nCyril Daxner byl známý originálními názory, společenským, církevním životem, advokátní praxí a pomocí obyčejným lidem. Jeho jméno je v regionu stále známé. Všímal si i evropské politické dění, čemuž mu napomáhaly jazykové znalosti. Ovládal ruštinu, maďarštinu a němčinu. Cyril Daxner nepatřil k žádnému politickému seskupení a jeho jedinou prioritou byla obrana národních práv Slováků. Byl jednoznačně proti nacismu a pangermanizmu.\n\nV březnu 1939 po maďarském obsazení Podkarpatské Rusi se dobrovolně hlásí na velitelství vPrešově u Augustina Malára. Ten nasazuje na frontu narychlo sestavené slovenské jednotky lehkých tanků. Nadporučík dělostřelectva Cyril Daxner přijímá velení nad útočnou vozbou slovenských obrněných vozidel proti postupujícím maďarským jednotkám. Během bojů osobně obsluhuje jedno obrněné vozidlo a po zásahu granátem jen o vlásek ujde smrti. Řadí se k jedním z hrdinů Malé války (1939). K jeho skupině se přidávají i mladí dobrovolníci z prešovského telegrafního praporu. Cyril Daxner a jeho jednotka je nasazena do prudkých bojových v okolí Nižné Rybnice. \n\nPozději působí jako advokát v městě Vranov nad Topľou. Organizuje odboj a byl klíčovou postavou občanské rezistence na východním Slovensku s přípojkou na Bratislavu. Organizoval spojení s občanským skupinami vHumenném, Bardějově, Stropkově. Osobně se spolupracoval s Vilémem Žingora a Ludvíkem Kukorelli. Na základě udání Konfidenti ÚŠB byl zrazen a 19. dubna 1944 zatčen spolu s manželkou. Od 15. května 1944 byl vězněn v Ilavě a později vBratislavě. Gestapo ho v únoru 1945 odvlekli do koncentračního tábora Mauthausen-Gusen.\n\nPo osvobození nemocný a podvyživený opouští lodí Rakousko a vrací se do Bratislavy 24. května 1945. Pokouší se dostat k rodinnému příbuznému Janko Jesenský, ale únavou usnul na ulici a z chladného počasí dostal zápal plic. Lékař prof. Sumba se ho snažil do poslední chvíle zachránit. Cyril Svetozár Daxner umírá v nemocnici v Bratislavě na Hlboká cesta 7. června 1945 a je pohřben na hřbitově u Kozí bráně.\n\nRoku 1945 in memoriam vyznamenán Čs. válečným křížem 1939; roku 1946 in memoriam Řádem SNP I.tr .; v roce 1939 vyznamenán Medailí za hrdinství a pamětních medailí za obranu Slovenska v březnu 1939 uděleno za bojové nasazení v Malé válce (1939). Poslední dvě uvedené mu však odebral komunistický režim po roce 1948. \n\nV centru města Ústí nad Labem byla v roce 1964 odhalena pamětní tabule na domě, kde žil a pracoval. V roce 2015 byla odhalena jeho bronzová busta před evangelickým kostelem a. v. Ducha ve Vranově nad Topľou. Jeho památku si uctila Slovenská advokátní komora, Matice slovenská a Evangelická církev a. v. články věnovanými jeho životu a odkazu. \n\n"}
{"id": "1292149", "url": "https://cs.wikipedia.org/wiki?curid=1292149", "title": "Muhamed Kondžić", "text": "Muhamed Kondžić\n\nMuhamed Kondžić (28. září 1932 Derventa, Království Jugoslávie – 7. října 1996 Zenica, Bosna a Hercegovina) byl bosenskohercegovský spisovatel bosňáckého původu. Po svém uvěznění se demonstrativně označoval za Chorvata islámské víry.\n\nV rodném městě navštěvoval základní a střední školu. Později absolvoval Filozofickou fakultu Univerzity v Sarajevu, obor jugoslávská/jihoslovanská literatura a srbochorvatský jazyk. Poté pracoval jako učitel srbochorvatského jazyka a novinář v Derventě, Prnjavoru, Slavonském Brodu, Tuzle a Travniku.\n\nRoku 1972 v zenickém deníku \"Naša riječ\" (Naše slovo) uveřejnil článek o zpronevěře v jednom JZD v okresu Vitez (\"Koga kriju knjige dugovanja\"), načež byl zatčen a ve vykonstruovaném procesu odsouzen za kontrarevoluční činnost a verbální delikt k několikaletému trestu odnětí svobody. Během výkonu trestu při automobilové nehodě zemřel jeho syn a manželka spáchala sebevraždu. Po propuštění roku 1976 živořil na okraji společnosti, přišel o dřívější zaměstnání i služební byt, ale o to intenzivněji se věnoval literární tvorbě. Roku 1976 se přihlásil do anonymní literární soutěže sarajevského listu \"Oslobođenje\"; z pěti poslaných povídek se hned tři umístili na prvních honorovaných místech a další dvě byly doporučeny k odkoupení, nicméně po odhalení jména autora z udělení ceny i finanční odměny sešlo. V době rozpadu Jugoslávie v 90. letech 20. století podporoval chorvatské nacionalisty vedené Franjou Тuđmanem ve sporu se srbskými centralisty. Roku 1994 demonstrativně spálil své knihy před Obecní knihovnou v Zenici.\n\n"}
{"id": "1292152", "url": "https://cs.wikipedia.org/wiki?curid=1292152", "title": "Nguyễn Xuân Phúc", "text": "Nguyễn Xuân Phúc\n\nNguyễn Xuân Phúc (* 20. červenec 1954) je vietnamský politik, zastávající ode dne 7. dubna roku 2016 post tamějšího předsedy vlády.\n\nNguyễn Xuân Phúc vystudoval v bakalářském studijním programu práva. Dne 7. dubna 2016 prezidentem navržen do pozice předsedy vlády a následně zvolen parlamentem. V minulosti stál např. v čele provincie Quang Nam, od srpna roku 2011 byl místopředsedou vlády.\n"}
{"id": "1292153", "url": "https://cs.wikipedia.org/wiki?curid=1292153", "title": "Stanislav Blaha", "text": "Stanislav Blaha\n\nStanislav Blaha (* 13. prosince 1969 Uherské Hradiště) je český politik a strojní inženýr, od října 2017 poslanec Poslanecké sněmovny PČR, v letech 2012 až 2018 zastupitel Zlínského kraje, a od roku 2014 starosta města Uherské Hradiště, předtím v letech 2006 až 2014 místostarosta města, člen ODS.\n\nVystudoval obor strojírenská technologie na strojní fakultu Vysokého učení technického v Brně (získal titul Ing.).\n\nDeset let se živil jako podnikatel. Angažuje se jako předseda správní rady \"Regionu Slovácko - sdružení pro rozvoj cestovního ruchu\", předseda správní rady obecně prospěšné společnosti \"Park Rochus\" a ve \"Sdružení historických sídel Čech, Moravy a Slezska\".\n\nStanislav Blaha je ženatý, má tři děti. Žije ve městě Uherské Hradiště. Mezi jeho záliby patří jízda na kole, aktivity doma na zahradě s rodinou anebo posezení s přáteli.\n\nV komunálních volbách v roce 2002 byl za ODS zvolen zastupitelem města Uherské Hradiště a v listopadu 2002 se stal radním města. Mandát zastupitele obhájil ve volbách v roce 2006, následně byl zvolen místostarostou města. Obě funkce obhájil i ve volbách v roce 2010 (konkrétně se stal 1. místostarostou města). Také ve volbách v roce 2014 byl zvolen zastupitele města, a to z pozice lídra kandidátky nazvané \"\"Občanští demokraté a nezávislé osobnosti\"\". Následně byl dne 10. listopadu 2014 zvolen starostou města Uherské Hradiště. Uspěl i ve volbách v roce 2018. Dne 5. listopadu 2018 byl opět zvolen starostou města.\n\nV krajských volbách v roce 2012 byl za ODS zvolen zastupitelem Zlínského kraje. Ve volbách v roce 2016 svůj mandát obhájil. Na konci dubna 2018 však na post krajského zastupitele rezignoval.\n\nVe volbách do Poslanecké sněmovny PČR v roce 2017 byl lídrem ODS ve Zlínském kraji. Získal 2 483 preferenčních hlasů a stal se poslancem. V Poslanecké sněmovny působí jako se svým stranickým kolegou Jakubem Jandou jako místopředseda Petičního výboru. \n"}
{"id": "1292159", "url": "https://cs.wikipedia.org/wiki?curid=1292159", "title": "Asiago", "text": "Asiago\n\nAsiago je město v provincii Vicenza v oblasti Benátsko v Itálii, na úpatí Alp. Město mělo na konci roku 2015 6426 obyvatel.\n\nMezi 15. květnem a 10. červnem 1916 byly ve městě a jeho okolí sváděny těžké boje během rakouské ofenzívy v jižním Tyrolsku.\n\nVe městě působí hokejový klub Supermercati Migross Asiago H. 1935.\n"}
{"id": "1292163", "url": "https://cs.wikipedia.org/wiki?curid=1292163", "title": "Džemaludin Alić", "text": "Džemaludin Alić\n\nDžemaludin Alić (*19. května 1947 Tetovo, okres Zenica, Federativní lidová republika Jugoslávie) je bosenskohercegovský prozaik, básník, kritik a esejista bosňáckého původu.\n\nZákladní školu dokončil v Tetovu, gymnázium pak v Zenici. Roku 1972 absolvoval Filozofickou fakultu Univerzity v Sarajevu, obor jugoslávská/jihoslovanská literatura a srbochorvatský jazyk. Během studií pracoval v redakci listu \"Naši dani\" (Naše dny), roku 1970 se přestěhoval do Záhřebu, kde pracoval v podnikovém listu společnosti \"Jugomontaža\" a současně se stal dopisovatelem sarajevského listu \"Oslobođenje\" (Osvobození). Po návratu do bosenskohercegovské metropole působil ve vydavatelství \"Oslobođenje\". Od roku 1993 žije v Německu.\n\n"}
{"id": "1292165", "url": "https://cs.wikipedia.org/wiki?curid=1292165", "title": "Jan Tecl", "text": "Jan Tecl\n\nJan Tecl (* 27. září 1963 Havlíčkův Brod) je český politik, ekonom a podnikatel, od roku 2018 senátor za obvod č. 44 – Chrudim, od roku 2016 zastupitel Kraje Vysočina, od roku 2010 starosta města Havlíčkův Brod, předtím v letech 2006 až 2010 radní města, člen ODS.\n\nPo absolvování gymnázia pracoval u okresní správy spojů. V roce 1989 získal své první živnostenské oprávnění, předmětem podnikání bylo pořizování videozáznamů. Po vstupu do komunální politiky se přihlásil ke studiu oboru veřejná správa na Vysoké škole CEVRO Institut.\n\nJan Tecl je rozvedený, má syna Jana. Žije ve městě Havlíčkův Brod. Mezi jeho záliby patří cestování a šachy, dříve hrával ochotnické divadlo.\n\nOd roku 2004 je členem ODS. V komunálních volbách v roce 2006 byl zvolen zastupitelem města Havlíčkův Brod a v listopadu 2006 se stal radním města. V červnu 2010 byl zvolen starostou města, když předchozí starostka Jana Fischerová na svou funkci rezignovala, jelikož se stala poslankyní. Obě funkce (zastupitele a starosty) obhájil i ve volbách v roce 2010, 2014 a 2018.\n\nV krajských volbách v roce 2012 kandidoval za ODS do Zastupitelstva Kraje Vysočina, ale neuspěl. Krajským zastupitelem se stal až ve volbách v roce 2016. Na kandidátce byl původně na 10. místě, ale vlivem preferenčních hlasů skončil nakonec čtvrtý.\n\nNeúspěšně kandidoval ve volbách do Poslanecké sněmovny PČR v letech 2010 a 2013. Ve volbách do Poslanecké sněmovny PČR v roce 2017 byl lídrem ODS v Kraji Vysočina, ale neuspěl.\n\nVe volbách do Senátu PČR v roce 2018 kandidoval za ODS v obvodu č. 44 – Chrudim. Se ziskem 15,44 % hlasů vyhrál první kolo voleb a ve druhém kole se utkal s lidovcem Danielem Hermanem. Toho porazil poměrem hlasů 63,89 % : 36,10 % a stal se senátorem.\n"}
{"id": "1292169", "url": "https://cs.wikipedia.org/wiki?curid=1292169", "title": "The Original Modern Lovers", "text": "The Original Modern Lovers\n\nThe Original Modern Lovers je hudební album americké skupiny The Modern Lovers. Vydáno bylo v roce 1981 společností Mohawk Records, jejíž vlastníkem byl Kim Fowley (jde o druhou a poslední nahrávku, kterou toto vydavatelství vydalo). Pozdější reedice desky vydávala firma Bomp! Records, což byla mateřská společnost vydavatelství Mohawk Records. Nahrávky pochází z roku 1972, kdy byly nahrány pod produkčním dohledem právě Kima Fowleyho. Kapela původně na svých prvních nahrávkách pracovala s producentem Johnem Calem pro společnost Warner Bros. Records a následně s Alanem Masonem a Robertem Apperem pro A&M Records. Tyto nakonec vyšly roku 1976, tj. až po rozpadu kapely, na albu \"The Modern Lovers\". Následně společnost Warner Bros. Records najala právě Fowleyho, aby produkoval další nahrávky kapely. Ty však vyšly až v roce 1981 na tomto albu.\n\n\n"}
{"id": "1292174", "url": "https://cs.wikipedia.org/wiki?curid=1292174", "title": "The Love Patient", "text": "The Love Patient\n\nThe Love Patient je americký hraný film z roku 2011, který režíroval Michael Simon podle vlastního scénáře. Komedie pojednává o muži, který předstírá onemocnění rakovinou, aby získal zpět bývalého partnera.\n\nPaul pracuje v reklamní agentuře a nemůže se ani po roce vyrovnat s rozchodem s Bradem, který je zároveň jeho kolegou v práci. Brad právě začal chodit s kolegou Tedem, bývalým bisexuálním modelem, který ve firmě dělá grafika. Vymyslí proto plán, jak Brada získat zpět. Paul pomůže svému dlouholetému kamarádovi Burtovi v jeho tíživé finanční situaci na rodinné klinice. A to pod podmínkou, že Paulovi diagnostikuje rakovinu plic a předepíše falešnou léčbu. Situace se nicméně vyvine trochu jinak, než jak Paul plánoval. Do domu se mu nastěhují rodiče i jeho sestra, aby mu pomáhali. Podvod vyjde záhy najevo a Brad se cítí podvedený. Přesto se rozhodne s Paulem zůstat. Ted se zamiluje do Paulovy sestry.\n"}
{"id": "1292175", "url": "https://cs.wikipedia.org/wiki?curid=1292175", "title": "Karel Berka", "text": "Karel Berka\n\nKarel Berka (* 4. května 1923 v Břeclavi, † 24. listopadu 2004) byl český filosof a logik.\n\nNarodil se v rodině středoškolského profesora matematiky a fyziky. Navštěvoval gymnázium v Brně; školní docházka byla přerušena internací v různých koncentračních táborech. Od r. 1948 do r. 1951 studoval Berka na filozofické fakultě Masarykovy univerzity angličtinu a filozofii a v r. 1952 obdržel akademický titul PhDr. za práci \"Gramatika a logika\". V letech 1951–1955 pracoval jako učitel v okresu Jablonec nad Nisou; od r. 1955 působil na filozofické fakultě Karlovy univerzity v Praze a v r. 1957 mu byla udělena vědecká hodnost kandidát věd (CSc.). Poté se v roce 1963 habilitoval na filozofické fakultě prací \"Studie aristotelovské logiky\" a v r. 1965 byl jmenován docentem logiky. Od r. 1962 do r. 1963 pracoval na Humboldtově univerzitě v Berlíně, v letním semestru 1967 až 1968 jako hostující docent na Univerzitě v Lipsku a v r. 1969 jako hostující profesor na Pensylvánské státní univerzitě. Od r. 1968 do r. 1991 vedl vědecké oddělení ČSAV v kategorii Teorie a metodologie vědy. V r. 1981 získal vědeckou hodnost doktor věd (DrSc.), koncem roku 1988 byl zvolen členem-korespondentem ČSAV a počátkem roku 1989 byl jmenován profesorem logiky.\n\nVěnoval se o různým problémům logiky, její metodologie, filozofie a vědecké teorie. Přitom jej především zajímaly dějiny logiky počínaje Aristotelem, antická výroková logika, výklad logiky a filozofie Bernarda Bolzana a rozvoj moderní logiky v základních pracích Gottloba Fregeho, Bertranda Russella, Ludwiga Wittgensteina.\n\nŘada jeho publikací byla s velkým úspěchem uveřejněna v zahraničí. Vedle toho řídil Berka každoroční bulletin \"Teorie a metodologie\" a byl členem různých redakčních rad doma i v zahraničí. Rozsáhlé jsou také jeho překlady z kybernetiky, logiky a filozofie vědy.\n\n\n\n\n\n\n\n\n\n"}
{"id": "1292177", "url": "https://cs.wikipedia.org/wiki?curid=1292177", "title": "Miral", "text": "Miral\n\nMiral je hraný film, který natočil režisér Julian Schnabel. Pojednává o palestinské dívce jménem Miral (Freida Pinto), která vyrůstá během Arabsko-izraelské války v letech 1948 až 1949. Kniha byla natočena podle románů, jehož autorkou byla Rula Jebreal. Ta rovněž napsala scénář pro tento film. Autorem hudby k filmu je Olivier Daviaud. Dále v něm hrají například Alexander Siddig, Willem Dafoe a režisérova dcera Stella. Snímek měl premiéru 15. září roku 2010 ve Francii.\n"}
{"id": "1292178", "url": "https://cs.wikipedia.org/wiki?curid=1292178", "title": "Michael Talbot", "text": "Michael Talbot\n\nMichael Talbot (* 4. ledna 1943 v Lutonu) je britský muzikolog a hudební skladatel.\n\nTalbot je bývalý profesor hudební vědy na University of Liverpool, odborník na italskou barokní hudbu a autor monografií o italských barokních skladatelích Antoniu Vivaldim a Tomasu Albinonim. Je také editorem akademického časopisu \"Studi Vivaldiani\".\n\nTalbot je činný také jako hudební historik, skladatel a člen společnosti \"Vox Saeculorum\".\n"}
{"id": "1292179", "url": "https://cs.wikipedia.org/wiki?curid=1292179", "title": "Zadrobílek &amp; Seyfried", "text": "Zadrobílek &amp; Seyfried\n\nZadrobílek & Seyfried, koželužní továrna a prodej koží v Kuklenách byla krátce existující koželužská firma, jež existovala v letech 1899-1900.\n\nTato firma neměla dlouhého trvání. Zapsána byla u krajského soudu v Hradci Králové k 1. lednu 1899 a jejími veřejnými účastníky byli továrník Jan Zadrobílek a obchodvedoucí Josef Seyfried, oba v Kuklenách, zastupující a podepisující firmu každý samostatně, přičemž továrník Zadrobílek získal od okresního hejtmanství povolení ke stavbě nové koželužské dílny při čp. 111 již 31. července 1896 a 4. srpna téhož roku byla stavba povolena.\n\n10. dubna 1899 továrna vyhořela, přičemž škoda dosáhla 30 000 zl. Oheň zničil dílnu a skladiště i s náčiním a zásobami koží. Naštěstí byla továrna pojištěna a pojišťovna c. k. priv. Assicurazioni Generali v Terstu škodu zlikvidovala hladce a bez zbytečných průtahů, takže 15. září téhož roku se konala kolaudace nové sušárny.\n\nV listopadu 1899 se však dostala do konkurzu, kdy se jejím prozatímním správcem stal Julius Pokorný, obchodník v Hradci Králové. Schůze věřitelů se konala 4. prosince 1899, přihlášky byly přijímány do 31. ledna 1900 a stání likvidační bylo určeno na 17. února téhož roku, přičemž usnesením krajského soudu v Hradci Králové z 9. ledna 1900 byly do konkurzní podstaty firmy zahrnuty koželužské výrobky v odhadní ceně 36 330 K. 8. února téhož roku se soud dotazuje obce, zda Jan Zadrobílek a Josef Seyfried zavinili úpadek svojí marnotratností. Konkurz firmy byl ukončen dobrovolným narovnáním. Věřitelé se spokojili splátkou 40 % na veškeré své konkurzní požadavky. Nedlouho poté byla společnost vymazána z obchodního rejstříku.\n"}
{"id": "1292180", "url": "https://cs.wikipedia.org/wiki?curid=1292180", "title": "Michal Zácha", "text": "Michal Zácha\n\nMichal Zácha (* 23. května 1978 Přerov) je český politik a živnostník, od roku 2010 zastupitel města Přerov (v letech 2011 až 2014 také náměstek primátora), člen ODS.\n\nJe rodák z Přerova, kde vychodil základní školu i střední školu průmyslovou. Dále pak vystudoval obor reklama a marketing na Vyšší odborné škole živnostenské Přerov (získal titul DiS.). Živí se jako živnostník v oboru investičních staveb, správy nemovitostí a věnuje se v této oblasti i poradenské činnosti.\n\nMichal Zácha je rozvedený, má tři syny – Filipa, Matěje a Tomáše. Žije ve městě Přerov, konkrétně v části Přerov I-Město. Mezi jeho záliby patří fotbal, motorka a chalupa.\n\nOd roku 2002 je členem ODS. V komunálních volbách v roce 2010 byl zvolen zastupitelem města Přerov, následně se stal i radním města. V červnu 2011 byl pak zvolen náměstkem primátora města, když předchozí náměstkyně ze zdravotních důvodů rezignovala. Ve volbách v roce 2014 obhájil z pozice lídra kandidátky mandát zastupitele města, skončil však ve funkci náměstka primátora.\n\nV krajských volbách v letech 2012 a 2016 kandidoval za ODS do Zastupitelstva Olomouckého kraje, ale ani jednou neuspěl. Působí jako předseda Komise pro majetkoprávní záležitosti.\n\nNeúspěšně kandidoval ve volbách do Poslanecké sněmovny PČR v roce 2013. Ve volbách do Poslanecké sněmovny PČR v roce 2017 byl lídrem ODS v Olomouckém kraji, ale neuspěl.\n\nVe volbách do Evropského parlamentu v květnu 2019 kandidoval na 28. místě kandidátky ODS, ale nebyl zvolen.\n"}
{"id": "1292181", "url": "https://cs.wikipedia.org/wiki?curid=1292181", "title": "Parlamentní volby ve Finsku 2003", "text": "Parlamentní volby ve Finsku 2003\n\nParlamentní volby ve Finsku v roce 2003 se konaly dne 16. března. Volební účast byla 66,7 (69,7) %. Soutěžilo se o 200 míst v jednokomorovém parlamentu (\"Eduskunta\").\n\nNejvíce hlasů získala centristická strana \"Suomen Keskusta\" (Finský střed), 24,69 % a 55 míst. Na druhém místě se umístila Finská sociálně demokratická strana, \"Suomen Sosialidemokraattinen Puolue\", s 24,47 % a 53 křesly, následovaná konzervativci z \"Kansallinen Kokoomus\" (Národní koaliční strana), kteří dosáhli na 18,55 % a 40 křesel.\n\nDále získal v parlamentu zastoupení Svaz levice (\"Vasemmistoliitto\") se 19 křesly (9,93 % hlasů), Zelený svaz (\"Vihreä liitto\") s 14 křesly (8,01 % hlasů), Finští křesťanští demokraté (\"Suomen Kristillisdemokraatit\") se 7 křesly (5,34 % hlasů), finská Švédská lidová strana (\"Ruotsalainen kansanpuolue\") s 8 křesly (4,61 % hlasů) a populističtí Praví Finové (\"Perussuomalaiset\") s 3 křesly (1,57 % hlasů). Pro ostatní strany (regionální sdružení z Ålandských ostrovů) zbylo 1 křeslo (0,49 % hlasů).\n\nZisk oproti předchozím volbám (o 7 míst) zaznamenali centristé, Zelení (o 3 místa), sociální demokracie (o 2 místa) a Praví Finové (rovněž o 2 místa). Ztratili konzervativci (6 míst), křesťanští demokraté a Švédská lidová strana (obě 3 místa) a také Levicový svaz (1 místo).\n\nPo volbách byla vytvořena vláda pod vedení ministerské předsedkyně centristky Anneli Jätteenmäki, kterou posléze ve vedení vystřídal rovněž centrista Matti Vanhanen. Koalice vznikla na základě spolupráce centristů, sociálních demokratů a představitelů švédské menšiny ve Finsku ze Švédské lidové strany.\n"}
{"id": "1292182", "url": "https://cs.wikipedia.org/wiki?curid=1292182", "title": "Továrna na lepenku Josefa Němečka v Kuklenách", "text": "Továrna na lepenku Josefa Němečka v Kuklenách\n\nTovárna na lepenku Josefa Němečka v Kuklenách byla firma, která v letech 1876–1902 vyráběla v Kuklenách lepenku a dehet.\n\nV roce 1875 postavil Josef Němeček přízemní dům čp. 166, který se nacházel na pozemku bývalé papírny a ležel mezi touto továrnou a pardubicko-libereckou tratí. Následujícího roku požádal obec o povolení vyrábět dehet, smůlu apod., ale dr. Plakvic podal stížnost. 19. července téhož roku bylo povolení uděleno.\n\nDehet se vařil v zadní budově v otevřeném kotli. Páry se často vzňaly a bývalo tam proto množství ohňů. 2. května 1877 prasklo potrubí u destilačního přístroje, plyn okamžitě zaplnil místnost a vzňal se. Továrna a skladiště shořely úplně a na obytném stavení shořela střecha. Továrna byla pojištěna na 4 815 zl. a na zásoby 4 794 zl.\n\nPo tomto velkém požáru byl závod znovu postaven a zřízen v něm parní kotel. 20. března 1879 Josef Němeček obdržel od okresního hejtmanství výsadu na výrobu zlepšené lepenky na dobu 1 roku. Mimo ní vyráběl asfaltovou lepenku, asfaltové dlažby, dehtové výrobky, karbolineum, asfaltové laky, oleje pro motory a další obdobné organické produkty. V letech 1884–1885 měla firma problémy kolem vypouštění odpadní vody do náhonu a jeho následného znečištění a zapáchání. 15. října 1886 si cukrovar na okresním hejtmanství stěžuje, že se v továrně neoprávněně vyrábějí a skladují éterické oleje. 25. října téhož roku tam byla vyslána komise. 19. prosince 1886 Josef Němeček požádal o povolení hostince v čp. 166, protože jeho 30 dělníků potřebovalo stravování. Následujícího roku ho skutečně obdržel.\n\n12. ledna 1888 a 19. února 1900 vypukly ještě 2 velké požáry a vedle nich bylo na 13 menších, např. 9. dubna 1890. Problémem byly i neustávající spory s cukrovarem. Roku 1889 zněla firma „Továrna na lepenku Kateřiny Němečkové“, přičemž byla okresním hejtmanstvím a obecním úřadem mnohokrát vyzývána, aby se psala „v Kuklenách“ a ne „v Hradci Králové“. Roku 1895 byla přední budova rozšířena o 1. patro a o 2 roky později začala stavba nového skladiště. Roku 1896 byla u obchodního soudu v Hradci Králové zapsána firma K. Němeček, továrna na lepenku, asfaltový dehet atd. v Kuklenách, jejíž majitelkou byla Kateřina Němečková a firmu mohl zastupovat také V. Němeček. V roce 1902 se zde přestalo pracovat a nový závod byl postaven v Hradci Králové, z něhož se před 1. světovou válkou vyvinula továrna R. J. KAREL (dříve K. Němeček) C. k. priv. továrna na lepenku a chemické výrobky z dehtu a olejů v Hradci Králové a po ní závod společnosti Teerag.\n"}
{"id": "1292183", "url": "https://cs.wikipedia.org/wiki?curid=1292183", "title": "Synagoga ve Velké Bukovině", "text": "Synagoga ve Velké Bukovině\n\nBývalá synagoga je nynější dům čp. 54 ve vsi Velká Bukovina v okrese Náchod při silnici na Střeziměřice.\n\nPostavena byla v bývalé židovské uličce vedoucí na jih od návesního rybníku roku 1829 na dvou sousedících parcelách, stavební č. 5 a pozemkové č. 94.\n\nKe náboženským účelům sloužila asi do roku 1906, ještě před rokem 1910 došlo k jejímu poboření. Z klasicistní budovy se do dnešní doby dochovaly pouze přízemní obvodové zdi, na konci 80. let 20. století byly odstraněny i oba dochované portály s citáty ze Starého zákona pro ženský a mužský vstup, jež byly následně nahrazeny vjezdovými vraty. Na sousedním domě je vidět otisk klenby.\n\nVe vsi je také židovský hřbitov, který tvoří spolu s dobře zachovaným celkem vesnického ghetta významnou evropskou památku.\n\n"}
{"id": "1292184", "url": "https://cs.wikipedia.org/wiki?curid=1292184", "title": "Fric", "text": "Fric\n\nPříjmení Fric, přechýleně Fricová, nosí více osobností:\n\n\n"}
{"id": "1292186", "url": "https://cs.wikipedia.org/wiki?curid=1292186", "title": "Karel Krejza", "text": "Karel Krejza\n\nKarel Krejza (* 12. února 1968 Mělník) je český politik a manažer, od října 2017 poslanec Poslanecké sněmovny PČR, v letech 2012 až 2016 zastupitel Ústeckého kraje, od roku 2006 zastupitel a od roku 2010 pak 1. místostarosta města Litoměřice, člen ODS.\n\nNarodil se v Mělníku, ale od roku 1969 žije v Litoměřicích. Oba rodiče byli učitelé. V Litoměřicích absolvoval základní školu a v roce 1986 maturoval na místním Gymnáziu Josefa Jungmanna. Následně vystudoval obor teoretická jaderná fyzika na Matematicko-fyzikální fakultě Univerzity Karlovy v Praze (promoval v roce 1992 a získal titul Mgr.).\n\nZároveň byl členem oddílu juda VŠ Praha a reprezentačních výběrů a stal se několikanásobným mistrem republiky. Po změně režimu začal podnikat v reklamě. Později založil společnost obchodující s akciemi, která byla členem Pražské burzy cenných papírů.\n\nKarel Krejza je ženatý, má syna a dceru. Žije ve městě Litoměřice, konkrétně v části Předměstí. Mezi jeho záliby patří sport (zejména cyklistika, hokej a sportovní létání), cestování a četba.\n\nV komunálních volbách v roce 2006 byl zvolen za ODS zastupitelem města Litoměřice a v listopadu 2006 i radním města. Ve volbách v roce 2010 nejprve obhájil mandát zastupitele města a v listopadu 2010 se stal 1. místostarostou města. Obě funkce pak obhájil i ve volbách v roce 2014. Také ve volbách v roce 2018 obhájil mandát zastupitele města.\n\nV krajských volbách v letech 2012 byl za ODS zvolen zastupitelem Ústeckého kraje. Ve volbách v roce 2016 však mandát neobhájil.\n\nVe volbách do Poslanecké sněmovny PČR v roce 2017 byl lídrem ODS v Ústeckém kraji. Získal 1 709 preferenčních hlasů a stal se poslancem.\n"}
{"id": "1292187", "url": "https://cs.wikipedia.org/wiki?curid=1292187", "title": "Ferdinand Karsch", "text": "Ferdinand Karsch\n\nFerdinand Anton Franz Karsch nebo Karsch-Haack (2. září 1853 Münster – 20. prosince 1936 Berlín) byl německý arachnolog, entomolog a sexuolog.\n\nJako syn doktora entomologie Antona Karsche studoval F. Karsch na Univerzitě Fridricha Viléma (nyní Humboldtova univerzita) v Berlíně a v roce 1877 publikoval diplomovou práci o žlabatkách. Od roku 1878 do roku 1921 vykonával funkci zoologického kurátora v Museum für Naturkunde v Berlíně. V roce 1881 se habilitoval v oboru entomologie. Mezi lety 1873 a 1893 vydával katalog pavouků Vestfálska. Podílel se na vydávání časopisů \"Berliner Entomologische Nachrichten\" a \"Entomologischen Zeitschrift\". Publikoval také řadu článků o druzích, které muzeum získalo od různých objevitelů a přírodovědců působících v Africe, v Číně, v Japonsku, v Austrálii atd. Publikování výsledků práce ostatních vedlo někdy k sporům o prioritu a nomenklaturu, například s Frederickem Pickardem-Cambridgem.\n\nVedle svých zoologických aktivit publikoval řadu prací o sexualitě a zejména o homosexualitě jak v živočišné říši, tak i u takzvaných \"primitivních\" národů. Bylo to zejména \"Das Leben der gleichgeschlechtliche Kulturvölker - Ostasiaten: Chinesen, Japanese, Korea\" v roce 1906 o homosexualitě ve východních společnostech, v roce 1911 \"Das Leben der gleichgeschlechtliche Naturvölker\" o homosexualitě v Africe a v domorodých společnostech Asie, Austrálie a Ameriky a v roce 1926 \"Erotische Grossstadtbilder als Kulturphänomene\". Karsch se v pozdější fázi života otevřeně přihlásil k homosexualitě. Vzestup Hitlera k moci a nacistické potlačování homosexuality vedly k dočasnému úpadku jeho reputace.\n\n"}
{"id": "1292188", "url": "https://cs.wikipedia.org/wiki?curid=1292188", "title": "Ryomův seznam", "text": "Ryomův seznam\n\nRyomův seznam ( \"Ryom-Verzeichnis\" (zkr. \"RV\") je seznam skladeb italského hudebního skladatele Antonia Vivaldiho. Seznam byl zveřejněn roku 1973 dánským hudebním vědcem Peterem Ryomem a byl odbornou veřejností přijat jako zásadní seznam řazení Vivaldiho hudební tvorby.\n\nZákladní Ryomův princip řazení skladeb Antonia Vivaldiho nespočívá v chronologickém pořadí vzniku, nýbrž v druhu, obsazení a tónině. U prvních 585 sebraných instrumentálních skladeb spočívá řazení na třech hierarchických rovinách, označených písmeny a číslovkami. \n"}
{"id": "1292189", "url": "https://cs.wikipedia.org/wiki?curid=1292189", "title": "Lepidolit", "text": "Lepidolit\n\nLepidolit se řadí mezi světlé slídy. Vyskytuje se v pegmatitových žilách s vysokým obsahem lithia. Název z řeckého \"lepis\" – šupina – a \"lithos\" – kámen. Poprvé byl objeven a popsán v roce 1792 na české lokalitě Hradisko u Rožné. Těžil se jako důležitá surovina kovu lithia, někdy se z něj získává i cesium. \n\nZískávání lithia ze slíd je technicky velmi náročné, proto je v současnosti většina získávána těžbou solanek a méně petalitu či spodumenu. S rozmachem elektromobilů však nastává vážný problém se zdroji a nově se uvažuje především o získávání lithia ze slídy cinvalditu, který se vyskytuje ve velkém množství v greisenech. Těžba lepidolitu je problematická, protože se vyskytuje v pegmatitech, které jsou pro průmyslovou těžbu zpravidla příliš malé.\n\nV České republice se lepidolit převážně vyskytuje v Kraji Vysočina v okolí Rožné, Dobré Vody, Jeclova, Puklic, Laštoviček a v kraji Jihočeském v okolí Nové Vsi u Křemže, Dolních Chrášťan nebo Lhenic. \nJeho hlavními světovými nalezišti jsou Penig v Sasku, Alabaška na Uralu a Hebron ve státě Maine (USA). Významné lokality jsou též ve Švédsku, na Madagaskaru a v oblasti Karibib v Jihozápadní Africe (Namibie).\n\n\n"}
{"id": "1292191", "url": "https://cs.wikipedia.org/wiki?curid=1292191", "title": "Židovský hřbitov ve Vamberku", "text": "Židovský hřbitov ve Vamberku\n\nŽidovský hřbitov se nachází ve městě Vamberk, v okrese Rychnov nad Kněžnou a patřil Židovské náboženské obci v Doudlebech nad Orlicí. Pochováváni zde byli Židé z kosteleckého a rychnovského okresu.\n\nHřbitov stojí v dnešní Vrabcově ulici v severní části města.První písemná zmínka pochází z roku 1688, ale založen byl pravděpodobně již roku 1673. V letech 1753 a 1806 byl rozšířen a roku 1820 byla přikoupena další část pozemku a obehnána zdí. Pozemek nepravidelného tvaru rozděluje na dvě části malý potok tekoucí jihovýchodním směrem, který byl při rozvodnění příčinou mnohých škod. Další škody způsobila ve druhé polovině 20. století výstavba těsně sousedící teplárny. Až v první polovině 90. let se přistoupilo k opravě ohradní zdi a vztyčení povalených náhrobků, márnice zůstala pobořená.\n\nAreál je volně přístupný. Vstupuje se východní zdí průchozí márnicí či vozovnou. Na hřbitově se dochovalo na pět set barokních i klasicistních náhrobků s hebrejskými, německými a českými nápisy z let 1700–1940, z nichž nejstarší čitelný je z roku 1700. Pohřbívalo se zde do druhé světové války.\n\nHřbitov má v péči pražská židovská obec.\n\n"}
{"id": "1292193", "url": "https://cs.wikipedia.org/wiki?curid=1292193", "title": "Kuchyně Spojených arabských emirátů", "text": "Kuchyně Spojených arabských emirátů\n\nKuchyně Spojených arabských emirátů je směsí blízkovýchodní kuchyně a asijské kuchyně. Protože je dnes v SAE mnoho přistěhovalců, nalezneme zde v hojném počtu jídla z celého světa. Najdeme zde však i tradiční arabská jídla, jako je šauarma, falafel nebo hummus. Tradičně se používá hodně mléka, obilí a masa. Dále se hojně používají ryby a koření. –Z nápojů je nejpopulárnější čaj.\n\n"}
{"id": "1292194", "url": "https://cs.wikipedia.org/wiki?curid=1292194", "title": "Loyauté", "text": "Loyauté\n\nLoyauté je korálové souostroví v Melanésii, tvořící stejnojmennou provincii v rámci francouzského zámořského společenství Nová Kaledonie. Má rozlohu 1981 km² a žije na něm okolo 18 000 obyvatel, správním centrem je vesnice Wé na největším ostrově Lifou.\n\nŘetěz ostrovů se táhne podél východního pobřeží hlavního ostrova (\"Grande Terre\") ve vzdálenosti zhruba 100 km. Ostrovy jsou ploché (nejvyšší bod leží na ostrově Maré a má 138 metrů nad mořem), porostlé převážně tropickým deštným lesem, pěstuje se kokosovník ořechoplodý, kávovník, kolokázie jedlá a povijnice batátová. Díky příznivému klimatu a množství písečných pláží se rozvíjí turistický ruch. Vzhledem k odlehlosti ostrovů se na nich zachovala původní klanová struktura, starobylé zvyky i stavitelství a kuchyně využívající lokálních zdrojů.\n\nPodle nálezů keramiky náležející kultuře Lapita byly ostrovy osídleny před třemi tisíci lety. Prvním Evropanem byl roku 1790 Angličan Jethro Daggett s lodí \"Loyalty\", podle níž dostaly ostrovy jméno (francouzsky \"Îles Loyauté\", doslova \"Ostrovy Loajality\"). Roku 1827 je prozkoumal Jules Dumont d'Urville, později zde působili britští protestantští misionáři, ale nakonec souostroví připadlo Francouzům. Na rozdíl od etnicky pestré \"Grande Terre\" tvoří na Loyauté 96 % obyvatel domorodí Kanakové, nejpočetnějšími menšinami jsou Polynésané a Francouzi.\n\n\n"}
{"id": "1292196", "url": "https://cs.wikipedia.org/wiki?curid=1292196", "title": "Superstition", "text": "Superstition\n\nSuperstition je desáté a předposlední studiové album anglické skupiny Siouxsie and the Banshees. Vydáno bylo v červnu roku 1991 společností Polydor Records (v USA jej vydalo vydavatelství Geffen Records). Producentem desky byl Stephen Hague. Kromě členů kapely na desce hrál perkusionista Talvin Singh. Roku 2014 byla deska vydána v remasterované reedici se třemi bonusovými písněmi.\n\n"}
{"id": "1292202", "url": "https://cs.wikipedia.org/wiki?curid=1292202", "title": "Velký kremelský palác", "text": "Velký kremelský palác\n\nVelký kremelský palác () je jeden z paláců Moskevského kremlu. Vystavěn byl v letech 1838-1849 na příkaz cara Mikuláše I. skupinou ruských architektů pod vedením Konstantina Andrejeviče Tona. V současnosti slouží jako reprezentační sídlo prezidenta Ruské federace, konají se zde vrcholné politické schůzky a oficiální ceremonie, jako například prezidentská inaugurace.\n\nPalácový komplex o celkové výměře okolo 25 000 m² zahrnuje také Těremský palác, devět chrámů (14. - 17. století) a asi 700 pokojů. Mezi nejvýznamnější sály paláce patří Georgijevský, Vladimirský, Alexandrovský, Andrejevský a Jekatěrinský.\n\nKdyž bylo v roce 1712 hlavní město přesunuto do nově založeného Petrohradu, kremelské paláce ztratily svůj význam, a ačkoliv byla část z nich využívána jako sídlo úřadů, velká část budov chátrala a trpěla požáry. Pouze za panování Anny Ivanovny vznikla nevelká zimní rezidence Annengof. Kateřina II. Veliká dala zbourat hradby na straně řeky Moskvy, aby zde nechala zbudovat obrovský palác odpovídající velikosti impéria. Nicméně již na počátku stavebních prací se objevily problémy se statikou, stavba zamrzla, až byla nakonec prohlášena za bezúčelnou a celý projekt byl zrušen.\n\nDůstojné carské rezidence se tak Moskevský kreml dočkal až po porážce Napoleona (1812), kdy opět začal vzrůstat význam Moskvy (viz např. realizace monumentální katedrály Krista Spasitele). Nový kremelský palác se měl stát symbolem obnovení válkou poničené Moskvy, znovuzrození jejího dávného politického významu, zároveň měl organicky splynout s dosavadními stavbami v areálu.\n\nMikuláš I. pověřil vypracováním projektu paláce svého oblíbeného architekta Konstantina Andrejeviče Tona, který stál také za zmíněnou katedrálou Krista Spasitele. Inspirací při práci na novém paláci mu byl starší objekt kremelského areálu, Těremský palác ze 17. století. Dohledem nad provedením stavebních prací byl pověřen vysoký státní úředník Ludwig Karl von Bode.\n\nStavební práce se rozeběhly roku 1839 současně s výstavbou katedrály Krista Spasitele. Původně měl být Velký kremelský palác tvořit jediný celek se Zbrojnicí a obě stavby měly vzniknout současně, nakonec však byla roku 1842 výstavba rozdělena na dvě etapy a vznikly tak dva samostatné objekty. Ke slavnostnímu vysvěcení došlo s velikou pompou na Velikonoce 1849. Mikuláš I. osobně provedl inspekci paláce a vyjádřil velkou spokojenost. Nařídil jen ještě v Georgijevském sále instalovat na stěny mramorové desky se jmény pluků, které byly nositeli Řádu sv. Jiří. Jako první byla instalována deska se jménem Preobraženského pluku, který byl účasten slavnostního zavěšení a jehož vojáky po ceremoniálu car osobně provedl novými komnatami.\n\nStavitelé paláce byli štědře odměněni, například Ludwig Karl von Bode, který prováděl dohled nad výstavbou, dostal medaili a prémii 50 000 rublů ve stříbře, jeho syn byl zároveň povýšen do vyšší vojenské hodnosti a získal řád.\n\nPůvodně palác sloužil jako moskevská rezidence ruských carů a jejich rodiny.\n\nPo nástupu bolševiků k moci se řada prostor využívala jako byty. Od roku 1934 se zde konala zasedání Nejvyššího sovětu SSSR a KSSS, kvůli čemuž byly Andrejevský a Alexandrovský sál zničeny a jejich spojením vzniknul nový zasedací sál. Nicméně jeho tvar protaženého pětiúhelníku nebyl pro tyto účely příliš vhodný, neboť zadní řady byly velmi vzdáleny od prezidia a řečnického pultu. Roku 1962 proto byly sjezdy KSSS přesunuty do Státního kremelského paláce a zasedání Nejvyššího sovětu se od roku 1970 pořádala v budově číslo 14. Na základě rozhodnutí Borise Jelcina byly potom Andrejevský a Alexandrovský sál mezi lety 1994 a 1999 obnoveny.\n\nPo vzniku Ruské federace se stal Velký kremelský palác reprezentačním sídlem ruských prezidentů. V jeho sálech se konají ceremoniály celostátního významu, např. inaugurace ruských prezidentů (Andrejevský sál), předávání řádů a vyznamenání, odehrál se zde podpis smlouvy o připojení Krymu k Rusku aj.\n\nPalácový komplex zahrnuje kromě hlavní budovy také starší stavby z 16. a 17. století: Fazetový palác, Těremský palác a palácové chrámy, včetně nejstarší částečně dochované stavby v Moskvě, chrámu Narození Bohorodice na Senjach (1393). Ve vnitřním dvoře se nacházel jeden z nejstarších chrámů Moskvy, Spas na Boru (1330), zničený bolševiky roku 1933.\n\nČelní strana je otočena ke Kremelskému nábřeží. Na fasádě byly použity motivy z Těremského paláce, jako například okna ve stylu tradičního ruského stavitelství. Car chtěl, aby se palác stal pomníkem slávy ruského vojenství. Proto je jeho pět hlavních sálů (Georgijevský, Andrejevský, Alexandrovský, Vladimirský a Jekatěrinský) nazváno podle pěti vojenských řádů Ruského impéria (Řád sv. Jiří, Řád sv. Ondřeje, Řád sv. Alexandra Něvského, Řád sv. Ondřeje a Řád sv. Kateřiny). Této tematice odpovídá i výzdoba sálů.\n"}
{"id": "1292203", "url": "https://cs.wikipedia.org/wiki?curid=1292203", "title": "Áron Szilágyi", "text": "Áron Szilágyi\n\nÁron Szilágyi (* 14. ledna 1990 Budapešť, Maďarsko) je maďarský sportovní šermíř, který se specializuje na šerm šavlí. Maďarsko reprezentuje od roku 2007. Na olympijských hrách startoval v roce 2008 v soutěži jednotlivců a družstev a v roce 2012, 2016 v soutěži jednotlivců. V soutěži jednotlivců získal na olympijských hrách 2012 a 2016 zlatou olympijskou medaili. V roce 2013 obsadil třetí místo na mistrovství světa v soutěži jednotlivců a v roce 2015 získal v soutěži jednotlivců titul mistra Evropy. S maďarským družstvem šavlistů vybojoval v roce 2007 titul mistra světa a v roce 2013 skončil s družstvem na druhém místě na mistrovství Evropy.\n"}
{"id": "1292205", "url": "https://cs.wikipedia.org/wiki?curid=1292205", "title": "Tandil", "text": "Tandil\n\nTandil je argentinské univerzitní město, nacházející se v provincii Buenos Aires. Město leží 360 km jihozápadně od Buenos Aires. K roku 2001 zde žilo 108 109 obyvatel.\n\nToto město založil dne 4. dubna 1823 brigádní generál Martín Rodríguez. Roku 1895 bylo městu uděleno městské právo.\n\n\n\n\n"}
{"id": "1292207", "url": "https://cs.wikipedia.org/wiki?curid=1292207", "title": "Atammik", "text": "Atammik\n\nAtammik (zastarale: \"Atangmik\") je osada v kraji Qeqqata v Grónsku. Nachází se na břehu Davisova průlivu a je to nejjižnější město kraje Qeqqata. V roce 2016 tu žilo 192 obyvatel. Místní továrna na přípravu ryb s názvem Royal Greenland byla uzavřena v červenci roku 2010.\n\nPočet obyvatel Atammiku je relativně stabilní v posledních dvou desetiletích, v posledních několika letech klesá.\n"}
{"id": "1292210", "url": "https://cs.wikipedia.org/wiki?curid=1292210", "title": "Csanád Gémesi", "text": "Csanád Gémesi\n\nCsanád Gémesi (* 13. listopadu 1986 Jedlová, Maďarsko) je maďarský sportovní šermíř, který se specializuje na šerm šavlí. Maďarsko reprezentuje od roku 2013. V roce 2014 obsadil třetí místo na mistrovství Evropy v soutěži jednotlivců. S maďarským družstvem šavlistů vybojoval v roce 2014 třetí místo na mistrovství světa a v roce 2013 druhé místo na mistrovství Evropy. \n"}
{"id": "1292213", "url": "https://cs.wikipedia.org/wiki?curid=1292213", "title": "Římskokatolická farnost Kostelec na Hané", "text": "Římskokatolická farnost Kostelec na Hané\n\nŘímskokatolická farnost Kostelec na Hané je územním společenstvím římských katolíků v rámci prostějovského děkanátu Olomoucké arcidiecéze s farním kostelem svatého Jakuba Staršího.\n\nPrvní zmínka o Kostelci pochází z roku 1315. Původní románský kostel byl menší než nynější, poprvé je zmiňován roku 1407. Roku 1740 za faráře Jana Karla Bezdětského byly položeny základy kostela nového a původní byl roku 1754 zbořen. Nový kostel sv. Jakuba Staršího byl dokončen až za faráře Jana Jiřího Prunera a slavnostně vysvěcen 18. října 1772 olomouckým světícím biskupem Václavem, svobodným pánem z Freinfelsu. Věž byla ovšem dostavěna až r. 1848.\n\nPrvním kosteleckým farářem je zmiňován roku 1406 Mikuláš, komoří olomouckého biskupa Mikuláše z Reisenburku. Katoličtí duchovní zde působili až do roku 1436, kdy byli za husitských válek vyhnáni. V následujících letech zde působili nekatoličtí duchovní, mj. Matouš Ulický, který byl pro podezření z podněcování selské vzpoury na Čáslavsku a Kouřimsku roku 1627 v Čáslavi popraven. V období rekatolizace byl katolickým duchovním ustanoven roku 1623 jezuita Jakub Gembalius. Matriky se začaly vést roku 1653. Jan Jiří Prunner vynikl nejen dostavbou kostela, ale i založením několika dobročinných nadací stejně jako ThDr. Ondřej Marschoffer, arcikněz olomoucký, který působil ve farnosti mezi lety 1798–1822 a napsal řadu spisů a kázání. Dalším významným knězem byl P. Antonín Trnka, kostelecký rodák, který zde působil v letech 1861–1879 a podílel se na vzniku místní záložny. Od roku 1938 působil v Kostelci na Hané František Havlíček (nejdřív jako katecheta a později až do své smrti roku 1964 jako kooperátor). Po válce dokonce zastával na čas místo starosty města.\n\nOd 1.12.2003 – 31.6.2010 by zde farářem P. Mgr. Jan Mach, který odešel do Bánova\n\nOd července 2010 do 3.7.2017 byl zde farářem R. D. Mgr. Stanislav Matyáš, který odešel do farnosti Strání.\n\nA 4.7.2017 byl do farnosti ustanoven P. Mgr. Petr Šimara, který přichází z farnosti Mohelnice.\n\nVe farnosti funguje pastorační i ekonomická rada, při bohoslužbách zpívá schola nebo sbor.\n\nVe farnosti se pravidelně koná tříkrálová sbírka. V roce 2017 se při ní v Kostelci na Hané vybralo více než padesát tisíc korun.\n\nV květnu 2017 převzali tři farníci ocenění za nezištnou pomoc ve své farnosti – děkovné uznání a medaili sv. Jana Sarkandera. \n"}
{"id": "1292214", "url": "https://cs.wikipedia.org/wiki?curid=1292214", "title": "Tamás Decsi", "text": "Tamás Decsi\n\nTamás Decsi (* 15. října 1982 Kazincbarcika, Maďarsko) je maďarský sportovní šermíř, který se specializuje na šerm šavlí. Bratr András Decsi reprezentoval Maďarsko v šermu šavlí. Maďarsko reprezentuje od roku 2002. Na olympijských hrách startoval v roce 2008 v soutěži jednotlivců a družstev a v roce 2016 v soutěži jednotlivců. V soutěži jednotlivců se na olympijských hrách výrazně neprosadil. V roce 2009 obsadil třetí místo na mistrovství světa v soutěži jednotlivců. S maďarským družstvem šavlistů vybojoval v roce 2007 titul mistra světa a v roce 2006 skončil s družstvem na druhém místě na mistrovství Evropy.\n"}
{"id": "1292217", "url": "https://cs.wikipedia.org/wiki?curid=1292217", "title": "Zsolt Nemcsik", "text": "Zsolt Nemcsik\n\nZsolt Nemcsik (* 15. srpna 1977 Budapešť, Maďarsko) je bývalý maďarský sportovní šermíř, který se specializoval na šerm šavlí. Maďarsko reprezentoval v prvním letech jednadvacátého století. Na olympijských hrách startoval v roce 2000, 2004 a 2008 v soutěži jednotlivců a družstev. V soutěži jednotlivců získal na olympijských hrách 2004 stříbrnou olympijskou medaili. V roce 2006 obsadil druhé místo na mistrovství světa a v roce 2005 druhé místo na mistrovství Evropy v soutěži jednotlivců. S maďarským družstvem šavlistů vybojoval v roce 1998 a 2007 titul mistra světa a v roce 2006 skončil na mistrovství Evropy s družstvem na druhém místě.\n"}
{"id": "1292218", "url": "https://cs.wikipedia.org/wiki?curid=1292218", "title": "József Navarrete", "text": "József Navarrete\n\nJózsef \"Pepe\" Navarrete (* 26. prosince 1965 Santa Clara, Kuba) je bývalý maďarský sportovní šermíř kubánského původu, který se specializoval na šerm šavlí. Maďarsko reprezentoval v osmdesátých a devadesátých letech. Na olympijských hrách startoval v roce 1996 v soutěži jednotlivců a družstev. V soutěži jednotlivců obsadil na olympijských hrách čtvrté místo. V roce 1998 obsadil třetí místo na mistrovství Evropy v soutěži jednotlivců. S maďarským družstvem šavlistů vybojoval na olympijských hrách 1996 stříbrnou olympijskou medaili. V roce 1993 a 1998 vybojoval s družstvem titul mistra světa.\n"}
{"id": "1292219", "url": "https://cs.wikipedia.org/wiki?curid=1292219", "title": "András Decsi", "text": "András Decsi\n\nAndrás Décsi (* 1977) je maďarský sportovní šermíř, který se specializuje na šerm šavlí. Bratr Tamás Decsi reprezentoval Maďarsko v šermu šavlí. Maďarsko reprezentoval na přelomu tisíciletí. V roce 1997 obsadil druhé místo na mistrovství Evropy v soutěži jednotlivců.\n"}
{"id": "1292221", "url": "https://cs.wikipedia.org/wiki?curid=1292221", "title": "Domonkos Ferjancsik", "text": "Domonkos Ferjancsik\n\nDomonkos Ferjancsik (* 7. září 1975 Budapešť, Maďarsko) je bývalý maďarský sportovní šermíř, který se specializoval na šerm šavlí. Maďarsko reprezentoval v devadesátých letech a v prvních letech jednadvacátého století. Na olympijských hrách startoval v roce 2000 a 2004 v soutěži jednotlivců a družstev. V soutěži jednotlivců obsadil na olympijských hrách 2000 čtvrté místo. V roce 2003 obsadil třetí místo na mistrovství světa v soutěži jednotlivců. S maďarským družstvem šavlistů vybojoval v roce 1998 titul mistra světa.\n"}
{"id": "1292222", "url": "https://cs.wikipedia.org/wiki?curid=1292222", "title": "Banks of the Ohio", "text": "Banks of the Ohio\n\nPíseň Banks of the Ohio (\"\"Břehy Ohia\"\") je americká balada o vraždě z 19. století. Je známá také pod názvem \"Down on the Banks of the Ohio\". Autoři balady jsou neznámí. Mladík jménem Willie v ní vypráví o tom, jak pozval svou vyvolenou na procházku k řece Ohio. Tam jí nabídl sňatek, ale ona ho odmítla. Willie ji probodl nožem a ještě utopil. V ženské verzi textu dívka-vypravěč probodne nožem svého vyvoleného, který ji odmítnul.\n\nPrvní dochovaná nahrávka písně je z roku 1927, nazpívala ji skupina \"Red Patterson's Piedmont Log Rollers\".\n\nPíseň postupně měly v repertoáru desítky zpěváků a skupin. Lze připomenout například nahrávku od folkové zpěvačky Joan Baez z roku 1961, dále bluegrassový duet zpěváků Bill Monroe a Doc Watson z roku 1963, a nahrávku country skupiny The Carter Family s hostujícím zpěvákem Johnny Cashem z roku 1964.\n\nPatrně nejznámější nahrávkou písně \"Banks of the Ohio\" je verze, kterou nazpívala australská zpěvačka a herečka Olivia Newton-John, tato nahrávka poprvé vyšla na albu \"If Not for You v roce\" 1971.\n\nČeské texty, zpívané na melodii písně Banks of the Ohio se zpravidla nedrží původního textu o vraždě. Většinou vyprávějí o jiném ději u řeky Ohio.\n\n\n\n\n\n\n\n\nParodie:\n"}
{"id": "1292223", "url": "https://cs.wikipedia.org/wiki?curid=1292223", "title": "Csaba Köves", "text": "Csaba Köves\n\nCsaba Köves (* 27. řijna 1966 Budapešť, Maďarsko) je bývalý maďarský sportovní šermíř, který se specializoval na šerm šavlí. Maďarsko reprezentoval v osmdesátých a devadesátých letech. Na olympijských hrách startoval v roce 1992, 1996 a 2000 v soutěži jednotlivců a družstev. V roce 1993 obsadil druhé místo na mistrovství Evropy v soutěži jednotlivců. S maďarským družstvem šavlistů vybojoval na olympijských hrách 1992 a 1996 střibrnou olympijskou medaili v roce 1991 a 1993 vybojoval s družstvem titul mistra světa.\n"}
{"id": "1292233", "url": "https://cs.wikipedia.org/wiki?curid=1292233", "title": "Staré Lipno", "text": "Staré Lipno\n\nStaré Lipno je pravěké a raně středověké hradiště v okrese Plzeň-sever. Nachází se 1,5 kilometru jižně od vsi Lipno nad levým břehem vodní nádrže Hracholusky. Pozůstatky hradiště jsou chráněny jako kulturní památka ČR.\n\nHradiště vzniklo v průběhu pozdní doby bronzové. Dřívější předpoklad halštatsko-laténského osídlení vychází ze špatné datace nalezené keramiky. Je možné, že se zde nacházelo také sídliště v době halštatské, ale konkrétní důkazy o něm chybí. Později hradiště obnovili až Slované ve střední době hradištní a v průběhu jedenáctého a dvanáctého století.\n\nZ lokality pochází nález bronzového kopí věnovaný mimo jiné muzeu v Plzni. Množství bronzových předmětů, které se později ztratily, popsal také Josef Ladislav Píč.\n\nPozůstatky hradiště o rozloze 4,2 hektaru se nachází na ostrožně přístupné pouze od severu, kde je areál chráněn trojnásobným příčným valem. Podobné dvojnásobné až trojnásobné valy se nachází na západní straně, zatímco zbývající část obvodu obíhal pouze jednoduchý val dochovaný v podobě terasy. Kameny valu nesou stopy mohutného požáru, který se stal pravděpodobnou příčinou zániku hradiště.\n\n"}
{"id": "1292235", "url": "https://cs.wikipedia.org/wiki?curid=1292235", "title": "Houda", "text": "Houda\n\nPříjmení Houda, přechýleně Houdová, nosí více osobností:\n\n"}
{"id": "1292236", "url": "https://cs.wikipedia.org/wiki?curid=1292236", "title": "Bence Szabó", "text": "Bence Szabó\n\nBence Szabó (* 13. června 1962 Békešská Čaba, Maďarsko) je bývalý maďarský sportovní šermíř, který se specializoval na šerm šavlí. Maďarsko reprezentoval v osmdesátých a devadesátých letech. Na olympijských hrách startoval v roce 1988, 1992 a 1996 v soutěži jednotlivců a družstev. V soutěži jednotlivců získal na olympijských hrách 1992 zlatou olympijskou medaili. V roce 1993 obsadil druhé místo na mistrovství světa v soutěži jednotlivců a v roce 1991 získal titul mistra Evropy. S maďarským družstvem šavlistů vybojoval na olympijských hrách 1988 zlatou olympijskou medaili a na olympijských hrách 1992 a 1996 stříbrnou olympijskou medaili. V roce 1991 a 1993 vybojoval s družstvem titul mistra světa a v roce 1991 titul mistra Evropy.\n"}
{"id": "1292240", "url": "https://cs.wikipedia.org/wiki?curid=1292240", "title": "Péter Abay", "text": "Péter Abay\n\nPéter Abay (* 13. května 1962 Budapešť, Maďarsko) je bývalý maďarský sportovní šermíř, který se specializoval na šerm šavlí. Maďarsko reprezentoval v osmdesátých a na začátku devadesátých let. Na olympijských hrách startoval v roce 1992 v soutěži družstev. V roce 1991 obsadil druhé místo na mistrovství světa a Evropy v soutěži jednotlivců. S maďarským družstvem šavlistů vybojoval na olympijských hrách 1992 stříbrnou olympijskou medaili. V roce 1991 a 1993 vybojoval s družstvem titul mistra světa a v roce 1991 titul mistra Evropy.\n"}
{"id": "1292242", "url": "https://cs.wikipedia.org/wiki?curid=1292242", "title": "Dirck Jacobsz.", "text": "Dirck Jacobsz.\n\nDirck Jacobsz. (1496–1567) byl holandský renesanční malíř. Přesné místo jeho narození není známo, ale narodil se někde poblíž Amsterdamu v rodině malířů. Malířské technice ho učil jeho otec Jacob Cornelisz. van Oostsanen. Jacobsz byl hluboce ovlivněn manýristickým stylem jiného amsterodamského malíře Jana van Scorela. Jeho obraz, \"The Crossbowmen\" (1529), byl považován za jeho nejdůležitější dílo a byl to první portrét milice v holandské historii. V roce 1550 se oženil s Marritgen Gerritsdr. Měli spolu dvě děti, Maria Dircksdr. a Jacob Dircksz. Jacob se později stal také malířem. Namaloval dva skupinové portréty holandské civilní gardy, které jsou nyní v Ermitáži v Petrohradě.\n"}
{"id": "1292243", "url": "https://cs.wikipedia.org/wiki?curid=1292243", "title": "Synagoga v Libáni", "text": "Synagoga v Libáni\n\nBývalá synagoga stojí v jižní části města Libáň v okrese Jičín jako čp. 174, dnes slouží jako kostel.\n\nSynagoga byla přestavěna z malé budovy pekárny v 80. letech 19. století ve spojovací ulici mezi Jiráskovou a Emlerovou jihovýchodně od náměstí Svobody. Nahradila starší modlitebnu, která bývala v domě čp. 7. Bohoslužby zde probíhaly asi jen do 20. let 20. století.\n\nOd roku 1934 je využívána Církví československou husitskou. která ji v roce 1949 přestavěla tak, že východní stěna byla prohloubena o malé kněžiště a v západní stěně byl proražen nový vchod namísto původního jižního. Nad štítem ve vstupní stěně byla také vystavěna věž s kalichem a křížem a v části chodby vznikla přepažením chodby kancelář. Během druhé světové války byla budova opuštěna, měla vytlučená okna a údajně v ní byl sklad dřeva.\n\n"}
{"id": "1292244", "url": "https://cs.wikipedia.org/wiki?curid=1292244", "title": "Židovský hřbitov v Libáni", "text": "Židovský hřbitov v Libáni\n\nŽidovský hřbitov se nachází na jižním okraji města Libáň v okrese Jičín jako součást městského hřbitova. V otevírací době je volně přístupný.\n\nHřbitov byl založen roku 1910 v dnešní Lindnerově ulici jako oddělení městského hřbitova zrovna vznikajícího u silnice vedoucí jižním směrem na Psinice. V této západní části areálu byla brzy vybudována i pseudobarokní obřadní síň, jež byla, která byla v roce 1941 změněna na pohřební síň a na přelomu 20. a 21. století zrekonstruována. Také čtrnáct židovských náhrobních kamenů s nápisy z let 1914-1948 je v současné době v péči městského hřbitova.\n\nPo druhé světové válce začala být část židovského oddělení využívána jako urnový háj. Poslední obřad zde proběhl v roce 1949.\n\n"}
{"id": "1292246", "url": "https://cs.wikipedia.org/wiki?curid=1292246", "title": "György Nébald", "text": "György Nébald\n\nGyörgy Nébald (* 9. března 1956 Budapešť, Maďarsko) je bývalý maďarský sportovní šermíř, který se specializoval na šerm šavlí. Bratr Rudolf Nébald a manželka Ildikó Minczaová-Nébaldová reprezentovali Maďarsko v šermu. Maďarsko reprezentoval v sedmdesátých, osmdesátých a na začátku devadesátých let. Na olympijských hrách startoval v roce 1980, 1988 a 1992 v soutěži jednotlivců a družstev. V roce 1984 přišel o účast na olympijských hrách kvůli bojkotu. V soutěži jednotlivců se na olympijských hrách 1988 umístil na pátém místě. V roce 1985 a 1990 získal titul mistra světa v soutěži jednotlivců. S maďarským družstvem šavlistů vybojoval na olympijských hrách jednu zlatou (1988), jednu stříbrnou (1992) a jednu bronzovou (1980) olympijskou medaili. V roce 1978, 1981, 1982 a 1991 vybojoval s družstvem titul mistra světa a v roce 1991 titul mistra Evropy.\n"}
{"id": "1292248", "url": "https://cs.wikipedia.org/wiki?curid=1292248", "title": "Kostel svatého Jakuba Staršího (Ostrov nad Oslavou)", "text": "Kostel svatého Jakuba Staršího (Ostrov nad Oslavou)\n\nKostel svatého Jakuba Staršího (též \"Většího\") je farním kostelem římskokatolické farnosti Ostrov nad Oslavou ve žďárském děkanátu brněnské diecéze. Je chráněn jako kulturní památka České republiky.\n\nKostel je poprvé písemně připomínán v roce 1370, kdy byl pod patronátem cisterciáků z kláštera \"Fons Beatae Mariae Virginis\" ve Žďáře nad Sázavou. Přestavěn byl v roce 1885 a od té doby byl jeho areál upravován pouze minimálně – v roce 1953 byla jeho věž zvýšena o pět metrů.\n\nKostel je obdélná jednolodní stavba se zúženým, trojboce uzavřeným presbytářem. Nad vstupem do kostela se nachází nízký sanktusník. Kostel obklopuje hřbitov, ohrazený zdí, která původně měla i fortifikační význam. Kostelní věž má podobu samostatně stojící zvonice, začleněné do obvodu ohradní zdi hřbitova. Zvonice byla v 50. letech 20. století zvýšena o nástavbu s hodinami. Tehdy byla také původní barokní střecha nahrazena jednodušší střechou jehlancovou. Areál vykazuje podobnost s kostelem svatého Bartoloměje v nedalekém Radostíně nad Oslavou.\n\n\n"}
{"id": "1292249", "url": "https://cs.wikipedia.org/wiki?curid=1292249", "title": "Imre Bujdosó", "text": "Imre Bujdosó\n\nImre Bujdosó (* 12. února 1959 Berettyóújfalu, Maďarsko) je bývalý maďarský sportovní šermíř, který se specializoval na šerm šavlí. Dcera Alexandra Bujdosová reprezentoval Německo v šermu šavlí. Maďarsko reprezentoval v osmdesátých a na začátku devadesátých let. Na olympijských hrách startoval v roce 1988 v soutěži jednotlivců a družstev a v roce 1992 v soutěži družstev. V roce 1984 přišel o účast na olympijských hrách kvůli bojkotu. V roce 1986 obsadil druhé místo na mistrovství světa v soutěži jednotlivců. S maďarským družstvem šavlistů vybojoval na olympijských hrách jednu zlatou (1988) a jednu stříbrnou (1992) olympijskou medaili. V roce 1982 a 1991 vybojoval s družstvem titul mistra světa a v roce 1991 titul mistra Evropy.\n"}
{"id": "1292250", "url": "https://cs.wikipedia.org/wiki?curid=1292250", "title": "Astřička novobelgická", "text": "Astřička novobelgická\n\nAstřička novobelgická (\"Symphyotrichum novi-belgii\") je vytrvalá, okrasná rostlina původem ze Severní Ameriky, kterou v 18. století dovezli do Evropy. Byla vysazována do zahrad, odkud se dostávala, semena větrem a oddenky s rostlinným odpadem, do volné přírody, v níž nemá přirozených nepřátel. Samostatný rod astřička (\"Symphyotrichum\") vznikl vydělením asi 90 druhů, hlavně severoamerických a jihoamerických, z velmi širokého rodu hvězdnice (\"Aster\").\n\nBylina pochází ze severoamerického východního pobřeží Kanady a Spojených států, z prostoru mezi pobřežím Atlantského oceánu a Appalačským pohořím, kde roste na mokrých, často slaných půdách. Lidským přičiněním byla rozšířena i do blízkého Mexika, na některé ostrovy v Karibiku, na jih Austrálie, na Nový Zéland a téměř do celé Evropy.\n\nPůvodně byla jako nenáročná, na podzim kvetoucí květina vysazovány do zahrad, odkud zplaněla do volné přírody, kde se někdy kříží s dalšími severoamerickými druhy se stejným osudem. V české krajině byla zaznamenána již roku 1850 a v současnosti je považována za invazní druh. Dosud se příliš nešíří, maximum jejího výskytu je v okolí velkých měst (Praha, Brno).\n\nMimo zahrad ji lze spatřit na rumištích, skládkách odpadu ze zahrad, na březích vodních toků nebo nádrží a při okrajích lužních lesů, kde nachází mírně vlhké, humózní a na živiny bohaté půdy, snáší mráz do -28 °C. Požaduje vzdušnou půdu a má určité požadavky na živiny a vodu, hlavně na konci jara při zakládaní lodyh. Nejvíce kvete na plném slunci, snese však i polostín. Rostliny začínají rašit v dubnu a kvetou od srpna do října, nástup kvetení je závislý na délce dne. Všeobecně platí, že za dlouhého dne dochází k prodlužování výhonů a jejich větvení, zatímco nástup krátkého dne spouští tvorbu květů.\n\nVytrvalá, dlouhověká bylina s přímými, lysými, v horní půli se silně větvícími se lodyhami vysokými 0,4 až 1,2 m. Jsou střídavě porostlé přisedlými, tmavě zelenými, tuhými, široce kopinatými či eliptickými listy až 20 cm dlouhými a 4 cm širokými, které jsou na bázi zúžené, na konci špičaté a po obvodě celokrajné nebo jemně pilovité, směrem vzhůru se listy zmenšují. Přízemní listy rostou v růžici, mají dlouhé řapíky a v době květu již uvadají. Rostlina vyrůstá z nehluboko uloženého kořenového systému tvořeného rozvětveným, výběžkatým oddenkem s mnoha jemnými kořínky.\n\nNa vrcholu lodyh je řídké latovité nebo chocholičnaté květenství složeno z mnoha květních úborů o velikosti 2,5 cm. Úbor bývá sestaven ze 30 až 60 diskových kvítků a z 15 až 35 jazykovitých. Oboupohlavné trubkovité kvítky v disku mají pět žlutých korunních lístků srostlými s pěti tyčinkami a do trubičky srostlé prašníky se čnělkou s dvouramennou bliznou a spodní semeník obklopený nektarovými žlázkami. Obvodové kvítky s modrými ligulami mají pouze samičí orgány. Zvonkovitý zákrov je dvou nebo třířadý, listeny má lysé, stejně dlouhé a na koncích špičaté.\n\nKvítky jsou samosprašné a po jejich opylení hmyze se vytvoří plody, Jsou to hnědé, obvejčité nažky asi 2 mm velké s okrově žlutým, 5 mm dlouhým chmýrem.\n\nKolem astřičky novobelgické je skupina velmi podobných druhů, (tzv. agregát druhu (agg.)) které v širším pojetí (sensu lato) astřičky novobelgické mohou být pokládány za její součást.\nJsou to druhy:\na dále kříženci:\n\nPřirozené rozmnožování probíhá rozrůstáním oddenku nebo vznikem nových rostlin ze semen rozptylovaných větrem. Vyšlechtěné odrůdy jsou dílem lidské činnosti a jejích speciální vlastnosti se musí dále uměle zajišťovat. U generativně množených odrůd je nutno pro získání rostlin se stejnými vlastnostmi zajišťovat osivo pravidelným křížením rodičovských druhů. Vegetativně množené odrůdy jsou klonem vybrané rostliny, množí se nejčastěji řízky odebíranými z matečních rostlin nebo ve specializovaných zahradnických podnicích metodou in vitro.\n\nJednotlivé odrůdy se odlišují výškou, větvením, rozrůstáním, tvarem a počtem listů, zákrovem, velikost úborů a množstvím květů v nich, velikosti, tvarem a barvou paprsků vnějších květů, nástupem a dobou kvetení, odolností proti suchu, mokru, plísním a živočišným škůdcům atd. V současnosti je jen v ČR evidováno přes 25 odrůd, v celé Evropě jich je několik set a jejich počty stále narůstají.\n\nAstřička novobelgická je nejčastěji pěstovaným druhem tzv. \"podzimních aster\". V zahradách se však nepěstuje původní druh, ale vyšlechtěné odrůdy, která vznikly většinou křížením s druhy \"Symphyotrichum lanceolatum\", \"Symphyotrichum laeve\" a \"Symphyotrichum dumosum\" nebo výběrem z nejrůznějších přirozených mutantů. Jsou rostliny vyšlechtěné pro pěstování na venkovních záhonech a jiné skleníkové používané k řezu. Seřezávají se v době, kdy jsou otevřeny dva až tři venkovní kruhy žlutých trubkovitých kvítků. Rostliny rostoucí ve volné přírodě jsou většinou výsledkem neřízeného křížení zplanělých, původně vyšlechtěných odrůd.\n\n"}
{"id": "1292254", "url": "https://cs.wikipedia.org/wiki?curid=1292254", "title": "Imre Gedővári", "text": "Imre Gedővári\n\nImre Gedővári (* 1. července 1951 – 22. května 2014 Budapešť, Maďarsko) byl maďarský sportovní šermíř, který se specializoval na šerm šavlí. Maďarsko reprezentoval v sedmdesátých a osmdesátých letech. Na olympijských hrách startoval v roce 1976, 1980 a 1988 v soutěži jednotlivců a družstev. V roce 1984 přišel o účast na olympijských hrách kvůli bojkotu. V soutěži jednotlivců získal na olympijských hrách 1980 bronzovou olympijskou medaili. V roce 1981 obsadil druhé místo na mistrovství světa v soutěži jednotlivců a v roce 1981 získal titul mistra Evropy. S maďarským družstvem šavlistů vybojoval na olympijských hrách jednu zlatou (1988)a jednu bronzovou (1980) olympijskou medaili. V roce 1978, 1981, 1982 vybojoval s družstvem titul mistra světa.\n"}
{"id": "1292255", "url": "https://cs.wikipedia.org/wiki?curid=1292255", "title": "Rudolf Nébald", "text": "Rudolf Nébald\n\nRudolf Nébald (* 7. září 1952 Budapešť, Maďarsko) je bývalý maďarský sportovní šermíř, který se specializoval na šerm šavlí. Bratr György Nébald reprezentoval Maďarsko v šermu šavlí. Maďarsko reprezentoval na přelomu sedmdesátých a osmdesátých let. Na olympijských hrách startoval v roce 1980 v soutěži družstev. V roce 1982 obsadil třetí místo na mistrovství Evropy v soutěži jednotlivců. S maďarským družstvem šavlistů vybojoval na olympijských hrách 1980 bronzovou olympijskou medaili a v roce 1981 titul mistra světa.\n"}
{"id": "1292256", "url": "https://cs.wikipedia.org/wiki?curid=1292256", "title": "Chansons de geste", "text": "Chansons de geste\n\nChansons de geste (\"písně o činech\") je souhrnné žánrové označení pro více než sto třicet velkých epických skladeb starofrancouzské hrdinské epiky převážně z 12. a 13. století. Původně nebyly určeny k četbě, ale k přednesu polozpěvem (recitativem) za doprovodu hudebního nástroje (především loutna, psaltérium nebo flétna) profesionálními pěvci, takzvanými žakéři (z francouzského ). V naprosté většině jde o anonymní písně, teprve od počátku 13. století známe i některé autory, například žakéře Bertranda de Bar-sur-Aube z Champagne nebo truvéra Adeneta le Roi z Brabantu. Další vývoj žánru, trvající až do konce 14. století, kdy se začal měnit ve dvorský (kurtoazní) rytířský román, je možno považovat již za úpadkový.\n\nJiž od přelomu 12. a 13. století samotní žakéři zařazovali písně podle rodokmenu hlavních hrdinů (rytířů) do tří cyklů (královský, Viléma Oranžského a Doona Mohučského). Toto hrubé tematické třídění se z praktických důvodů používá dodnes, ačkoliv se v něm propojují písně vzniklé v různých dobách a řada písní může být zařazena do více cyklů. Později bylo toto rozdělení doplněno ještě o cyklus křížových výprav a o takzvané regionální cykly (severofrancouzský, lotrinský, blaiveský a saint-gilleský).\n\nJazykem písní je především starofrancouzština, ale některé z nich jsou složeny také v okcitánštině (provensálštině), lotrinštině nebo v pikardštině. V Itálii, díky velkému ohlasu, vznikaly \"chansons de geste\" ve smíšeném jazyce založeném na starofrancouzštině, ale s tvary a slovy z italských dialektů (zejména lombardského a benátského), které se soustavně mísily. Velká část z nich je obsažena v rukopise \"La geste Francor\" z první poloviny 14. století, který je uložen v Bibliotece Marciana v Benátkách.\n\nZápisy hrdinských eposů byly objeveny většinou v období romantismu, který pak ovlivnil první literární teorie o jejich původu. Jejich podstatou je myšlenka o přirozené poezii lidu, kterou pod vlivem Herdera zastával francouzský historik Claude Charles Fauriel (1772–1847), podle něhož jsou hrdinské eposy spontánním projevem národního génia, přičemž za jejich kolébku považoval Provence.\n\nNa základě toho, že děje, které jsou v jednotlivých písních vypravovány, mají většinou historický základ, ale skutečná fakta jsou v nich zpravidla silně deformována, došel francouzský filolog a zakladatel romanistických studií Gaston Paris (1839–1903) ve svém spise \"La Littérature française au Moyen Âge\" (1888, \"Francouzská středověká literatura\") k názoru, že základem skladeb byly takzvané kantilény, krátké lyricko-epické básně, které vznikaly v 7. až 10. století pod přímým vlivem opěvovaných událostí a vyjadřovaly nejprve převážně lyrickou formou hrdost z vítězství, bolest z porážky nebo žal nad mrtvými. V průběhu dalších století pak tyto hypotetické písně prošly literární redakcí a začaly v nich převažovat epické prvky.\n\nParisovu teorii odmítl jeho žák, literární historik Joseph Bédier (1864–1938). Ve svých čtyřsvazkových \"Les Légendes épiques\" (1908–1913, \"Epické legendy\") dokazoval, že písně zcela jasně odrážejí kulturně-politickou situaci společnosti 11. až 13. století, nikoliv však ducha dob starších. Kromě toho o existenci Parisových kantilén neexistuje žádný doklad. Proto je podle Bédiera nutno považovat písně za útvary umělé, vzniklé nejdříve na přelomu 11. a 12. století z legend, ve kterých byly uchovány historické vzpomínky. Tyto legendy byly spjaty se svatyněmi a kláštery, přes které vedly jednak velké poutní cesty ke hrobu svatého Jakuba v Santiagu de Compostela, jednak cesty ozbrojených výprav proti Saracénům ve Španělsku. V účastnicích těchto poutí a výprav pak našli místní žakéři vděčné posluchačstvo pro svá vystoupení.\n\nI Bediérova teorie našla mnoho odpůrců, kteří především poukazovali na to, že v žádném dochovaném eposu se neobjevují zmínky o poutích, ačkoliv je proklamován úzký vztah žakéřů s publikem. Většinou proto byli přesvědčeni, že písně mají daleko hlubší kořeny, než předpokládá Bédier. Někteří z nich dokonce odvozovali \"chansons de geste\" od latinské středověké výpravné literatury. Španělský romanista Ramón Menéndez Pidal (1869–1968) pak ve své práci \"La Chanson de Roland y el neotradicionalismo\" (1959, \"Píseň o Rolandovi a neotradiconalismus\") vyjádřil přesvědčení, že zárodečné podoby nejstarších písní vznikly opravdu již v době, kdy se odehrávají. Tyto zárodečné texty pak procházely rukama dalších upravovatelů, kteří je obohacovali o další motivy a postavy. Písně jsou tak podle Pidala plodem kolektivní tvorby, souhrnem anonymních individuálních tvůrčích činů.\n\nÚstní tradování skladeb bezprostředně ovlivňovalo jejich jazykovou stránku i kompoziční principy. Základem pěvecké techniky byly takzvané formule v rozpětí půl nebo celého verše. Jde o skupiny slov (například jméno hrdiny, označení místa děje atp.), které byly pravidelně využívány za stejných metrických podmínek pro vyjádření dané základní myšlenky. Jejich seřazováním pak vznikaly vyšší vypravěčské celky.\n\nPísně byly skládány ve verších, nejprve desetislabičných s charakteristickou cézurou po čtvrté slabice, později se objevuje i verš osmislabičný a také dvanáctislabičný alexandrín. Nejstarší skladby nebyly rýmované, ale pouze asonované, rým se objevuje až ve 13. století. Verše se pak spojovaly do strof (do takzvaných laisses) o nestejné délce, ukončované zvláštním slovem, které mělo zřejmě vést posluchače k větší pozornosti.\n\nHrdinou \"chansons de geste\" je rytíř obvykle nadaný nadlidskou silou, který je schopen vydržet nejrůznější fyzické nebo duševní utrpení. Nemusí být nutně šlechtického původu (označení rytíř jako šlechtický titul se začalo používat až ve 12. století), důležité je, aby příkladně plnil rytířský mravní kodex, to jest:\n\nProtože jeho lenní pán obvykle vystupuje jako obhájce křesťanské víry, je služba tomuto pánovi zároveň službou Bohu, v čemž jim pomáhají na boží pokyn andělé.\n\nRytíř si rovněž váží své zbraně. Ta má často jméno: tak například meč krále Karla Velikého se jmenuje Radostný (Joiuse), meč jeho rytíře Rolanda Smrtonosný (Durandal).\n\nV nejstarších \"chansons de geste\" neznají rytíři slabosti lásky. Jediná slabost, které jsou přístupní, je něha přátelství, jediná bolest, která u nich vyvolává slzy, je soucit s druhem.\n\nDalší vývoj \"chansons de geste\", trvající až do konce 14. století, kdy se začaly měnit ve dvorský (kurtoazní) rytířský román, je možno z hlediska žánru považovat za úpadkový. Vystupuje zde sice neustále rytíř, ale své činy již vykonává ve jménu milované dámy. Pohádkové motivy začínají převažovat a hrdina prožívá celou řadu na sebe nahromaděných nepravděpodobných a fantastických dobrodružství (bojuje s čarodějníky, draky, obry a dalším obludami a zachraňuje před nimi nevinné dívky). Kromě veršů se také začíná objevovat próza.\n\nJiž od přelomu 12. a 13. století byly písně samotnými žakéři zařazovány podle rodokmenu svých hrdinů (rytířů) do cyklů. Rozdělení na tři cykly, které se z praktických důvodů používá dodnes, pochází z písně \"Girart de Vienne\" od Bertranda de Bar-sur-Aube. Jde o velmi hrubé třídění, protože se v něm propojují písně vzniklé v různých dobách a řada písní může být zařazena do více cyklů. Jde o:\n\nFrancouzský historik León Gautier (1832–1897) doplnil toto rozdělení ještě o \"Cyklus křížových výprav\" (\"Le Cycle de la croisade\") a o takzvané \"Regionální cykly\" (\"Les cycles provincial\"), to jest \"Cyklus severofrancouzský\" (\"Le cycle du Nort\"). \"Lotrinský cyklus\" (\"Le cycle des Lorrains\"), \"Malý cyklus blaiveský\" (\"Le Petite Cycle de Blaye\") a \"Cyklus saint-gilleský\" (\"Geste de Saint-Gilles\").\n\nKromě toho existuje ještě celá řada \"chansons de geste\", které nejsou zařazeny do žádného cyklu.\n\n\"Karolínský (královský) cyklus\" (\"Le Cycle de Charlemagne ou Cycle du roi\") obsahuje přibližně třicet skladeb, které líčí především hrdinské činy Karla Velikého, ale také jeho předků i synů. Obsahem písní jsou hlavně války vedené Karlem Velikým proti Lombarďanům, Angličanům, Sasům a Saracénům a jejich všudypřítomným tématem je král jako obhájce křesťanství.\n\nKarel Veliký je v cyklu obklopen dvanácti významnými rytíři, tzv. paladiny, kteří tvoří jeho dvůr a jsou líčeni jako vzor odvahy a cti, přičemž jejich nejcharakterističtějším rysem je věrnost panovníkovi (lennímu pánovi). Podle \"Písně o Rolandovi\" mezi ně patří (v abecedním pořadí)\n\nV jiných písních se ale dvanáctka paladinů skládá z jiných rytířů. Například v eposu \"Putování Karla Velikého do Jeruzaléma a Konstantinopole\" jsou z výše uvedených rytířů jmenováni pouze Bérengier, Gerin, Olivier a Roland. Dalšími jsou Aimer, Bernard de Brusban, Bertrand, Ernaud de Gironde, vévoda Naimon, Ogier Dánský, arcibiskup z Remeše Turpin a Vilém Oranžský.\n\nCyklus obsahuje následující skladby (seřazeno podle předpokládaného data vzniku):\n\nV \"Cyklu Viléma Oranžského\" (\"Le Cycle de Guillaume d'Orange\"), nazývaném také někdy podle Vilémova předka \"Cyklem Garina z Monglane\" (\"Le cycle de Garin de Monglane\"), není ztělesněním hrdinství král a císař Karel Veliký, který již zestárl, ale křesťanský feudál Vilém Oranžský, hrabě toulouský, nazývaný též Vilém s krátkým nosem (Guillaume au Court Nez). Jeho postava byla inspirována životem Viléma z Gellone (kolem 750–812), prohlášeného roku 1066 za svatého. Cyklus obsahuje dvacet pět skladeb, z nichž je řada o předcích Viléma Oranžského počínaje prapředkem Garinem z Monglane.\n\nRodokmen potomků Garina z Monglane sestavený na základě obsahu jednotlivých písní:\n\nCyklus obsahuje tyto skladby (seřazeno podle předpokládaného data vzniku):\n\n\n\nJe-li v předcházejících \"chansons de geste\" dominantním motivem vazalská věrnost, je v \"Cyklu Doona Mohučského\" (\"Le Cycle de Doon de Mayence\"), jednotícím prvkem skladeb odboj vazalů z rodu Doona Mohučského proti svým lenním pánům. Proto je cyklus také někdy nazýván \"Cyklem odbojníků\". Ve skladbách se rovněž projevuje historická realita: feudální rozdrobenost a slabé postavení panovníka. Vzpurní rytíří jsou propojeni s Doonem fiktivními genealogickými vazbami a většinou vystupují proti Karlovi Velikému. To naznačuje, že Karel Veliký je zde jen pseudonymem pro své slabší nástupce.\n\nDoon Mohučský měl dvanáct synů, z nichž nejvýznamnější jsou:\nJeho bratrem byl Drogon, otec Girarta de Roussillon.\n\nCyklus obsahuje tyto skladby (seřazeno podle předpokládaného data vzniku):\n\n\"Cyklus křížových výprav\" (\"Le Cycle de la croisade\") se vlastně skládá ze dvou autonomních cyklů. První z nich tvoří historické písně inspirované událostmi z let 1097–1099, tedy dobytí Antiochie a Jeruzaléma a vznik křižáckých států ve Svaté zemi. Druhým autonomním cyklem jsou v podstatě pohádkové písně z konce 13. nebo z první poloviny 14. století.\n\nDo prvního cyklu (\"Le Premier Cycle de la Croisade\") se řadí následující historické písně:\n\nK předcházejícím písním vznikla řada pokračování od různých anonymních autorů, jako je například:\nNěkdy je do tohoto cyklu řazena také \"La Chanson de la croisade albigeoise\" (\"Píseň o albigenské křížové výpravě\") napsaná v okcitánštině a popisující křižácká tažení proti katarům do Languedocu v letech 1208 až 1219 pod vedením Simona z Montfortu. Píseň má dvě části, které byly spojeny až v rukopise z konce 13. století. První napsal roku 1213 Guillaume de Tudèle (v okcitánštině Guilhèm de Tudèla), druhá část je anonymní, vyznačuje se vysokou literární úrovní a odsuzuje popisovaná křižácká tažení. Autorství druhé části je někdy přičítáno provensálskému šlechtici a trubadúrovi Guimu de Cavalhon.\n\nObsahem pohádkových písní, řazených do druhého cyklu (\"Le Deuxieme Cycle de la Croisade\"), jsou příběhy týkající se Godefroye z Bouillonu a jeho rodu:\n\nPísně \"Severofrancouzského cyklu\" (\"Le cycle du Nort\") spojuje postava Raoula de Cambrai a jeho panoše Berniera.\n\"Lotrinský cyklus\" (\"Le cycle des Lorrains\") obsahuje pět anonymních eposů ze 12. a 13. století napsaných v lotrinštině. Je odrazem divokých feudálních válek v 11. a 12. století a vypráví o boji mezi dvěma velkými šlechtickými rody – lotrinským a bordeauxským.\n\n\"Malý cyklus blaiveský\" (\"Le Petite Cycle de Blaye\") obsahuje dvě \"chanson de geste\":\n\"Cyklus saint-gilleský\" (\"Geste de Saint-Gilles\") obsahuje dvě pikardské písně spojené událostmi ze života potomků hraběte Juliena de Saint-Gilles:\n\nKromě výše uvedených písní existuje celá řada \"chansons de geste\", jejichž zařazení do jednotlivých cyklů je velmi obtížné. Většinou se proto uvádějí mimo cykly. Jde zejména o tyto písně:\n\n\n\"Chansons de geste\" inspirovaly celou řadu umělců k vytvoření vlastních děl na jejich motivy, ať už tomu bylo ve výtvarném umění, v literatuře, hudbě nebo ve filmu.\n\nVýtvarných děl, inspirovaných \"chansons de geste\", je velmi mnoho. Jde nejen o nepřeberné množství ilustrací k různým vydáním eposů, jejich adaptací a děl vytvořených na jejich motivy, ale také o obrazy a sochy. Za všechny jmenujme alespoň:\n\n\n\n\n"}
{"id": "1292257", "url": "https://cs.wikipedia.org/wiki?curid=1292257", "title": "Jan Čejka", "text": "Jan Čejka\n\nJan Čejka (30. června 1888 Jičín – 1. července 1934 Jičín) byl český akademický malíř.\n\nJan Čejka se narodil v Jičíně v rodině obchodníka Jana Čejky a jeho manželky Jindřišky roz Řehákové. Po absolvování základního vzdělání odešel studovat do Prahy. Zde navštěvoval zprvu Umělecko-průmyslovou školu, kde se školil u prof. Emanuela Dítěte ml. a následně pokračoval na akademii výtvarného umění u prof. Maxmiliána Pirnera. Svá díla vystavoval mimo jiné i v pražském \"\"Rubešově salonu\"\"Olejomalba, či v roce 1928 v Brně.\n\nMaloval olejem i pastelem krajiny, podobizny, zátiší i národopisné žánry.\n\n"}
{"id": "1292258", "url": "https://cs.wikipedia.org/wiki?curid=1292258", "title": "György Boros", "text": "György Boros\n\nGyörgy Boros (* 1971) je bývalý maďarský sportovní šermíř, který se specializoval na šerm šavlí. Maďarsko reprezentoval v devadesátých letech. V roce 1992 obsadil třetí místo na mistrovství Evropy v soutěži jednotlivců. S maďarským družstvem šavlistů získal v roce 1993 a 1998 titul mistra světa.\n\nmagyarvagyok.hu\n"}
{"id": "1292259", "url": "https://cs.wikipedia.org/wiki?curid=1292259", "title": "Pál Gerevich", "text": "Pál Gerevich\n\nPál Gerevich (* 10. srpna 1948 Budapešť, Maďarsko) je bývalý maďarský sportovní šermíř, který se specializoval na šerm šavlí. Pochází z rodiny šermířů, matka Erna Bogenová-Bogáthyová a otec Aladár Gerevich a starý otec Albert Bogen-Bogáthy reprezentovali Maďarsko v šermu. Maďarsko reprezentoval v sedmdesátých a osmdesátých letech. Na olympijských hrách startoval v roce 1972 v soutěži družstev a v roce 1980 v soutěži jednotlivců a družstev. V roce 1977 získal titul mistra světa v soutěži jednotlivců. S maďarským družstvem šavlistů vybojoval na olympijských hrách dvě bronzové (1972, 1980) olympijské medaile. V roce 1973, 1978, 1981 a 1982 vybojoval s družstvem titul mistra světa.\n"}
{"id": "1292261", "url": "https://cs.wikipedia.org/wiki?curid=1292261", "title": "Péter Marót", "text": "Péter Marót\n\nPéter Marót (* 27. května 1945 Miškovec, Maďarsko) je bývalý maďarský sportovní šermíř, který se specializoval na šerm šavlí. Maďarsko reprezentoval v šedesátých a sedmdesátých letech. Na olympijských hrách startoval v roce 1972 a 1976 v soutěži jednotlivců a družstev. V soutěži jednotlivců získal na olympijských hrách 1972 stříbrnou olympijskou medaili. V roce 1975 obsadil třetí místo na mistrovství světa v soutěži jednotlivců. S maďarským družstvem šavlistů vybojoval na olympijských hrách 1972 bronzovou olympijské medaili a v roce 1973 získal s družstvem titul mistra světa.\n"}
{"id": "1292262", "url": "https://cs.wikipedia.org/wiki?curid=1292262", "title": "Tibor Pézsa", "text": "Tibor Pézsa\n\nPéter Marót (* 15. listopadu 1935 Ostřihom, Maďarsko) je bývalý maďarský sportovní šermíř, který se specializoval na šerm šavlí. Maďarsko reprezentoval v šedesátých a sedmdesátých letech. Na olympijských hrách startoval v roce 1964, 1968 a 1972 v soutěži jednotlivců a družstev. V soutěži jednotlivců získal na olympijských hrách 1964 zlatou olympijskou medaili a na olympijských hrách 1968 bronzovou olympijskou medaili. V roce 1970 získal titul mistra světa v soutěži jednotlivců. S maďarským družstvem šavlistů vybojoval na olympijských hrách 1968 a 1972 bronzovou olympijskou medaili a v roce 1966 získal s družstvem titul mistra světa.\n"}
{"id": "1292263", "url": "https://cs.wikipedia.org/wiki?curid=1292263", "title": "János Kalmár", "text": "János Kalmár\n\nJános Kalmár (* 16. dubna 1942 Budapešť, Maďarsko) je bývalý maďarský sportovní šermíř, který se specializoval na šerm šavlí. Maďarsko reprezentoval na přelomu šedesátých a sedmdesátých let. Na olympijských hrách startoval v roce 1968 v soutěži družstev. V roce 1969 obsadil druhé místo na mistrovství světa v soutěži jednotlivců. S maďarským družstvem šavlistů vybojoval na olympijských hrách 1968 bronzovou olympijskou medaili a v roce 1970 obsadil na mistrovství světa s družstvem druhé místo.\n"}
{"id": "1292267", "url": "https://cs.wikipedia.org/wiki?curid=1292267", "title": "Péter Bakonyi", "text": "Péter Bakonyi\n\nPéter Bakonyi Buchwald (* 17. února 1938 Budapešť, Maďarsko) je bývalý maďarský sportovní šermíř, který se specializoval na šerm šavlí. Maďarsko reprezentoval v šedesátých a na začátku sedmdesátých let. Na olympijských hrách startoval v roce 1964 a 1968 v soutěži jednotlivců a družstev a v roce 1972 v soutěži družstev. V roce 1969 obsadil třetí místo na mistrovství světa v soutěži jednotlivců. S maďarským družstvem šavlistů vybojoval na olympijských hrách 1968 a 1972 bronzovou olympijskou medaili a v roce 1966 získal s družstvem titul mistra světa.\n"}
{"id": "1292268", "url": "https://cs.wikipedia.org/wiki?curid=1292268", "title": "Zemské volby v Severním Porýní-Vestfálsku 2017", "text": "Zemské volby v Severním Porýní-Vestfálsku 2017\n\nZemské volby v Severním Porýní-Vestfálsku se v roce 2017 konaly 14. května, přibližně pět let po volbách v roce 2012. Volilo se nejméně 181 poslanců zemského sněmu Severního Porýní-Vestfálska na dalších pět let.\n\nVolební systém je z hlediska rozložení sil v parlamentu v zásadě poměrný, ale z hlediska výběru kandidátů se jedná o smíšený volební systém. Každý volič má dva hlasy. Prvním hlasem volič vybírá kandidáta v rámci svého volebního obvodu, systémem relativní většiny je v obvodu vybrán vítěz a ten získá mandát. Takto je rozděleno přesně 128 mandátů za 128 volebních obvodů. Dalších 53 mandátů je rozděleno podle druhých hlasů poměrným volebním systémem (Sainte-Lauëovou metodou) mezi strany, které překročí uzavírací klauzuli 5 %. Na závěr ovšem ještě mohou být (a obvykle jsou) přidávány další mandáty, aby bylo dosaženo celkově poměrného zastoupení jednotlivých stran podle druhých hlasů. Takto získaly strany, zastoupené v zemském sněmu po volbách 2017, ještě dalších 18 mandátů. V novém zemském sněmu tak od roku 2017 zasedlo na dalších pět let 199 poslanců. \n\nPo volbách v roce 2012 se vlády ujala koalice vítězné Sociálnědemokratické strany Německa (SPD, 39,1 %, 99 mandátů) a třetích Zelených (11,3 %, 29 mandátů), zatímco druhá Křesťanskodemokratická unie (CDU, 26,3 %, 67 mandátů), čtvrtá C a pátá Pirátská strana Německa (7,8 %, 20 hlasů) zůstaly v opozici a Levice nepřekonala s 2,5 % uzavírací klauzuli. Premiérkou nové vlády se stala Hannelore Kraftová z SPD a navázala tak na svou první vládu z předchozího volebního období.\n\nPortréty hlavních kandidátů stran, které ve volbách získaly mandáty v zemském sněmu:\n\nPrůzkumy veřejného mínění v průběhu května ukazovaly, že CDU si polepšila a SPD naopak pohoršila a obě tak soupeřily o vítězství s preferencemi kolem 31 %, s krátkodobým trendem spíše ve prospěch CDU. Svobodná demokratická strana (\"FDP\") měla oproti posledním volbám posílit zhruba na 12 % a skončit před ostatními stranami jako třetí. Do parlamentu se měla dostat i nově kandidující Alternativa pro Německo (\"AfD\") se ziskem mezi 6 a 9 %, stejně jako Zelení s 6-7 %, pro které by to znamenalo výrazný pokles. Naději uspět měla těsně i Levice s preferencemi 5-6 %, pro kterou by to naopak znamenalo vzestup zhruba o 3 %.\n\nProtože obě koaliční strany SPD a Zelení podle průzkumů ztrácely oproti minulým volbám a jejich společné preference byly zhruba jen 38 %, bylo pokračování dosavadní vládní koalice považováno již před volbami za nepravděpodobné.\n\nVolby skončily vítězstvím Křesťanskodemokratická unie (\"CDU\", 33 % a 72 mandátů), která si polepšila oproti volbám v roce 2012 o výrazných 6,7 procentního bodu a přeskočila tak Sociálnědemokratickou stranu Německa (\"SPD\", 31,2 % a 69 mandátů), která naopak 7,9 procentního bodu ztratila. Horšího zisku dosáhl rovněž dosavadní koaliční partner SPD, Zelení (6,4 % a 14 mandátů), kteří přišli o 4,9 procentního bodu a skončili celkově až pátí. Koalice SPD a Zelených tak ztratila svou dosavadní většinu mandátů v zemském sněmu, jak ukazovaly již předvolební průzkumy. Svobodná demokratická strana (\"FDP\", 12,6 % a 28 mandátů), si naopak výrazně polepšila, a to o 4 procentní body. Na čtvrtém místě se umístila se 7,4 % a 16 mandáty Alternativa pro Německo (\"AfD\"), která se do zemského sněmu Severního Porýní-Vestfálska dostala poprvé. Naopak z něj vypadla Pirátská strana Německa (jen 1 % hlasů, tedy propad o 6,8 procentního bodu). Do zemského sněmu se opět nedostala strana Levice, která se 4,9 % skončila velmi těsně pod úrovní uzavírací klauzule. \n\nVýsledky voleb vedly ke koaličnímu jednání mezi zemským předsedou CDU Arminem Laschetem a předsedou nejen zemské, ale i celoněmecké FDP Christianem Lindnerem. Tito politici domluvili vznik nové zemské vlády Armina Lascheta a její složení.\n"}
{"id": "1292269", "url": "https://cs.wikipedia.org/wiki?curid=1292269", "title": "Kostel svatého Jakuba (Neustadt in Sachsen)", "text": "Kostel svatého Jakuba (Neustadt in Sachsen)\n\nKostel svatého Jakuba () je evangelicko-luterský farní městský kostel v saském městě Neustadt in Sachsen. Novogotická sakrální stavba pochází z let 1883–1884, plány vypracoval architekt Gotthilf Ludwig Möckel. Nejstarší částí kostela je pozdně gotický presbytář z konce 15. století. Díky věži vysoké 65 metrů je nejvyšší stavbou ve městě.\n\nNeustadt je prvně zmiňován roku 1333 a předpokládá se, že již v této době stála na místě kostelního presbytáře malá kaple. První písemná zmínka o kostelu pochází z roku 1346. V průběhu reformace začal roku 1539 sloužit evangelicko luterským bohoslužbám. Kostel procházel průběžnou údržbou, celkové rekonstrukce proběhly v letech 1495 a 1648. I přesto se jeho stavební stav v polovině 19. století zhoršil natolik, že bylo roku 1860 rozhodnuto o jeho přestavbě. Než k ní však došlo, zchátral kostel natolik, že začal ohrožovat návštěvníky. Představení církevní obce rozhodli na svém zasedání dne 19. června 1882, že si zapůjčí částku 75 000 marek, aby pokryli náklady na výstavbu nového svatostánku. Tato suma však nestačila a konečná částka činila 191 859 marek 84 feniků.\n\nVýstavba nového kostela začala 27. března 1883 a trvala 15 měsíců. Plány, včetně uspořádání interiéru, zhotovil německý architekt Gotthilf Ludwig Möckel (1838–1915), vedením stavby byl pověřen drážďanský stavitel Georg Rudolf Vogel. Kostel vysvětil během slavnostní bohoslužby superintendent Dr. Blochmann na první adventní neděli roku 1884, která připadla na 30. listopadu. V letech 2004–2007 prošla stavba celkovou rekonstrukcí. \n\nKostel svatého Jakuba je farním kostelem Evangelicko-luterské církevní obce Neustadt in Sachsen. Bohoslužba se koná v neděli v 9.30 hodin, příležitostně jsou pořádány také koncerty. Stavba je chráněna jako kulturní památka pod číslem 09253489.\n\nOrientovaný jednolodní kostel je novogotický, pozdně gotický presbytář pochází z konce 15. století a prošel pozdějšími úpravami. Ze starého tak kostela zůstal zachován pouze presbytář, na který skrze nově vytvořený vítězný oblouk navázala zcela nově koncipovaná loď. Na jižní stěnu navazuje 65 metrů vysoká věž se zvonicí a hodinami. Západní průčelí zdobí socha Ježíše Krista s rozetami po stranách, pod kterými je umístěn hlavní portál. Pískovec a žula, použité k vnějším obkladům, pochází z lomů v okolí Neustadtu. \n\nV presbytáři se dochovala původní klenba z konce 15. století. Její tři kamenné svorníky v podobě holubice, Kristovy hlavy a zeměkoule symbolizují Nejsvětější Trojici. Ve středu klenby je zavěšen mosazný svícen, který nese pod okrajem nápis: (). Obě patronské lóže (oratoře) sloužily dřívějším vlastníkům rytířských statků v Langburkersdorfu a Polenzi.\nHlavní oltář, kazatelnu, čtecí pult a poklici na křtitelnici vyrobil drážďanský truhlářský mistr Adolf R. Trache. Za vzor pro oltář mu posloužily práce sochařů Razzana a Bäuma. Vrcholová figura zpodobňuje ukřižovaného Ježíše Krista, po jehož stranách stojí jeho matka Panna Marie a nejmladší z apoštolů svatý Jan Evangelista. Kříž zakončují medailony, které symbolizují čtyři evangelisty: člověk (Matouš), býk (Lukáš), lev (Marek) a orel (Jan). Střední pole novogotického oltáře nese reliéf znázorňující Ježíše uzdravujícího nemocné. Na přechodu presbytáře a lodi se nachází tesaná kazatelna, ke které vedou dřevěné schody s kovaným železným zábradlím. Povrch kazatelny zdobí symboly evangelistů, netopýři vystupující z jejích rohů symbolizují prchající moc temnoty. Na konzoli naproti kazatelně stojí socha Krista pocházející z nedochovaného barokního oltáře z roku 1699. Nalevo a napravo od oltářových stupňů jsou umístěny dva renesanční pískovcové epitafy pocházející ze 16. století. Vytvořil je drážďanský kamenosochař Christoph Walther II. (1534–1584). Epitaf na straně kazatelny patří držiteli rytířského statku Heinrichu z Hermdorfu na Polenzi, který zemřel 23. července 1581. Zobrazuje Vzkříšení Krista se spícími strážci a po obou stranách znaky rodičů zemřelého. Naproti se nachází náhrobek paní Anny Wehse, rozené von Ponickau. Nápis na prostřední kartuši sděluje, že Hans Georg Wehse a Anna von Ponickau uzavřeli dne 27. února 1578 sňatek. Mladá žena zemřela patrně při porodu syna nebo na následky šestinedělní horečky.\n\nPředloha pro vitráže pochází od architekta kostela Möckela, výkresy však zpracoval drážďanský malíř Anton Dietrich (1833–1904). Provedení se ujal Anton Schulze z Lipska, který dal okna vyrobit v žitavské dílně „Königlich Sächsischen Hofglasmalerei C. L. Türcke“. Během generální opravy kostela byla okna roku 2006 restaurována. Vitráže zobrazují dvanáct apoštolů, prostřední okno pak znázorňuje třikrát Ježíše Krista: jeho narození, ukřižování a Krista jako vládce světa. \n\nNa západní empoře jsou umístěny varhany (Opus 25) vyrobené v budyšínské dílně Hermann Eule roku 1884. Nástroj disponuje 28 rejstříky ve dvou manuálech o rozsahu C–f<nowiki></nowiki> a jednom pedálu s rozsahem C–d’. Novogotický prospekt v sobě skrývá 1 728 píšťal dlouhých od 15 centimetrů do 5 metrů. Původně měly varhany zvučný, objemný, spíše temný zvuk odpovídající množství hlubokých rejstříků. Roku 1977 byly rozsáhle předisponovány a 16', případně 8' rejstříky nahradily nové s vyššími tóny. Mechanika zůstala původní, jen nohami poháněné měchy nahradil na podlaze umístěný elektromotor. \n\nOd roku 1718 měl kostel čtyři bronzové zvony, které byly zrekvírovány během první světové války. Jako náhradu zakoupila farní obec roku 1919 u zvonařství „Franz Schilling Söhne“ čtyři nové zvony v tónině des', f', as', b'. Tři větší zvony padly za oběť druhé světové válce a ve zvonici tak zůstal jen malý zvon b'. Dne 13. července 1958 však získal kostel nové zvony od firmy „Schilling & Lattermann“. Protože však byly vyrobeny z tvrzené oceli, brzy zkorodovaly. Během poslední rekonstrukce je nahradily nové bronzové od firmy „Kunst- und Glockengießerei Lauchhammer“, požehnané 24. září 2006 a v párech zavěšené do zvonice na původní dubové hlavy.\n\n\nHrázděná budova fary postavená ve stylu saské renesance stojí severovýchodně od kostela. Pochází z roku 1616 a je tak nejstarším domem ve městě. Roku 1699 a znovu v 19. století byla rozšířena, roku 1997 proběhla celková rekonstrukce. Pozoruhodný je renesanční pískovcový portál a náhrobky dvou farářů umístěné ve farní zdi. Je chráněna jako kulturní památka pod číslem 09253488.\n\nKostel ze tří stran obklopuje park, v jehož jižní části je umístěn jeden ze zvonů vyrobených roku 1958. Jihovýchodním směrem se rozkládá náměstí s barokní budovou radnice z let 1696–1703. Evangelický hřbitovní kostel leží severovýchodním směrem, katolický kostel svaté Gertrudy jižním směrem.\n\n\n"}
{"id": "1292270", "url": "https://cs.wikipedia.org/wiki?curid=1292270", "title": "Římskokatolická farnost Zlechov", "text": "Římskokatolická farnost Zlechov\n\nŘímskokatolická farnost Zlechov je územní společenství římských katolíků s farním kostelem svaté Anny v děkanátu Uherské Hradiště.\n\nPrvní písemná zmínka o obci pochází z roku 1207, kdy patřila velehradskému cisterciáckému klášteru. Zlechov byl tehdy spravován z Boršické farnosti, kde sídlil cisterciácký kněz. Již ve 14. století je připomínána kaple svaté Anny. Po vypuknutí husitské revoluce byl roku 1421 vypálen velehradský klášter a stejný osud potkal i kostel v Boršicích. Po roce 1431 se řeholníci navrátili do svého kláštera, který byl těžce poškozen. Patnácté století bylo obdobím ničivých česko-uherských válek, které zdejší kraj zpustošily více než války husitské.\nPo zrušení cisterciáckého kláštera roku 1784 a vzniku samostatné velehradské farnosti na konci 18. století Zlechov však zůstal nadále součástí boršické farnosti, která byla nyní spravována diecézními kněžími.\nUž od roku 1850 však stála ve Zlechově kaple sv. Anny, kde se konávaly příležitostné bohoslužby.\n\nV srpnu 1991 byla zřízena samostatná zlechovská farnost. O rok později byla zahájena stavba nového kostela, který byl vysvěcen roku 1994.\n\nPrvním farářem samostatné farnosti v roce 1991 byl R. D. Jan Mareček. Ke květnu 2017 je administrátorem excurrendo R. D. Mgr. Rudolf Chmelař.\n\nOdkaz na aktuální rozpis bohoslužeb: http://farnost-buchlovice.uh.cz/?menu=bohosluzby\n\nPravidelně se konají duchovní obnovy, biblické hodiny, setkání společenství, výuka náboženství, při bohoslužbách zpívá schola mládeže i chrámový sbor.\n\nVe farnosti se pravidelně koná tříkrálová sbírka. V roce 2017 se při ní vybralo více než padesát tisíc korun.\n\nV květnu 2017 převzali tři farníci ocenění za nezištnou pomoc ve své farnosti – děkovné uznání a medaili sv. Jana Sarkandera. \n\nV listopadu 2017 uspořádala farnost duchovní obnovu, kterou vedl biskup Josef Hrdlička.\n\n"}
{"id": "1292271", "url": "https://cs.wikipedia.org/wiki?curid=1292271", "title": "Miklós Meszéna", "text": "Miklós Meszéna\n\nMiklós Meszéna (* 14. prosince 1940 – 29. července 1995 Budapešť, Maďarsko) byl maďarský sportovní šermíř, který se specializoval na šerm šavlí. Maďarsko reprezentoval v šedesátých a na začátku sedmdesátých let. Na olympijských hrách startoval v roce 1964 a 1968 v soutěži družstev. V roce 1965 obsadil druhé místo na mistrovství světa v soutěži jednotlivců. S maďarským družstvem šavlistů vybojoval na olympijských hrách 1968 bronzovou olympijskou medaili a v roce 1966 získal s družstvem titul mistra světa.\n"}
{"id": "1292273", "url": "https://cs.wikipedia.org/wiki?curid=1292273", "title": "Hoher Sonnblick", "text": "Hoher Sonnblick\n\nHoher Sonnblick (též \"Rauriser Sonnblick\") (3106 m n. m.) je hora ve skupině Goldberggruppe (součást Vysokých Taur) v jižním Rakousku. Nachází se v Salcbursku v těsné blízkosti zemské hranice s Korutanami nad městečkem Heiligenblut. Na severním úbočí se nachází ledovec Pilatuskees, na západním ledovec Kleinfleisskees a na jižním Goldbergkees. \n\nHora je součástí hlavního alpského hřebenu. Nejbližší významný soused na severozápadě je Hocharn a na jihovýchodě Schareck. \n\nNa vrcholu je vybudovaná meteorologická stanice Observatorium Sonnblick, kde byla naměřena historicky nejnižší teplota v Rakousku −37,4° dne 1. ledna 1905. Těsně pod vrcholem je v provozu velká horská chata Zittelhaus. Na jihovýchodním hřebeni je přes léto otevřená malá chata Rojacherhütte. Vrchol je spojený nákladní lanovkou s obydlenou lokalitou Kolm-Saigurn na severovýchodním úpatí.\n\nNa Hoher Sonnblick se obvykle vystupuje z údolí Rauriser Tal, kterým prochází vysokohorská placená silnice Kolm-Saigurn Mautstrasse. Letní turistická cesta vede od chaty Naturfreundehaus Sonnblickbasis k chatě Neubau a dále po severovýchodním úbočí k chatě Rojacherhütte. Od ní se stoupá po skalnatém jihovýchodním hřebeni (místy horolezecké obtížnosti 1 UIAA) a na závěr je výstup ulehčený kovovými kramlemi ve skále. V zimě na lyžích se od Neubau stoupá ostrým jihozápadním hřebenem k Rojacherhütte a od ní na západ na ledovec Goldbergkees, který vede až k vrcholu. Celkem 4-5 hodin chůze, převýšení 1500 m.\n\nNáročnější a málo frekventovaný výstup, využívaný prakticky jen v létě, vede z Heiligenblutu přes Fleisskehre, ubytovací hostinec Alter Pocher, jezero Zirmsee a ledovec Kleinfleisskees. Celkem 5–6 hodin chůze, převýšení 1800 m.\n\n"}
{"id": "1292277", "url": "https://cs.wikipedia.org/wiki?curid=1292277", "title": "České Budějovice jižní zastávka", "text": "České Budějovice jižní zastávka\n\nČeské Budějovice jižní zastávka je železniční zastávka, která je součástí železniční stanice České Budějovice ve městě České Budějovice v Jihočeském kraji. Nachází se na Lineckém předměstí v nadmořské výšce 395 m nad mořem. Jejím provozovatelem je Správa železnic.\n\nNa zastávce není možnost si koupit jízdenky, cestující si je musí zakoupit ve vlaku.\n\n\n"}
{"id": "1292279", "url": "https://cs.wikipedia.org/wiki?curid=1292279", "title": "Zoltán Horváth", "text": "Zoltán Horváth\n\nZoltán Horváth (* 12. března 1937 Balatonfüred, Maďarsko) je bývalý maďarský sportovní šermíř, který se specializoval na šerm šavlí. Maďarsko reprezentoval v padesátých a šedesátých letech. Na olympijských hrách startoval v roce 1960 v soutěži jednotlivců a družstev a v roce 1964 v soutěži družstev. V soutěži jednotlivců získal na olympijských hrách 1960 stříbrnou olympijskou medaili. V roce 1962 získal titul mistra světa v soutěži jednotlivců. S maďarským družstvem šavlistů vybojoval na olympijských hrách 1960 zlatou olympijskou medaili a v roce 1957, 1958 a 1966 získal s družstvem titul mistra světa.\n"}
{"id": "1292281", "url": "https://cs.wikipedia.org/wiki?curid=1292281", "title": "Tamás Mendelényi", "text": "Tamás Mendelényi\n\nTamás Mendelényi (* 2. května 1936 Budapešť – 6. září 1999 Várgesztes, Maďarsko) byl maďarský sportovní šermíř, který se specializoval na šerm šavlí. Manželka Judit Ágostonová-Mendelényiová reprezentovala Maďarsko v šermu fleretem. Maďarsko reprezentoval v padesátých a šedesátých letech. Na olympijských hrách startoval v roce 1960 v soutěži družstev. V roce 1959 obsadil druhé a v roce 1957 třetí místo na mistrovství světa v soutěži jednotlivců. S maďarským družstvem šavlistů vybojoval na olympijských hrách 1960 zlatou olympijskou medaili a v roce 1957, 1958 získal s družstvem titul mistra světa.\n"}
{"id": "1292285", "url": "https://cs.wikipedia.org/wiki?curid=1292285", "title": "Salto (rozcestník)", "text": "Salto (rozcestník)\n\nSalto může být:\n\n"}
{"id": "1292286", "url": "https://cs.wikipedia.org/wiki?curid=1292286", "title": "Starý vládní dům (Parramatta)", "text": "Starý vládní dům (Parramatta)\n\nStarý vládní dům je bývalá \"zemská\" rezidence používaná deseti dřívějšími guvernéry Nového Jižního Walesu mezi lety 1800 a 1847, který se nachází v Parramattském parku v Parramattě, NSW, nyní předměstí Sydney. Je považován za místo národního a mezinárodního významu jako archeologická lokalita. Také to ukazuje, jak se britská říše rozrůstala a jak se vyvíjela australská společnost od roku 1788.\n\nV červenci 2010 byl Starý vládní dům s pozemkem zapsán do Seznamu světového dědictví jako jedna z 11 australských lokalit s významnou asociací s dovozem trestanců.\nPozemek, na němž se nemovitost nachází, je nazývána země Darug, domov kmene Burramatta. Existují důkazy o domorodém osídlení místa, jako např. střední vrstvy.\n\nPříbytkem prvního guvernéra Nového Jižního Walesu, kapitána Arthura Phillipa, byla stavba vyrobená z plátna a dřeva přivezeného z Anglie s první flotilou a postavena v lednu 1788. Po založení byl \"dočasný\" vládní dům umístěn na rohu tam, co je nyní křižovatka ulic Bridge Street a Phillip Street, Sydney.\n\nZoufalé hledání zemědělské půdy vhodné k pěstování různých plodin co by potravy nové kolonie vedlo k založení městské části Parramatta a v roce 1790 si postavil guvernér Arthur Phillip svou vlastní rezidenci. Tato chalupa, stejně jako mnoho z nejstarších staveb této osady, nebyla nijak robustní stavbou, a protože se dostala do havarijního stavu, byla v roce 1799 stržena. Nicméně byl stanoven precedens pro \"venkovskou rezidenci\" guvernéra. Další guvernérovy rezidence zahrnovaly chalupu postavenou u Windsoru s výhledem na řeku Hawkesbury (cca 1790) a rezidenci v Port Macquarie (cca 1821), jejíž zbytky jsou dnes stále viditelné.\n\nŠpatná kvalita původního domu vlády v Sydney, stejně jako kriminalita a nehygienické podmínky v rostoucím sídle v Sydney, přesvědčily postupně guvernéry o tom, že je žádoucí venkovská rezidence. V roce 1799 se druhý guvernér John Hunter zbavil pozůstatků chalupy Arthura Phillipa a nechal postavit na stejném místě pevnější budovu.\n\nPozdnější, od roku 1815, guvernér Lachlan Macquarie a paní Macquarieová značně rozšířili Hunterův dům a do roku 1818 získalo jejich hlavní bydliště vzhled, který si uchovává dodnes (rozšíření budovy v paládiánském slohu bylo navrženo Macquarieho pomocníkem, poručíkem Johnem Wattsem).\n\nPřístavby na guvernérově pozemku zahrnují poškozený lázeňský dům připisovaný Francisi Greenwayovi (1822), kameny z observatoře postavené pro guvernéra Thomase Brisbanea (1821) a malou farmu postavenou Georgem Salterem v letech 1798-1806, rozšířenou guvernérem Lachlanem Maquariem v roce 1816 o mléčnou výrobu. Tato budova se nyní nazývá mlékárna a je na seznamu dědictví.\nStarý vládní dům je zařízený ve stylu počátku 20. let 20. století a je otevřen pro návštěvníky. Nachází se v Parramattě, má 110 hektarový park s výhledem na řeku Parramatta a je nejstarší budovou veřejné správy v Austrálii. Důvody jsou zvláště zajímavé, jelikož jsou relativně nerušenou rezervací koloniální éry, která je obklopena největší městskou oblastí Austrálie. Praxe obdělávání půdy \"vypalováním\" prováděným domorodým kmenem Darug, který kdysi sídlil v oblasti, je zřejmý z některých jizev, které lze vidět na stále ještě stojících stromech (jejich kůra je odstraněna při stavění kanoí). Bylo zjištěno, že ulity používané k posílení malty používané ve stavbě domu pocházejí z domorodých středních vrstev.\n\nStarý vládní dům s pozemkem byl zařazen do seznamu australského národního dědictví dne 1. srpna 2007.\n\nStarý vládní dům, stojící na 110 hektarech parku Parramatta je příkladem přímého přenesení anglických stavebních forem do Austrálie. Obsahuje jediný příklad anglického truhlářství z 18. století v Austrálii v tak vysokém standardu. Ulity z domorodých středních ploch v oblasti byly použity k výrobě vápna pro maltu používanou ve stavebnictví.\n\nV červenci 2010 bylo na 34. zasedání Výboru pro světové dědictví UNESCO, starý vládní dům s pozemkem a dalších deseti australských lokalit s významnou asociací s přílivem trestanců zapsáno jako skupina na seznamu světového dědictví jako australské konviktní místa. \n"}
{"id": "1292287", "url": "https://cs.wikipedia.org/wiki?curid=1292287", "title": "Rudolf Kárpáti", "text": "Rudolf Kárpáti\n\nRudolf Kárpáti (* 17. července 1920 – 1. února 1999 Budapešť, Maďarsko) byl maďarský sportovní šermíř, který se specializoval na šerm šavlí. Maďarsko reprezentoval ve čtyřicátých, padesátých a na začátku šedesátých let. Na olympijských hrách startoval v roce 1948, 1952 v soutěži družstev a v roce 1956 a 1960 v soutěži jednotlivců a družstev. V soutěži jednotlivců získal na olympijských hrách 1956 a 1960 zlatou olympijskou medaili. V roce 1954 a 1959 získal titul mistra světa v soutěži jednotlivců. S maďarským družstvem šavlistů vybojoval na olympijských hrách čtyři zlaté olympijské medaile (1948, 1952, 1956, 1960) a s družstev získal celkem pět titulů mistra světa (1953, 1954, 1955, 1957, 1958).\n"}
{"id": "1292291", "url": "https://cs.wikipedia.org/wiki?curid=1292291", "title": "Chris Baio", "text": "Chris Baio\n\nChristopher Baio (* 29. října 1984) je americký hudebník. Na střední škole byl členem kapely Underrated. Během studií na Kolumbijské univerzitě působil ve skupině Midnight Hours, která byla ovlivněná country hudbou, v níž rovněž působil bubeník Chris Tomson. Spolu s ním a dalšími dvěma studenty založil v roce 2006 kapelu Vampire Weekend. V roce 2012 vydal první sólové EP s názvem \"Sunburn\". První řadovou desku \"The Names\" vydal roku 2015.\n\n\n"}
{"id": "1292303", "url": "https://cs.wikipedia.org/wiki?curid=1292303", "title": "Tibor Berczelly", "text": "Tibor Berczelly\n\nTibor Berczelly (* 3. ledna 1912 – 15. října 1990 Budapešť, Maďarsko) byl maďarský sportovní šermíř, který se specializoval na šerm šavlí. Maďarsko reprezentoval ve třicátých, čtyřicátých a padesátých letech. Na olympijských hrách startoval v roce 1936 v soutěži družstev a v roce 1948 a 1952 v soutěži jednotlivců a družstev. V soutěži jednotlivců získal na olympijských hrách 1952 bronzovou olympijskou medaili. V roce 1937 obsadil druhé místo na mistrovství světa v soutěži jednotlivců. S maďarským družstvem šavlistů vybojoval na olympijských hrách tři zlaté olympijské medaile (1936, 1948, 1952) a jednu bronzovou s družstvem fleretistů, kterému vypomáhal na olympijských hrách 1952. S maďarským družstev šavlistů získal čtyři tituly mistra světa (1937, 1951, 1953, 1954).\n"}
{"id": "1292310", "url": "https://cs.wikipedia.org/wiki?curid=1292310", "title": "Kolébka civilizace", "text": "Kolébka civilizace\n\nKolébka civilizace je pojem užívaný zejména ve starším dějepisectví a archeologii. Označuje území, kde vznikly nejstarší civilizace na Zemi (definované písmem, městy, třídně stratifikovanou společností, chovem zvěře, zemědělstvím, zpracováním kovů a rozvinutou architekturou). Pojem je protějškem pojmů kolébka lidstva a kolébka života. Za kolébku civilizace byl původně označován především tzv. úrodný půlměsíc, v němž vznikly starověké civilizace Egypta, Mezopotámie (Sumeru, Babylonu), starého Izraele a Asýrie. Dnes se však pojmy kolébka civilizace a úrodný půlměsíc za synonymické nepovažují. Pojmu se užívá spíše ve významu \"kolébky civilizace\" a zahrnují se do něj i oblasti kolem řeky Indu (starověká indická civilizace) a kolem Žluté řeky a řeky Jang-c’-ťiang v Číně (starověká Čína). Někdy se uvažuje dokonce o vzájemném kontaktu a ovlivnění těchto kulturotvorných center v Euroasii, jindy je to zpochybňováno. Do pojmu bývá zahrnováno i epicentrum mezoamerických starých civilizací na území dnešního Mexika a Peru. U něj se považuje za takřka jisté, že se vyvíjelo zcela nezávisle na Euroasii. Občas se pojmu užije ještě v jiném významu (spojí se například s pojmem neolitická revoluce či s pojmem \"historický čas\"), s jinými hranicemi území (úrodný půlměsíc se například vymezí šířeji jako Levanta, jež zahrnuje i oblast Sýrie a Íránu, nebo Blízký východ, který je pojmem ještě širším) či se do něj zahrnou ještě další oblasti, jako je Malá Asie, což může mít někdy spíše nacionální důvody. Běžné též je, že pojmu se užívá v nacionálním mysticismu (Indie, Tchaj-wan), v turistickém marketingu a často též v pseudovědě (např. teorie o kolébce civilizace v Británii apod.) První pojmu užil patrně anglický spisovatel Edmund Spenser roku 1590. V historiografii to byl zřejmě francouzský historik Charles Rollin v knize z roku 1734, Rollin tak označoval území Egypta. \n\n"}
{"id": "1292317", "url": "https://cs.wikipedia.org/wiki?curid=1292317", "title": "Eunice aphroditois", "text": "Eunice aphroditois\n\nEunice aphroditois je mořský dravý červ z kmene kroužkovců, náležící do třídy mnohoštětinatců, dorůstající do délky až tří metrů. Žije v norách na mořském dně a jen jeho nepatrná část vyčnívá nade dnem, číhající na kořist.\n\nJeho latinský název je odvozen ode jména řecké bohyně lásky a krásy Afrodity. V angličtině se tomuto červu říká 'Bobbit worm', odkazuje tak svým názvem na skutečnou nešťastnou událost, při které Američanka Lorena Bobbit uřízla svému partneru Johnovi penis.\n\nJeho výskyt je doložen v Indickém oceánu, např. v oblasti okolo Srí Lanky.\n\n"}
{"id": "1292319", "url": "https://cs.wikipedia.org/wiki?curid=1292319", "title": "Kyselina methansulfonová", "text": "Kyselina methansulfonová\n\nKyselina methansulfonová je organická sloučenina se vzorcem CHSOH. Je to nejjednodušší alkylsulfonová kyselina. Její soli a estery se nazývají mesyláty (nebo methansulfonáty). Jako koncentrovaná kyselina je hygroskopická. Lze ji považovat za přechodnou sloučeninu mezi kyselinou sírovou a methylsulfonylmethanem nahrazením hydroxylové skupiny methylovou skupinou v každém z kroků. Takto již nelze postupovat dále bez rozštěpení skupiny -SO.\nKyselina methansulfonová se rozpouští v mnoha roztocích solí kovů, často lépe než kyselina chlorovodíková nebo sírová.\n\nKyselina methansulfonová se používá jako kyselý katalyzátor organických reakcí, protože jde o netěkavou silnou kyselinu rozpustnou v organických rozpouštědlech a je kapalná za pokojové teploty, zatímco podobná kyselina p-toluensulfonová je pevná látka (ovšem v laboratořích se používá častěji).\n\nKyselina methansulfonová může být použita na přípravu boranu (BH) reakcí s tetrahydridoboritanem sodným v aprotickém rozpouštědle jako jsou tetrahydrofuran nebo dimethylsulfid, vytváří se komplex BH a rozpouštědla.\n\nTato kyselina je považována za zvlášť vhodný elektrolyt pro elektrochemická použití, kde se využívá jako k životnímu prostředí šetrná alternativa ostatních kyselých elektrolytů poutžívaných při pokovování. Také může sloužit jako elektrolyt v zinko-cerových článcích a olověných akumulátorech.\n\nKyselina methansulfonová je rovněž hlavní složkou některých odstraňovačů rzi.\n"}
{"id": "1292329", "url": "https://cs.wikipedia.org/wiki?curid=1292329", "title": "Jongil", "text": "Jongil\n\nMěstský okres Jongil ( – \"Jŏngil si\", ) je městský okres ve středu korejské autonomní prefektury Jen-pien na východě provinci Ťi-lin na severovýchodě Čínské lidové republiky. Sídlí v něm správa celé prefektury a jsou zde také Jenpienská univerzita a Jenpienská univerzita vědy a techniky.\n\nK roku 2007 žilo v Jongilu přibližně 650 tisíc obyvatel, především Korejců a Chanů. Korejská menšina má zde v rámci Číny největší poměrné zastoupení, podle některých zdrojů dokonce Korejci převažují. Korejština je stejně jako čínština považována za místní úřední jazyk a úřední cedule jsou dvojjazyčné, na prvním místě v korejštině. Jongil zároveň leží jen pár desítek kilometrů od čínsko-severokorejské hranice a vede přes něj silnice i železnice z Číny do Severní Korey, zejména do Rasonu, kde má Čína pronajaty od Severní Korey přístavní kapacity.\n"}
{"id": "1292331", "url": "https://cs.wikipedia.org/wiki?curid=1292331", "title": "László Rajcsányi", "text": "László Rajcsányi\n\nLászló Rajcsányi (* 16. února 1907 – 5. září 1992 Budapešť, Maďarsko) byl maďarský sportovní šermíř, který se specializoval na šerm šavlí. Maďarsko reprezentoval ve třicátých, čtyřicátých a padesátých letech. Na olympijských hrách startoval v roce 1936 v soutěži jednotlivců a družstev a v roce 1948 a 1952 v soutěži družstev. V soutěži jednotlivců obsadil na olympijských hrách 1936 čtvrté místo. V roce 1937 obsadil třetí místo na mistrovství světa v soutěži jednotlivců. S maďarským družstvem šavlistů vybojoval na olympijských hrách 1936, 1948 a 1952 tři zlaté olympijské medaile a s družstev šavlistů získal čtyři tituly mistra světa (1937, 1951, 1953).\n"}
{"id": "1292333", "url": "https://cs.wikipedia.org/wiki?curid=1292333", "title": "Seznam slovenských hráčů v KHL v sezóně 2008/2009", "text": "Seznam slovenských hráčů v KHL v sezóně 2008/2009\n\nToto je seznam hráčů Slovenska v sezóně 2008/2009 KHL.\n\n"}
{"id": "1292334", "url": "https://cs.wikipedia.org/wiki?curid=1292334", "title": "Aldo Montano (1910)", "text": "Aldo Montano (1910)\n\nAldo Montano (* 23. listopadu 1910 – 2. září 1996 Livorno, Itálie) byl italský sportovní šermíř, který se specializoval na šerm šavlí. Syn Mario Aldo Montano, synovci Carlo Montano, Mario Tullio Montano a vnuk Aldo Montano reprezentovali Itálii v šermu šavlí. Itálii reprezentoval ve třicátých, čtyřicátých a padesátých letech. Na olympijských hrách startoval v roce 1936 a 1948 v soutěži družstev. V roce 1938 a 1947 získal titul mistra světa v soutěži jednotlivců. S italským družstvem šavlistů vybojoval na olympijských hrách 1936 a 1948 stříbrné olympijské medaile a s družstev šavlistů získal tři tituly mistra světa (1938, 1947 a 1950).\n"}
{"id": "1292341", "url": "https://cs.wikipedia.org/wiki?curid=1292341", "title": "Seznam slovenských hráčů v KHL v sezóně 2009/2010", "text": "Seznam slovenských hráčů v KHL v sezóně 2009/2010\n\nToto je seznam hráčů Slovenska v sezóně 2009/2010 KHL.\n\n"}
{"id": "1292343", "url": "https://cs.wikipedia.org/wiki?curid=1292343", "title": "Gastone Darè", "text": "Gastone Darè\n\nGastone Darè (* 18. února 1918 Suzzara – 7. června 1976 Mantova, Itálie) byl italský sportovní šermíř, který se specializoval na šerm šavlí. Itálii reprezentoval ve čtyřicátých a padesátých letech. Na olympijských hrách startoval v roce 1948, 1952 a 1956 v soutěži jednotlivců a družstev. V soutěži jednotlivců obsadil na olympijských hrách 1952 čtvrté místo. V roce 1949 získal titul mistra světa v soutěži jednotlivců. S italským družstvem šavlistů vybojoval na olympijských hrách 1948 a 1952 stříbrné olympijské medaile a s družstev šavlistů získal tři tituly mistra světa (1947, 1949 a 1950).\n"}
{"id": "1292346", "url": "https://cs.wikipedia.org/wiki?curid=1292346", "title": "Vincenzo Pinton", "text": "Vincenzo Pinton\n\nVincenzo Pinton (* 14. března 1914 Vicenza – 8. dubna 1980 Benátky, Itálie) byl italský sportovní šermíř, který se specializoval na šerm šavlí. Itálii reprezentoval ve třicátých, čtyřicátých a padesátých letech. Na olympijských hrách startoval v roce 1936, 1948 a 1952 v soutěži jednotlivců a družstev. V soutěži jednotlivců získal na olympijských hrách 1948 stříbrnou olympijskou medaili. V roce 1950 obsadil druhé a v roce 1949 třetí místo na mistrovství světa v soutěži jednotlivců. S italským družstvem šavlistů vybojoval na olympijských hrách 1936, 1948 a 1952 stříbrné olympijské medaile a s družstev šavlistů získal tři tituly mistra světa (1947, 1949 a 1950).\n"}
{"id": "1292347", "url": "https://cs.wikipedia.org/wiki?curid=1292347", "title": "Jen-pien", "text": "Jen-pien\n\nKorejská autonomní prefektura Jen-pien (, – \"Jŏnbjŏn čosŏndžok čačchiču\") se nachází ve východním cípu provincie Ťi-lin v Čínské lidové republice. Má rozlohu zhruba 43 tisíc kilometrů čtverečních. K roku 2010 v ní žilo přes dva milióny obyvatel. Z necelých dvou třetin se jednalo Chany, z necelé třetiny o Korejce a přes dvě procenta byli Mandžuové. Správním i kulturním centrem je městský okres Jongil.\n\nNa jihovýchodě hraničí Jen-pien s provincií Severní Hamgjong v Severní Koreji, na východě s Přímořským krajem Ruské federace, na severu s prefekturou Mu-tan-ťiang v provincii Chej-lung-ťiang, na severozápadě s městskou prefekturou Ťi-lin a jihozápadě s prefekturou Paj-šan.\n"}
{"id": "1292348", "url": "https://cs.wikipedia.org/wiki?curid=1292348", "title": "Giorgio Pellini", "text": "Giorgio Pellini\n\nGiorgio Pellini (* 20. července 1923 – 14. června 1986 Livorno, Itálie) byl italský sportovní šermíř, který kombinoval šerm fleretem a šavlí. Itálii reprezentoval ve čtyřicátých a padesátých letech. Na olympijských hrách startoval v roce 1948 v soutěži družstev v šermu fleretem a v roce 1952 v soutěži družstev v šermu fleretem a šavlí. V roce 1949 obsadil druhé místo na mistrovství světa v soutěži jednotlivců v šermu šavlí. S italským družstvem fleretistů vybojoval na olympijských hrách 1948 a 1952 stříbrné olympijské medaile a na olympijských hrách 1952 přidal další stříbrnou olympijskou medaili s družstvem šavlistů. S družstvem fleretistů vybojoval v roce 1949 a 1950 titul mistra světa a v roce 1949 vybojoval titul mistra světa s družstvem šavlistů.\n"}
{"id": "1292349", "url": "https://cs.wikipedia.org/wiki?curid=1292349", "title": "Emanuel Dítě mladší", "text": "Emanuel Dítě mladší\n\nEmanuel Dítě mladší (22. září 1862 Praha-Staré Město – 24. července 1944 Praha) byl český malíř a pedagog.\n\nNarodil se 22. září 1862 v Praze na Starém Městě jako mladší syn významného pražského fotografa a malíře Emanuela Dítěte. Po absolvování základního vzdělání studoval v letech 1880–1882 na pražské malířské akademii u profesorů Antonína Lhoty a Františka Čermáka. Během studia získal \"„Olivovo“\" stipendium a odcestoval s přítelem Luďkem Marodem do Mnichova. V roce 1882 pokračoval ve studiu v mnichově u profesorů Nikolase Gysise a Otto Seitze. Z Mnichova odešel v roce 1889 na \"„Klarovo“\" stipendium do Říma, kde se studiem starých italských mistrů zdokonaloval v kompozici a malbě.\n\nV roce 1892 se vrátil do Prahy a věnoval se převážně malbě oltářních obrazů pro pražské i venkovské kostely. Pro křížovnický kostel v Praze namaloval obraz „\"Svaté Kateřiny Sienské“\" a pro pražský kostel sv. Jiljí „\"Pietu“\".\n\nV letech 1903–1925 působil jako profesor na Uměleckoprůmyslové škole v Praze, kde vedl ateliér figurální tvorby. Mezi jeho žáky patřili např. Vojtěch Hynek Popelka, Jan Čejka, Vincenc Beneš, Jan Zrzavý, Toyen, František Fišer a mnoho dalších.\n\nEmanuel Dítě ml. zemřel 24. července 1944 v Praze a byl pohřben na Olšanských hřbitovech.\n\n"}
{"id": "1292350", "url": "https://cs.wikipedia.org/wiki?curid=1292350", "title": "Renzo Nostini", "text": "Renzo Nostini\n\nRenzo Nostini (27. května 1914 – 1. října 2005 Řím, Itálie) byl italský sportovní šermíř, který kombinoval šerm fleretem a šavlí. Bratr Giuliano Nostini reprezentoval Itálii v šermu fleretem. Itálii reprezentoval ve třicátých, čtyřicátých a padesátých letech. Na olympijských hrách startoval v roce 1948 a 1952 v soutěži jednotlivců a družstev v šermu fleretem a šavlí. V roce 1950 získal titul mistra světa v soutěži jednotlivců v šermu fleretem a v roce 1955 obsadil třetí místo na mistrovství světa v soutěži jednotlivců v šermu šavlí. S italským družstvem fleretistů a šavlistů vybojoval na olympijských hrách 1948 a 1952 celkem čtyři stříbrné olympijské medaile. S družstvem fleretistů vybojoval pět titul mistra světa (1937, 1938, 1949, 1950, 1954) a s družstvem šavlistů získal titul mistra světa v roce 1949.\n"}
{"id": "1292351", "url": "https://cs.wikipedia.org/wiki?curid=1292351", "title": "Anton Coppola", "text": "Anton Coppola\n\nAnton Coppola (* 21. března 1917 Brooklyn) je americký dirigent a hudební skladatel. Je bratrem skladatele Carmina Coppoly. Během druhé světové války byl kapelníkem vojenské kapely. Roku 1943 se jeho manželkou stala baletní tanečnice Marion Jane Miller, s níž měl jednu dceru. Od roku 1950 pak jeho manželkou byla Almerinda Coppola, opět baletní tanečnice, s níž měl dvě další děti (dceru a syna). V roce 1965 získal magisterský titul (skladatelství) na Manhattanské hudební škole. Je například autorem opery \"Sacco and Vanzetti\" (2001) o italských anarchistických přistěhovalcích (Aféra Sacco-Vanzetti). I ve svých sto letech stále dirigoval. Roku 2015 hrál postavu dirigenta v jedné epizodě seriálu \"Mozart in the Jungle\".\n\n"}
{"id": "1292353", "url": "https://cs.wikipedia.org/wiki?curid=1292353", "title": "Carmine Coppola", "text": "Carmine Coppola\n\nCarmine Coppola (11. června 1910 – 26. dubna 1991) byl americký hudební skladatel a flétnista. Je bratrem dirigenta a skladatele Antona Coppoly a otcem spisovatele Augusta Coppoly, režiséra Francise Forda Coppoly a herečky Talia Shire. Studoval na Juilliardově škole a následně na Manhattanské hudební škole a rovněž soukromě u Josepha Schillingera. Roku 1972 složil část hudby k filmu \"Kmotr\" svého syna. Část jeho hudby je použita i v následujícím filmu \"Kmotr II\" (1974). Je hlavním skladatelem ke třetímu dílu \"Kmotr III\" (1990).\n"}
{"id": "1292359", "url": "https://cs.wikipedia.org/wiki?curid=1292359", "title": "Eleanor Coppola", "text": "Eleanor Coppola\n\nEleanor Coppola (* 4. května 1936) je americká režisérka dokumentárních filmů. Jejím otcem byl politický karikaturista, který zemřel, když jeho dceři bylo deset let. Studovala na Kalifornské univerzitě v Los Angeles. V roce 1962 potkala při natáčení filmu \"Dementia 13\" jeho režiséra Francise Forda Coppolu, s nímž několik měsíců chodila. Roku 1963 se za Coppolu provdala a téhož roku se jim narodil první syn Gian-Carlo Coppola. Později měli ještě dvě děti, syna Romana (1971) a dceru Sofii (1971). Roku 2016 natočila svůj hraný debut nazvaný \"Paříž počká\".\n"}
{"id": "1292385", "url": "https://cs.wikipedia.org/wiki?curid=1292385", "title": "Wladimiro Calarese", "text": "Wladimiro Calarese\n\nWladimiro Calarese (* 3. října 1930 Messina, Itálie – 13. srpna 2005 Dayton, Spojené státy americké) byl italský sportovní šermíř, který se specializoval na šerm šavlí. Itálii reprezentoval v padesátých a šedesátých letech. Na olympijských hrách startoval v roce 1960, 1964 a 1968 v soutěži jednotlivců a družstev. V soutěži jednotlivců získal na olympijských hrách 1960 bronzovou olympijskou medaili. V roce 1963 obsadil třetí místo na mistrovství světa v soutěži jednotlivců. S italským družstvem šavlistů vybojoval na olympijských hrách dvě stříbrné (1964, 1968) a jednu bronzovou (1960) olympijskou medaili. V roce 1965 vybojoval s družstvem šavlistů druhé místo na mistrovství světa.\n"}
{"id": "1292390", "url": "https://cs.wikipedia.org/wiki?curid=1292390", "title": "Roman Coppola", "text": "Roman Coppola\n\nRoman Coppola (* 22. dubna 1965) je americký režisér, scenárista a producent. Jeho rodiči jsou filmový režisér Francis Ford Coppola a Eleanor Coppola. Narodil se ve městě Neuilly-sur-Seine u Paříže, kde jeho otec pomáhal se scénářem k filmu \"Hoří v Paříži?\". Roman Coppola měl v dětství malé role v otcových filmech \"Kmotr\" (1972), \"Kmotr II\" (1974) a později \"Apokalypsa\" (1979). Jeho režijní celovečerní debut \"CQ\" byl uveden v roce 2001. Svůj další celovečerní snímek \"Prozření Charlieho Swana III\" natočil až v roce 2013. Jako producent se podílel například na filmech \"Darjeeling s ručením omezeným\" (2007) a \"\" (2013). Je rovněž spoluautorem scénáře k filmu \"Až vyjde měsíc\" (2012). Je jedním z tvůrců seriálu \"Mozart in the Jungle\" (od 2014). Rovněž se věnuje režírování hudebních videoklipů, například pro hudebníka Mobyho („Honey“), zpěvačku Kylie Minogue („Sexercize“) či kapelu Green Day („Walking Contradiction“).\n"}
{"id": "1292410", "url": "https://cs.wikipedia.org/wiki?curid=1292410", "title": "Alžbeta Štrkulová", "text": "Alžbeta Štrkulová\n\nAlžbeta Štrkulová, provdaná Šebová (* 14. srpna 1945 Košice) je slovenská moderátorka, modelka a herečka. Účinkovala ve folklorním souboru, studovala košickou univerzitu, od roku 1962 působila jako hlasatelka košického studia Československá televize. V roce 1967 vyhrála soutěž Dívka roku a reprezentovala ČSSR na Miss World, kde obsadila šesté místo. Hrála ve slovenských filmech \"Tri dcéry\" (1967, režie Štefan Uher) a \"Traja svedkovia\" (1968, režie Paľo Bielik), roli Gemmy Roselli ztvárnila v adaptaci Turgeněvovy prózy \"Jarní vody\", kterou natočil Václav Krška. Také vystoupila v televizních filmech \"Čas slunce a růží\", \"Pomsta starej dámy\" a \"87. revír\". Za svoji práci pro televizi obdržela cenu Zlatý krokodýl, v roce 1997 uváděla světové finále soutěže Miss Universe konané na Havaji.\n\n\n"}
{"id": "1292412", "url": "https://cs.wikipedia.org/wiki?curid=1292412", "title": "Talia Shire", "text": "Talia Shire\n\nTalia Shire (* 25. dubna 1946) je americká herečka. Jejím otcem byl skladatel Carmine Coppola, matkou jeho manželka Italia. Jejími sourozenci jsou spisovatel August Coppola a režisér Francis Ford Coppola. V roce 1972 hrála postavu Connie Corleonové v bratrově filmu \"Kmotr\". Roli si zopakovala ve filmech \"Kmotr II\" (1974) a \"Kmotr III\" (1990). Rovněž hrála postavu jménem Adrian Pennino v sérii \"Rocky\". V letech 1970 až 1980 byl jejím manželem skladatel David Shire, s nímž měla syna Matthewa Orlanda. Následně, v letech 1980 až 1994, byl jejím manželem filmový producent Jack Schwartzman, s nímž měla další dva syny, herce a hudebníky Jasona a Roberta.\n\n"}
{"id": "1292415", "url": "https://cs.wikipedia.org/wiki?curid=1292415", "title": "Michele Maffei", "text": "Michele Maffei\n\nMichele Maffei (* 11. listopadu 1946 Řím, Itálie) je bývalý italský sportovní šermíř, který se specializoval na šerm šavlí. Itálii reprezentoval v šedesátých, sedmdesátých a na začátku osmdesátých let. Na olympijských hrách startoval v roce 1968, 1972, 1976 a 1980 v soutěži jednotlivců a družstev. Na olympisjkých hrách 1968 vypomáhal italskému družstvu fleretistů v soutěži družstev. V soutěži jednotlivců obsadil na olympijských hrách 1972 čtvrté místo. V roce 1971 získal titul mistra světa v soutěži jednotlivců. S italským družstvem šavlistů vybojoval na olympijských hrách jednu zlatou (1972) a tři stříbrné (1968, 1976, 1980) olympijské medaile a s družstvem obsadil třikrát druhé místo (1974, 1979, 1982) na mistrovství světa.\n"}
{"id": "1292417", "url": "https://cs.wikipedia.org/wiki?curid=1292417", "title": "František Mikš (architekt)", "text": "František Mikš (architekt)\n\nFrantišek Mikš (16. prosince 1852 Praha – 25. října 1924 Praha) byl český architekt, žák a spolupracovník Josefa Mockera a autor historizujících církevních staveb.\n\nNarodil se v rodině pražského měšťana, krejčovského mistra Františka Mikše (1819–1884) a jeho manželky Anny, rozené Divišové (1822–1907). Byl jejich jediný syn.\n\nDne 6. února 1886 se v Bubenči oženil s Františkou Pruhovou (1855–1890), dcerou učitele z Mlečic. Po smrti první manželky se 26. června 1894 v pražském chrámu sv. Víta podruhé oženil. Nevěstou byla Emilie Horová (1867–??). Ve druhém manželství se narodili syn František (1897–??) a dcera Antonie (1895–??).\n\nBlízký vztah ke svému spolupracovníkovi vyjádřil Josef Mocker tím, že byl svědkem na obou Mikšových svatbách.\n\nŽil v Holešovicích, v domě čp. 346.\n\nFrantišek Mikš zemřel v Holešovicích, pochován byl na Olšanských hřbitovech.\n\nFrantišek Mikš pracoval nejprve jako stavební kreslič (Bauzeichner) u Josefa Mockera, dále jako stavitelský příručí, stavitel a architekt.\n\nVýnosem c. a k. místodržitelství ze dne 15. září 1892 a podle výměru pražského magistrátu ze dne 26. září 1892 se stal stavitelem.\n\n\n\n\nNa výstavě architektů a inženýrů v Praze v roce 1898 obdržel stříbrnou medaili hlavního města Prahy za projekt kostela svatého Antonína Paduánského v Holešovicích.\n\nO kresličské zručnosti Františka Mikše svědčí, že mu bylo v roce 1890 svěřeno ruční napsání, gotickým vladislavským písmem na pergamen, blahopřejného textu biskupu Strossmajerovi při příležitosti 40 let biskupské činnosti.\n\n"}
{"id": "1292418", "url": "https://cs.wikipedia.org/wiki?curid=1292418", "title": "Grażyna Barbara Szewczyk", "text": "Grażyna Barbara Szewczyk\n\nGrażyna Barbara Szewczyk (* 7. prosinec 1945, Katovice) je polská vysokoškolská pedagožka, zaměřením skandinávistka a germanistka.\n\nJejím otcem byl polský překladatel a literát Wilhelm Szewczyk (1916–1991). Po studiu na střední škole studovala v letech 1963–1971 polskou a německou filologii na Jagellonské univerzitě v Krakově. V letech 1972–1974 studovala jako stipendistka ve Švédsku. Doktorát obhájila v roce 1976, o devět let později se již úspěšně habilitovala na Vratislavské univerzitě (dr hab.). V letech 1991–2000 již zastávala v Polsku různé úrovně tamější profesorské pozice.\n\nMezi oblasti jejího zájmu náleží literáti jako např. Valeski von Bethusy-Huc, Arnold Ulitz, Selma Lagerlöfová, či August Strindberg etc.\n\n"}
{"id": "1292421", "url": "https://cs.wikipedia.org/wiki?curid=1292421", "title": "Mario Aldo Montano", "text": "Mario Aldo Montano\n\nMario Aldo Montano (* 1. května 1948 Livorno, Itálie) je bývalý italský sportovní šermíř, který se specializoval na šerm šavlí. Pochází ze šermířské rodiny. Otec Aldo Montano, bratranci Carlo Montano, Mario Tullio Montano a syn Aldo Montano reprezentovali Itálii v šermu šavlí. Itálii reprezentoval v sedmdesátých letech. Na olympijských hrách startoval v roce 1972, 1976 a 1980 v soutěži jednotlivců a družstev. V soutěži jednotlivců obsadil na olympijských hrách 1976 páté místo. V roce 1973 a 1974 získal titul mistra světa v soutěži jednotlivců. S italským družstvem šavlistů vybojoval na olympijských hrách jednu zlatou (1972) a dvě stříbrné (1976, 1980) olympijské medaile a s družstvem obsadil dvakrát druhé místo (1974, 1979) na mistrovství světa.\n"}
{"id": "1292422", "url": "https://cs.wikipedia.org/wiki?curid=1292422", "title": "První akciová papírna u Hradce Králové", "text": "První akciová papírna u Hradce Králové\n\nPrvní akciová papírna u Hradce Králové byla papírenská továrna, která v letech 1870-1880 produkovala v Kuklenách papír a různé výrobky z něj.\n\nDne 6. dubna 1870 podal výbor pro stavbu papírny ústy svého předsedy dr. Plakvice žádost na postavení obytného domu při zamýšlené papírně. 4. května téhož roku na smíšené komisi zástupců obce, hejtmanství, pevnosti a majitelů sousedních nemovitostí nebylo podáno žádných námitek, jen došlo v nákresu k menším opravám, 19. května byla povolena stavba továrny samé a 15. září byla navíc povolena ještě stavba kůlny.\n\nPapírna byla stavěna v letech 1870-1871 s akciovým kapitálem 250 000 zlatých. Stavba stála 193 719,27 zlatých, stroje 190 493,02 zlatých, pozemky 20 581,17 zlatých; úhrnem tak přišlo veškeré zařízení na 404 793,46 zlatých. Z toho je vidno, že akciová společnost měla hned od počátku dluh 154 793,46 zlatých, nad to pak musela dlužit veškerý obchodní kapitál, takže nebyla s to za nepříznivých peněžních poměrů v letech 1871-1876 unést tíži úroků a ohlásila roku 1876 konkurs, a to přesto, že v jejím čele stály nejvýznamnější osobnosti té doby: předsedou výboru a správní rady byl zvolen advokát JUDr. Ladislav Chmelenský a dalšími jejími členy byli: královéhradecký starosta Karel Collino, předseda akciové obchodní společnosti na Kuklenách Jan Hendrych, statkář a starosta Třebše František Kavka, předseda a ředitel Záložního úvěrního ústavu v Hradci Králové Josef A. Komárek, předseda spolku východočeských cukrovarníků Josef Pfleger a kuklenský statkář, lékař a majitel realit MUDr. František Plakvic (též psáno jako Plakvič či Plakvić), který byl původcem mnohých rozmíšek.\n\nZařízena byla na výrobu až 18 000 metrických centů ročně, přičemž měla dostatek vody a nejnovější zařízení. Voda byla vedena z náhonu nově zřízenou struhou vedle silnice a odtok byl vyústěn do struhy tekoucí od strojírny. 13. ledna 1872 si však lidé z Pražského Předměstí a Šosten začali stěžovat na zapáchající vodu z papírny, a tak nejen obec, ale i hejtmanství nařídilo odstranění této vady. 22. března se konala komise stran odpadu vody starým bývalým náhonem do nového náhona.\n\nJiž roku 1871, kdy pracovala jen 9 měsíců a vyrobila 11 721 metrických centů papíru, zvýšila firma základní kapitál o 100 000 zlatých, aby mohla provést větší přístavby, jelikož měl podnik velké objednávky. S tím byla spojena též změna stanov, která byla odsouhlasena na valné hromadě 6. srpna 1871 a úředně zaznamenána 7. prosince téhož roku. 23. dubna 1872 zažádala papírna o povolení k výstavbě nové kůlny. Roku 1873 však poškodily papírnu dva ohně, 19. ledna a 17. října. Přesto v tomto období zaznamenala i významný úspěch, neboť na dvou výstavách dostala za své výrobky vyznamenání. 24. května 1872 obdržela čestný diplom průmyslové výstavy v Praze a druhou medaili za papíry a lepenku a roku 1874 čestnou odměnu od průmyslové hospodářské výstavy na Kuklenách a druhou medaili za papíry a velkou stříbrnou medaili jako státní cenu za hospodářsko-průmyslové zásluhy za papírnické výrobky při hospodářsko-průmyslové výstavě u Hradce Králové.\n\n30. října 1877 bylo papírně nařízeno, aby neodkladně pod pokutou 10 zlatých vypustila znečištěnou vodu z pozemků u silnice, což mělo být vyvrcholením výše jmenovaných sporů s různými subjekty a občany Kuklen. Již 22. května 1880 žádal správce konkurzní podstaty Karel Collino, aby byla provedena soudní dražba papírny. Soud stanovil dražbu na 20. července, 20. srpna a 22. září 1880. Teprve v té třetí veřejné dražbě byla papírna čp. 155 prodána, a to i s oplocenými pozemky, s kolejí od dráhy do továrny vedoucí a s kanálem k odvedení vody do náhonu. Záložní úvěrní ústav v Hradci Králové v čele s Janem A. Komárkem to vyšlo na 130 000 zlatých, přičemž původní vyvolávací cena byla 300 000 zlatých. A v dubnu následujícího roku bylo zažádáno o povolení přestavby papírny na cukrovar. Tím se završila historie kuklenské papírny.\n"}
{"id": "1292423", "url": "https://cs.wikipedia.org/wiki?curid=1292423", "title": "Gian-Carlo Coppola", "text": "Gian-Carlo Coppola\n\nGian-Carlo Coppola, rovněž Gio (17. září 1963 – 26. května 1986), byl americký filmový producent. Byl prvorozeným synem režiséra Francisa Forda Coppoly a jeho manželky Eleanor. Měl dva mladší sourozence, kteří se později stali režiséry – bratra Romana a sestru Sofii. V roce 1972 měl malou roli v otcově filmu \"Kmotr\". Později se objevil v jeho dalších snímcích \"Rozhovor\" (1974), \"Apokalypsa\" (1979; pouze jinak sestříhaná verze \"Apocalypse Now Redux\" uvedená roku 2001) a \"Dravé ryby\" (1986). Zemřel při lodní nehodě ve věku 22 let v květnu 1986. V době jeho smrti byla jeho snoubenka Jacqui de la Fontaine těhotná a dne 1. ledna 1987 se mu narodila dcera Gia Coppola. Jeho otec mu následně věnoval svůj další snímek \"\" (1988).\n"}
{"id": "1292425", "url": "https://cs.wikipedia.org/wiki?curid=1292425", "title": "Angelo Arcidiacono", "text": "Angelo Arcidiacono\n\nAngelo Arcidiacono (* 25. září 1955 – 26. února 2007 Catania, Itálie) byl italský sportovní šermíř, který se specializoval na šerm šavlí. Itálii reprezentoval v sedmdesátých a osmdesátých letech. Na olympijských hrách startoval v roce 1976 v soutěži jednotlivců a družstev a v roce 1984 v soutěži družstev. V roce 1977 obsadil třetí místo na mistrovství světa v soutěži jednotlivců. S italským družstvem šavlistů vybojoval na olympijských hrách jednu zlatou (1984) a jednu stříbrnou (1976) olympijskou medaili a s družstvem obsadil v roce 1982 druhé místo na mistrovství světa.\n"}
{"id": "1292426", "url": "https://cs.wikipedia.org/wiki?curid=1292426", "title": "Gia Coppola", "text": "Gia Coppola\n\nGia Coppola, celým jménem Gian-Carla Coppola, (* 1. ledna 1987 Los Angeles) je americká filmová režisérka a herečka. Jejím otcem byl Gian-Carlo Coppola, je tedy vnučkou režiséra Francise Forda Coppoly. Její otec zemřel v době, kdy byla její matka těhotná a Gia Coppola jej tak nikdy nepoznala. Již v roce 1989 se objevila v Coppolově segmentu povídkového filmu \"Povídky z New Yorku\". Nedlouho poté se objevila v jeho snímku \"Kmotr III\" (1990). Svůj celovečerní režijní debut s názvem \"Palo Alto\" představila v roce 2013. Rovněž režírovala videoklip k písni „Your Type“ kanadské zpěvačky Carly Rae Jepsen.\n\n"}
{"id": "1292428", "url": "https://cs.wikipedia.org/wiki?curid=1292428", "title": "Flaminio Ponzio", "text": "Flaminio Ponzio\n\nFlaminio Ponzio (1560–1613) byl italský pozdně renesanční či manýristický architekt, činný v Římě ve službách papeže Pavla V.\n\nPonzio se narodil ve Viggiù poblíž Varese, zemřel v Římě. Jako mladíkovi dostalo se mu základního architektonického školení v Miláně, posléze však přesídlil do Říma, kde krátce spolupracoval s Domenicem Fontanou.\n\n\n"}
{"id": "1292430", "url": "https://cs.wikipedia.org/wiki?curid=1292430", "title": "Ferdinando Meglio", "text": "Ferdinando Meglio\n\nFerdinando Meglio (* 27. června 1959 Neapol, Itálie) je bývalý italský sportovní šermíř, který se specializoval na šerm šavlí. Itálii reprezentoval v osmdesátých a devadesátých letech. Na olympijských hrách startoval v roce 1980, 1984, 1988 a 1992 v soutěži jednotlivců a družstev. V soutěži jednotlivců obsadil na olympijských hrách 1992 šesté místo. V roce 1981 obsadil třetí místo na mistrovství Evropy v soutěži jednotlivců. S italským družstvem šavlistů vybojoval na olympijských hrách jednu zlatou (1984) jednu stříbrnou (1980) a jednu bronzovou (1988) olympijskou medaili a s družstvem obsadil dvakrát druhé místo (1979, 1982) na mistrovství světa.\n"}
{"id": "1292431", "url": "https://cs.wikipedia.org/wiki?curid=1292431", "title": "Gianfranco Dalla Barba", "text": "Gianfranco Dalla Barba\n\nGianfranco Dalla Barba (* 11. června 1957 Padova, Itálie) je bývalý italský sportovní šermíř, který se specializoval na šerm šavlí. Itálii reprezentoval v sedmdesátých a osmdesátých letech. Na olympijských hrách startoval v roce 1984 a 1988 v soutěži jednotlivců a družstev. V roce 1983 obsadil druhé místo na mistrovství světa v soutěži jednotlivců. S italským družstvem šavlistů vybojoval na olympijských hrách jednu zlatou (1984) a jednu bronzovou (1988) olympijskou medaili a s družstvem obsadil dvakrát druhé místo (1979, 1982) na mistrovství světa.\n"}
{"id": "1292432", "url": "https://cs.wikipedia.org/wiki?curid=1292432", "title": "Muslimský periodický tisk v Bosně a Hercegovině", "text": "Muslimský periodický tisk v Bosně a Hercegovině\n\nRozvoj knihtisku v Bosně a Hercegovině je nerozlučně spjat s rakousko-uherskou okupací této nejzápadnější osmanské provincie, byť samotné počátky oboru je možné hledat v polovině 60. let 19. století. Již od samého počátku je možné tiskoviny rozdělit na konfesní (muslimské, katolické, pravoslavné a židovské) a nadkonfesní (úřední, odborné, stavovské, dělnické, rolnické aj.), a to nejen svým původem (příslušností vydavatele a redakce), ale i převládajícím čtenářstvem. Muslimský periodický tisk se oproti ostatními konfesním tiskovinám potýkal s významnějšími obtížemi, muslimská komunita postrádala jak odborně zdatné pracovníky, tak i čtenářské publikum. Do roku 1878 islámský školský systém v Bosně a Hercegovině užíval pouze arabské písmo, to však nová státní noc zcela potlačila a prosazovala latinku. Přechodné období mezi osmanskou minulostí a habsburskou přítomností bylo patrné na listech \"Vatan\" a \"Bošnjak\". Zatímco první ještě vycházel v osmanské turečtině v arabském písmu, ten druhý jen bosensky v latince. Teprve až na přelomu 19. a 20. století, kdy narostly počty muslimů vzdělávajících se ve veřejném školském systému, a ještě silněji po společensko-politické emancipaci muslimů (vzniku politických stran a dalších spolků) mezi lety 1906–1912, se dramaticky zvýšil počet muslimských periodik i jejich čtenářů. Zde stojí za pozornost kulturní časopisy \"Behar, Gajret\" a \"Biser\", z politických pak \"Musavat\" a \"Muslimanska sloga\".\n\nVydavatelská činnost značně utrpěla během první světové války (1914–1918), kdy mnohé časopisy byly zakázány nebo materiálně strádaly. Po vzniku nového jihoslovanského státu, Království Srbů, Chorvatů a Slovinců, se objevily četné pokusy znovu oslovit muslimské čtenáře, ale nakonec marně. Změněné politické i ekonomické okolnosti muslimské tvorbě nepřály. V tuto dobu se prosadil jen list \"Pravda\", tiskový orgán Jugoslávské muslimské organizace (JMO). Teprve až ve druhé polovině 20. let, kdy se společenské i ekonomické vyhlídky zlepšily, se objevují nové časopisy. Mezi nimi vynikají periodika akcentující kulturní osvětu, jako např. \"Novi behar\", anebo společenskou reformu uvnitř muslimské obce, mezi nimi \"Đulistan,\" \"Islamska svijest,\" \"Reforma\" a \"Hikjmet\". Zavedení královské diktatury roku 1929 mnohé vydavatelské počiny nadobro zhatilo a muslimové, naladění povětšinou protirežimně, se opětovně dostávají na okraj hlavního proudu. JMO i další politické strany jsou úředně rozpuštěny, četné tiskoviny jsou zakázány. K dalšímu uvolnění společenských poměrů dochází v druhé polovině 30. let. Tehdy se emancipuje především Islámské společenství. Z jeho podnětu se formuje časopis \"El-Hidaje\" a \"Glasnik Islamske vjerske zajednice Kraljevine\". V závěru dekády se začínají formovat alternativní politické proudy uvnitř muslimské pospolitosti, např. levicový \"Putokaz\" a autonomistický list \"Naša Bosna\". Slibný rozvoj přerušuje až německá intervenci v Jugoslávii roku 1941 a vypuknutí druhé světové války na Balkáně.\n\nLéta existence fašistického Nezávislého státu Chorvatsko (1941–1945) jsou poznamenána všeobecným úpadkem kultury. Většina periodik byla z ideologických důvodů zakázána a ta zbývající se musela přizpůsobit válečným okolnostem, kupříkladu změnou jména, pravopisu i redakční politiky.\n\nUstavení komunistického režimu se postavení muslimských tiskovin nezlepšilo, spíše naopak. V krátké době byly z ideologických důvodů zrušeny i zbývající muslimské listy. Jedinou výjimku tvořila islámské ročenka \"Takvim\". Období tuhé represe v 40. a 50. letech následně v 70. letech vystřídalo období pozvolné obnovy duchovního života. Nový impuls do nakladatelské činnosti přinesl konec 80. let, spojený s národní emancipací muslimů (Bosňáků) v Bosně a Hercegovině a Sandžaku. Od té doby byly čtenářům k dispozici nové listy a časopisy s duchovní i společenskou tematikou. Tento trend nezvrátil ani válečný konflikt provázející rozpad Jugoslávie.\n\n\n\n\n\n\n"}
{"id": "1292433", "url": "https://cs.wikipedia.org/wiki?curid=1292433", "title": "Marco Marin", "text": "Marco Marin\n\nMarco Marin (* 4. července 1963 Padova, Itálie) je bývalý italský sportovní šermíř, který se specializoval na šerm šavlí. Itálii reprezentoval v osmdesátých a devadesátých letech. Na olympijských hrách startoval v roce 1984, 1988 a 1992 v soutěži jednotlivců a družstev. V soutěži jednotlivců získal na olympijských hrách 1984 a 1992 stříbrnou olympijskou medaili. S italským družstvem šavlistů vybojoval na olympijských hrách jednu zlatou (1984) a jednu bronzovou (1988) olympijskou medaili a s družstvem získal v roce 1995 vybojoval mistra světa.\n"}
{"id": "1292434", "url": "https://cs.wikipedia.org/wiki?curid=1292434", "title": "Sýr s modrou plísní", "text": "Sýr s modrou plísní\n\nSýr s modrou plísní je druh sýra, který je definován umělým dodáním štětičkovce (\"penicillium\") do mléčného nebo tvarohového základu. Štětičkovec je rod plísní řazených mezi vřeckovýtrusné houby, k přípravě sýrů se užívají zejména druhy \"penicillium roqueforti\" a \"penicillium glaucum\". K nejznámějším sýrům s modrou plísní patří Gorgonzola a Roquefort, z českých sýrů pak Niva. Růst plísní uvnitř sýra je podporován některými bakteriemi, například \"brevibacterium linens\". Právě tyto bakterie jsou obvykle odpovědné za charakteristickou vůni těchto sýrů. Zrají v prostředí s kontrolovanou teplotou. Vyznačují se ostrou a slanou chutí. Předpokládá se, že objev sýra s modrou plísní vznikl náhodou, když byly sýry skladovány v jeskyních. Dodnes se některé druhy nechávají v jeskyních zrát. Jeden z nejstarších modrých sýrů je Gorgonzola, vznikl již roku 879.\n"}
{"id": "1292435", "url": "https://cs.wikipedia.org/wiki?curid=1292435", "title": "Giovanni Scalzo", "text": "Giovanni Scalzo\n\nGiovanni Scalzo (* 17. března 1959 Messina, Itálie) je bývalý italský sportovní šermíř, který se specializoval na šerm šavlí. Itálii reprezentoval v osmdesátých a devadesátých letech. Na olympijských hrách startoval v roce 1980, 1984, 1988 a 1992 v soutěži jednotlivců a družstev. V soutěži jednotlivců získal na olympijských hrách 1988 bronzovou olympijskou medaili. V roce 1983 získal titul mistra Evropy v soutěži jednotlivců. S italským družstvem šavlistů vybojoval na olympijských hrách jednu zlatou (1984), jednu stříbrnou (1980) a jednu bronzovou (1988) olympijskou medaili a s družstvem skončil v roce 1982 a 1993 druhý na mistrovství světa.\n"}
{"id": "1292436", "url": "https://cs.wikipedia.org/wiki?curid=1292436", "title": "Továrna uzeného zboží Lukra s. r. o. na Pražském Předměstí u Hradce Králové", "text": "Továrna uzeného zboží Lukra s. r. o. na Pražském Předměstí u Hradce Králové\n\nTovárna uzeného zboží Lukra s. r. o. na Pražském Předměstí u Hradce Králové byla potravinářskou výrobní a obchodní společností, jež vznikla v roce 1931 na Pražském Předměstí u Hradce Králové a zanikla o 4 roky později.\n\nV září 1931 byl vysloven souhlas se zápisem firmy Továrna uzeného zboží Lukra s. r. o. na Pražském Předměstí u Hradce Králové do obchodního rejstříku. Její kmenový kapitál činil 0,2 mil. Kč. Společníky byli obchodníci Viktor Kohn a František Šolín a dílovedoucí František Roušar. Účelem bylo řeznictví a uzenářství, obchod rybami, lahůdkami a potravinami vůbec, výroba konzerv masných, zeleninových, ovocných a kysaného zelí. Téhož roku udělila plotišťská obecní rada povolení ke stavbě podniku v tovární části obce u třebechovické trati. Vedle toho bylo investováno do rozvoje prodejní sítě. 6. listopadu 1931 byla otevřena firemní prodejna v domě pana Vlčka pod Skleněnou věží. 10. června 1932 ji následovala další, tentokrát v Macharově třídě u nádraží proti Válkově hotelu. Postupem času vznikaly další, a to i ve vzdálenějším okolí, např. v Náchodě, ve Dvoře Králové nad Labem (1. dubna 1932) nebo v Pardubicích (první 1931, druhá 1932). Zájem o podnikové zboží závratně rostl, protože bylo mnohdy levnější než to konkurenční (párky šťavnaté, křehké za 70 haléřů, vuřty šťavnaté, velice chutné za 50 hal., naše zvláštnost „tlačenka\" od 10 Kč, hradecký salám Lukra od 14 Kč, reklamní salám od 7 Kč). Z tohoto důvodu byla továrna mnohokrát obviňována z nekalé soutěže.\n\nJejí rychlý rozjezd a vzrůstající oblibu, jež se projevila mj. zvětšením počtu zaměstnanců, však brzy narušil strmý pád, kterému se nepodařilo zabránit. Koncem roku 1932 bylo zahájeno vyrovnávací řízení o jmění firmy a v následujícím roce byl vyhlášen na Lukru konkurs, přičemž lhůty byly určeny na 15. března, 11. a 26. dubna 1933. V únoru 1935 se před senátem krajského soudu v Hradci Králové projednával úpadek královéhradecké továrny na uzeniny Lukra. Obžalováni byli 45letý obchodník František Šolín a 55letý obchodník Viktor Kohn, oba z Pražského Předměstí a 16. února téhož roku se tak trvale uzavřela hladina nad tímto podnikem. Dejme však slovo dopisovateli Národní politiky, který napsal toto:\n\n\"„Úpadek královéhradecké továrny před soudem. Hradecký senát projednával v pátek zajímavý případ úpadku hradecké továrny na uzeniny. Vedoucími řediteli podniku byli 45letý obchodník František Šolín a 55letý obchodník Viktor Kohn, oba z Pražského Předměstí u Hradce Králové. Byli zažalováni státním zastupitelstvím, že špatným hospodařením zavinili úpadek továrny a připravili věřitele o 250.000 Kč. Šolín a Kohn založili v roce 1931 společnou smlouvou společnost s r. o. s kmenovým kapitálem 300.000 Kč. Zakoupili pozemky na Pražském Předměstí a postavili továrnu na uzenářské výrobky. Potom se však objevily platební nesnáze a nebylo ani peněz pro dodavatele J. Podnikelského, za jehož pohledávku 16.000 Kč musili se zaručit jednatelé. Situaci měl zachránit nový společník František Rybář, úředník z Hradce Králové, který vložil do společnosti 100.000 Kč. Již před tím byl podnik insolventní, přesto však Šolín a Kohn předložili Rybářovi jakousi bilanci z 30. dubna 1932, kde cena pozemku firmy byla udána částkou 301.000 Kč, ač ve skutečnosti měla hodnotu jen 110.000 Kč. Stalo se tak jen proto, aby byla dosažena účetní aktivita podniku cifrou 180.000 Kč. Tím byl zastřen neblahý stav továrny Lukry, která za pět měsíců své působnosti prodělala 100.000 Kč. V listopadu 1932 nemohla již firma plniti své závazky a podala žádost o vyrovnací řízení. Nyní se ukázalo, že společnost nemůže věřitelům ničeho zaplatit, neboť nemovitosti byly předluženy a Šolín s Kohnem si zajistili své pohledávky na nemovitostech. Oba neměli k řízení podniku odborných znalostí a pokračovali v dělání dluhů, i když viděli, že již nemohou platit. Byli odsouzeni pro přečin úpadku z nedbalosti každý na pět měsíců tuhého vězení, podmínečně na tři roky.“\"\n"}
{"id": "1292438", "url": "https://cs.wikipedia.org/wiki?curid=1292438", "title": "Tonhi Terenzi", "text": "Tonhi Terenzi\n\nTonhi Terenzi (* 16. března 1969 Janov, Itálie) je bývalý italský sportovní šermíř, který se specializoval na šerm šavlí. Itálii reprezentoval v devadesátých letech. Na olympijských hrách startoval v roce 1992, 1996, 2000 a (2004) v soutěži jednotlivců a družstev. V soutěži jednotlivců postoupil na olympijských hrách 2000 do čtvrtfinále. V roce 1990, 1993 a 1995 obsadil třetí místo na mistrovství světa v soutěži jednotlivců. S italským družstvem šavlistů vybojoval na olympijských hrách 1996 bronzovou olympijskou medaili. V roce 1995 vybojoval s družstvem titul mistra světa a v roce 1998 skončil s družstvem na druhém místě na mistrovství Evropy. V roce 2004 byl na olympijských hrách náhradníkem stříbrného družstva šavlistů, ale do bojů přímo nezasáhl a stříbrnou olympijskou medaili fyzicky nezískal.\n"}
{"id": "1292439", "url": "https://cs.wikipedia.org/wiki?curid=1292439", "title": "Michael Bradley", "text": "Michael Bradley\n\nMichael Sheehan Bradley (* 31. července 1987, Princeton, USA) je americký hráč fotbalu. V současnosti je kapitánem Toronta i americké reprezentace.\n\nBradley je s platem ve výši 6 milionů dolarů 3. nejlépe placeným hráčem MLS.\n\nBradley se narodil v Princetonu v New Jersey. Je synem Boba Bradleyho, bývalého kouče amerického národního týmu a Swansea.\n\nKdyž byl jeho otec koučem Princetonské univerzity, bydlel v Penningtonu.\n\nMichael strávil svoje mládí v Palatine v Illinois, když jeho otec trénoval tým Chicago Fire. V té době hrál za juniorský tým Sockers FC. Později se účastnil programu týmu USA U17, za který 2 roky hrál.\n\nPřed opuštěním Bradentonu podepsal Bradley smlouvu Project-40 s MLS, který mu zajistil místo v superdraftu MLS 2004. Bradley byl z 36. místa draftován do týmu MetroStars, který v té době trénoval jeho otec Bob.\n\nV první sezoně kvůli zranění neodehrál ani jeden zápas, ale v další sezoně odehrál 30 ze 32 zápasů. Chvíli poté, co byl jeho otec propuštěn, vstřelil svůj první gól. Bylo to v posledním kole proti Chivas, a díky tomu MetroStars postoupili do play-off.\n\nV lednu 2006 se Bradley stal nejmladším hráčem MLS, který byl prodán do zahraničí. Za 250 000 dolarů byl prodán do nizozemského Heerenveenu.\n\nSvůj první start si připsal 16. dubna 2006 v zápase proti Alkmaaru.\n\nPoté, co Paul Bosvelt ukončil kariéru, Bradley dostal jeho pozici ve středu obrany. Bradley v Eredivisie skóroval 16× (20× v součtu všech soutěží).\n\nV lednu 2008 Bradley pokořil rekord v počtu vstřelených gólů americkým hráčem v evropské nejvyšší soutěži. Rekord držel Brian McBride se svými 13 góly za Fulham. Bradley natáhl rekord na 18.\n\n31. srpna 2008 Bradley podepsal čtyřletý kontrakt s bundesligovým Mönchengladbachem za blíže nespecifikovanou částku.\n\nPrvní start si připsal 20. září proti Herthě Berlín. Poprvé skóroval 15. listopadu v zápase s Bayernem. Jeho gól v 81. minutě znamenal vyrovnání zápasu na 2:2.\n\nNa začátku sezony 2009/10 byl po hádce s trenérem Frontzeckem suspendovám.\n\n30. ledna 2011 odešel na hostování do Aston Villy.\n\nSvůj první start si připsal 12. února 2011 v utkání s Fulhamem.\n\nZa Aston Villu odehrál pouze 3 zápasy a na konci sezony mu vedení odmítlo prodloužit hostování.\n\nBradley do italského týmu přestoupil 31. srpna 2011. Svůj první start si připsal 18. září, když v druhém poločasu vystřídal Paola Sammarca. Poprvé skóroval 7. dubna 2012 v zápase s Catanií a pomohl týmu k 10. pozici v lize.\n\nBradley 16. července 2012 podepsal čtyřletý kontrakt za přestupovou částku 3,75 milionů euro.\n\nSvůj první start si připsal 17. července 2012 v přátelském utkání. Poprvé skóroval 25. července 2012 v přátelském utkání s Liverpoolem.\n\nSvůj ligový debut odehrál 26. srpna v zápase s Catanií a připsal si asistenci na vyrovnávací gól na 2:2.\n\nPrvní gól vstřelil 7. prosince 2012, ve svém prvním zápase po svalovém zranění, v utkání s Atalantou.\n\n6. srpna 2013 se zranil v utkání USA – Kostarika a vrátil se až 27. října v zápase s Udinese, které díky jeho gólu AS Řím vyhrál 1:0.\n\nAS Řím nabídlo Torontu Bradleyho za 10 milionů dolarů. Součástí dohody byla domluva obou týmů o odehrání několika přátelských utkání a zapojení hráčů Toronta do tréninkového centra AS Řím.\n\nBradley odehrál první zápas 15. března 2014 proti Seattlu. Poprvé skóroval 5. dubna proti Columbusu.\n\nPro sezonu 2015 byl jmenován kapitánem týmu.\n\nV play-off 2016 pomohl týmu porazit Montreal a získat prvenství ve východní konferenci.\n\n"}
{"id": "1292440", "url": "https://cs.wikipedia.org/wiki?curid=1292440", "title": "Simulacrum", "text": "Simulacrum\n\nSimulacrum je studiové album amerického skladatele a hudebníka Johna Zorna. Vydáno bylo 17. března roku 2015 společností Tzadik Records. Jeho producentem byl Zorn, který na nahrávce však sám nehraje, jeho skladby interpretovali varhaník John Medeski, kytarista Matt Hollenberg a bubeník Kenny Grohowski. Zvukovým inženýrem při nahrávání byl Marc Urselli. Deska byla nahrána a smíchána v prosinci 2014 v newyorském studiu EastSide Sound. Autorkou designu obalu alba je Heung-Heung Chin (Chippy), která se Zornem spolupracovala i na řadě dalších desek.\n\nAutorem všech skladeb je John Zorn.\n\n"}
{"id": "1292441", "url": "https://cs.wikipedia.org/wiki?curid=1292441", "title": "Raffaello Caserta", "text": "Raffaello Caserta\n\nRaffaello Caserta (* 15. srpna 1972 Neapol, Itálie) je bývalý italský sportovní šermíř, který se specializoval na šerm šavlí. Itálii reprezentoval v devadesátých letech. Na olympijských hrách startoval v roce 1996 a 2000 v soutěži jednotlivců a družstev. V roce 1998 obsadil druhé místo na mistrovství světa v soutěži jednotlivců a v roce 1992 a 1995 získal titul mistra Evropy v soutěži jednotlivců. S italským družstvem šavlistů vybojoval na olympijských hrách 1996 bronzovou olympijskou medaili. V roce 1995 vybojoval s družstvem titul mistra světa a v roce 1998 skončil s družstvem na druhém místě na mistrovství Evropy.\n"}
{"id": "1292442", "url": "https://cs.wikipedia.org/wiki?curid=1292442", "title": "Alba Longa", "text": "Alba Longa\n\nAlba Longa byl starověký městský stát na Apeninském poloostrově. Jeho obyvatelé patřili k latinským kmenům, město leželo asi 20 km jihovýchodně od Říma na pobřeží Albanského jezera, zhruba v místech moderního města Castel Gandolfo.\n\nLivius uvádí, že Albu Longu založil v polovině 12. století př. n. l. Aeneův syn Askánios. Město rostlo, díky příhodné poloze se stalo hospodářským a kultovním centrem Latia a zakládalo vlastní kolonie. Bylo vůdčí silou Latinské ligy, konfederace založené na společnou obranu proti Etruskům.\n\nPodle legendy byl roku 794 př. n. l. král Numitor svržen svým bratrem Amuliem. Ten donutil Numitorovu dceru Rheu Silvii stát se řeholnicí v chrámu bohyně Vesty, aby se zbavil potenciálních uchazečů o trůn. Rhea Silvia však s bohem Martem zplodila dvojčata Romula a Rema, kteří poté, co dospěli, založili město Řím a zabili uzurpátora Amulia.\n\nŘím se záhy stal hlavním konkurentem Alby Longy a mezi oběma městy vypukla válka, v níž proti římskému králi Tullovi Hostiliovi vedl Alba Longu Gaius Cluilius a po jeho smrti diktátor Mettius Fufetius. Římané nakonec vyhráli, obyvatele Alby Longy nuceně přesídlili na pahorek Caelius a učinili z nich římské občany, zatímco do Alby Longy se nastěhovali Římané. Díky tomu se stal Řím nástupcem Alby Longy v čele Latinské ligy.\n\nZ Alby Longy odvozoval svůj původ Julius Caesar. V římských dobách bylo místo venkovským letoviskem, císař Septimius Severus zde nechal vybudovat významnou pevnost Castra Albana.\n\n\n\n"}
{"id": "1292443", "url": "https://cs.wikipedia.org/wiki?curid=1292443", "title": "Spartaeinae", "text": "Spartaeinae\n\nSpartaeinae je podčeleď pavouků z čeledi skákavkovití (Salticidae). Podčeleď byla ustavena Fredem R. Wanlessem v roce 1984. Jde o paleotropické pavouky s výjimečnou rozmanitostí na území Malajsie a Indonésie. Vědci je považují za bazální (primitivní) klad, chybí jim některé pokročilé rysy jiných skákavkovitých. Ačkoliv většina členů podčeledi má pro skákavky typické velké přední oči, rody \"Cyrba\", \"Gelotia\" a \"Wanlessia\" nikoliv. Většina druhů této podčeledi jsou araneofágní pavouci, což znamená, že se živí jinými pavouky.\n\nK roku 2015 bylo v rámci podčeledi vedeno celkem 29 rodů:\n\n"}
{"id": "1292444", "url": "https://cs.wikipedia.org/wiki?curid=1292444", "title": "Luigi Tarantino", "text": "Luigi Tarantino\n\nLuigi Tarantino (* 10. listopadu 1972 Neapol, Itálie) je bývalý italský sportovní šermíř, který se specializoval na šerm šavlí. Itálii reprezentoval v devadesátých letech a do roku 2012. Na olympijských hrách startoval v roce 1996, 2000, 2004, 2008 a 2012 v soutěži jednotlivců a družstev. V soutěži jednotlivců se pavoukem probojoval nejdále na olympijských hrách 2008 do čtvrtfinále. V roce 1998 získal titul mistra světa v soutěži jednotlivců a k titulu přidal jedno druhé (1997) a pět třetích míst (1995, 1999, 2002, 2009, 2011). Na mistrovství Evropy v soutěži jednotlivců obsadil dvakrát druhé (1998, 1999) a čtyřikrát (1992, 1994, 1996, 2003) třetí místo. S italským družstvem šavlistů vybojoval jednu stříbrnou (2004) a tři bronzové (1996, 2008, 2012) olympijské medaile. V roce 1995 vybojoval s družstvem titul mistra světa a v roce 2009, 2010 a 2011 titul mistra Evropy.\n"}
{"id": "1292445", "url": "https://cs.wikipedia.org/wiki?curid=1292445", "title": "Sarah Rafferty", "text": "Sarah Rafferty\n\nSarah Gray Rafferty (* 6. prosince 1972 New Canaan, Connecticut) je americká herečka. Je známa především svou rolí Donny Paulsen v televizním seriálu \"Kravaťáci\". Objevila se také v mnoha dalších filmech a televizních seriálech, jako jsou například \"Ďábel nosí Pradu\" či \"Zákon a pořádek\".\n\nRafferty vyrostla v Riverside, tedy v jedné z částí města Greenwich, Connecticut. Narodila se jako nejmladší ze čtyř dětí, všichni její sourozenci jsou ženského pohlaví. Svou lásku k umění přisuzuje Rafferty své matce, Mary Lee Rafferty, ředitelce školy \"Convent of the Sacred Heart\", a jejímu otci, Michaeli Griffinovi Rafferty Jr., jenž se těší dvěma úspěšným kariérám v oblasti financí a tvorby olejomaleb. Její sestry se jmenují Maura, Ann a Constance.\n\nRafferty studovala na \"Phillips Academy Andover,\" ve státě \"Massachusetts,\" školu absolvovala v roce 1989. Na \"Hamilton College\" vystudovala angličtinu. Studiu divadla se věnovala i zahraničně, a to v ve Spojeném království na Oxfordské univerzitě. Po absolvování z \"Hammilton College\" v roce 1993 šla studovat naYale School of Drama, na kterém se jí dostalo titulu Magistr umění.\n\nRafferty potkala svého manžela Aleksanteri Olli-Pekka Seppala, zaměstnance firmy Lazard, v New Yorku, načež se 23. června 2001 vzali v římskokatolickém kostele St. Mary v Greenwich, Connecticut. Společně mají dvě dcery, Oona Gray (*22. října 2007) a Iris Friday (*leden 2012).\n\nOna a její spolupracovník v televizním seriálu \"Kravaťáci\", Gabriel Macht, jsou nejlepšími kamarády již přes 20 let. Potkali se roku 1993 na Williamstown Theatre Festival.\n"}
{"id": "1292447", "url": "https://cs.wikipedia.org/wiki?curid=1292447", "title": "Aldo Montano", "text": "Aldo Montano\n\nAldo Montano (* 18. listopadu 1978 Livorno, Itálie) je italský sportovní šermíř, který se specializuje na šerm šavlí. Otec Mario Aldo Montano, starý otec Aldo Montano a strýcové Carlo Montano, Mario Tullio Montano reprezentovali Itálii v šermu šavlí. Itálii reprezentuje od prvních let jednadvacátého století. Na olympijských hrách startoval v roce 2004, 2008, 2012 a 2016 v soutěži jednotlivců a družstev. V soutěži jednotlivců získal na olympijských hrách 2004 zlatou olympijskou medaili. V roce 2011 získal titul mistra světa a v roce 2005 titul mistra Evropy v soutěži jednotlivců. S italským družstvem šavlistů vybojoval jednu stříbrnou (2004) a dvě bronzové (2008, 2012) olympijské medaile. V roce 2015 vybojoval s družstvem titul mistra světa a v roce 2009, 2010, 2011 a 2013 titul mistra Evropy.\n"}
{"id": "1292449", "url": "https://cs.wikipedia.org/wiki?curid=1292449", "title": "Úmluva o nucené nebo povinné práci", "text": "Úmluva o nucené nebo povinné práci\n\nÚmluva o nucené nebo povinné práci především ustanovuje podmínky pro výkon nucené nebo povinné práce a to pro členské státy Mezinárodní organizace práce.\n\nÚmluva se skládá z 33 článků a je jednou z osmi základních úmluv Mezinárodní organizace práce. Je považována za nástroj pro ochranu a prosazování lidských práv. Byla přijata Generální konferencí Mezinárodní organizace práce dne 28. června 1930.\n\nÚmluva podléhá ratifikaci členských států Mezinárodní organizace práce. Státy se přijetím úmluvy zavazují odstranit nucenou nebo povinnou práci ve všech formách. Výjimečně se stát může k takové práci uchýlit na přechodnou dobu pro veřejné účely.\n\nZa nucenou nebo povinnou práci se považuje taková práce nebo služba, která je vymáhána pod hrozbou trestu a ke které se osoba nenabídla dobrovolně. Nucenou nebo povinnou prací není práce vymáhaná na základě zákonů o vojenské službě, práce vymáhaná v případech mimořádných okolností jako jsou například přírodní katastrofy, nebo menší obecní služby apod.\n\n\n\n\n\n\n"}
{"id": "1292453", "url": "https://cs.wikipedia.org/wiki?curid=1292453", "title": "Diego Occhiuzzi", "text": "Diego Occhiuzzi\n\nDiego Occhiuzzi (* 30. dubna 1981 Neapol, Itálie) je italský sportovní šermíř, který se specializuje na šerm šavlí. Itálii reprezentuje od roku 2007. Na olympijských hrách startoval v roce 2008, 2012 a 2016 v soutěži jednotlivců a družstev. V soutěži jednotlivců získal na olympijských hrách 2012 stříbrnou olympijskou medaili. S italským družstvem šavlistů vybojoval dvě bronzové (2008, 2012) olympijské medaile. V roce 2015 vybojoval s družstvem titul mistra světa a pět titulů mistrů Evropy (2009, 2010, 2011, 2013 a 2014).\n"}
{"id": "1292454", "url": "https://cs.wikipedia.org/wiki?curid=1292454", "title": "Giampiero Pastore", "text": "Giampiero Pastore\n\nGiampiero Pastore (* 7. května 1976 Salerno, Itálie) je bývalý italský sportovní šermíř, který se specializoval na šerm šavlí. Itálii reprezentoval v devadesátých letech a do roku 2012. Na olympijských hrách startoval v roce 2000, 2004 a 2008 v soutěži jednotlivců a družstev. V roce 2009 obsadil třetí místo na mistrovství světa v soutěži jednotlivců. S italským družstvem šavlistů vybojoval stříbrnou (2004) a bronzovou (2008) olympijskou medaili a v roce 2009 a 2011 vybojoval s družstvem titul mistra Evropy.\n"}
{"id": "1292455", "url": "https://cs.wikipedia.org/wiki?curid=1292455", "title": "Enrico Berrè", "text": "Enrico Berrè\n\nEnrico Berrè (* 10. listopadu 1992 Řím, Itálie) je italský sportovní šermíř, který se specializuje na šerm šavlí. Itálii reprezentuje od roku 2013. V roce 2013 obsadil třetí místo na mistrovství Evropy v soutěži jednotlivců. S italským družstvem šavlistů vybojoval v roce 2015 titul mistra světa a v roce 2013 a 2014 titul mistra Evropy.\n"}
{"id": "1292457", "url": "https://cs.wikipedia.org/wiki?curid=1292457", "title": "Kristián Chalupa", "text": "Kristián Chalupa\n\nPhDr. Kristián Chalupa (* 17. června 1950, Ostrava) je český novinář a spisovatel.\n\nNarodil se v Ostravě. Do roku 1972 žil v Kopřivnici a pak přesídlil do Brna. Pracoval mj. jako skladový či stavební dělník. V 80. letech byl téměř sedm roků kulisákem v Mahenově divadle v Brně. V letech 1985 až 1988 pracoval v náboru a v propagaci Satirického divadla Večerní Brno. Později působil i v propagaci soukromé firmy. Na brněnské univerzitě vystudoval psychologii.\nVzdělání si později rozšířil v mimořádném a postgraduálním studiu na JAMU a na katedře divadelní vědy Filozofické fakulty.\nAbsolvoval i doplňkové studium na Ekonomicko-správní fakultě Masarykovy univerzity. V závěru 80. let 20. století začal pracovat jako novinář – v brněnské redakci Lidové demokracie, později přešel do Lidových novin a pak do deníku Denní Telegraf. Spolupracoval s řadou dalších médií, včetně Českého rozhlasu, deníku Rovnost či rakouského týdeníku Die Furche. \n\nV roce 1999 se stal tiskovým mluvčím Úřadu pro ochranu hospodářské soutěže, následně ředitelem odboru vnějších vztahů. Absolvoval stáže v Süddeutsche Zeitung, Bundestagu a v německém soutěžním úřadu Bundeskartellamt. V dubnu 2008 převzal ocenění od společnosti Westminster. Antimonopolní úřad byl vyhodnocen ze 40 orgánů státní správy jako třetí nejlépe komunikující instituce v České republice. Až do konce svého působení v této instituci redigoval Informační listy ÚOHS. Je spoluautorem i dalších publikací. Po odchodu z ÚOHS v roce 2013 publikoval rozhovory, komentáře a fejetony na webech hlidacipes.org, zprávy.tiscali.cz , Brnožurnál či moravskehospodarstvi.cz.. Na Malé scéně Mahenovy činohry a v cestovatelském klubu brněnského hotelu Amphone moderoval vlastní pořad s názvem S Kristiánem na téma.\n\n"}
{"id": "1292460", "url": "https://cs.wikipedia.org/wiki?curid=1292460", "title": "Ztracenci (film, 1983)", "text": "Ztracenci (film, 1983)\n\nZtracenci (v anglickém originále \"The Outsiders\") je americké filmové drama z roku 1983. Natočil jej režisér Francis Ford Coppola podle scénáře, který napsala Kathleen Rowell. Ten je inspirován knihou \"Outsideři\" od Susan Eloise Hinton. Autorem hudbu k filmu je režisérův otec Carmine Coppola. Hráli v něm například Matt Dillon, Patrick Swayze a Tom Cruise. Roku 2005 byl film vydán na DVD, přičemž obsahoval i původně vystřižené scény (celkem 22 minut navíc). Snímek byl natáčen v Tulse v roce 1982. Již během natáčení tohoto filmu (ve volných dnech) pracoval na scénáři ke svému dalšímu snímku \"Dravé ryby\".\n\n"}
{"id": "1292461", "url": "https://cs.wikipedia.org/wiki?curid=1292461", "title": "Papírový počítač CGS", "text": "Papírový počítač CGS\n\nPapírový počítač „CGS“ byl didaktickou pomůckou v podobě papírové vystřihovánky, poprvé zveřejněné v roce 1980 v časopisu ABC ročník 25, číslo 7. Napomáhal mládeži seznámit se s principy práce osobních počítačů a jejich programování. Nejednalo se ve skutečnosti o počítač, ale jeho jednoduchý simulátor metodou papír–tužka. Jeho autory jsou podle přiloženého textu u vystřihovánky Miroslav Háša, Jiří Rada; autorem výtvarného návrhu je Jaroslav Velc. Označení „CGS“ zvolili jako akronym ze slov „\"Computer Game System\"“. V dalším textu bude papírový počítač označován jako „\"počítač\"“ nebo „\"CGS\"“. \n\n\nPočítač fungoval na základě ruční interpretace kódu zjednodušeného programovacího jazyka. Byl ve formě papírové vystřihovánky, kdy si vlastní počítač i jeho programy musel čtenář podlepit, vystřihnout a vyříznout do něj otvory pro proužky papíru. Samotný kód programů byl rovněž vytištěn na papírových kartách. Co řádek to instrukce nebo výraz. \n\nTyto karty se pak protahovaly výřezem v levé částí počítače. V pravé části byly výřezy pro deset paměťových registrů – proměnných. Posledním výřezem byl registr „i“ pro jejich nepřímou indexaci.\n\nVlastní „běh“ programu spočíval v protahování karty s programem počítačem shora dolů. Pokud došlo k větvení programu, mohla se karta vracet zpět nebo přesunout vpřed na dané návěští (label). Vlastní zprávy programu (např. „Vyhrál počítač“) se rovněž zobrazovaly z karty ve výřezu. Ten tedy nahrazoval jak „řádkový interpreter“ tak i „displej“. Obsahy paměťových proměnných (registrů) se zapisovaly na proužky papíru, zasouvané do výřezů vedle míst označených jako R0 až R9. Pokud měla být do registru uložena nová hodnota, proužek se posunul do strany (popřípadě vygumoval a přepsal).\n\nJazyk samotný byl na pomezí velmi zjednodušené verze jazyka BASIC, kombinované s prvky typickými pro tehdy rozšířené programovatelné kalkulátory (registry, tvar zápis příkazů codice_1, codice_2) . Například pro zvýšení hodnoty proměnné A o jedničku by typický zápis v BASICu vypadal takto: codice_3 , zatímco v jazyku CGS takto: codice_4.\n\nJazyk podporoval vstup a výstup hodnot, jednoduché funkce (např. codice_5) a operátory (codice_6) ve výrazech, jejich ukládání do registrů (codice_7) nebo vyhodnocování pro nepodmíněné a podmíněné skoky (codice_8, codice_1) na návěští. Množina operátorů a funkcí nebyla striktně daná, šlo použít jakýkoli běžný bez syntaktické kontroly. Složitějším prvkem programování byla nepřímá adresace indexních registrů pomocí speciálního registru „i“.\n\nUvedené prvky umožnily zájemcům pochopit a ověřit si základní principy programování – ukládání a reprezentace dat v proměnných, vyhodnocování výrazů, podmíněné a nepodmíněné skoky. I s pomocí těchto jednoduchých prvků bylo možné začít sestavovat funkční programy, od prostých výpočtů typ Pythagorova věta až po jednoduchou simulaci přistání kosmického modulu na měsíci.\n\n TEST NA SUDÉ ČÍSLO // jméno programu\n\nPapírový počítač CGS nebyl ojedinělý. Již v roce 1968 se v USA objevil papírový počítač Cardiac (CARDboard Illustrative Aid to Computation). Ten sloužil jako pomůcka při výuce programování pro středoškolské studenty. Technický princip v podstatě shodný s CGS (papírová maketa, výřez pro kód a registry). Jazyk a interpretace Cardiacu byl však poplatný době jeho vzniku; byl složitější a těžkopádnější než u CGS, podobný spíše tehdy dostupným minipočítačům.\n\nV době vzniku CGS ještě nebyly plnohodnotné osobní počítače nijak rozšířené. První skutečně „osobní“ osmibitové počítače za dostupnou cenu (např. Sinclair ZX80) byly v roce 1980 teprve vyráběny nebo na své uvedení na trh čekaly. Jistou náhradou mohly být v té době (omezeně) přístupné programovatelné kalkulátory firem Texas Instruments nebo Hewlett Packard.\n\nSituace v tehdejším socialistickém Československu byla ještě o to komplikovanější, že značná část elektroniky a výpočetní techniky byla pro domácnosti v podstatě nedostupná, jak obchodně tak i finančně. Oficiální dovoz ze zahraničí neexistoval nebo byl výrazně omezen. Vlastní tuzemský vývoj a prodej „domácích počítačů“ ještě neexistoval. První československé osmibitové mikropočítače byly PMI-80 (1982), PMD-85 (1982), Ondra (1985) a IQ 151 (1985). Pouze Ondra však byl určen pro volný prodej. \n\nO to větší dopad mělo zveřejnění CGS v jednom z nejrozšířenějších časopisů pro mládež. Tisíce tehdejších školáků tak měli první příležitost seznámit se s principy programování a práce počítačů. I po více než 30 letech od jeho vydání je možné se na českých diskusních fórech setkat se s tvrzením autorů, že CGS byl jejich „první počítač“ a vděčí mu za svou budoucí kariéru v IT. \n\nOriginalita návrhu CGS je vzhledem k nápadné podobnosti ke Cardiacu sporná. Není jisté, zda autoři věděli nebo nevěděli o tehdy již 12 let starém konceptu papírového počítače Cardiac. Není možné však ani předpokládat, že by zdroj pocházející z USA byl přesně citován v mládežnickém časopisu v obdobní normalizace v tehdejší ČSSR.\n\n"}
{"id": "1292463", "url": "https://cs.wikipedia.org/wiki?curid=1292463", "title": "Joachim Herrmann", "text": "Joachim Herrmann\n\nJoachim Herrmann může být:\n\n"}
{"id": "1292468", "url": "https://cs.wikipedia.org/wiki?curid=1292468", "title": "Bohumil Cepák", "text": "Bohumil Cepák\n\nBohumil Cepák (* 13. ledna 1951, Sezimovo Ústí, Československo) je bývalý československý házenkář, brankář. \n\nS týmem Československa hrál na letních olympijských hrách v Montrealu v roce 1976, kde tým skončil na 7. místě. Nastoupil ve všech 5 utkáních. Na klubové úrovni hrál od roku 1970 během vojenské služby za Duklu Praha. Po jejím skončení hrál za TJ Gottwaldov. \n\n"}
{"id": "1292470", "url": "https://cs.wikipedia.org/wiki?curid=1292470", "title": "Timur Safin", "text": "Timur Safin\n\nTimur Safin (* 4. srpna 1992 Taškent, Uzbekistán) je ruský sportovní šermíř tatarské národnosti, který se specializuje na šerm fleretem. Rusko reprezentuje od roku 2014. Na olympijských hrách startoval v roce 2016 v soutěži jednotlivců a družstev. V soutěži jednotlivců získal bronzovou olympijskou medaili. V roce 2014 obsadil třetí místo na mistrovství světa v soutěži jednotlivců a v roce 2016 získal v soutěži jednotlivců titul mistra Evropy. S ruským družstvem fleretistů vybojoval na olympijských hrách 2016 zlatou olympijskou medaili ve stejném roce vybojoval s družstvem titul mistrů Evropy.\n"}
{"id": "1292473", "url": "https://cs.wikipedia.org/wiki?curid=1292473", "title": "Artur Achmatchuzin", "text": "Artur Achmatchuzin\n\nArtur Achmatchuzin (* 21. května 1988 Novyj Aktanyšbaš, Sovětský svaz) je ruský sportovní šermíř tatarské národnosti, který se specializuje na šerm fleretem. Rusko reprezentuje od roku 2012. Na olympijských hrách startoval v roce 2012 a 2016 v soutěži jednotlivců a družstev. V roce 2013 obsadil druhé a v roce 2015 třetí místo na mistrovství světa v soutěži jednotlivců. S ruským družstvem fleretistů vybojoval na olympijských hrách 2016 zlatou olympijskou medaili ve stejném roce vybojoval s družstvem titul mistrů Evropy.\n"}
{"id": "1292474", "url": "https://cs.wikipedia.org/wiki?curid=1292474", "title": "BMW R32", "text": "BMW R32\n\nBMW R32 je první cestovní motocykl vyráběný firmou BMW. Představen byl 28. září roku 1923 na autosalonu v Berlíně. Hlavním vývojářem byl Max Friz, který s prototypem motocyklu v květnu 1923 absolvoval cestu přes bavorské hory. Motocykl měl dvouválcový motor o objemu 494 cm³ a jeho oficiální nejvyšší dosažitelná rychlost byla 95 km/h. Měl třírychlostní převodovku. Původní cena motocyklu v roce 1925 byla 2200 říšských marek (v ceně nebyly zahrnuty například klakson, rychloměr a zadní sedadlo). Do roku 1926, kdy byla jeho výroba ukončena, vzniklo celkem 3090 motocyků. Nástupcem se stal model R42.\n"}
{"id": "1292480", "url": "https://cs.wikipedia.org/wiki?curid=1292480", "title": "Jiří Liška (házenkář)", "text": "Jiří Liška (házenkář)\n\nJiří Liška (* 14. srpna 1952, Písek, Československo) je bývalý československý házenkář. Po skončení aktivní kariéry působí jako trenér. \n\nS týmem Československa hrál na letních olympijských hrách v Montrealu v roce 1976, kde tým skončil na 7. místě. Nastoupil ve 2 utkáních a dal 1 gól. Na klubové úrovni hrál v letech 1971–1984 za Duklu Praha. S Dukla získal 8 titulů mistra Československa a v roce 1984 Pohár mistrů evropských zemí.\n\n"}
{"id": "1292481", "url": "https://cs.wikipedia.org/wiki?curid=1292481", "title": "Seznam dílů seriálu Vyšehrad", "text": "Seznam dílů seriálu Vyšehrad\n\nToto je seznam dílů internetového seriálu Vyšehrad.\n<onlyinclude></onlyinclude>\n"}
{"id": "1292485", "url": "https://cs.wikipedia.org/wiki?curid=1292485", "title": "Renal Ganějev", "text": "Renal Ganějev\n\nRenal Ganějev (* 13. ledna 1985 Ufa, Sovětský svaz) je ruský sportovní šermíř tatarské národnosti, který se specializuje na šerm fleretem. Rusko reprezentuje od roku 2004. Na olympijských hrách startoval v roce 2004 a 2012 v soutěži jednotlivců a družstev. V soutěži jednotlivců obsadil na olympijských hrách 2004 čtvrté místo. V roce 2004 obsadil druhé a v roce 2010 třetí místo na mistrovství Evropy v soutěži jednotlivců. S ruským družstvem fleretistů vybojoval na olympijských hrách 2004 bronzovou olympijskou medaili ve stejném roce vybojoval s družstvem titul mistrů Evropy.\n"}
{"id": "1292487", "url": "https://cs.wikipedia.org/wiki?curid=1292487", "title": "Andrej Dějev", "text": "Andrej Dějev\n\nAndrej Dějev (* 20. ledna 1978 Sverdlovsk, Sovětský svaz) je bývalý ruský sportovní šermíř, který se specializoval na šerm fleretem. Rusko reprezentoval v prvních letech jednadvacátého století. V roce 2000 startoval na olympijských hrách v Sydney v soutěži jednotlivců a družstev. V roce 2005 vybojoval třetí místo na mistrovství světa v soutěži jednotlivců. S ruským družstvem obsadil v roce 2005 a 2007 druhé místo na mistrovství Evropy.\n"}
{"id": "1292488", "url": "https://cs.wikipedia.org/wiki?curid=1292488", "title": "August Coppola", "text": "August Coppola\n\nAugust Coppola (16. února 1934 – 27. října 2009) byl americký spisovatel a pedagog. Jeho otcem byl skladatel Carmine Coppola, matkou jeho manželka Italia. Jeho sourozenci byli režisér Francis Ford Coppola a herečka Talia Shire. V roce 1960 se oženil s tanečnicí Joy Vogelsang, s níž měl tři syny: Marca (1958), Christophera (1962) a Nicolase (1964). S první manželkou se rozvedl v roce 1976. Následně, v letech 1981 až 1986, byla jeho ženou Marie Thenevin a nakonec francouzská herečka Martine Chevallier. Studoval na Kalifornské univerzitě v Los Angeles, Hofstra University a Occidental College. V šedesátých a sedmdesátých letech vyučoval na Cal State Long Beach a v osmdesátých pak na Sanfranciské státní. V roce 1978 publikoval román \"The Intimacy\" a později pracoval na dalším, nevydaném \"The Nymbus\". Zemřel na infarkt myokardu ve věku 75 let.\n\n"}
{"id": "1292490", "url": "https://cs.wikipedia.org/wiki?curid=1292490", "title": "Arťom Sedov", "text": "Arťom Sedov\n\nArťom Anatoljevič Sedov (; * 26. března 1984 Leningrad, Sovětský svaz) je bývalý ruský sportovní šermíř, který se specializoval na šerm fleretem. Rusko reprezentoval od roku 2002 deset let. V roce 2009 obsadil třetí místo na mistrovství světa v soutěži jednotlivců. S ruským družstvem fleretistů vybojoval na mistrovství Evropy pětkrát druhé místo (2005, 2008, 2009 a 2010).\n"}
{"id": "1292492", "url": "https://cs.wikipedia.org/wiki?curid=1292492", "title": "Vincenzo Perugia", "text": "Vincenzo Perugia\n\nVincenzo Perugia (8. října 1881, Dumenza, Itálie – 8. října 1925, Saint-Maur-des-Fossés, Francie) byl italský zloděj známý pro krádež obrazu \"Mona Lisa\" dne 21. srpna 1911. \n\nV roce 1911 se devětadvacetiletý chudý Ital Perugia dopustil krádeže, která je označena za největší uměleckou krádež 20. století. Podle policejní teorie pařížský Louvre Perugia navštívil v neděli 20. srpna, protože věděl, že muzeum bude druhý den zavřeno. V budově se dobře vyznal, protože tam krátkou dobu pracoval jako pomocník sklenáře. V pondělí 21. srpna 1911 ráno, když se o ochranu muzea staralo jen několik strážných, se Perugio oblékl do bílého pláště, který nosili zaměstnanci. Poté vyrazil přímo do Salonu Carré a sundal ze stěny \"Monu Lisu\", od slavného malíře Leonarda da Vinciho. Jelikož v té době v obrazárnách nebyly žádné alarmy, nebyl to obtížný úkol. \n\nS malbou, která zde visela už od dob krále Františka I. se dostal na služební schodiště pro personál. V ústraní vyndal z rámu dřevěnou topolovou desku, na které je namalován tento portrét údajné manželky florentského kupce Francesca del Gioconda. Učinil chybu, když na ochranném skle z vnitřní strany zanechal otisk prstu. Louvre opustil bočním vchodem. Obraz uschoval do dřevěné truhly ve svém bytě v ulici de l’Hôpital Saint-Louis. Vincenzo se obrazem často kochal, ale nechal si ho jen pro sebe. Ani svojí milence obraz neukázal, ač se ho ptala, co v bedně pod postelí schovává. Vše tajil přes dva roky.\n\nObraz byl objeven v italské Florencii 13. prosince 1913. Vincenzo ho nabídl antikváři Alfredu Gerovi. Žádal však odměnu za tuto „vlasteneckou službu“ ve výši půl miliónu lir. Na smluvené místo však dorazila policie, kterou informoval Geri a Perugia zatkla. \n\nNež byla \"Mona Lisa\" vrácena do Paříže, byla na týden vystavena ve Florencii, kde ji Leonardo v 16. století namaloval.\n\nPerugia byl v Itálii odsouzen na jeden rok a 15 dní vězení, trest mu byl snížen na pouhých sedm měsíců, poté sloužil v armádě během první světové války. Později se oženil a měl jednu dceru Celesitinu. \n\nZemřel 8. října 1925 na své 44. narozeniny v Saint-Maur-des-Fossés ve Francii. Jeho smrt nebyla příliš publikována. Nekrolog byl objeven náhodou, když zemřel jiný Vincenzo Perugia roku 1947.\n\nDnes existují dvě teorie týkající se krádeže \"Mony Lisy\". \n\nPerugia řekl, že obraz ukradl z vlasteneckého důvodu: chtěl ho navrátit do Itálie poté, co ho ukradl Napoleon. Zřejmě nevěděl, že Leonardo da Vinci daroval obraz Františkovi I., když se stěhoval do Francie, aby se stal jeho dvorním malířem.\n\nOdborníci zpochybnili motiv „vlastenectví“ z toho důvodu, že skutečný vlastenec by obraz daroval italskému muzeu, než aby se pokusil profitovat z jeho prodeje. Tento pokus o profitaci je potvrzen i dopisy, které zasílal po svém otci. \n\nDalší teorie se objevily až o několik let později. Krádež mohl vymyslet podvodník Eduardo de Valfierno, který chtěl od padělatele Yvese Chaudrona kopii této malby, aby ji mohl prodat jako chybějící originál. Tato teorie je založena výhradně na článku z roku 1932 bývalého novináře Hearsta Karla Deckera v \"The Saturday Evening Post\". Pro tento příběh neexistuje žádné potvrzení.\n"}
{"id": "1292494", "url": "https://cs.wikipedia.org/wiki?curid=1292494", "title": "Čang-šu", "text": "Čang-šu\n\nČang-šu () je městský okres ležící v městské prefektuře I-čchun v centrální části provincie Ťiang-si Čínské lidové republiky. Rozloha městského okresu je 1287 km², roku 2010 měl 537 000 obyvatel.\n\nV období Severní Sung zde vznikl speciální kraj Lin-ťiang (), který byl vládou říše Jüan reorganizován na fiskální oblast. V mingském a čchingském období zde existovala prefektura Lin-ťiang, která zanikla až roku 1912 v souvislosti s reorganizací územního členění Číny po vzniku Čínské republiky.\n"}
{"id": "1292497", "url": "https://cs.wikipedia.org/wiki?curid=1292497", "title": "Feng-sin", "text": "Feng-sin\n\nFeng-sin () je okres ležící na severu městské prefektury I-čchun v severovýchodní části provincie Ťiang-si Čínské lidové republiky. Rozloha okresu je 1642 km², roku 2010 měl 313 000 obyvatel.\n"}
{"id": "1292499", "url": "https://cs.wikipedia.org/wiki?curid=1292499", "title": "Tchaj-che", "text": "Tchaj-che\n\nTchaj-che () je okres ležící v centru městské prefektury Ťi-an na jihovýchodě provincie Ťiang-si Čínské lidové republiky. Okres leží na levém (západním) břehu řeky Kan. Rozloha okresu je 2666 km², roku 2010 měl 512 000 obyvatel.\n"}
{"id": "1292500", "url": "https://cs.wikipedia.org/wiki?curid=1292500", "title": "Sergej Tichonov", "text": "Sergej Tichonov\n\nSergej Tichonov (* 3. ledna 1982) je bývalý ruský sportovní šermíř, který se specializoval na šerm fleretem. Rusko reprezentoval krátce od roku 2005. V roce 2005 obsadil druhé místo na mistrovství Evropy v soutěži jednotlivců. S ruským družstvem fleretistů vybojoval na mistrovství Evropy v roce 2005 druhé a v roce 2006 třetí místo. \n"}
{"id": "1292502", "url": "https://cs.wikipedia.org/wiki?curid=1292502", "title": "Lu-šan (městský okres v Ťiang-si)", "text": "Lu-šan (městský okres v Ťiang-si)\n\nLu-šan () je městský okres ležící na jihu centrální části městské prefektury Ťiou-ťiang v severní části provincie Ťiang-si Čínské lidové republiky, jižně od hory Lu-šan. Rozloha městského okresu je 719 km², roku 2011 měl 264 000 obyvatel.\n\nDo roku 2016 nesl název Sing-c’ () a měl status okresu.\n\nV období Severní Sung zde roku 982 vznikl speciální kraj Nan-kchang (), roku 1277 byl reorganizován na fiskální oblast. V říši Ming zde existovala prefektura Si-ning (), později přejmenovaná na prefekturu Nan-kchang. Prefektura zanikla až roku 1912 v souvislosti s reorganizací územního členění Číny po vzniku Čínské republiky.\n"}
{"id": "1292503", "url": "https://cs.wikipedia.org/wiki?curid=1292503", "title": "Kangaamiut", "text": "Kangaamiut\n\nKangaamiut (zastarale: Kangâmiut), dříve známý jako Gammel Sukkertoppen je osada v kraji Qeqqata v Grónsku. V roce 2016 tu žilo 331 obyvatel.\n\nKangaamiut se nachází na ostrově u pobřeží Davisova průlivu mezi dvěma fjordy. Na jihu se nachází fjord Kangerlussuatsiaq a na severu se nachází fjord Kangaamiut Kangerluarsuat.\n\nDánsko-norská osada s názvem Sukkertoppen byla původně umístěna na území dnešního Kangaamiutu, když byla založena v roce 1755. Umístění této osady se změnilo v roce 1782 a poté se nacházela na místě dnešního Maniitsoqu.\n\nKangaamiut slouží jako přístav pro Arctic Umiaq Line.\n\nKangaamiut zažil prudké klesání jeho počtu obyvatel. Osada ztratila více než 36% obyvatel oproti roku 1990 a více než 26% oproti roku 2000.\n"}
{"id": "1292505", "url": "https://cs.wikipedia.org/wiki?curid=1292505", "title": "Tecl", "text": "Tecl\n\nTecl je příjmení více osob:\n\n"}
{"id": "1292506", "url": "https://cs.wikipedia.org/wiki?curid=1292506", "title": "Lu-šan (rozcestník)", "text": "Lu-šan (rozcestník)\n\nLu-šan je čínské místopisné jméno, které nosí více míst:\n\n"}
{"id": "1292507", "url": "https://cs.wikipedia.org/wiki?curid=1292507", "title": "Dmitrij Ševčenko", "text": "Dmitrij Ševčenko\n\nDmitrij Stěpanovič Ševčenko (* 13. listopadu 1967 Moskva, Sovětský svaz) je bývalý sovětský a ruský sportovní šermíř, který se specializoval na šerm fleretem. Sovětský svaz a Rusko reprezentoval v devadesátých letech. Jako sovětský reprezentant zastupoval moskevskou šermířskou školu, která spadala pod Ruskou SFSR. Na olympijských hrách startoval v roce 1992, 1996 a 2000 v soutěži jednotlivců a družstev. V soutěži jednotlivců získal na olympijských hrách 2000 bronzovou olympijskou medaili. V roce 1995 získal titul mistra světa v soutěži jednotlivců a v roce 1994 titul mistra Evropy v soutěži jedotlivců. Se sovětským družstvem fleretistů vybojoval v roce 1989 titul mistra světa a s ruským družstvem fleretistů získal na olympijských hrách 1996 zlatou olympijskou medaili.\n"}
{"id": "1292509", "url": "https://cs.wikipedia.org/wiki?curid=1292509", "title": "Myškin (rozcestník)", "text": "Myškin (rozcestník)\n\nMyškin () může být:\n\n\n\n"}
{"id": "1292510", "url": "https://cs.wikipedia.org/wiki?curid=1292510", "title": "Jason Schwartzman", "text": "Jason Schwartzman\n\nJason Schwartzman (* 26. června 1980) je americký herec. Jeho matkou je herečka Talia Shire, otcem filmový producent Jack Schwartzman. Jeho bratrem je hudebník a herec Robert Schwartzman a z otcovy strany rovněž kameraman John Schwartzman. Svou kariéru zahájil ve věku sedmnácti let, kdy hrál ve filmu \"Jak jsem balil učitelku\" režiséra Wese Andersona. Později hrál v mnoha dalších snímcích tohoto režiséra (například \"Darjeeling s ručením omezeným\" a \"Grandhotel Budapešť\"). Kromě herecké kapely se věnoval také hudbě – v letech 1994 až 2003 byl bubeníkem kapely Phantom Planet. Počínaje rokem 2006 působí ve vlastním hudebním projektu Coconut Records. V roce 2009 se oženil se svou dlouholetou přítelkyní Brady Cunningham, s níž měl v lezech 2010 a 2014 dvě dcery. Uvedl, že je „v podstatě vegan“.\n\n"}
{"id": "1292512", "url": "https://cs.wikipedia.org/wiki?curid=1292512", "title": "Vladimir Děnisov", "text": "Vladimir Děnisov\n\nVladimir Gennaděvič Děnisov (* 22. května 1947 Nižnij Novgorod, Sovětský svaz) je bývalý sovětský a ruský sportovní šermíř, který se specializoval na šerm fleretem. Sovětský svaz reprezentoval v sedmdesátých letech. Jako sovětský reprezentant zastupoval gorkijskou šermířskou školu, která spadala pod Ruskou SFSR. Na olympijských hrách startoval v roce 1972 a 1976 v soutěži jednotlivců a družstev. V soutěži jednotlivců obsadil na olympijských hrách 1972 páté místo. V roce 1975 obsadil třetí místo na mistrovství světa v soutěži jednotlivců. Se sovětským družstvem fleretistů vybojoval na olympijských hrách 1972 stříbrnou olympijskou medaili a v roce 1973 a 1974 vybojoval s družstvem titul mistrů světa.\n"}
{"id": "1292516", "url": "https://cs.wikipedia.org/wiki?curid=1292516", "title": "Daniel Caines", "text": "Daniel Caines\n\nDaniel Caines (* 15. května 1979) je bývalý britský atlet, sprinter, halový mistr světa v běhu na 400 metrů.\n\nSpecializoval se na běh na 400 metrů, v této disciplíně dosáhl největších úspěchů. V roce 2001 se stal halovým mistrem světa v běhu na 400 metrů. Na mistrovství Evropy v Mnichově v roce 2002 získal v této disciplíně bronzovou medaili a byl členem vítězné britské štafety na 4x400 metrů. V této sezóně vytvořil svůj nejlepší výkon na 400 metrů – 44,98. Poslední medailový úspěch zaznamenal na světovém halovém šampionátu v Birminghamu v roce 2003, doběhl druhý v běhu na 400 metrů a byl členem bronzové štafety na 4x400 metrů.\n\n"}
{"id": "1292519", "url": "https://cs.wikipedia.org/wiki?curid=1292519", "title": "Leonid Romanov", "text": "Leonid Romanov\n\nLeonid Michajlovič Romanov (* 13. února 1947 Moskva, Sovětský svaz) je bývalý sovětský a ruský sportovní šermíř, který se specializoval na šerm fleretem. Sovětský svaz reprezentoval na přelomu šedesátých a sedmdesátých let. Jako sovětský reprezentant zastupoval moskevskou šermířskou školu, která spadala pod Ruskou SFSR. Na olympijských hrách startoval v roce 1972 v soutěži družstev. V roce 1970 obsadil druhé a v roce 1971 třetí místo na mistrovství světa v soutěži jednotlivců. Se sovětským družstvem fleretistů vybojoval na olympijských hrách 1972 stříbrnou olympijskou medaili a v roce 1969 a 1970 vybojoval s družstvem titul mistrů světa.\n"}
{"id": "1292521", "url": "https://cs.wikipedia.org/wiki?curid=1292521", "title": "Zuzana Kultánová", "text": "Zuzana Kultánová\n\nZuzana Kultánová (* 1986, Uherský Brod) je česká spisovatelka.\n\nVystudovala bohemistiku na Ostravské univerzitě, posléze byla šéfredaktorkou časopisu \"Opičí revue\". Za svou knižní prvotinu „\"Augustin Zimmermann\"“ byla nominována na cenu Magnesia Litera - DILIA Litera pro objev roku a získala Cena Jiřího Ortena.\n\nRomán \"Augustin Zimmermann\" byl v roce 2019 zpracován v Českém rozhlasu jako četba na pokračování. Účinkuje: Kajetán Písařovic, rozhlasová úprava: Klára Fleyberková, režie: Petr Mančal.\n"}
{"id": "1292525", "url": "https://cs.wikipedia.org/wiki?curid=1292525", "title": "Janiculus", "text": "Janiculus\n\nJaniculus, italsky Gianicolo [\"džaníkolo\"] je pahorek v Římě, na západním břehu řeky Tibery, asi 1 km jižně od Vatikánu a severozápadně od čtvrti Trastevere. Nebyl součástí nejstaršího území města, proto se nepočítá mezi pověstných Sedm římských pahorků, byl však zahrnut do pozdějších historických hradeb. Většinu plochy této klidné čtvrti tvoří parky a zahrady a z teras na Janiculu je slavná vyhlídka na historický Řím.\n\nNa svazích mezi zahradami je řada vědeckých institucí a vysokých škol (American Academy in Rome, Španělská akademie v Římě, American University of Rome, Papežská univerzita Urbaniana a Papežská severoamerická kolej), na úpatí svahu je botanická zahrada univerzity La Sapienza.\n\n \n"}
{"id": "1292526", "url": "https://cs.wikipedia.org/wiki?curid=1292526", "title": "Seznam slovenských hráčů v KHL v sezóně 2010/2011", "text": "Seznam slovenských hráčů v KHL v sezóně 2010/2011\n\nToto je seznam hráčů Slovenska v sezóně 2010/2011 KHL.\n"}
{"id": "1292527", "url": "https://cs.wikipedia.org/wiki?curid=1292527", "title": "German Svešnikov", "text": "German Svešnikov\n\nGerman Alexandrovič Svešnikov (* 11. května 1937 – 9. června 2003 Nižnij Novgorod, Sovětský svaz) byl sovětský a ruský sportovní šermíř, který se specializoval na šerm fleretem. Sovětský svaz reprezentoval v padesátých a šedesátých letech. Jako sovětský reprezentant zastupoval gorkijskou šermířskou školu, která spadala pod Ruskou SFSR. Na olympijských hrách startoval v roce 1960, 1964 a 1968 v soutěži jednotlivců a družstev. V roce 1962 a 1965 získal titul mistra světa v soutěži jednotlivců. Se sovětským družstvem fleretistů vybojoval dvě zlaté (1960, 1964) a jednu stříbrnou (1968) olympijskou medaili a celkem vybojoval s družstvem sedm titulů mistrů světa (1959, 1961, 1962, 1963, 1965, 1966, 1969).\n"}
{"id": "1292529", "url": "https://cs.wikipedia.org/wiki?curid=1292529", "title": "Alleyne Francique", "text": "Alleyne Francique\n\nAlleyne Francique (* 7. června 1976 St Andrews) je bývalý grenadský atlet, sprinter, halový mistr světa v běhu na 400 metrů.\n\nV roce 2004 doběhl čtvrtý v finále běhu na 400 metrů na olympiádě v Athénách. Ve stejném roce se stal rovněž halovým mistrem světa v této disciplíně. V roce 2006 svůj titul obhájil. Jeho osobní rekord na této trati 44,47 s pochází z roku 2004.\n\n"}
